---
master_file: "[[@AranyJanosOsszes]]"
---
# Index for Arany János összes verse.pdf

ARANY JÁNOS ÖSSZES KÖLTEMÉNYEI



2
TARTALOM
Versek
VÁLASZ PETŐFINEK A VARRÓ LEÁNYOK A MÉH ROMÁNCA ARANYAIMHOZ EGYKORI TANÍTVÁNYOM EMLÉKKÖNYVÉBE ARCOM VONÁSIT... KEDVES BARÁTOM... A SZEGÉNY JOBBÁGY SZŐKE PANNI BARÁTOMHOZ A RAB GÓLYA FALUSI MULATSÁG A TUDÓS MACSKÁJA CZAKÓ SÍRJÁN TÉLBEN ELDORÁDÓ EPISZTOLA PETŐFIHEZ AZ ALFÖLD NÉPÉHEZ NEMZETŐR-DAL EGYESÜLÉS A RODOSTÓI TEMETŐ EGY ÉLETÜNK EGY HALÁLUNK A LEGSZEBB VIRÁG LÓRA...! MIT CSINÁLUNK? JÁNOS PAP ORSZÁGA RÁKÓCZINÉ A RABLELKEK ÉL-E MÉG AZ ISTEN? AZ ÖRÖKSÉG ÁLOM - VALÓ ERDÉLY VÁLSÁG IDEJÉN ÁPRILIS 14-ÉN HAJ, NE HÁTRA, HAJ ELŐRE RÓZSA SÁNDOR BEÁLLOTTAM... RÁSÜT AZ ESTHAJNAL... ÉN VAGYOK AZ ANYÁM ÁTKA... VAN-E OLYAN... NYALKA HUSZÁR A BETYÁR A LANTOS KARÁCSONYI ÉJSZAKÁN NÉVNAPI GONDOLATOK HA ÁLOM EZ ÉLET... EMLÉKLAPRA FURKÓ TAMÁS ÉVEK, TI MÉG JÖVENDŐ ÉVEK KOLDUS-ÉNEK
ÉVNAPRA LETÉSZEM A LANTOT FIAMNAK JULISKA ELBUJDOSÁSA HÁZIURASÁG REMÉNYEM A HAJÓTÖRÖTT A HONVÉD ÖZVEGYE EGYNÉMELY NAGYOCSKA EMBERRE ÍRÓSZOBÁM A FALU BOLONDJA A LACIKONYHA EGRESSY GÁBORNAK GONDOLATOK HEJ! IHARFA... HECC, HECC! AGIO-VILÁG EH... ŐSSZEL VOJTINA LEVELEI ÖCCSÉHEZ TÉLI VERS AZ Ó TORONY VARGA MIHÁLY SZILVESZTER-ÉJEN ÉV KEZDETÉN CSALÁDI KÖR KERTBEN A KÖLTŐ HAZÁJA HAJNALI KÜRT A GYERMEK ÉS SZIVÁRVÁNY A DAJKA SÍRJA DOMOKOS NAPRA RÁCHEL RÁCHEL SIRALMA A DALNOK BÚJA ÉRZÉKENY BÚCSU OHAJTANÉK ÉN... OH! NE NÉZZ RÁM... ENYHÜLÉS A VILÁG ITTHON DANTE TEMETŐBEN LÉVAY JÓZSEFNEK LÁTOGATÓ-JEGY LISZNYAI KÁLMÁNNAK KÍN VÁGTAT A LÓ... MINT EGY ALÉLT VÁNDOR... VISSZATEKINTÉS AZ ELHAGYOTT LAK A PUSZTAI FŰZ



3
ŐSZ VÉGÉN HIÚ SOVÁRGÁS A PUSZTA RÉMEI KÉT ÉLES KARD MAGYAR MISI A HAMIS TANÚ ROZGONYINÉ A KIS POKOL POÉTAI RECEPT ÉV UTOLJÁN ALKALMI VERS ARKÁDIA-FÉLE ÚJÉVI KÖSZÖNTÉS DE GUSTIBUS TÖRÖK BÁLINT V. LÁSZLÓ RÉGI JÓ IDŐBŐL A HEGEDŰ A SÁRKÁNY VÁGY A VIGASZTALÓ TÁJKÉP SZENT LÁSZLÓ IDUNA EMLÉKE CSENDES DALOK AZ EGRI LEÁNY ÁGNES ASSZONY MÁTYÁS ANYJA A FÜLEMILE REG ÉS EST A BAJUSZ EGY KIS HYPOCHONDRIA A KINCSKERESŐK A KINCSTALÁLÓK SÍRVERS BARANOVSZKY MIKLÓS HAMVAIRA AZ IHLET PERCE HATVANI A TETÉTLENI HALMON KAPISZTRÁN SZIBINYÁNI JANK HUNYADI CSILLAGA ISTVÁN ÖRÖKJE STANZÁK „MÁTYÁS DALÜNNEPE” A VÉN GULYÁS A VÉN GULYÁS TEMETÉSE EMLÉNYEK NÉPNEVELÉS ÁRVA FIÚ ZÁCH KLÁRA BOR VITÉZ NÉMA BÚ ÍRJAK? NE ÍRJAK? SZONDI A KÉT APRÓD SZONDI KÉT APRÓDJA AZ ÖZVEGY LAKÁSA NÉPDALOK
DAL PÁZMÁN LOVAG BOTH BAJNOK ÖZVEGYE KÖSZÖNTŐ-DAL A BUJDOSÓ HOLLÓSY KORNÉLIÁNAK BALZSAMCSEPP A WALESI BÁRDOK BERANGER HALÁLAKOR SZEMERE MIKLÓSNAK A LEJTŐN A MADÁR HA NEM DALOLHAT... KEMPELEN RÍZA SÍRKÖVÉRE TANÁRI JUBILEUMRA A POLOSKA GHAZEL WOHL JANKA EMLÉKKÖNYVÉBE DAL ÉS ÖT FORINT AZ ÚJ MAGYAR KÖLTŐ REMÉNYINEK JULISKÁHOZ SZÉCHENYI EMLÉKEZETE MONDACSOK I. AZ ÖRÖK ZSIDÓ RENDÜLETLENÜL KIES ŐSZ 1861 A HÁROM-PIPA UTCA MAGÁNYBAN PALÓCZY HALÁLAKOR VOJTINA ARS POÉTIKÁJA LEVÉL JÓKAIHOZ GRAMMATIKA VERSBEN A KÉT MADÁR CORONINI CYNISMUS SZÉCHENYI TISZAI OSZLOPÁRA AZ ÉLCLAPOK RAJZOLÓIHOZ POÉTA ÉS POLITIKUS JÓKAIHOZ ŐSZ FELÉ SZÉP ŐSZ KITÖR AZ! TINÓDI REDIVIVUS TESTVÉRI ÜNNEP SIR-VERS ÁLOM ÉS VÁGY EMLÉKÜL BÁRÓ KEMÉNY ZSIGMONDHOZ GÖRGEY ARTHUR LEÁNYÁNAK ÁRTATLAN DAC SZÜLŐHELYEM SZÜLŐFÖLDEMHEZ AKADÉMIAI PAPÍRSZELETEK LEÁNYOMHOZ JULISKA SÍRKÖVÉRE FELJAJDULÁS JULISKA EMLÉKEZETE



4
VÁGY INTÉS A CSILLAG-HULLÁSKOR MONDACSOK II. POHÁRKÖSZÖNTŐ ÁJ-VÁJ HINC ILLAE... TOMPA SÍRKÖVÉRE SZEGÉNY MISKA SÍRKÖVÉRE AZ ALKOTMÁNYOS SARJADÉK AZ 1869-I VÁLASZTÁSOK EMLÉKRE NŐMHÖZ BÚCSÚ A FÜRDŐTŐL AJ-BAJ FŐTITKÁRSÁG ALUNNI „URAM-BÁTYÁM” SÍRVERS ÓDA EGY VENDÉGHAJHOZ ÖTVENHÁROM ÉV ZÖLD VERS A LIGETBEN AZ „ÜSTÖKÖS”-NEK PIROSKA BETEGSÉGÉBEN 1872 MÁJUS 1 RÉGI MAGYAR ÉNEKEK ÉNEK AZ ÖREGSÉGRŐL EJNYE! TOLDYHOZ A LEPKE EPILOGUS AZ ELKÉSETT NATURAM FURCÂ EX PELLAS... VÁSÁRBAN CSAK AZÉRT IS! TAMBURÁS ÖREG ÚR „A HAZÁRÓL” HONNAN ÉS HOVÁ? TENGERI-HÁNTÁS AZ ÜNNEPRONTÓK MÁRIA! BŰNEID MEG VANNAK BOCSÁTVA MINDVÉGIG A RÉGI PANASZ RANGOS KOLDUS NÖVÜNK EGYÜTT ÉJFÉLI PÁRBAJ ÖREG PINCÉR A TÖLGYEK ALATT KOZMOPOLITA KÖLTÉSZET MEDDŐ ÓRÁN VÁNDOR CIPÓ ŐSZIKÉK SEMMI TERMÉSZET HÍD-AVATÁS KORTÁRSAM R. A. HALÁLÁN HÍRLAP-ÁRULÓ NÉPDAL BONCZÉK
AZ ELAGGOTT FÜLEMILE VÉGPONT MÉG EGY ÉNEK A PESTI LIGETRŐL PLEVNA ÍGY IS JÓ EX TENEBRIS VÖRÖS RÉBÉK INTÉS PÁRVIADAL TETEMRE HÍVÁS ALMANACH 1878-RA HAJA, HAJA, HAGYMA-HAJA... DAL FOGYTÁN A KÉP-MUTOGATÓ HAGYATÉK AISTHESIS FORMAI NYŰG CSAK BOLDOG... PRÓFÉTA-LOMB AZ IDŐK... A NÉMA HÁBORÚ CIVILIZÁCIÓ SZENVEDEK ÉN... VAKSÁGBAN A JÓ ÖREG ÚRRÓL AZ „ÖREG” HÁZRÓL HOC ERAT IN VOTIS MÉG EZ EGYSZER... A SZÁJASOK EZ AZ ÉLET... „A TÖLGYEK ALATT” NEM KELL DÉR... AKADÉMIAI PAPÍRSZELETEK II. EMLÉKRE HARMINC ÉV MULVA ÉVNAPRA SZÁSZ KÁROLYNAK A SORS HUMORA RÉGI ADOMA OTIUM NINCS MÁR SZÉNA... TOLDI II. RÉSZÉHEZ GYÖNGYÖSIÁD EGY ARA SÍRKÖVÉRE A JÓSÁGOS ÖZVEGYNEK KÜLÖNBSÉG CSALFA SUGÁR MELYIK TALÁL A CSIKYEK A „TAVASZ-ÜNNEPÉLY” ALBUMÁBA A SZIGETEN TOLDY SÍRJÁRA NÉPDALOK A KORNAK AZ ORTHOLÓGUSOKRA A HANGSÚLYOSOK HEXAMETERE HANGSÚLYOS VERSELÉS KLASSZIKUSOK KÖRMÖNFONT FORDÍTÁSA



5
DALSZÖVEGÜL TÖRÖK PÁLNAK HASADNAK RENDÜLETLENÜL EN PHILOSOPHE ÉVNAPRA SOK NAGY EMBER... MELYIK A BŰNÖS? BÓKA BANDI BUGA PÉTER ÖRÖKKÉ! A REGGEL SEJTELEM AZ AGG SZINÉSZ TANULSÁG HA NAPFÉNYES VÍZKERESZT... DR. BEADYNAK ELÉGIÁK MI VAGYOK ÉN? SEJTELEM
Zsengék, magánérdekű és Aranynak tulajdonított versek
GYERMEKKORI EX-LIBRIS DÉVAI BÁLINTNAK A DÉVAVÁNYAI JUHBEHAJTÁS SIRVERSEK A SZALONTAI TEMETŐBŐL TISZA LAJOS LEÁNYÁNAK TEMETÉSÉRE ELÉGIA FELÉD, FELÉD... REGGELI ÉNEK CIGÁNY-BÚCSÚZTATÓ SZILÁGYI ISTVÁN NEVENAPJÁRA SZENT PÁL LEVELE KENYERES JÁNOS FIÁNAK HALÁLAKOR TOMPA MIHÁLYHOZ KÖSZÖNTŐ VERS NÉVNAPRA TÖREDÉK EGY NÉPIES VÍG EPOSZBÓL NÉVNAPI KÖSZÖNTŐ BARTOS GÁBOR SÍRKÖVÉRE A TANÁRI KAR WEISS BARÁTOM... LOSONCI GYULA NEVÉBEN ALKALMATOSSÁGRA ÍROTT VERSEK KNÓCZ JÓZSEF ÉS LÁSZLÓ SÍRVERSE KUPAI KOVÁCS MIHÁLY SÍRJÁRA
KÁROLYI SÁMUEL SÍRKÖVÉRE BORDÁCS DÁNIEL SÍRVERSE VERSES BÍRÁLATOK, SZÉLJEGYZETEK VERSES REJTVÉNY DISZNAIRÓL HAJDANONTA TOMPÁHOZ KARLSBADI VERSIKE PARÓDIÁK KERTBENYRE MAGAMRÓL GOETHE UTÁN SZABADON
Toldi trilógia
TOLDI TOLDI ESTÉJE DALIÁS IDŐK (Első dolgozat) DALIÁS IDŐK (Második dolgozat) A FÖLDRENGÉS TOLDI SZERELME
Elbeszélő költemények
AZ ELVESZETT ALKOTMÁNY RÓZSA ÉS IBOLYA SZENT LÁSZLÓ FÜVE MURÁNY OSTROMA LOSONCZI ISTVÁN AZ ÖZVEGY EMBER ÁRVÁI VARGA MIHÁLY KATALIN PERÉNYI BOLOND ISTÓK A JÓKA ÖRDÖGE A NAGYIDAI CIGÁNYOK AZ ELSŐ LOPÁS ÉDUA ÖLDÖKLŐ ANGYAL CSANÁD RÓZSA ÉS IBOLYA II. KEVEHÁZA CSABA KIRÁLYFI CSABA TRILÓGIA (Első dolgozat) A ZRINYIÁSZ NÉPIES KIDOLGOZÁSA AZ UTOLSÓ MAGYAR BUDA HALÁLA A CSABA-TRILÓGIA ÚJABB ALAPRAJZA CSABA TRILÓGIA (Utolsó dolgozat)



6
Versek
VÁLASZ PETŐFINEK
Zavarva lelkem, mint a bomlott cimbalom; Örűl a szívem és mégis sajog belé, Hányja veti a hab: mért e nagy jutalom? Petőfit barátul mégsem érdemelé.
Hiszen pályadíjul ez nem volt kitűzve... Szerencse, isteni jó szerencse nékem! Máskép szerény művem vetém vala tűzbe, Mert hogyan lett volna nyerni reménységem?
És mily sokat nyerék! Pusztán a pályabér Majd elhomályosít, midőn felém ragyog: De hát a ráadás!... Lelkem lelkéig ér, Hogy drága jobbkezed osztályosa vagyok.
S mi vagyok én, kérded. Egy népi sarjadék, Ki törzsömnek élek, érette, általa; Sorsa az én sorsom s ha dalra olvadék, Otthon leli magát ajakimon dala.
Akartam köréből el-kivándorolni: Jött a sors kereke és útfélre vágott, S midőn visszafelé bujdokolnék, holmi Tüske közől szedtem egynehány virágot.
Jöttek a búgondok úti cimborának, Összebarátkoztunk, összeszoktunk szépen; Én koszorút fűztem, ők hamiskodának, Eltépték füzérem félelkészültében.
Végre kincset leltem: házi boldogságot, Mely annál becsesb, mert nem szükség őrzeni, És az Iza partján ama hű barátot... Nem is mertem volna többet reményleni.
Most, mintha üstökös csapna szűk lakomba, Éget és világít lelkemben leveled: Oh mondd meg nevemmel, ha felkeres Tompa, Mily igen szeretlek Téged s őt is veled.
(1847. febr. 11)



7
A VARRÓ LEÁNYOK
ELSŐ
Lyányok, lyányok: lakodalom, Oh, be sok szép népe vagyon! Sok fehér ing: bő az ujja, Libeg-lobog, ha szél fujja.
MÁSODIK
Sem hegedű, se cimbalom, Beh szomorú lakodalom! Mintha orruk vére folyna Dehogy lennék menyasszonya!
HARMADIK
Jaj, ki vágyna menyasszonynak, Akit harangszóval hoznak! Gyászos ének búg előtte: Sírva mennek esketőre.
NEGYEDIK
Nem menyasszony, - vőlegény volt: Hat legény hoz zöld koporsót, Apja, anyja sír előtte, Keserves a menyegzője.
ÖTÖDIK
Apját, anyját jól ismerem, Megmondanám, de nem merem, Mert a szívünk megdöbbenne... Egyikünké megrepedne.
ELSŐ
Lyányok, lyányok, vegyetek fel Fehér ruhát s jőjetek el Ma csak halott-látni,... holnap Kivinni zöld koporsómat.1
(1847)
1 Szokás néhol az ifjan elhunytnak koporsóját zöld színre festeni s halálát ezzel mintegy megszépíteni. A halottvivők ily esetben a kimúltnak legény-vagy leánytársai, ünnepi öltözetben. A. J.



8
A MÉH ROMÁNCA
Ablak alatt A pünkösdi rózsa, Kezd egy kicsit Fesleni bimbója: Kékszemű lyány, Válogat belőle, Koszorúnak Holnap esküvőre.
Reménykedik Egy kis méh az ágon: Szép eladó, Jaj, ne bántsd virágom! Ezt az egyet Magamnak kerestem, Alig hasadt Mikor eljegyeztem.
Felel a lyány: Te bohó kis állat! Lelsz te rózsát Nem egyet, ha’ százat, Holnap is nyit, Holnap is eljössz te Csak ne kívánd Ami legszebb közte.
Mond a kis méh: Szőke szép hajadon, Neked Isten Hű szeretőt adjon! Nem sok amit Kívánok tetőled: Ne szakaszd le Az én szeretőmet.
Felel a lyány: Dehogynem szakasztom! Dehogy leszek E ne’kűl menyasszony! Koszorúmban Ezt fonom előre, Ugy vigyenek Holnap esküvőre.



9
El se mondá, Nyult a szép bimbóhoz Hogy letörje A virágcsomóhoz. A szegény méh Rárepűlt kezére, Csókot adni Annak a fejére.
„Hess te gyilkos! Ne bocsáss fulánkot: Leszakasztám, Vigyed a virágod.” „Szép menyasszony, Már nekem mi haszna! Koszorúdnak Híja lesz miatta.”
Koszorúdnak Híja lesz miatta Ezt a kis méh Keserűn mondhatta, Mert a szíve, Hiába parányi, Nagyon tudott A virágért fájni.
S a leánynak, Hiába kiáltott, Szeme alá Üti a fulánkot; Szegény bogár! S maga haldokolva Félreült, egy Rozmarin-bokorra.
Szép menyasszony Jajgat a sebével, Esküvőre Sem mehet szemével: Holdfogyásig Dagadt lőn a tája... Azalatt meg Elhagyá babája.
(1847)



10
ARANYAIMHOZ
Midőn Toldim pályadíjt nyert
Megjöttetek? de már, de már Gazdag leszek, gazdag vagyok: Lám a szerencse rám talál, Hozzám kapnak az aranyok.
Isten hozott, sápadt fiúk! Színünk, nevünk úgyis rokon: Nosza, ki hogy segítni tud, Segítsetek bátyátokon.
Régen s nagyon szeretlek én, Távolban is szerettelek, Hej, beh sokat törém szegény Fejem, míg lebűvöltelek!
Ne féljetek, ne fussatok, Ne, mint ama gaz nép taval: Alighogy bekopogtatott, Megint elillant csakhamar.
Ne féljetek, nem bántalak: Nagyon szelíd ember vagyok. Csöndes fiókban tartalak, Hol nincsenek több aranyok.
Sőt még, ha épen mondanám, Bolond fővel, hogy menjetek, Akkor se hajtsatok reám: Az istenért! ne higgyetek.
Sőt még ha küldenélek is, Az se legyen nektek zokon: Ha az ajtón kivetlek is, Jőjetek be az ablakon.
Sőt akkor inkább híjatok Több társat is segíteni, Hogy, ha ismét útat adok, Ne bírjalak elküldeni.
Inkább... de mit beszélek én! Eszembe jut Peru s hazám: Mért mindenik oly holtszegény, Pedig aranyja sok van ám.
Talán, mert az arany ma már Földhözragadt inség jele? Csak gúnyol a világ talán Szegény magyar költőt vele?



11
Felelnék rá: dehát minek? Elhal számon a felelet. Jó atyafi, hadd fizetek! Kérem azt a kötlevelet.
(1847)
EGYKORI TANÍTVÁNYOM EMLÉKKÖNYVÉBE
Én láttam a bimbót, én láttam azt, Midőn, érezve a nyájas tavaszt, Kezdett kifejleni: Örűlt a lelkem és kéjjel telék, És mint hiú kertész, sokat merék, Sokat, reményleni.
De ennyit nem. Reményem balga volt, Árnyékban sem mutatta a valót: Milyen lesz a virág. A természet rá csillogó mezet Szövött: a sok kontár kertész kezek El nem torzíthaták.
Hintsed, virágszál, most hintsd bájaid. A hervadásnak messze napjait Rettegned nincsen ok: Érintsen bár a hervadás szele, Dús illatod, lényednek szebb fele, A szellem élni fog!
(1847)
ARCOM VONÁSIT...
Petőfi rajzára
Arcom vonásit ez ábrázolatban Szemed, hiszem, hogy híven fölleli. De úgy, ha amit a festő hibázott, A költő azt utána képzeli.
(1847)
KEDVES BARÁTOM...
Kedves barátom, lelkem jobb fele! Mi volna édesebb dolog nekem, Mint írni hozzád, írni íveket, Tarkán, ahogy jő, zöld, piros, fejér, Meg tudja a szent, millyen gondolat. S mégis te feddesz és panaszkodol, Halott-beszédet tartasz síromon,



12
És több eféle. Megvallom, fiu, E szemrehányás, e feddő levél, E szenvedélyes „meghaltál” kiáltás, E lecke ízű dorgáló beszéd, Ez a lelket leöntő nyakleves, Ily megrohanva, ily váratlanul, Hogy a léleknek annyi érkezése Sincs, míg szemét törölje, vagy pedig Nyálát lenyelje - meg kell vallanom, Hogy ez nekem... fölötte jól esett.
Oh, mert belőle látom, mint szeretsz, Mi hő kebellel engem, hívedet, Hogy elvakít ez édes indulat, Hogy nincs türelmed egybevetni a Napok folyását, tért, időt, körülményt S egyéb tudákos, elvont dolgokat, Midőn ezért békétlenkedel: Miért nem írok a szálló madárnak, Ki egykor almafámon énekelt, Miért nem a méhnek, ki a minap Mézet szedett kertem virágiról, Vagy a csapongó lepkének, ki néha Megörvendezteté kis gyermekim, Vagy a szellőnek és zúgó viharnak, Mely tegnap itt volt, most ki tudja, hol van? Hová irhattam volna én neked, Bohó fiú te! mit mondék vala Szegény levélnek: merre végye útját, Hogy rád találjon e négy hét alatt? Talán bizony nem törtem én azon Elmém eléggé s nem falék mohón Fel minden aljas pletykát, hírharangot, Rágalmat, emberszólást és egyéb Vidéki mismást a divatlapokban, Csak hogy felőled, holléted felől Lelnék azokban egy betücske hírt. De nem találtam bennök semmi szót Rólad, s miként a meddő figefát Az idvezítő, el- megátkozám Őket: ne is teremjenek soha Édes gyümölcsöt senkinek, ha nem Teremtek most nekem.
Mit volt csinálnom? hát sopánkodám: Ej, ej, hatalmas és mindentudó ég, Hol kóborolhat most az a fiú? Gyakorta ismét így imádkozám: Mennybéli isten, édes istenem! Adj annak a szegény Sándornak immár



13
Adj valahára állandó tanyát, Csendes tanyába szép kis fürge nőt, Angyal kedélyü, szende, barna nőt, Mellé mosolygó, szép gyerkőcöket, Egy párt, ha többet nem, fiút s leányt: Oh, adj családi boldog életet! És íme! amit oly forrón ohajték, Jön a levél, hogy teljesedni fog. Csak egy rövid hold élet, és az én Költő barátom, mint Illyés proféta, Tüzes szekéren a mennyégbe száll. Én bőjtölöm meg mézes heteid, Fogadni mernék; s néma bőjteim Hosszúak és nagyok lesznek, nagyok, Mint a tiéid egykor Debrecenben. Mert a barátság kis szövétneke Halvány világgal ég a szerelem Máglyája mellett: de mit bánom én! Hogy el nem alszik, arról meg vagyok Győződve, mert hisz - tűz nem olt tüzet, Sőt jobban éleszt: hát miért emelnék Önző panaszt; a mézteljes hetekre? Nem, én nem zúgolódom ellenök, Sőt azt ohajtom (vesszek el, ha nem) Legyen halandó élted fogytaig Oly boldog-édes mindenik heted, Mint a legelső, mellyet élvezesz Az esküvés után.
Én addig itthon, a távolban is, Magányomban veled társalkodom, Könyvedből issza lelkem lelkedet, Mint a dicsőült égi szellemek Az idvezűlés harmattengerét. És elmerengek arcod másolatján, Mely néma, mégis annyit mond nekem, Előteremti azt a tíz napot, Midőn te, hű barát, hajlékomat Megnépesítéd egy öröm-sereggel, Előteremti, mondom és örökké Valósággá ifjítja nékem azt.
Ilyenkor aztán vágy éled szivemben, Hogy vajha bár, nem énértem, hanem Kinek majd férje lészesz, hölgyedért, S kinek dalolsz, a nemzetért, örökké Maradnál ifju, mint ez érclapon.
(1847. aug. 11)



14
A SZEGÉNY JOBBÁGY
Életkép a multból
Széles országúton andalog a jobbágy, Végzi keservesen vármegye robotját. Kavicsos fövénnyel rakta meg szekerét, Annak terhe alatt nyikorog a kerék. Tántorogva ballag a két kajla sőre, Alig tetszik rajta, hogy mozog előre, Méla mind a kettő, mintha gondolkoznék: Hány ízben hozott már és hány ízben hoz még?
Ott ül a szegény pór az első saroglyán, Elkopott ostorát a kezében fogván; Szomorú képére rőt kalapja aláHullna, ha négy-öt szál madzag nem tartaná. Néha megszakasztja hosszu hallgatását, Biztatgatja két hű igavonó társát, De azok nem bírnak lépni sebesebben, Talpok a kőúttól ég eleven sebben.
Széles országúton, mint az ég morgása, Hallik a távolban hintó robogása, Csak imént dördült meg messzi földön, és lám, Perc alatt elétűnt, mint a fényes villám. A négy szürke lónak a két kajla sőre Nagykeservesen tud kitérni előle, Pedig félni, félnek; mert az isten-adták Bírnák csak a jármot, mindjár’ elragadnák.
Dölyfös uri kocsis űl a hintó bakján Félkezében cifra ostort suhogtatván; Jobban esik neki, a kényes lelkének, Ha nyakába sujt a két szegény sőrének; Jobban esik neki, ha egyet kiálthat: Földi, a kerékagy siratja a hájat! Kár volt annak árát a csapszéken hagyni, Szegény tengelyedet siralomnak adni.
Föltekint a jobbágy, szomorúan felel: Hej! bíz a háj árát nem kocsma nyelte el, Ami volt körültem, egy kevés zsiradék, Gyors hintóitokra mind felkenegeték. De a hintó népe nem hallotta e szót: Szegény ember! és ez így talán jobb is volt, Máskép ki áll jót, hogy e gyámságos kezek Nyers-nyakasságodért meg nem fenyítenek!
(1847)



15
SZŐKE PANNI
Szőke Panni henyélve ül, Mégis cifra, majd elrepül; Apja földje és tinója Mind fölment már viganóra.
De az apja mégse’ bánja, Mert kisasszony a leánya, Ő maga is boldog jobbágy, Elengedik a robotját.
Sem szántani, sem aratni, Csak a vékát kell tartani: Az uraság színig adja, A kasznár meg el se csapja.
Szőke Panni felmegy Pestre, Még ott is az emeletre, És az apja - dehogy bánja! Nevelőben a leánya.
Nevelőben jó dolog van: Sok kisasszony lakik ottan, Szép úrfiak, szép huszárok Járnak mulatni hozzájok.
Mi lelt téged szőke Panni? Fiatal vagy még meghalni; Képeden volt egy pár rózsa: Hova lett ily hamar róla?
Mi lelt téged Panna lyányom? Elfonnyadtál, szép virágom, Jer, kiviszlek a mezőre, Éledjen a lelked tőle.
Panni nem szól, görnyedve űl, Olyan rongyos, majd elrepűl; Vidd ki apja, vidd mezőre, Szép, virágos temetőbe.
(1847)
BARÁTOMHOZ
Petőfihez
Unszolsz, hogy írjak holmi verseket: S mily szívesen fogadnék szót neked! De átkozott gebe az a Pegaz, Dehogy nyargal, dehogy! csak tipeg az.



16
Tegnap már mintha írni kezdenék, Egészen a tollrágásig menék, De, varjú tépje meg a rossz lovát, Hiába biztatám, hogy: co tovább!
Ma kucsmád nyomtam fel, ha így talán Egy kis Petőfiség ragadna rám: Lekarcolék egy pár „hozzá”-t, „felé”-t, Csuklott a múzsa s rámrivallt: „elég”!
Mit is haszontalankodom vele, Mikor szivem zsibajjal van tele. Vendége jött s avval sok a dolog, Minden kis érzelem sürög-forog.
Bolond szeles nép! lót-fut céltalan, S egymásba ütközik minduntalan. De nem csoda, a szív vendége nagy S igen kedves neki, mert az te vagy.
(1847 szept.)
A RAB GÓLYA
Árva gólya áll magában Egy teleknek a lábjában, Felrepűlne, messze szállna, Messze messze, Tengerekre, Csakhogy el van metszve szárnya.
Tűnődik, féllábon állván, El-elúnja egyik lábán, Váltogatja, cserélgeti, Abban áll a Múlatsága, Ha beléun, újrakezdi.
Szárnya mellé dugta orrát, Messze nézne, de ha nem lát! Négy kerítés, négy magas fal; Jaj, mi haszna! Bár akarna, Kőfalon nem látni átal.
Még az égre fölnézhetne, Arra sincsen semmi kedve: Szabad gólyák szállnak ottan Jobb hazába; De hiába! Ott maradt ő, elhagyottan.



17
Várja, várja, mindig várja, Hogy kinő majd csonka szárnya S felrepűl a magas égig, Hol a pálya Nincs elzárva S a szabadság honja kéklik.
Őszi képet ölt a határ; Nincsen rajta gólyamadár, Egy van már csak: ő, az árva, Mint az a rab, Ki nem szabad, Keskeny ketrecébe zárva.
Még a darvak hátra vannak, Mennek ők is, most akarnak: Nem nézi, csak hallja őket, Mert tudja jól, Ott fenn mi szól, Ismeri a költözőket.
Megkisérté egyszer-kétszer: Nem bírná-e szárnya még fel; Hej, dehogynem bírná szárnya, Csak ne volna Hosszu tolla Oly kegyetlen megkuszálva!
Árva madár, gólya madár, Sohse nő ki tollad, ne várd, Soha többé, fagyos télig; Mert, ha épen Nő is szépen: Rossz emberek elmetélik!
(1847)
FALUSI MULATSÁG2
Vígan fiúk! húzd rá cigány! Könnyítsünk a nehéz igán, Könnyítsünk egy kicsit. Ez a nap a jó Istené, Ki a munkát elengedé. Igyunk bort! tölts Icik! Garázda nép mi nem vagyunk, Megkövetem csak mulatunk.
2 NB. Nem népies, hanem a nép és költői érdekében akar lenni. A. J.



18
Hap! hap! ma így megy a robot, Ma mink pergetjük a botot, - Nem más, fejünk felett; Aki megbánt, visszabántjuk, Nem megcsaljuk, nem berántjuk, Ütünk rá egy felet. Garázda nép mi nem vagyunk, Megkövetem csak mulatunk.
Forgasd öcsém azt a leányt, Irígyli más, de sose bánd, Ha százan vannak is, Szabad a lányt táncra vinni, Megszeretni és elvenni Szegény parasztnak is. Garázda nép mi nem vagyunk, Megkövetem csak mulatunk.
Húzd el cigány a nótámat, Ráfütyülöm áriámat, Azt a régit, tudod. A füttyöt csak széllel szokták, És mikor a szelet fogták, Parasztnak is jutott. Garázda nép mi nem vagyunk, Megkövetem csak mulatunk.
Kinek is van abban kára, Hogy lábunk nem áll langára? Hap! hap! aprózzuk rá. Kinek esnék tőle baja, Hogy a magyar nótát hallja? Hej! huj! daloljuk rá. Garázda nép mi nem vagyunk, Megkövetem csak mulatunk.
Kinek baj, ha mi nem bánjuk, Hogy félszemű a cigányunk S kopott a hangszere? Urak körül nem kérkedik, Nekünk dövőz, minket pedig Felvidámít vele: Garázda nép mi nem vagyunk, Megkövetem csak mulatunk.
Vígan fiúk! igyunk egy tust: A jó kedv tán nem úri jus, Se nem dézmás vagyon. A nóta sincs árendában, Válogassunk a javában, Mikor kedvünk vagyon.



19
Garázda nép mi nem vagyunk, Megkövetem csak mulatunk.
Talpam alá húzd te cigány, Könnyítsünk a nehéz igán, Könnyítsünk egy kicsit. A levegő az istené, Paraszt nóta is fér belé: Ihaj rá! tölts Icik! Garázda nép mi nem vagyunk, Megkövetem csak mulatunk.
Et voluisse sat est.
(1847. szept. 7)
A TUDÓS MACSKÁJA
Nagy lett volna a tudósnak Az ő tudománya, De mi haszna, ha kevés volt A vágott dohánya. Könyvet irt a bölcseségről - S hajna! Akkor esett ez a bolond História rajta.
Nem szeretett ez a tudós Semmit a világon, Járt legyen bár égen-földön, Két avagy négy lábon: De a kendermagos cicát - S hajna! Éktelenül megszerette, Majdhogy fel nem falta.
Szolgája is volt; a háznak Ez viselte gondját, Hogy lába ne keljen és a Szelek el ne hordják. Hű cseléd volt félig-meddig, - S hajna! Koplalás lőn este reggel Bőséges jutalma.
Máskülönben ment a dolga A kedves cicának: A reggelin gazdájával Ketten osztozának. Búsan nézte ezt a szolga - S hajna!



20
Fél zsemlére, pohár téjre Nagyokat sohajta.
Mert tudósunk a magáét Ha fölreggelizte: Felét a cicának adni Volt a szolga tiszte. Úriasan élt a macska, - S hajna! Csak nem akart, csak nem akart Meglátszani rajta.
„Hé... izé... mi baja lehet Annak az állatnak? Szőre borzas, csontja zörgős, Szédelegve ballag.” „Jaj, uram, hát a sok éhség! - S hajna! Kétszereznők csak a tartást; Mindjárt lábra kapna.”
S az napságtól itce tej járt, Kapott egész zsemlét: A tudós csak lesi, várja Hogy ha nekitelnék. De a macska nem üdűlt fel, - S hajna! Elfogyott a fogyó holddal, Sarlóvá hajolva.
Kendermagos szegény cica Nyavalyába esvén, Fölvette a néhai nevet Egy szép őszi estvén. „Átszellemült kedves állat - S hajna! Falatom megosztom vele Mégis meg van halva!”
„Mi tagadás” - mond a szolga, „A cicus nem vétett: Én evém meg ő helyette Reggel az ebédet. Mondtam, menjen egérfogni, - S hajna! Nem tanyáz ám ott egér, hol Üres minden kamra.”
Nagy volt, mondok, a tudósnak Az ő tudománya, De mi haszna! Kevés hozzá A vágott dohánya.



21
Könyvet irt a bölcseségről - S hajna! Ilyen apró dőreségek Gyakran estek rajta.
(1847)
CZAKÓ SÍRJÁN
Ott a költő sírja, a kicsiny fehér domb, Ujon ásott sír az, nem nőtte be hant; Ormán az öreg tél pihen ősz hajával, Ifju élet romja temetve alant. Mért halt meg? hiszen még oly soká élhetett: Bölcs kárhoztatás! menj, dobd reá kövedet.
„Gyönge az a lélek, mely az élet súlyát Nem bírva, leroskad a pálya felén; Nem férfi az, aki fölveszi a gyilkot, Melyet vigaszul hagy a futó remény.” Imhol a nyugágy, mit kislelkűség vetett Nagy lélek, eredj, dobd a sirra kövedet!
Te, kit aranyhímes pólyába kötöztek S fednek születésed érdemcsillagi, Kire gondolkozni sem szorult magadra, S minden gondolatod más találja ki: Ily halál sohasem fog érni tégedet: Nagy lélek, eredj, dobd a sirra kövedet!
Te erős jellem, ki csúszva-mászva győzesz, Akit a kegyszellő jobbra-balra hajt, Ki el birsz feledni egy hitvány mosolyért Annyi könnyes arcot, annyi zok sohajt, Ki az érző szívet gúnyosan neveted: Nagy lélek, eredj, dobd a sirra kövedet!
Te, ki földi léted boldog hizlalóján Nem sejted, hogy benned égi szellem él; Ki, ha vágyaidat mérsékleni tudnád, Oktalan állatnak is beillenél: Soha ilyen gyászos nem leend végzeted: Nagy lélek, eredj, dobd a sírra kövedet!
Te, utonállója minden pénzdarabnak, Kit silány éltedhez bilincsel az érc, Ki, ha rajtad állna - míg lesz a világon Nem tied egy fillér - örök-évig élsz, E merényt te soha, soha nem követed: Nagy lélek, eredj, dobd a sirra kövedet!



22
És te szellemfukar, ki rideg falak közt Gyüjtesz a penésznek halott tudományt, Kit nem érdekel a hitvány földi ember, Míg a hold lakói állapotja bánt: Nagy lélek, eredj, dobd a sirra kövedet Vagy kőnél keményebb szivtelen könyvedet!
Mi pedig, barátim, járjunk el a sirhoz Olvasztani róla könnyel a havat, Hadd sírjon a szív, ha itélni erőtlen! Tán így hamarább jön az enyhe tavasz S béhinti virággal az egyszerü dombot, Hol ő pihen, aki tövis közt bolyongott.
(1848)
TÉLBEN
Álmodám tavasszal, Szép, derűlt, virágos tavaszi napokkal; Zöld berek aljában susogó szellővel, Csevegő patakkal.
Jártam új mezőn, hol Ménták illatoznak oldalán az érnek, Mely az őszvetés közt elbolyong, de ismét Azon helyre tér meg.
Hullámzó vetés közt Búvócskázik a fürj; suttog a nő: „vá-vá”, Nyomon űzi a hím s három pitypalattyot Örömmel kiált rá.
Majd egy nyúl szökik fel S indul az ugarnak, gyorsan karikázva; „Elébe! elébe!” kurjogat a szántó Ösztökéjét rázva.
Elkiséri szemmel Ameddig belátja, csaknem az égaljig; Most szólítja ökrét, szánt, szánt csöndesen, csak Síró füttye hallik.
Kis pacsirta is szánt, Mint a szegény költő, fényes levegőben: Dalt zengve repült fel, dalt zeng a magasban... Hallgat leesőben.
Karimás kalappal A juhőrző gyermek meglopni akarja; A madár tovább száll, s a fiú mérgében Nyáját megzavarja.



23
Szöszke fürtű bárány Át- meg átszökdécsel a zöld hantu mesgyén, Anyját, aki most a nyáj közé vegyűlt el, Bégetve keresvén.
Távolabb a csorda Szanaszét fehérlik, mintha ott valaki Széjjel a pázsitra szép mosott ruhákat Terített volna ki.
Túl a kékes erdő, A tájnak sötétebb keskeny karimája; Jól kilátszik, mert még délibáb nem önte Árvizet alája.
Száz meg száz madárhang Szól az árnyas erdőn, titkait beszélvén; Bokorról bokorra lomha kakuk szállong Szellős róna szélén.
Olvasatlan ígér Hosszu, hosszu évsort, melyből egy se tölt el, Melynek mindenikén örökös tavasznak Reményszíne zöldell.
De oly hűs az erdő És a tiszta égre felhők gyülekeztek: Hallom a szélzúgást, arcomon is érzem Szinte fázni kezdek.
Ah, vagy úgy!... szobámat Hosszu éj kihűté s nyughelyemen fázom: Künn vad förgeteg száll, az kotorja szárnyát Röptiben a házon.
Hold-, vagy hóvilág ez, Mely a telet éjjel sem hagyja feledni? Vagy talán a nap jő, unalmas robotját Így-úgy elkövetni?...
Kívül a hideg szél Sűrü apró pelyhet csapdoz ablakomba; Benn fagyott virágok: a szeszélyes télnek Dús virágu lombja.
Mily sivár ez a tél! Vastag hó takar be udvart, házi kertet; Országuton is csak az jár mostan, akit Isten átka kerget.
Országut... hol az most A mezőt borító tenger hólapályon? Itt-amott ha látszik ut nélkül bolyongni Egy magános lábnyom.



24
Az is elvesz egyszer: Két sarut találni s emberlábat abban; Erdőn farkas ordít; a síkon esik, fú Mindig vastagabban...
Hagyjuk e zord képet, Hisz’ ez a való, ez sivatag életem: Deríts szép álmokat örökzöld tavaszról Oh költészet! nekem.
(1848. jan. 21)
ELDORÁDÓ
Van egy ország: Eldorádó, Innét a nagy Királyhágón, Kelletig van benne minden, Az nem is kell, ami nincsen. Boldog egy nép aki lakja: Árnyékon a legyet csapja. Búzájától, mikor terem, Dohossá lesz minden verem S mind magának kell megenni, Mert nem tudja hová tenni. Ha pedig nem termett elég, Eladhatja mind, vagy felét: Bezzeg akkor van vevője S jó hasznot kapar belőle. A kenyérre, a haszonra, Mellyel tele zsebje, gyomra, Fel is önthet, mert az ecet... Isten bocsáss! Ez ráfogás: A sok jó bor rajtaveszett. Vagy ha nem bort - vizet ohajt, - Boldog ország! - az se nagy baj: Egyet sem lép érte lába, Felmegy a víz ablakába, Vagy az isten fellegébül, (Míg új háza fel nem épül) Ingyen ömlik a nyakába. De ki bolond innék vizet? Bort ihatik, mégsem fizet: Sőt - aranykor tért-e vissza? Még fizetnek amért issza! Részeg fővel ha lefekszik, Elhorkolhat holnap estig: Más kisöpri háza táját, Fel sem költi a gazdáját; Más megfeji a tehenét,



25
(El sem viszi, csak a tejét); Mindent más csinál helyette, Úgy álmában, mint imette; S bízta másra, vagy nem bízta, Mire ébred, minden tiszta, Minden megvan, minden jól van (Csak a borju nincs az ólban); S minthogy tenni Már nincsen mit, Legfölebb fejét vakarja S száját tátja... ha akarja. Másutt tán nem is képzelik: Ott a szájtúl mennyi telik, Úgy hogy a kéz és az elme Szinte rozsdát kap, heverve, Mert csak száj kell és nagy torok, Hogy rendin menjen a dolog. Száj kell hozzá, hogyha raknak Füst-alapot légváraknak; Szájjal áldoz a közjóra Az országnak dús lakója; Hát a hazát - oh! azt pedig Majd megeszik, úgy szeretik Mégse tettel: szájjal védik, Pipálgatva örökkétig. És valóban - amely ennyi Jó dohányt bír megteremni Méltó is, a hon javára Bátran kelni szál pipára. - De ki győzne mindent hosszan Elsorolni, ami ott van? Az iszonyu boldogságot, Milyet ember sose látott? Aki Tamás a dologban És akarja tudni jobban, Menjen oda, üssön tanyát, Nem kérdik ott apját, anyját; Boldognak, boldogtalannak Uraságot, földet adnak.
(1848)



26
EPISZTOLA PETŐFIHEZ
Imádott barátom, jó Petőfi Sándor3 Szives üdvözlését ime küldi Jean d’Or. Vettem oh nagy férfi, ostoba leveled, De azért nem mondom: hujj ki! vagy le veled! Mert nem üres hólyag és nincsen ebbe szél; Kedves ostobaság mind, amit e beszél, És a sok giz gaz közt, ha ugyan jól értek, Van sok szép kaláris, s több ily becses értek!
Minden dolgok előtt: én nem írtam Toldyt, Hanem (ez már más szó, tehát jó rím) Toldit, És evvel döntődik ama szörnyü per el, Melyet amint írod, Európa perel. Ha tehát még most is folyna a nagy harc ott, Kár egy y-ért, mondjad, víni harcot.
Hogy Murány a cenzor körme között vagyon, Oh ennek tudása nékem becses vagyon; Ámbár tartok tőle, hogy dühös strich-láza Mária beszédét szépen kistrichlázza, Hogy pedig ne legyen a szivem alján lom, Én bizony munkámat úrnak nem ajánlom.
Máskép igen jól van a te komád asszony De tán nincs oly jól, mint öt hónapos asszony, Komám asszonyt pedig az isten éltesse, Annyival inkább, mert ha ő nem él, te se. Mi ámbár tudjuk, hogy bőven van a csók ott; Küldünk e levélben egy trillió csókot. Te pedig barátom, siess, írjad Lehelt, Kit lelkedbe szárnyas geniuszod lehelt, Írjad, mert nem érsz rá, ha itt lesz a nagy had, Harc és háború és igazi hadd-el-hadd.
Akkor látom én meg arcodat, hogy lángal Hősi elszántságban tiszta sárga lánggal; Vágtatsz paripádon, mint por a szélvészen, Melyet szárnyaira száguldó szél vészen; Kedves komám asszony kezét tördelve sír: „Sándor, ha te elmész, engem elnyel a sír,” Mégis elhagyod őt, s oly tüzelve méssz el, Mintha tele volna szíved forró mésszel.
3 Jelen költemény méltó utóda dicsekszik lenni „Dido panaszának”, melyet még a boldog emlékű Magyar Kurír úgy dicsért fel 1790-ben, hogy annál egyenesebb magyarsággal írt verset nemigen olvasott az előtte ismeretes nyelveken. A. J.



27
Látom a derék hőst, ahol villog kardja:
„Ist das Schwert zum Fechten?” „Mellyik? Ez a kard? Ja.” Többet nem beszélnek, hanem összecsapnak; Vére a németnek úgy foly, mint a csapnak; Sándor vitézünknek egy sem állhat ellent; Épen mint a semmit, úgy ontja az ellent.
Dumb Show.
Sárga pitykés, zöld hajtókás, kurta szárú fűzött csizmás magyar huszár jelenik meg egy kis ajtón a kert alatt. Kedvese addig kíséri, könyörög, sír, elájul. A vitéz elrohan egy dombig, onnan széttekint, lát iszonyú magas kukoricát és rettentő sok ázott kendert. Visszafut a kis ajtóhoz, hol hű karok fogadják a győzedelmest. A hős juhászbundát terít le s borostyánai árnyékába heveredik.
(Dumb Show exit.)
És mivel nem harcolt borsóért vagy babért; Homlokára tűzik a diadal babért: Annyi érdemjellel rakva tér vissza már; Amennyit bizony nem mindenütt visz szamár. Eredj Sándor vitéz, hadd zengjek én neked Viselt dolgaidról XXIV éneket.
(Szalonta, 1848. febr. 6)
AZ ALFÖLD NÉPÉHEZ
Előhangja egy el nem készült költői beszélynek
Ti, kikért teremnek a búzakeresztek S rózsává pirított fehér cipót esztek, Ti a gazdag alföld édes gyermekei! A felföldre is jó néha tekinteni.
Tudom, böcsmérlitek a görbe tartományt, Nem adnátok érte egy jó pipa dohányt, A patkót sem állja vad lovatok lába, A kereketek sem tanult kalodába.
Tudom, szeretitek látni a kék eget, A napot, hogy’ űl el tekenője megett; S a csillagokat, bár meg nem olvastátok, Egy híján szemlélni mintegy átallnátok.
Szerettek a síkra heveredni hanyatt, Kalap levén vánkos a fejetek alatt, Nézni a fiastyúk s göncölszekér felé, Olykor-olykor el is andalodni belé.
S ha néztek fölfelé, néztek balra jobbra S nincs egy földi fűszál, mely rátok hajolna S mindenütt, mindenütt csupán eget láttok: Ti is égben vagytok akkor, azt tudjátok.



28
Szeretitek látni a szép hajnal tövét, Hol a kerek földhöz tűzi bársony övét, Legszebb, legpirosabb ott az ég almája, Púpos hegy körösleg be nem harapdálja.
Hát mikor félszemmel egyenest néz a nap A sík puszta színén: mint örűltök annak! Ugy-e, attól félti és azért néz széjjel: Nem pattant-e rajta domb az elmult éjjel?
Szerettek ti mindent és örömmel tölti Szíveteket minden, ami csak alföldi: A puszták havasát, a fehér gulyákat, A puszták tengerét, a szép délibábot.
És a mozgó tábort, a nyerítő ménest, Mely elláthatatlan az ember szemének; (Mert csürhe nálatok s nem ménes a neve, Ha napi járóföld nincs a kerűlete);
A szép sík földeket, egyenesre szántva, Mert ti nem szántatok dombos bogárhátra, A zöld vetést, melynek széle-hossza nincsen, És az áldást rajta, ha megadta Isten.
Mindezt kedvelitek igen-igen nagyon, Mivelhogy e dolog véretekben vagyon; Mert alföldi magyar, nem tót, a nevetek, Mert tejmézzel folyó lakhelyet nyertetek.
Nem volt ez mindég így. Nem a békés rokon Hanem ellenség járt téres pusztátokon: Elvetett az ember, de nem takart soha, Lábán nyomtatá el török s tatár lova.
Elnyomtatta, mondom, s ujra elvetette, Vadul termett aztán más idén helyette, Szegény bujdosóknak vadul termett annyi, Hogy hosszabb kín után fogtak éhen halni.
Sokszor annak, akit utolért a halál, Kizöldült szájában a kövér búzaszál, Jött utána másik, a kalászt leszedte És az isten-adta, elhalt, mig megette.
Hiszen hallottátok a futásnak hírét: Futott ám a gyáva, mert féltette bőrét: De kemény csatára keltek az erősek, Zsíros földeteken elhulltak az ősek.
Nincs is más hegyetek, mint sok oly testhalom, Melyben egy egész had eltemetve vagyon, Mikor már kikezdé farkas, holló, kánya, Török és magyar test egy gödörbe hányva.



29
Akkor a széttépett seregek foltjai, Kiket az ellenség hagyott hírmondani, Kerülék a pusztát, a perjés parlagot, Délibábján kívűl kit minden elhagyott.
Mentek fölkeresni ama sziklatetőt, Hol a sas kinyúló csupasz kövekre költ, Elzavarák a sast, tojásit megették, S fészke helyén váruk alapját vetették.
Ily sziklavárakban maradt fenn a csira, Mely most az alföldön buján hajt annyira, Mikor rozsda vert ki sarlót, ekét, kaszát S éhen-szomjan védte a magyar a hazát...
(1848)
NEMZETŐR-DAL
Süvegemen nemzetiszín rózsa, Ajakamon édes babám csókja; Ne félj, babám, nem megyek világra: Nemzetemnek vagyok katonája.
Nem kerestek engemet kötéllel; Zászló alá magam csaptam én fel: Szülőanyám, te szép Magyarország, Hogyne lennék holtig igaz hozzád!
Nem is adtam a lelkemet bérbe; Négy garajcár úgyse sokat érne; Van nekem még öt-hat garajcárom... Azt is, ha kell, hazámnak ajánlom.
Fölnyergelem szürke paripámat; Fegyveremre senki se tart számot, Senkié sem, igaz keresményem: Azt vegye hát el valaki tőlem!
Olyan marsra lábam se billentem, Hogy azt bántsam, aki nem bánt engem: De a szabadságért, ha egy íznyi, Talpon állok mindhalálig víni.
(1848 ápr.)



30
EGYESÜLÉS
Az, mi a költő lelkének Álomkép gyanánt Lengett a távol jövendő Tündér fátyolán; Az, miért epedt a honfi Soká, hasztalan, De nem hitte, csak mutatta; Hogy reménye van: Az többé nem álom, nem kétség homálya: Ismét egy a magyar kettévált hazája!
Magyar nép, igaz rokonság Túl a bérceken, Mik sötéten ott kékellnek Világos egen; Osztályosunk jóban, rosszban, Kölcsön támaszunk: Benned, bárhogy’ hány-vet a sors, Nem csalatkozunk. Öleljük meg egymást, szívesen, meghitten, És szeressük egymást: úgy áld meg az Isten.
Most szeressük, mert ki tudja Felőlünk mi áll Írva a végzet könyvében: Élet vagy halál? Oh, ki tudja, nincs-e bennünk Rejtve már a mag Hogy a csak most egyesűltek Együtt haljanak, Mint egymásra ismert ölelő testvérek, Kikben hatni elkezd a lappangó méreg...?
Nem, nem! - Élni fog a nemzet, Amely összetart: Kit önvétke meg nem hódit, Nem hódítja kard. Megbünhödtük ősapáink Vétkét súlyosan; Napjainknak, a jelenben, Csak erénye van, S az erényes nemzet jutalma nem égi: Földön jut dicső és hosszú élet néki.
(1848 máj.)



31
A RODOSTÓI TEMETŐ
Vess lángot előttem, éjjeli szövétnek, Képzelet! s világits éjek éjjelébe; Messze, határin túl sok rabszolga népnek, Hozd a kis temetőt lelkemnek elébe: Hogy lássam az éjet, mely ottan feketűl, Halljam a csöndet, mely szent hamvak felett űl.
Hol a kéz, hol a kéz, aki fölemelje Sírjokról a követ: egy nehéz századot? Hol van a szellem, ki életre lehelje A szivet, ha régen, régen elhamvadott? Ah! Midőn a hű szív porrá vagyon válva, Feltámasztja-e más, mint a költő álma?
Éjfél van. Az eget, néhány csillagával, A Mármora tenger kebelén ringatja; Egyhangu morajjal dalt susog magában, Mint bölcső felett a szunnyadozó dajka; És az ég szemei, az a néhány csillag, Az álommal ők is alig-alig birnak.
Elsohajt a lágy szél, mely a tavaszt hozza, Elsohajt a vízen és a partra téved: „Ébredj, fű-fa, ébredj!” halkan ezt sugdozza, S ime, fűben-fában megmozzan az élet; Megmozdul az élet, felül, a kopáron: Csak alant a sírban örökös az álom.
Ők alusznak ottan, a számkivetettek. Idegen hazának földe tesped rajtok. Elhagyák honukat, a soká védettet, Melyet pártos önzés megtörött, lehajtott. Elhagyák a szép hont, őseik lakását, Hogy ne látnák annak végső vonaglását.
Ott vártak sokáig, noha nem reméltek. Nem volt kitől várni, csak a véletlentül. Hazájok szerelmét, ezt az örök mécset, Kebelök mélyében ápolgaták szentül; Addig ápolák, hogy annak is vége lett; Eltemeték egymást, idegen part felett.
Ám hívek maradtak az utolsó percig, És szabadok, nem mint a hon többi népe. Most a kis csoport sir már fel sem ismerszik: Új meg új tenyészet rendje nőtt fölébe, És, hogy föl ne leljük a nehány szent házat, Földig egyengette egy zsarnoki század.



32
Éjfél van a sirban, éjfél van felette; Búg a Mármora, búg, tompa lágy morajjal. Hirtelen szél támad, a hullám felretten: Zúg a Mármora, zúg, riadalmas zajjal; Zúg a tenger, az ég tűz szemei nyilnak, Haragosabb fényre gerjed minden csillag.
Egyszersmind keletről, hol a nagy Isztámbol Mélyen alszik, mint az elgyötört rabszolga, Hős alak közelget; arca, szeme lángol, S megharsan beszéde, a sírokhoz szólva: „Fel, fel, ti halottak, éjféli menetre! Rákóczi Ferenc hí, a szabadság lelke.”
És amint a szózat ereje megdördült, Lenn, a süket mélyben, tompa visszhang éled, Mintha most riadna serkentőt az a kürt, Mellyel idéz majd az utolsó itélet: S emelkednek onnan, erőre hajolva, Sötétlő alakok, mint megannyi fejfa.
Szótlan seregelnek fejedelmök mellé Hívei, kik egykor vele halni jöttek, Kikben a mult század lelke megismerné Csákit, Zait, Mikest, Pápait, és többet; Radalovics papot, kiknek, mig napja múl, Nem a neve hangzott - szive vert magyarúl.
„Miért buslakodtok, némán vesztegelve?” Hallatszik megint a fejedelmi szózat, „Nincs többé bilincsen a szabadság nyelve, Mint az ég haragja, oly hangosan szólhat, Hogy, mint nyárfa lombja, mit az ősz letarlott, Reszketve lehulljon, ha ki van még, zsarnok.
Nem érzitek-é a körülfolyó léget, Mint emel, mint éleszt, mint ragad magával? Fölvet az ár; a föld egyre alább mélyed... Vitetünk, száguldó szélnek rohamával. Vigan, ti halottak, ti számkivetettek! Most mindenki vígad, csak az ármány retteg.
Vigan, ti halottak! fel, az ős Budára, Honnan visszatiltott egy százados átok; Még áll, még erős a nagy királyok vára, Még tisztelve néz rá élő unokátok; Még van szív kebelben, és erekben van vér, Mit az eldőd büszkén sajátjának ismér.”



33
Fel, fel!... És mint vésztől űzőbe vett felleg, Gyorsan úsz az égen a kicsinyded tábor; Szellemtestöket, mint lobogó lángnyelvet, El-elkapja mintegy a szél s viszi távol, Majd halomra sepri, majd elmossa őket, Valamint a félénk, bujdosó felhőket.
Alattuk a völgyek, erdők néma lakja, Mik szállást az éjnek oly örömest adnak, Alattuk a Duna csillámló szalagja, Városok, helységek, sorra elmaradnak; Nem soká feltűnnek a budai ormok, S a Mátyás nevéről neveztetett csarnok.
Csend van a tetőkön, csend a völgy lapályin, Megszűntek zajogni akik ottan élnek; Nyugszik durva kövén vagy selyem párnáin A test, tarka bábbal játszadoz a lélek: Gyötrelem, kéjelgés, szerepök felváltva, Ez kunyhókba siet, az dús palotákba.
Most, amint a sírok hős népe közelget, Dobban a nyugvó szív és sebesebben ver; Egy álom magaszt fel minden földi lelket: Őket látja, őket hallja minden ember; Túlvilági álom ez - nem szabad holnap Emlékezni rája gyönge halandónak.
De nyomát bevési a lélekbe, mélyen, Oda, honnan a vágy, a sejtelmek jőnek, Mik diadalt ütnek a számvető észen És megváltoztatják rendjét az időnek, Hogy megáll az elme, mint egy bomlott gépely S bámulja a lelket csodás ösztönével.
Oda vési nyomát e magasztos álom: Képei ködmását, hangjai visszhangját, A lejtő csoportot fenn, a magas váron, S dörgő éneklését, a szabadság dalját, Melyből a szeleknek szózatos fuvalma Ezeket hozá el a veszendő lantra:
1
Ébredsz-e már, ébredsz-e már, Erős apák romlott fia? Vagy nálad a halottnak is Előbb kell föltámadnia? Küzdésre! halld, a kakasok! Rövid a nap, a munka sok.



34
Mit fürösztöd gyáva könnyel A multat, ez ó emléket? Hah! nem ilyen áldozatra Szólit a kor lelke téged: Nem langyos vizet, - meleg vért Kell áldoznod a jövőért.
Kidőlt, száraz törzsök a mult; A jövőnek vagy te magva, Szunnyadó mag, eltemetve, Tespedésben megrohadva: De a csíra még erőben: Mért ki nem hajt lombja zölden?
2
Mily hangok a völgyben? Megzendül a vér, A szívdobogásból Vídám zene kél! Láncok szakadoznak, Kard, kopja zörög; Fuldoklik az önkény, Álmába’ hörög. Vad kétségbeesés fölveri a palotát, S börtönből szabadult sohaj üldöz Gúnyhahotát.
Föltámad az élet, És él a halál: Pajzsán a szabadság Szent címere áll. Eljő a reménység, És eljön a hír, Eljő a dicsőség; Rámosolyg a sír. Ujjongass ma, öröm! él magyar, áll Buda még! Nem hint szennyet apái porára A maradék.
3
Mégis, ha úgy lenne, mégis, ha ők Máért cserélnék el a szebb jövőt? Ha vennének rabságot kincseken, S igába tolná őket idegen? Ha félbehagynák a díszcsarnokot, Melyet kezök már félig felrakott, Hogy légyen az hitvány férgek tanyája, Zúgó vihar rakja fészkét reája?



35
Mégis, ha győzne resteség, viszály, S fajulnának saját vétkök mián? Ha elfelednék a küzdelmeket, Melyek fönntarták ezt a nemzetet? Ha elfelednék, mily soká dacolt Erőszak ellen ím e kis csoport, S midőn legyőzték sem kellett a béke: Önkénti számüzés lőn menedéke...?
4
Úgy rontsa meg őket az átok! Úgy jőjön az éjszaki orkán Kicsavarni tövestül a tölgyet, Mely ezredig állt a hegy ormán! Vagy jőjön a tenger. Az örvény Tegye lábát csontjaikra Körtáncot lejtve fölöttük... S hahotázzon rá a szikla.
Mindent, mit e nemzet Tőn, gondola, érzett, Mit róla az ősz hír Évkönyvibe jegyzett, Törüljön el onnan Örökre a nemlét; És ne legyen emlék, Melyből az utókor Sejdítse, gyanítsa, Hogy itt magyar élt...!
5
Szörnyü, szörnyü...! szűnj meg, átok; Várakozz’ még, elsiettél; Míg aludt, nem halt meg e nép: Hát most veszne, mikor eszmél?
Nem! - Az ősök lelke lengjen Köztük, és buzdítsa őket; Az lehellje új életre A csatában elesőket.
Börtön a sír: börtönünkbe Mért sietnénk többé vissza? Várjuk el, míg a szabad lég Könnyü testünket felissza.
Akkor ők mibennünk élnek: Mi leszünk az a lehellet, Mely győzhetlenül kitartja A tusát a zászló mellett.



36
És a nemzet, e derék faj, Dicsőségünk gondos őre, Multja kincs-aknái felett Élni fog örök időkre.
----
Ekkép énekeltek a sír jövevényi S délcegen lejték a kisérteti táncot. Dalukat az égnek morgása kiséri; És mire a végső hang is elhullámzott, Szétfoszolnak, mint a völgyi szőke pára, Melyre rátekintett a nap egy sugára.
Harmadszor kiált most a szárnyas őrálló; Fölreped a hályog a keleti égen, Szürkül az ég alja, s mint sürű pókháló Délre és éjszakra halvány sugár mégyen, Melyet visszanyomni az éjjeli ködnek Duzzadó felhői folyton erőlködnek.
Majd a szürke sugár győz a viadalban, Halovány orcája pirosabb színt ölt fel; Vértenger lesz a lég... és az ember abban Úsz véres arcával és véres kezével...! De kigázol a nap, fényesen, melegen, Hogy uralkodjék a felhőtelen egen.
(1848)
EGY ÉLETÜNK EGY HALÁLUNK
„Muzsika szól, verbuválnak, Csapj fel, öcsém, katonának!”
Muzsika szól: dörög a menny, Bömböl a szél nagykeményen, Zimankó gyül a hazára: Ébredjetek valahára. Egy életünk egy halálunk: A veszéllyel szembeszállunk!
Összeröffent rác, cseh, német, Hogy felfalja ezt a népet, Ezt a népet, akit itten Ezer éve tart az isten. Egy életünk egy halálunk: A bitanggal síkra szállunk!



37
Ezer éve, nem ma-holnap, Tűrjük itt, csak úgy lakónak, És ehol még felülfordul! Ki a házbul... a pitvarbul! Egy életünk egy halálunk: Jaj nekik, ha mi kiállunk!
Itt élődött, hízott rajtunk, Mellé ült ha kitálaltunk, Zsírunk ette, vérünk szopta, Hogy testvérünk, azt hazudta. Egy életünk egy halálunk: A cudarral szembeszállunk!
Ősapánk jól földhöz verte, De azt, látom, elfeledte; Most megint feltürte ingét, De mi vágjuk földhöz mindég. Egy életünk egy halálunk: Jaj nekik, ha síkra szállunk!
Azt mondják: nincs magyar haza. Hohó! de nem addig van a; Nem lesz magyar, az meglehet, De titeket még eltemet. Egy életünk egy halálunk: Szép hazánkért kardra hányunk!
(1848)
A LEGSZEBB VIRÁG
Szép virág a rózsa, hát még a bimbója! Mert az ég harmatja mindennap mosdatja; Szép virág a szűz lyány innepnapra kelve: De legszebb virág a haza szent szerelme.
Nem terem a kertbe’, a fekete földbül, Sem a virágágyból soha ki nem zöldül: Csak terem az épen az ember szivében Az ember szivének legislegmélyében.
A gyökere pedig vértől nedvesedik, Ha lankadni kezd is vérrel öntözgetik: Öntözzük, locsoljuk ezt a szép virágot! Ez gyümölcsöz nekünk édes szabadságot.
(1848)



38
LÓRA...!
Lóra, magyar, lóra! most ütött az óra, Nem is óra ütött: vészharangot vernek: Tűz van! ég a házad! a világ fellázadt: Most kell talpon állni a magyar embernek.
Északról, keletről, délrül, naplementrül Az egész szomszédság mind ellened zendül; Akivel megosztád falatodnak felét, Legelébb is az köt készakarva beléd.
Ezt a szép síkságot, ezt a dús alföldet, Ménedet, gulyádat irigyelik tőled; Elhagyják a köves terméketlen rossz tájt, S a tiéden vágynak tenni ingyen-osztályt.
Mutasd meg azért is, hogy e puszta róna Halálthozó lakhely másunnan-valóra; Vize, levegője van neki vesztére: Szívfájást kap tőle s mind elfoly a vére.
(1848)
MIT CSINÁLUNK?
Földi! mit csináltok? Kaszát kalapáltok? Nem azt kalapálunk, Fegyvert köszörűlünk.
A rendet a réten Már levágtuk régen: Megmártjuk kaszánkat Ellenség vérében.
Szép piros harmatban Fürösztjük kaszánkat: Övig-övig vérben Védjük jó hazánkat.
(1848)
JÁNOS PAP ORSZÁGA
Büszke, harcos, kalandor nép Volt a magyar nemzet, Kétélű kard, mely ha moccant, Jobbra-balra sebzett; S jobbra-balra, merre fordult, A fegyvernek éle, Puszta lett a népes ország És üvöltött rajta végig Farkasok zenéje.



39
Kin a német, minthogy őrá Járt a rud legjobban, Megfélemlék, megbusúla, Cselt szövött titokban: Nem birván az oroszlánnal, Annak vermet ása, Takarónak a veremre, Mint egyéb gazságra, jó lesz Krisztus szent vallása.
„Ázsiának sáska-féle Kóborló pogánya, Isten a te lelkedet bár Mind pokolra hányja! Ne legyen az idvességben Soha semmi részed: Lelked üdvösségeért nem; De saját bőrünk javáért Megtéritünk téged.”
Így beszélt a német papság És a pénzbe markolt, (A papok nagytorku zsákja Már akkor is megvolt); Bor, tulok lett a dulásig, A pénzt nem kimélte, Tudta, nem vész kárba semmi, Húzni fogja firól-fira Az uzsorát érte.
Lett is aztán dinom-dánom, Keresztyén tivornya. Hirdeté az istenígét Papok bora, bornya. Kocsma lett az istenháza, Melyben ittak-ettek, S egy-két szentnek a nevét ha Elgagyogták részeg fővel, Mindent megfizettek.
Kiváltképen egy pap, neve Iván, azaz János,
Többi közt legjobban értett Ehhez a munkához. Udvarán örökké tombolt A lakzi, kaláka, Hét mérföldre érzett a szag S úgy hítták ezt a vidéket: János pap országa.



40
Kedves ország volt ez a táj Minden naplopónak, Kasza-kapa-kerülőnek, Éhen kóborlónak; Kujtorgó ebek lakoztak A jó sült szagával, Kujtorgó magyar nép dőzsölt - Ha tudott keresztet hányni Jánossal magával.
Sült ökör hevert szanaszét János udvarában, Két szarván boros csobányok, Kés az oldalában. Akinek tetszett, odament, Az ökörből vágott, S jót ivott rá a csobányból, Nem is könnyen hagyta aztán Ezt a jó országot.
Alig futott ennek híre A népség között el, Aki nem jött a szagára, A hirére jött el, Nem, hogy jól lakjék, hanem csak Hogy valamit lásson, S addig nézte, addig nézte, Hogy maga is megkivánta, Kívül a palánkon.
S aki egyszer megkivánta, Azt be is bocsáták, Pogány fővel el nem hagyta Többé a kalákát: Megtaníták kulacs-szónál A Krisztus hitére... Vagy nem is a hitre, hanem A vallást elundokító Sok mindenfélére.
Első ága volt a hitnek (Elmondom a nagyját): Hogy minden termék tizedét A papoknak adják, Bort és búzát és baromfit, Földeket is mellé S faluszámra jobbágy-népet, Aki a kövér pusztákat Ingyen megmívelné.



41
Másik ága volt a hitnek, Hogy: ne kapj a kincsen, Mennyországban a gazdagnak Semmi helye nincsen. Ne rabold el a némettől, Ami neki termett, Sőt ha ingedet lehúzza, Azt se bánd, mert Isten úgy ad Lelkednek kegyelmet.
Harmadik volt: országodat Pap kezére bízzad, Ő ráér tanácsot adni, Míg más ember izzad. Ő mindent végez helyetted, Kell-e több jó annál? Bízd rá, ami gondba jőne; Csak a pásztor legyen ébren, Hadd aludjék a nyáj.
Negyedik hitágazatja: Házasodjál össze, Gyenge a magyar, ha minden Nemzet nincsen közte; Hozz lakót, minél többfélét, Ültesd a nyakadra, S béketüréssel fogadjad, Ha tulajdon eszterhéjad Alól kizaklatna.
Ötödik... mit én tudom mi? Az is ilyenféle Rágalom s káromkodás a Megváltó nevére, Melyeken a jó magyarság Gyönyörűen épült: Idegen kalandoroktól Ki hagyá magát pusztítni Csaknem mindenéből.
Legott a királyi székre Német ember hágott, Aki fogta, másnak adta Titkon az országot. S amiatt, hogy másnak adta S a magyart megrontá, Iszonyú belháborúban Magyar a magyarnak vérét Esztendőkig ontá.



42
Attól kezdve többször is volt János pap országa. Sült galamb, borral folyó ér És ingyen-kaláka; Melyekért a jó magyar nép Mindenét od’adta, S tett olyat részeg fejével Hogy, mikor kijózanodott, Százszor megsiratta.
Most is vannak, akik ilyen Hizlalóba vágynak: Lomhán a gyomornak élni És élni az ágynak; Kik előtt, a hashoz mérve, A haza sem drága, S midőn ez küzdésre készti, Felsohajtnak: jöjj el, jöjj el János pap országa.
(1848)
RÁKÓCZINÉ
Ballada
Mi lelt téged bús gilice madárka? Párom után nyögdécselek bezárva; Vas kalitkám csillog-ragyog, aranyos: De a lelkem, Hejh! a lelkem Fenekéig zavaros.
Mi lelt, mi lelt, szőke asszony, kékszemű? Társam után az én szivem keserű: Oroszlányom viaskodik csatában, Én pediglen Fogva vagyok Büszke Bécsnek várában.
Büszke Bécsnek rettenetes császárja! Minek engem itt tartani bezárva? Miért reszket koronádnak gyémántja? Elbocsáthatsz: Gyönge kezem Koronádat nem bántja.



43
Szabadságra könnyű módon szert tehetsz, Szőke asszony, elbocsátlak, elmehetsz: Csillapítsd le lázadozó férjedet, Békességért Hejh! örömest Odaadlak tégedet.
Szőke asszony útnak ered, meg sem áll, Férje-urát fölkeresi Újvárnál; Szólana is, köszönne is: hiába!... Oda borul, Mint a bokor, Odaborul nyakába.
„Ingó-bingó rózsabokor vállamon, Hozott isten, édes-kedves angyalom! Isten hozott, úgy ha jöttél, szép virág; Hogy eresztett Volna másként Az a bécsi porkoláb.”
Hátratekint a szép asszony, de nem szól, Háta mögött áll a cseh kém, tudja jól: Császár küldte a cseh kémet utána, Hallgatózni, Leskelődni Békeszerző szavára.
„Ingó-bingó rózsabokor vállamon! Néma vagy-e, hogy nem szólasz angyalom?” - „Néma legyek, mikor arra szót vesztek, Amiért a Bécsi udvar Engem ide eresztett!
Azt akarnák, fulánk legyen csókomba’, Mézes-mákot elegyítsek szavamba, Kebelemen altassam el haragod: Akkor aztán Egy országért Kiadnának egy rabot!
Személyemnek Magyarország nagy ára, Visszamegyek, szavam adtam reája, Felfogadtam, meg is állom emberűl: Visszamegyek, Ha veled a Békesség nem sikerűl.



44
Jobban ismered te Bécset nálamnál: Hitszegővel alkuba mért állanál? Szava játék, hite szellő, kárhozat... Vezérelje A nagy isten Győzedelmes kardodat! -”
„Ez igaz hit legyen áldás utadon; Vezéreljen a jó isten, angyalom! Válaszomat, érdemes cseh, vidd vissza: Császárod, ha Ilyet akar, Magyar nőre ne bizza.”
Búbánatos szőke asszony, kékszemű! Meddig lesz még a te sorsod keserű? Rab vagyok még büszke Bécsnek várában: Rab vagyok, de Oroszlányom Harca nem lesz hiában!
(1848)
A RABLELKEK
Hát ez a szabadság napja, Mely így éget és vakit? Mely soha nem látogatta Börtönünk gyász ablakit? Ah! ez égő lángözönhöz Gyenge szemünk nem szokott: Menjünk vissza börtönünkbe! Kedves félhomály van ott.
És e nyüzsgő élet, e zaj, E szilaj, zúgalmas ár, Mely el-elsodor magával S fejünket boritja már, Ah, mi háborító e zaj S mindig lázas állapot: Menjünk vissza börtönünkbe! Állandó magány van ott.
Itt a lég nyersebb, keményebb, A szellő fuvása metsz, Felhő tornyosul felettünk, A villám cikázni kezd, Ég a földet megrohanja, Itt öl a vész, gyujt amott: Menjünk vissza börtönünkbe! Csendes, jó idő van ott.



45
Mennyi küzdés! mennyi munka! Éber álom, hosszu éj, Szirt s hullám között hánykódás, Kis reményhez nagy veszély! Ah, e fáradság, rebengés Nem gyötörte a rabot: Menjünk vissza börtönünkbe! Béke, nyúgalom van ott.
Hah, mi ez: kard villámlása, Álgyudörgés, vérpatak, Égő fáklya, véres zászló, Öldöklő s leölt hadak! Szalmaágyon, cseppről cseppre Elenyészni volna jobb: Menjünk vissza börtönünkbe! Csöndesebb halál van ott.
(1848)
ÉL-E MÉG AZ ISTEN?
Él-e még az Isten... magyarok Istene? Vagy haragra gerjedt népének ellene, És elhagyta végkép, Hogy rabló, zsivány had, bérbeszedett csorda Égesse, pusztítsa, öldökölje sorba Régi kedves népét?
Él-e még az Isten - az az Isten él-e, Ki e dús Kanaán országba vezérle Mint Izráelt hajdan, Hozván őseinket füstnek fellegében, Égre felpirosló tűz-oszlop képében, Véres viadalban?
Él-e még az Isten, - az erős, hatalmas, Aki elleninken adott diadalmat Száz-meg-száz csatákon? Aki ujjainkat kardhoz egyengette, Nevünket dicsővé, félelmessé tette Széles e világon?
Él-e még az Isten, ki erős karjával Megtartott, megőrzött ezer éven által Egész mostanáig? Ki annyi veszély közt nem hagyá elveszni, Töröknek, tatárnak martalékul esni Árpád unokáit?



46
Él még, él az Isten... magyarok Istene! Elfordítva sincsen még e népről szeme, S az még, aki régen: Harcra hát, magyar nép! Isten a vezéred: Diadalmat szerez a te hulló véred Minden ellenségen.
(1848)
AZ ÖRÖKSÉG
Azok a magyarok, kik e hazát Véren vették, vérrel ótalmazák, Azok a magyarok, ha riadót fúttak, A halál képétől nem messzire búttak.
Lakásuk volt paripájok háta, Vetett ágyok kemény nyeregkápa: Ettek és aludtak vérmocskolta nyergen, Jártak éjjel-nappal sok nehéz fegyverben.
Nem kérdezték: sok-e az ellenség? Olvasatlan próbáltak szerencsét; Tudták, a szerencse mindig ahhoz pártol, Kinek szive még a halálban is bátor.
Elfogytak, elzülltek ottan-ottan, Szép országok hevert elhagyottan, Fölveré az isten mindenféle gyoma, Éktelenné tette török, tatár nyoma.
Rongált zászló lőn az ő formája, Nem volt annak színe, sem fonákja, Itt-amott sötétlett rajta egy-egy vérfolt: Szép zászlónk, az ország, váznál nem egyéb volt.
E becses zászlónak, a hazának, Védelmében hányan elhullának! Vérökben a rúdját hányszor megfereszték Régi ősapáink! de el nem ereszték.
Igy a zászló, ránk örökbe maradt, Ránk hagyák azt erős átok alatt: Átok alatt, hogy, ha elpártolunk attul, Ne legyen az isten istenünk azontul.
Most telik be, vagy soha, ez átok. A zászlót, a zászlót ne hagyjátok! Ha minket elfú az idők zivatarja: Nem lesz az istennek soha több magyarja.
(1848)



47
ÁLOM - VALÓ
Fekszem kínos ágyon. Minden tagom összeZsibbadoz fektemben, mintegy lekötözve. Csak tompán sajog a fájdalom, nem éget; Homlokomon érzek hideg veritéket. Minden pehelyszál nyom, mint egy-egy kődarab, Akadoz eremben a vér, s el-elmarad; S míg legyez szárnyával borongó pillámon, Körmével szorítja keblemet az álom.
Fekszem álmadozva. Ködös, hideg éjjel Nehézkedik rajtam sírhalom terhével; Messze fönn a szél zúg, hallom azt félébren, Mintha fenteregnék mély folyó medrében. Néha úgy is rémlik, hogy talán imetten Látom a hömpölygő hullámot felettem; Mint úszó fatörzshöz, a hullámhoz kapok: S ölelő karombul eltűnnek a habok.
Most lelkem fölébred... egy álomból másba: Fövenyből, iszapból tagjaim kiásva Jutok zöld mezőre, mely fölött a kék ég Verőfényes napja fölemelte székét. Illatoz a pázsit, madárének hallik, Könnyű lépteimtől még a fű se hajlik, Lepke módon szállok virágról-virágra: Kimagyarázhatlan keblem boldogsága!
Testem étherré vált. Repülni akarok, Lebbenő szárnyaim e két könnyű karok, S mint füttyös pacsirta, vígan, örömégve Fúrom fel magamat a kékellő égbe; Arcomat a tiszta szellő mosogatja, Kitárva előttem a menny boltozatja, Én kéjelgve nézem az elhagyott földet, A hegyek redőit, a bolyhos erdőket.
Még egy perc... az égen elterül egy árnyék, És én mintha vékony ködfelhőbe’ járnék. A tüzes nap fénye, melege kihalva! Őt magát borítja felleg szürke hamva. Minden arra mutat, hogy kitörni készül A vihar, - szél támad, előköszöntésül; Felleg felleget nyom, villámtűzben állok... Csattan az ég... főm zúg... eltünnek az álmok.
Én megsemmisülve fekszem. Nagysokára, Sivárló pusztában, melynek nincs határa, Melyen nincs egy fűszál, vagy egy élő féreg, Egyedül, éjszaka eszméletre térek. Soká nyugszom ottan; jól esik pihennem,



48
Eltünt álmaimat gondolóra vennem: Mert csak álom volt az mind, istennek hála! A vihar, a villám, mely engem talála.
Hallgatok, hallgatok csendes-andalogva, Hallom, mintha lenn a föld szive dobogna, Egy, kettő... számlálom valahányat dobban, Mindig sűrüebben, mind közelebb s jobban. Paripák nyihognak, hadsereg közelget: Én kelnék az útból, de a föld nem enged; Fehér lepedőmnek visszaránt a terhe: Átmegy a nép rajtam: én fekszem leverve.
Mire föltekintek, a teljes hold képe Nyájasan mosolyg le, ágyamnak elébe, Vánkosom, mint tajték, szép fehéren dagad, Hallok női, gyönge, suttogó szavakat. Kinyújtom karomat... s egy pikkelyes, hideg Kígyó tekerül rá, mely fülembe sziszeg; Iszonyodva tépem e szörnyet lefelé, Küszködöm, kiáltok... s fölébredek belé.
Istenem, istenem, mily jól esik ennyi Gyötrő álom után végre fölserkenni!
Hosszu az éj, hosszu; messze még a holnap A sötétbe néző szegény virrasztónak. Összedúlt párnámon kínosan forgódom: Nincs erőm alunni, pedig volna módom. Csend van, és a csendben, tőlem jó-távoldad, Egy kis óra élénk „pit-pat”-ozást folytat: Úgy tetszik, szú őröl... s mintha félig asszú Életfám gyökerén rágódnék az a szú!
Hánykódik az elmém hullámról hullámra. Rajzol a képzelgés álmatlan pillámra: Pillámat beírja mozgó képeivel, S képeit a tarka életből szedi fel. Ott van a bízalom, ez a dőre álom; Ott ül a kaján hit egy törött nádszálon; Ott van a reménység, s örök rettegéssel Futja versenyét a kétségbeeséssel!
Látom a reménynek vékony szálán tartott Villám tündöklésü damokleszi kardot, Melynek átkos éle nyugatról s keletrül Egy egész országon húzódik keresztül S egy egész nemzetnek áldozati nyája, Egy néptörzsök esik a bárdnak alája. Elfordulok és a fölserkenést várom, Míg meggyőződöm, hogy e rémkép... nem álom!



49
Vérpatakot látok, mindenfelé sokat, Indúlok keresni fel a forrásokat, Keresem, keresem rebegő szememmel, És oh! megnyilt honfi szivekben lelem fel. Fölkacagok búmban és dühömben sírok Értetek, zsengéül elesett mártírok! Szívem fáj. Erősen megtörlöm szememet: Ébresztem magam, de nem lehet, nem lehet!
Oh zsenge mártírok, hazám vérvirága, Korán sírba hulló nemes ifjusága, Kikben egy-egy bölcs vész el s megannyi bajnok, Kikben a jövendőt öli ádáz zsarnok: Lesz-e, vajon, ennyi áldozatnak bére? És derít-e hajnalt a nemzet egére, Mely sebeitekből kiözönlik, a vér...? Vagy apákat isten most a fiakban vér?!
Lesz-e nemzet, mely a győzödelmi helyen Csontjaitok felett oszlopot emeljen, Ahol majd az anyák, kik még jól ismertek, Könnyel növesszenek egy virágos kertet; Ahol a késő kor, e hálás tanitvány, Emlékezettöket ünneppel ujitván, Össze-összegyűljön: férfi, nő,... s a gyermek Olvasni az oszlop betüin kezdjen meg?
Lesz-e költő, ki az édes anyanyelven Rólatok korának csudát énekeljen?... Vagy elszórnak majd az éjszaki vad szelek, S idegen nép tombol hamvaitok felett? Vagy nem lesz, aki egy könnyet ejtsen rátok: Ősi hajlékában ég meg ősz apátok, S kis testvéreitek, amint térdepelnek, Martalékul jutnak a játszó fegyvernek?
Mert - jaj, amit látok! - széles e hazában Dúl fajirtó fegyver, széltiben, hosszában; Minden bűn az élet, a szívnek verése: Százszoros halál egy élet büntetése! Ott az égő falvak, rombadőlt lakások, A mezetlen inség, a jajkiáltások, A vadonba elszórt temetetlen testek, Mikre éh keselyűk, hollók gyülekeztek!
Ott a hitszegő hit, ott a dölyfös ármány Ámítnak, hazudnak, házrúl-házra járván; Ott a bűn, ki rég eldobta az álarcot S az igazság ellen nyiltan visel harcot. Ott nem szent a tűzhely, sérthető a vendég, Ott a férfi öl nőt és az erős gyengét...



50
Ah, szemem elképzik és lelkem legörnyed: Nem bírja meg a szem, a lélek, e szörnyet.
Istenem, istenem, mily jó volna ennyi Gyötrelmes valóból szebb álomra kelni!
De midőn a remény oly igen tünékeny, A kétségbeesés az én reménységem: E kettészakított oroszlán kebele Szebb remények édes mézivel van tele. Ama szent haragban, mely soha nem számit, Midőn szórja méltó dühének villámit, Haragodban bízom és hiszek, óh nemzet, Hogy ellenid sirja a te sirod nem lesz.
Én hiszem, távol még az idő tenéked Áldozni Szigetvárt s új Thermopylaeket; Én hiszek, - gyalázat volna kételkednem Kelő nagyságodban és dicsőségedben, Koszorúkat ide, veszteglő cserágat! Hősök nemzedéke emelkedik ott: Hol ily tűz az ifjú, s hol ily ifju a vén, Nem lehet a nemzet, nem, élve-halott.
(1848)
ERDÉLY
I
Megtörtént. Nem mondom, amit érdemeltél Amit a sors mért rád, szegény, szegény Erdély!
Nyomorúvá gyötre százados rabságod, Tört erőd nem bírja meg a szabadságot.
Láncaid lehulltak s im azontúl soká Félve lépdel lábad, amikép megszoká.
Gazdagon sütött rád a szabad nap fénye, S még mindig szemedben börtönödnek éje.
Kialudt, kiégett vulkán vagy ma, - benned Ama régi lángból egy szikra sem gerjed.
És ha tán gerjedne, és ha tán gyuladna, Azt elfojtja kebled tehetetlen hamva.
Megesett, - ha nem is, amit érdemeltél, Aminek szükségkép esni kellett, Erdély.



51
II
Avagy a történet nincsen-e megirva, És nem emlékeznél régi napjaidra? Elfeledted volna multad annyi hősét, Míg szerencse pártolt s még inkább dicsőség? Elfeledted volna - hiszen nem volt régen A vergődő sast az oroszlány körmében? És hogy akinek most lába szennyét nyalod, Fejét ingatá az óriásnak karod?
Fájdalom s gyalázat? igen, elfeledted, Az idők hulláma összecsap feletted: A történet elhagy s lapjain tenéked Nem szentel jövőre egy betű emléket. Bocskai, Rákóczi, Bátori és Betlen Nagysága beárnyaz törpe lételedben: Ah, e dönthetetlen sziklái a multnak Elhunyó napodtól szégyenben pirulnak!
Szív valál a multban, mely szünetlen vertél, A szent szabadságért lángoló szív, Erdély: Mikor zsibbadás ült minden külső tagon, Te valál az, aki lüktettél szabadon. Most mi vagy? megromlott sánta-béna kéz-láb; Tehetetlenségnek szolgasága néz rád: Zsarnokod nem fárad többé láncra tenni, Megtanulta már, hogy - nem bírsz szabad lenni!
(1848 nov.)
VÁLSÁG IDEJÉN
Itt, hová csak későn, csak nagy-néha téved A hír szózatának egy muló visszhangja; Hol nincsen jelen, csak multban él az élet, S még remény az, ami másutt ki van halva: Itt várok, s tünődöm Oh hazám! jövődön; Szememet kerűli az éjféli álom, És a kétség lomha perceit számlálom.
E percek be olcsók, jaj be olcsók nékem, S mily drágák lehetnek a szegény hazának! Kél-e napja most, vagy most tűn le az égen? Ah, mi festi arcát, öröm-e, vagy bánat? Kéj és kín gyanítnom. Üterét tapintom A köröttem lomhán tespedő időnek: Messze lüktetését hogyan érzeném meg?



52
Mint áradt folyóvíz rohan az idő, - én Hallom-e zúgását, vagy csak hallni vélem? Bújdosom, szétömlött árjait kerülvén; Hullámzása alig tetszik a víz-szélen. Olykor-olykor, messze, A távolba veszve, Egy moraj begörgi a csendes vidéket, Mint midőn a vihar álmában beszélget.
E moraj... ki mondja meg nekem, mi volt ez: Támadó vész, vagy már annak utóhangja? Égi háború, vagy zápor, ami jól tesz? Győzelem-robaj, vagy holtak bús harangja? Nem hallok, nem látok: Keresek világot: Oh, ha most valaki egy sugárkát adna! Bár a látás után szivem megszakadna...
(1849. jan. elején)
ÁPRILIS 14-ÉN
Egy a pálya, egy a végcél: Élet, vagy dicső halál; Fel, fel a nagy küzdelemre! A sorompó nyitva áll. Zászlónkon a szent jelíge: Csak az boldog, aki küzd; Ki még most is tántorogna, Annak többé nincsen üdv.
Függetlenség! Ez a jelszó, És szabadság a nagy cél: Teljes független szabadság; Nem kell semmi, ami fél. Zárt üvegházban tengődve A szabadság nem tenyész: Élet vagy halál jöjjön ránk, Csakhogy légyen egy egész.
Bánjuk-e, hogy szolgaságért Alkudoznunk nem lehet? Hogy nincs módunk meggyalázni A kivívott hős nevet? Hogy, miért a honfi vére Folyt s folyand piros mezőn, Megnyirbálni zöld asztalnál A borostyánt tiltva lőn?



53
Bánjuk-e, hogy a dicsőség Egészen szárnyára vett? Hogy egészen és örökbe Birjuk a becsűletet? Hogy karunknak győzedelmét Látja, nézi a világ, S temetőnkhöz, mint diadalÍvünkhöz, kész a cser-ág?
Sőt örüljünk, sőt előre! Habozásban nincsen üdv. Zászlónkon a függetlenség: Az fog élni, aki küzd. Fel, fel a szent küzdelemre! A sorompó nyitva áll: Egy a pálya, egy a végcél: Dicső élet, vagy halál.
(1849)
HAJ, NE HÁTRA, HAJ ELŐRE
Haj, ne hátra, haj előre! Vérmezőről vérmezőre! Mert ott az a virág terem, Melynek neve győzedelem, Haj rá haj!
Tavaszodik, lágy az idő, Kihajt a fű, kövéren nő: Az is azért olyan kövér, Megáztatta tövét a vér. Haj rá haj! Hadd áztassa, hisz az nem baj, Ha szépen hajt, nem másnak hajt; Ha terem is, nekünk terem A véren vett győzedelem, Haj rá haj!
(1849)
RÓZSA SÁNDOR
Rózsa Sándor, Rózsa Sándor, Hova lettél? Megvagy-e még, harcolsz-e még, Vagy elestél? Megvan-e még az a híres Karikásod, Akivel úgy meg-meghajtád A vad rácot?



54
Derék magyar Rózsa Sándor, Ha magyar kell, Fel is ér a granicsárból Vagy ötvennel. Mert a félszet kis korában Ha ismerte, Rossz feje volt, a nevét is Elfeledte.
Félni rossz, de jó tartani Néha-néha, Sokszor esik az emberen Kuruc tréfa: Sándoron is, ki az oka Hogy megesett? Kár volt jobban nem vigyázni Egy keveset.
Kivezeték istállóból Paripáját, Leakaszták a fogasról Karikását, Fegyvereit összeszedék Egy rakásba: Úgy nyomák meg szegény Sándort Vetett ágyba!
Illyen-ollyan szedte-vette Cudar népe, Így ejtitek ti az embert Kelepcébe? No várjatok - de itt osztán Megcifrázta Belékerül ez a játék Öt-hat rácba.
Ennyit mondott. Nem is szóla Másnap estig; Naplementkor kivezették, Hogy elvesztik. Körülfogták renyhe rácok, Szerviánok, Kopasz szájú hetyke tisztek, Kapitányok.
Rózsa Sándor, megszorultál Most az egyszer; Egy anya szült: innen ugyan Nem menekszel. Jobb lesz neked könyörögni Térden állva, Mint nyakason bevágtatni A halálba.



55
Kérne is ő, szépen kérne, De ha nem tud. Körülhordja a szemét, de Nincs egér-ut. Rést keres a sokaság közt, Merre nyilna; Azt miveli két szeme, mint A vasvilla.
Kutya madzsar! lement a nap, Este van rád: Add számon a sok jó vitézt, Sok szép marhát. Egy halálod száz halálnak Semmi ára: Elevenen kínozunk a Másvilágra.
De ha mégis megtanítasz Hamarjában, Hogy kell bánni ostoroddal A csatában, Rövidítünk a halálnak A cifráján: Hat golyó száll egy fészekbe Szived táján.
Egyet gondol Rózsa Sándor, Hogy attól még Más ember csak gondolva is Elírtóznék. Ide hát a karikásom Jobb kezembe! Szellőfogó paripámat Fölnyergelve!
Szellőfogó paripáját Fölnyergelik, Hosszú cifra szíj ostorát Előveszik: Nyerít a ló örömében, Az ostor is Megöleli jó gazdáját Háromszor is.
Rajta, rajta, hív paripám, Karikásom! Nem eleget látott a rác, No, hadd lásson. Tiszt uramék megkövetem: Egyszer-másszor Így, meg így tett ostorával Rózsa Sándor.



56
Avval neki! az urakat Verni képen, Jobbra-balra, össze-vissza, Mindenképen. Szerencsés rác, akinek csak Kék a háta, Hogy a hollónak valóját Ki nem vágta.
Szerencsés rác aki jókor Elfuthatott, Ki Rózsának, ostorának, Helyet adott. Mint egy szérü, annyi helyen Ő a gazda, Meg sem is áll, míg ki nem ér A szabadba.
Akkor kezdi rossz fegyverét Csattogtatni, Komisz porát nagy hiába Puffogtatni, Bolond eszét - de már későn Szánja-bánja, Eb a lelke sok vadráca, Szerviánja.
Fütyülő kis ónmadarak, Fütyüljetek! Lám no, én is vígan futok Tiveletek. Mit izentek gazdátoknak? Éjféltájban Lakzi lesz a szerviánok Táborában.
Lett is lakzi; megtartotta Rózsa Sándor, Mint azelőtt, meg azóta Egynehányszor. Kenyerét, borát a rácnak Ő fogyasztá: Barna földet evett a rác S vért ivott rá.
(1849)



57
BEÁLLOTTAM...
Beállottam a Bocskai-csapatba, Ez az igaz magyar hajdúk csapatja, Ez az ősi vitézségnek virága: Ide, kinek a szabadság derága!
Rezes kardom szépapámról maradt rám, Derék készség, két tinóért nem adnám, Német, labanc bevagdalta, berótta Foga van a vén jószágnak azóta.
Gyere kardom, gyere velem csatába; Minek állasz a fogason hiába? Oldaladon ez van írva: szabadság, Elszenvednéd, hogy a magyart tapossák?
Eb szenvedi, ebnek ura a német. Ide, anyám, azt az öreg mentémet, Kiporozom, veres zsinórt veszek rá, Hogy a világ minden lyánya nevet rá
(1849)
RÁSÜT AZ ESTHAJNAL...
Rásüt az esthajnal Vásárhelyi tóra, Ott legel a ménes: Hol a számadója? Hol a számadó, vagy Legalább bojtárja, A szegény honvédet Hogy meg sem kinálja?
Itt van, itt tanyázgat Számadó, bojtár is. Megkerűl estenden Bújdosó betyár is: Gyere bé, barátom, Van minálunk, gyere, Szökött katonának Egy karéj kenyere.
Az vagyok, elszöktem, Dicsekszem is véle: Nyolcszázharmincegyben Fogtak volt kötéllel, És azóta mindig A császárt szolgáltam, Fogadom, egy sem volt Jobb kutyája nálam.



58
Meg is szeretett, mert Haza sem eresztett, Adott a mellemre Krajcáros keresztet: Mármost azt akarná, Hogy e réz keresztért Ontsam neki én az Ártatlan magyar vért.
Száradjon el inkább A két kezem vállig. Hisz még énbelőlem Derék honvéd válik; Megyek Debrecenbe, Jó éjszakát, bátya, Leszek míg a világ, Kossuth katonája, Ország katonája.
(1849)
ÉN VAGYOK AZ ANYÁM ÁTKA...
Én vagyok az anyám átka, Veszett névnek rossz gazdája, Én hordom a nehéz vasat A vármegye háza alatt.
Nem loptam én, csak egy tinót, Az is a vén biróé volt: Biró uram, itt a pénze, Ne adjon a vármegyére.
Biró uram; jaj, bocsánat, Ne ölje meg az anyámat: Fiatalság, első hiba; Eredj, zsivány, a dutyiba.
Öreg biró, a csillagát! Jól meggondolja kend magát: Mást is érnek egyszer utól, Mennyit lopott a falutól?
Édesanyám, isten veled, Megírták a vádlevelet, Kígyót-békát raktak belé: Aló most, a tömlöc felé!
Törvény urak, kérem szépen, Hallgassák meg a beszédem, Kivirult az akasztófa, De nem vagyok a bimbója.



59
Törvény urak, nem sajnálják Ifjuságom bokrétáját? Kár annak itt elhervadni, Szép orcámnak elsápadni.
Eresszenek, hadd megyek el Ama vitéz honvédekkel: Eresszenek a csatára. Édes hazám ótalmára.
Ha elesem, azt se bánom, Sohasem kér senki számon; Árva vagyok: a búbánat Eltemette jó anyámat.
Ha megjövök elevenen, Koszorú lesz a mellemen, Ezüstből lesz a levele: Rá is tartom magam vele.
Hazamegyek, gazda leszek, Feleséget szépet veszek: Megáld engem a jó isten, Mert a hazát védelmeztem.
(1849)
VAN-E OLYAN...
Van-e olyan hamvába holt fiatal, Aki mostan fegyvert fogni nem akar? Fegyvert fogni, fegyverkezni csatára, Magyar hazánk védelmére, javára?
Kiestünk volt a háború sodrábul, Irtóztunk a sárgapitykés kabáttul, Elpuhított, nyomorított a német Csúfja lettünk ősapáink nevének.
Hunyadiak, Rákócziék, Bethlenek Idestova már mesévé lettenek, Szondi vitéz, Zrinyi Miklós, Szigetvár, Szájrul szájra itt-amott is alig jár.
Hallottuk a tatár futást, a régit, Török világ, kuruc világ regéit; Kuruc nevet viselt a jó hazafi, Labanc volt a honáruló kurafi.
Hej a labanc! hej aki felmarkolta! Országunkat a németnek eladta,... Akkor támadt az a híres Karaffa, Ki a magyart, mint a búzát aratta.



60
Leopold volt a labancok királya, Sokat akart, de beletört bicskája, Mert erősen hadakozott ellene Rákóczi, meg a magyarok istene.
Azt akará, annak tudott örülni, Hogy a magyart ő fogja eltörülni, De Rákóczi a magyarság nevébe’ Kurucokkal állott neki elébe.
Most, amivel nagy Leopold nem bira. Abba fogott a hetedik kis fia: Erőlködik, berzenkedik keményen, Elvesztené a magyart, hogy ne légyen.
Nagyot akart, szerzett is ám barátot: Ránk uszíta dühös rácot, oláhot, Ideküldé granicsárját, vasasát, Buda várán felütötte a sasát.
Hetvenkedett, parancsolt is kevélyen, Szép hazánkat felosztotta levélen; Ilyen osztályt nem mindenkor hallani: Alig maradt a hazának valami.
Nem tetszett ez Görgeinek, Kossuthnak, Meg azoknak a kis honvéd fiuknak: Élet-halál! Szuronyt szegezz! előre! Rendre dőlt a granatéros előtte.
Fut a német, fenyeget a sarkával, Fut a magyar, egyengeti tusával: Isaszegnél, Nagy-Sarlónál, meg arrább, Üti-veri kegyetlenül, mint marhát.
Buda várban ott ül Henci kevélyen, Pest városát ágyúztatja keményen; Ha mondanák sem hinné, hogy megakad, Hogy a honvéd megmássza a falakat.
De a honvéd nem késik a dologgal, Megbirkózik ágyúkkal és falakkal; Henci vitéz, ütött nektek az óra: Buda várán leng a magyar zászlója.
Kiseperők hazánkból a németet, Ezt a háromszázesztendős sz........; Megtanulánk hadakozni emberül, Magyarország régi napja felderült.
Most hadd jőjön az a muszka, ha ráér, Lássa, hogyan harcolunk a hazáér; Lássa víni a szabadság gyermekit, Kiket a hon szeretete felhevit.



61
Nyolc karajcár napi bérünk; ez is jó, Ezer forint nyomorultnak: be szép szó! De nem azért ontja vérét a magyar, Hanem mivel szolga lenni nem akar.
Kétszázezer jó katonánk fegyverbe, Kétszer annyi fiatalság heverve; Négyszer annyi derék férfi, ha kell, több: Hát ha ez is valamennyi fegyvert köt!
Talpra fiúk! kiállottuk a nagyját: Keserülje meg a nemzet haragját Akár német, akár muszka, akármi, Ha merészel orrunk alá piszkálni.
(1849)
NYALKA HUSZÁR
Nyalka huszár, honnan oly vágtatva? S hogy’ tettél szert vezeték lovadra? Engem uccse’, gyönyörű egy állat: Adok érte jó forintot százat.
„Azt ne tőlem, a kardomtól kérdje: Markolatig vérbe gázolt érte. Tegye vissza, kérem, foglalóját; Hadnagy uram, nem eladó jószág.”
Ejnye, fiú!... no de, annyi mint a... Nem teszem én erszényemet vissza: Kétszer annyit mondok, s ahogy illik, Lefizetem utolsó forintig.
„Hadnagy uram, megkövetem szépen: Egy szó mint száz: nem eladó nékem.” Hogyne volna, mennydörgős huszárja! Ráadásul még egy száz, megjárja?
„Mi tagadás! helye vón’ a pénznek, Fel is férne ily szegény legénynek; Hanem egy új tisztnek lova nincsen: Jó pajtásom: neki szántam - ingyen.”
(1849)



62
A BETYÁR
Töredék
Dallam: „Bort ittam én, boros vagyok.”
I
Kondorosi csárda mellett Gulya, ménes ott delelget: Csárdabeli szép asszonynál Bort iszik az öreg-bojtár.
Öreg-bojtár, kis-számadó, A főcsikós után való; Leányokért élő-haló, Menyecskék kedvire való.
Héj, kocsmáros, hova lett kend? Furcsa rovás megy odabent: Hiba van a kréta körül: Egyet felír, kettőt törül.
Héj, kocsmáros, eb az ingét! Elszeretik a menyecskét!... El van az már réges-régen, Afelől már alhatik ken’.
Csaplárnénak volna kedve, Csak vihogna, enyelegne: De a betyár búsan hallgat A karimás kalap alatt.
Mi lelt téged, Pista szentem, Hogy ma szavad se vehetem? Mi lett volna! duzzog Pista, S a rossz bort mint tejet issza.
Beteg vagy te, szívem István! Vagy haragszol? mondd ki nyilván Nem haragszom, semmi bajom: Csak magamban gondolkozom.
Így iszogál alkonyatig, Míg a nap is lehanyatlik; Néha-néha egyet kurjant, Azt is a legszomorúbbat.
Este pedig indulóban Visszafordul az ajtóban: Már most Juci, Isten hozzád! Tartsd még azt a piros orcád.



63
Jaj galambom, jaj szerelmem! Rosszat sejtek a szemedben: Hova készülsz? katonának? Egy-fiú vagy: nem kívánnak.
A kivánás: az mind semmi: De most ennek így kell lenni. Jaj ne menj el, gyöngyvirágom, Jobb, pihensz a vetett ágyon.
Puha ágyon, puha gyepen Nyugovásom nincs már nekem: Sem éjjelem, se nappalom: Mindig az ágyuszót hallom.
Pista köszön, indul tovább, Fölkeresi ménes-lovát; Juci csak úgy néz utána Míg behal az éjtszakába.
Csikós, gulyás gyülekezik, A menyecskét körülveszik De Jucinak egész estve Odavan a játszó-kedve.
Hej, akkor nap, azután is, Holnap is, holnapután is, Akkor is ha más öleli: Pistával van feje teli.
Dallam: Porcsalmai Palkó nótája
II
Csongorádi Pista magában Válogat a ménes lovában; Mint a kanász pergő dolgában, Válogat a csikók javában.
Válogathat benne, van elég. Kiereszti pányvás kötelét, Sárga csikó hurkon megakad, Mond a betyár ilyen szavakat:
Hej keserves, láncos, lobogós! Tud-e imádkozni a csikós?... Uram Isten! lásd meg dolgomat: Most lopom az utolsó lovat.
Ezt az egyet nézd el, Jehova! Nem cselekszem többé, de soha; Ezt se teszem, bár is, magamért: Teszem... a jó Isten tudja mért.



64
Nagy-nehezet sóhajt utána, Veti magát sárga lovára, Vágtat a ló messzi határra, Csak úgy bámul a hold utána.
Dallam: „Pej paripám patkószege...”
III
Tiszaparton táboroz a huszárság: Arra veszi Pista betyár futását. Adjon Isten! Hozott Isten! mi bajod? Semmi bajom; huszár lenni akarok.
Összenevet a legénység, összenéz; Így kötődik a bojtárral egy vitéz: Még huszár, hé? nagy kivánság, nagy dolog, Sokat akarsz édes öcsém: hát gyalog?...
Gyalogoljon ám a kutya! nincs lova; Gyalogoljon aki szokta, én soha! Lovon nőttem, növekedtem ennyire: Kardot ide meg sarkantyút izibe!
Van paripám, én szöröztem magamnak, Ilyet ugyan komisz lóba’ nem adnak; Szegény magyar! hogy is győzné a huszár: Nem ád neki őfelsége a király.
Emberem vagy! talpraesett felelet! Addsza tehát azt a vaskos tenyered; Itt a kulacs, bor van ebben, nem lőre; Ihatunk ma - holnap aztán: „előre!”
Dallam: „Majd elmegyünk, rózsám...”
IV
Jó huszár volt Pista, Amilyen egy huszár lehet; Meg se is gyalázta Azt a nevet, a gyöngy nevet.
Apja-házához ment Ha beszálla, ha beszálla: Csirkefiú nem sok: A’ se veszett el utána.
Szófogadó is volt, Soha semmit nem hibáza; Azt se tudta, milyen Az a pálca, káplárpálca.



65
Bort sem ivott, hej! csak Szomjuságról, szomjuságról; Káromkodó sem volt Különben, csak haragjából.
El merte mondani Kapitány úr is felőle: Haj! ha írni tudna, Káplár lehetne belőle.
Hát még a csatában, Ütközetben, ütközetben! Akkor volt ő ember A tizedben, a tizedben!
A zászló-aljára Fel lehetett volna tenni Ha huszár nem lett vón’ A többi is, valamennyi.
(1849)
A LANTOS
Zúg az erdő, lecsapott a felszél, Szétrezzen az őszi sárga levél, Mint ölyűtől madárkák csoportja Megrebbenve széled a bokorba.
Mély vadonban, zizegő levélen Ki az, aki bujdokolva mégyen? Ki lehet, hogy még a szél is szánja, Eltakarván a nyomot utána?
Nincs-e néki egy nyugalmas otthon, Hol vidító, enyhe láng lobogjon, Tűzhelyén - a hajlék nyájas keblén Meleget és súgárt eregetvén?
Nincs-e hő kar, melynek ölelése Hazavárná boldog pihenésre? És kicsínye, aki csüggne térdén, Ezer apró dőreséget kérdvén?
Vagy ha más nincs, egy magános hárfa, Ringató dalt búgni fájdalmára? Egy rideg lant, melynek hangja mellé Halt reményit el-elénekelné?
Volt. - Meleg fényéhez tűzhelyének Jó barátok, ismerők gyülének; S a szelíd nő - háza üdvöz lelke Kis családját együvé ölelte!



66
És a lanton meg nem szűne a dal, Zenge későn, zenge virradattal: Hangjain a szellem égbe hágott S átteremté e viselt világot!
Mint sas, ifjodék meg a természet; A virányon zöldebb szín tenyészett; Illatosbbá lőn a völgyi róna, Gyönggyel ékes a virág bimbója.
A patakvíz kristállyá szürődék, Lombos erdő barlanggá szövődék, Aranyozva lettek a vad sziklák S forrás helyett könnyeiket sírták.
A hegy orma, a folyamnak medre Szellemekkel lőn megnépesedve, Fű-fa örült ifjú életének: Bércen, síkon megzendült az ének.
Szende szellő, olvadozva lágyan, Fütyörésze alföld nádasában: Míg a hegység szilajabb szülötte, A Sió vadujjongatva tört le.
Mindenütt dal. - Néha megkivánja A vihar, a felhők orgonája, S reszket a nagy mindenség egyháza. Mikor e hang oszlopit megrázza.
De, ha pendült az ideg kobozzán, Néma lőn a felhői oroszlán, Lábhegyen járt, csendesen és óva, Bérci útán a hegyek zúgója.
Majd el-eljött a puszták szellője Egy-egy hangot elorozni tőle, S diadallal vitte nyert prédáját: Megbájolni kedves délibábját.
Fülemile, szégyenülve bokrán, Édes irigységgel hallgatott rá, S kedve-szegve rejtezék vadonba, Hogy silányabb énekét elmondja.
Lába előtt a vad szenvedélyek Megjuházva, békén figyelének: De csak egy hang kelle, hogy kobozza Mindeniket őrjöngésbe hozza.
És ha zengé a nyomort, inséget, Kóros ágyán az emberiséget: Jött az Inség, könnyezett dalára, Szánakozva ismert önmagára.



67
Ha pedig a boldogságot dallá, A Boldogság maga megsokallá: Ismeretlen vágyak keltek benne, Mintha önmagára irigy lenne.
***
Most, aminek örüle, kietlen pusztaság! Megváltozott körűle természet és világ, Fagy dermed az erekben, a csermely hallgatag; Fülemilés berekben üvöltnek a vadak!
Keresné hajlokát, de csak romjait leli: Alattok eltemetve tört házi isteni! Ő szörnyekedve nézi és elriadva fut, És útját arra vészi, amerre nincsen ut.
Nyomába üldve csörtet halálos ellene, Egy iszonyú kisértet, melynek Való neve. A tündér képzeletnek zengő madarai Mind elhagyák s nem mernek feléje szállani.
Függ lantja fűzfa gallyán: repedt öblén a szél Vadul végig nyargalván, őrülteket beszél, Mitől a rémült farkas megfut s vonít az eb, Mitől vemhét a szarvas idétlen hozza meg.
S ő bujdosik hazátlan, a dalnak férfia, Nincs hely a nagy világban fejét lehajtnia. Takard, takard el őszi beteg szél nyomait: Ne leljék üldözői... leroskadt hamvait!
(1849 ősszel)
KARÁCSONYI ÉJSZAKÁN
Lelkem pusztaságos éjjelén keresztül Kétes ködvilággal egy sugárka rezdül.
Csillag-é vajon, mely, mint vezérszövétnek, Üdvözitőt hirdet az emberiségnek?
Vagy csak földi hitvány pára, mely föllángol S éji táncaikhoz rémeknek világol?
Akár csillag legyen, biztos éji lámpa, Akár bujdosó láng - én megyek utána!
Mért féljek követni, ha lidérc is? hiszen Akkor is jó helyre - temetőbe viszen.
(1849 dec. 25)



68
NÉVNAPI GONDOLATOK
Itt ülök, az órák hosszu voltát mérvén, Minden társaságom egy homályos lámpa: És nincs földi lélek, aki erre térvén, Jó estét kivánni benyisson szobámba.
Nem tevék talán szert soha jó emberre? Boldogtalan, aki nem bir egy baráttal: S én az enyéimről meghiszem, ismerve, Hogy ők, mint szerencsém, nem fordultak háttal.
Szűk ugyan lakásom, kényelmet sem adhat, És gazdája sorsát követi a konyha: De egy-két barátot mégis befogadhat S tűzhelyem hiányát kebelem pótolja.
Hát miért nem jőnek egy bizalmas szóra, Hogy velök megosszam a kevést, amim van: Szívemet legalább, ha egyéb nem volna...? Oh, - mivel nyugosznak néma süket sirban!
S hol a puszta domb és egyszerű faoszlop, Mely szentté jelölje a föld egy zugolyját, Azt, hol testi részök sár-elemre oszlott S a feltámadásra magukat kiforrják?
Volt-e kéz, midőn a végsugár kilobbant, Eltakarni üszkét hamvas szemeiknek? És fohász, midőn a föld reájok dobbant, Nyugalmat kivánni hült tetemeiknek?
Vagy talán a szélvész s rengeteg folyói Jöttek el - nem lévén emberekben részvét Temetés helyett a messzeségbe szórni Szegény boldogoknak rothadékony részét?
De hová juték? hisz örömünnep van ma... Ünnep? igen, az van; de öröm nincs jelen: Nevem ünnepét én - zárkozván magamba Ti, kedves halottak, tinektek szentelem!
Mint az elhagyott sír, lelkem oly kietlen, Örök éjjelében csak rémeket látok: Hadd gyujtsak ma benne - kiket úgy szerettem, Azok emlékéül egy-egy kis világot!
Kis mécsfényt neked is, korod büszkesége, Lángszellem! ki jövél s eltünél... de hova? Mint üstökös, melyet élők nemzedéke Egyszer lát s azontul nem lát többé soha!



69
Oh! ha tán sok évek, tán lehúnyt századok Multán visszatérendsz, öltve más alakot: Legyen boldog e nép s örömed oly tiszta, Hogy ne kivánkozzál többé mennybe vissza!
(1849 dec.)
HA ÁLOM EZ ÉLET...
Töredék
Ha álom ez élet: mért nem jön az óra, Mely fölébresszen egy boldogabb valóra? Mért hogy ennyi rémes, gyötrő álomlátás Eszméletre nem hoz, csattogás, villámlás? S ha élet ez álom: miért oly zsibbatag? Kimerült, kifáradt, egykedvű, sivatag? Bánatból, örömből az örömrész hol van? Tűrést a cselekvés mért nem váltja sorban?
Ne nevezd halálnak, mert hazugság lenne: Nincs a nyugalomnak boldogsága benne; Kínja vonaglásban adja jelenségét, S bár reménye nincsen, megmaradt a kétség. Volna hát legalább a fájdalom élénk, Hogy érezve kínját, ez érzésben élnénk... --------------------
(1849-50 táján)
EMLÉKLAPRA
Magánosan, mint egyes falevél, Testvéri közzől melyet elszakít S távol vidékre hajt az őszi szél, Meddig heversz még, puszta kis lap, itt? Jer, jer: megírlak és könnyű hajódat Nyúgoti szellők árjába vetem: Vidd asszonyodnak, egyszerű lapocska, Szíves, de bánatos üdvözletem!
Keresd fel őt... de, kérded, merre? hol? Azt nem tudom... valahol a világban: Hisz útasitni fog minden bokor, Rendes lakát hol vette a hazátlan! Ottan keresd fel és vigasztalásul Beszéld el néki súlyos életem. Vidd asszonyodnak, egyszerű lapocska, Szíves, de bánatos üdvözletem.



70
Gyászban találod - oh, hogy is ne! - őt: - Ki az, kinek oly méltó gyásza van! Mint honleányt, mint özvegy árva nőt; Így is, amúgy is oly boldogtalan! Szendén illessed fájdalmát szivének, Hogy eszmélése kínzó ne legyen. Vidd asszonyodnak, egyszerű lapocska, Szíves, de bánatos üdvözletem.
Mondjad, hogy én is kettőt gyászolok: Az ő siralma testvér az enyémmel: Más a viszony, nem más a tárgy, az ok; Bir-e még ő -? én nem birok reménnyel. Oh, a reményből nyujtson egy sugárt, egy Még hervadatlan fűszálat nekem! Vidd asszonyodnak, egyszerű lapocska, Szíves, de bánatos üdvözletem.
Mikép az elszakadt hű férjet ő, Keresem én az eltűnt hív barátot; Sötét az élet, ah! semmit se látok És néma, nem felel, a temető. Enyészet dulta-é fel ifjuságát? Vagy bujdosik földetlen földeken...? Vidd asszonyodnak, egyszerű lapocska, Szíves, de bánatos üdvözletem.
Nevét se hallom. Mitha el lehetne Feledni azt, alig említi ajk; De a nemzet szivében eltemetve Érzem s megértem a titkos sohajt: „Fog-é zendülni még költője lantja? S ha fog zendülni síkon, bérceken?...” Vidd asszonyodnak, egyszerű lapocska, Szíves, de bánatos üdvözletem.
Mért nem megyünk el a magános völgybe, Hol ciprust ültet a gyász hír neki? Tanúbizonyság lenne annak földje, Ott hulla-é a dalnok vére ki: Minden csepp vérbül új virág kelendett És több madár zeng ott a ligeten Vidd asszonyodnak, egyszerű lapocska, Szíves, de bánatos üdvözletem.
Vagy tán, zarándok-úton, enyedül Bolyong, mikép az üldött bérci vad; Ki mer hajlékot nyitni enyheül? A csüggedtnek ápolást ki ad? Ki nyujt hűs csöppet dallamos ajkára, Italt ha kér, aléltan, betegen...? Vidd asszonyodnak, egyszerű lapocska, Szíves, de bánatos üdvözletem.



71
Repülj utadra most... de nem, ne még, Száritsd föl nedvesült szárnyaidat: Nehéz vagy a könnyhullatás miatt, Mellyel emlékeinek áldozék. Majd csak felszárad a könny... ámde a bú? Oszlik talán egy hosszu életen. Vidd asszonyodnak, egyszerű lapocska, Szíves, de bánatos üdvözletem.
(1850)
FURKÓ TAMÁS
Ki zengi meg, ha én nem, a mult nagy napjait: Vitéz Furkó Tamásnak kegyetlen dolgait, Amelyeket viselt... vagy, mondani akarom: Mik őt úgy megviselték, vizen és szárazon.
Mindig bolond hónap volt, mióta e világ, Az, melyet márciusnak keresztelt a diák: Fagy, hó, eső, derült ég, vihar... mind egy napon! Csak úgy bámul belé a bölcs kalendárium.
De amióta Caesart hatalma nimbusán Megdönték a zavargók Martius idusán, Nem volt e hónak olyan tizenötödike, Mint az, mely harmadéve amúgy közénk üte.
E volt ütés magáért! ez volt a csattanás! Szemét-fülét behúnyta nemes Furkó Tamás: Hiába! mindhiába!... most is zúg a füle, S nemzetiszín karikát hány a szeme bele.
Egyszerre megtagadva ötvenkilenc robot! Egyszerre széjjeltörve a mogyorófa bot! Egyszerre úr a jobbágy: kalapját fölteszi, S mellé a „szabadságot” négy garasér’ veszi.4
Egyszerre tönkre jutva kilenc zsíros pere, Melyek után maholnap uradalmat nyere; S alóla, haj! kirúgva a táblabiró szék, Melyen diurnizálva kényére nyujtózék.
Damokles kardjaként függ felette az adó, Előfogat, kovártély... mind oly irtóztató! A régiből mi sincs már, csak ősi levele, Hogy ablakot ragasszon, üveg helyett, vele.
4 A nemzeti kokárdát. A. J.



72
A régiből mi sincs már... de még van egy, igen: Az egy Borbála asszony maradt a régiben; Trónusok ingadoznak, és trónus összedül: Az ő papucskormánya áll rendületlenül.
Mint a vihar midőn tép nagy cserfa-szálakat, Villám nyerít, a szél fú, fú hogy majd megszakad: Zúg, tombol és világot dúl a forradalom: S te szikla módra fennállsz, óh papucs-hatalom!
Ekkép sohajta Furkó, hajdan kortesvezér, S oly nagy kokárdát tűz fel, mint egy cseléd-kenyér. Mi haszna! a szabadság ő véle nem közös: Az ő jobbágyi lánca le nem hull, örökös!
„Eh, örökös!” kiálta egy szép esthajnalon, „El, a táborba holnap! hí a rácmozgalom; Hetven nap, hetven éjjel: talán míg ez kitölt, Az ördög elvisz ottan engem, vagy itthon őt.”
Gondolta és azonnal a készülőt veré, Megköszörülte kardját, és flintát vőn elé; Szerencse, hogy „muszájból” is menni kelletett, Megbánta volna máskép ezt a készűletet.
Elment tehát, s szivéből örült, hogy mehete, Hogy otthon nem marasztja szitok vagy pemete. És tarta nagy beszédet az indulás előtt, Beléjött abba Árpád, s minden vitéz előd.
Meg is tevé hatását a sallangos beszéd: Legottan megcsodálák az ő’ roppant eszét; Legottan századosnak emelteté magát, Mely rangra főfő érdem volt egy posztó kabát.
Útközbe’ már, előbb mint a rendelt helyre ért, Vitézi hajlamának adá nem egy jelét: Lehúzatá a bírót, ha nem volt kész fogat, Felgyujtással ijeszté a rémült falvakat.
Nem is volt párja ebben, csak egy-kettő talán, Többek között egy A...purg, vagy B...purg Ferdinánd, Vadászhadnagy, guerilla... vagy ilyenféle hős; Emlékezik reá még egy régi ösmerős.
Elvégre, hogy megálltak a rospont-szekerek, „Itthon vagyunk!” kiálta, „ez már Nagy-Becskerek” Vagy Szárcsa, vagy Botos, vagy Torák, vagy Usdin... a Kő tudja! - messzi külföld az a Vojvodina.
Ottan, mihelyt evésben, ivásban jóllakott, Kiállíta vitézül tizenkét silbakot, Hogy őrzenék személyét minden megtámadás Ellen, - tovább se gondolt vitéz Furkó Tamás. ----------------------
(1850)



73
ÉVEK, TI MÉG JÖVENDŐ ÉVEK
My hair is gray, but not with years.
BYRON
Évek, ti még jövendő évek, Kiket reményem megtagad, Előlegezni mért siettek Hajam közé ősz szálakat? Miért vegyülget ily korán e Lombok közé sápadt levél, Emlékeztetni a vidor fát, Hogy majd kiszárad és - nem él!
Nem evvel tartoztok ti nékem: Kaján elődötök, a mult, Adós maradt sok szép örömmel, Míg szerfölött is oszta bút; Ennek kamatját, jó reményül, Fizessétek le most nekem; Ki tudja, úgyis: érem én azt, Hogy a tőkét fölvehetem?
Vagy épen azt jelenti e hó, Fürtömre mely szállongni kezd, Hogy bár rövid volt, vége! vége Nyaramnak s a tél berekeszt? S hogy meg ne essék szíve rajtam, Ha jókor meglep a halál, Azért kell, mint az ősz kalásznak, Megérnem a sarló alá?
Úgy van. Nem évek száma hozza - Nem mindig - a vén kort elé: Kevés esztendők súlya szintúgy Legörnyeszt a mély sír felé. És nékem e földön teherből, Bánatból rész jutott elég: Azzal fölérő boldogságot Hiába is reménylenék.
Ah! vén vagyok: tapasztalásom Tárháza megtelt gazdagon: Ott van, romok közt, életemnek Vezére, széttört csillagom; Ott egy szakadt fonál: ez a hit; Egy csonka horgony: a remény; Ily gyüjteménynek birtokában Az ifju hogyne volna vén!



74
Szétnézek és többé körültem Nincs a nehány kedves barát, Aggódtatóan rám függeszti Szemét egy könnyező család. Eleget éltem, hogy utánam Emlék maradjon itt alant: Emlékül inséget hagyok s e Két vagy három boldogtalant!
Szűnj meg, panasz; ne háborogj, szív! Bűnöd csak egy volt: az erény. Ha veszteség ennek jutalma, Jajgassák-é, hogy megnyerém? Vigasztalásul, annyi szenved, És szenved nálam annyi jobb; Miért ne én is... porszem: akit A sorskerék hurcol s ledob!
(1850 febr. 15)
KOLDUS-ÉNEK
Küszöbről küszöbre járok, hol be, hol ki... Ne üzenjetek, hogy nincsen itthon senki, Ne uszítsátok az ebet, hogy letépjen, Annyi kezem nincsen, hogy magamat védjem Szegény honvéd jövök, kérni egy falatot. - Adjatok, adjatok amit Isten adott.
Sokat táboroztam, meg is nyűttem, látszik; Versectől Szolnokig, Izsaszegtől Vácig. Ott maradt a jobbkéz, mankót hordoz a bal, Mankóstul sem ér föl régi ép lábammal: Oh, e rongyokat már hogy is nem hagytam ott! - Adjatok, adjatok amit Isten adott.
Ne pirongassatok, hogy koldulni szégyen, Koldusbotom miatt más piruljon, én nem! Ha tisztét mindenki tette volna, mint én, Falatomhoz e sós könnyet nem vegyítném: Sántán is, bénán is, töltenék víg napot. - Adjatok, adjatok amit Isten adott.
Mennyi drága erő, és mennyi nemes vér! Hozzáfoghatót a történet nem ösmér. Mi haszna! az erőt ásta benső féreg: Büszke, szenvedélyes, versengő vezérek; Tiszta vérünk szennyes oltáron ontatott. - Adjatok, adjatok amit Isten adott.



75
Egy szelet kenyérkét, alamizsna fillért...! Valami pénz csak kell, s nem tagadom, hogy mért: Majd, ha eltikkadtam,... a déli nap éget, Kocsmaházba térek egy ital bor végett; Jó hely az, legalább nyujt egy kemény padot. - Adjatok, adjatok amit Isten adott.
Megitél a világ, hogy részeges vagyok, Pedig, ha én iszom, hej! van arra nagy ok: Magam sorsa is bánt... de az mind csak semmi, Megszokná az ember végre föl se venni: Más seb az, amelyre nem lelek balzsamot!... - Adjatok, adjatok amit Isten adott.
Oh! mikor ez a seb idebent megsajdul, Lelkem minden húrja átrezeg a jajtul; „Húzd rá cigány, mondom, egy keservest, ingyen”, És a cigány húzza, áldja meg az Isten; Könnye pergi át a barna ábrázatot... - Adjatok, adjatok amit Isten adott.
Nyomorú egy élet... magamért nem bánnám, Ha a holnapot már hozzá nem számlálnám; Ám e szakadt könyvet ti csak foltozzátok: Majd olvas belőle egykor unokátok Dicsőségetekről egy-két igaz lapot. - Adjatok, adjatok amit Isten adott.
Azt mondák, mikor a harcban ömlött vérem, Tíz holdnyi örökség lesz valaha bérem. Tíz arasz is jó lesz, gondolám magamban, Korántsem gyanítva, milyen igazam van: Oh, ha megtaláltok egykor az útfélen, Adjatok egy szűk sirt hazám szent földjében.
(1850)
ÉVNAPRA
Kelsz és lenyugszol észrevétlenül: Innep volnál, de senki meg nem ül, Végzetes évi nap! Oh, e tömeg más napot ünnepel; Titkon sohajtja meg a hű kebel Halomra dőlt oltáridat.
Emléked átkos, nyomasztó tereh: A vérnek és könyűnek tengere Mind, mind ahhoz tapad. Az ember gyönge: félve néz feléd, S mint egykor a tanitvány mesterét, Nehéz időkben megtagad...
(1850 márc. 15)



76
LETÉSZEM A LANTOT
Letészem a lantot. Nyugodjék. Tőlem ne várjon senki dalt. Nem az vagyok, ki voltam egykor, Belőlem a jobb rész kihalt. A tűz nem melegít, nem él: Csak, mint reves fáé, világa. Hová lettél, hová levél Oh lelkem ifjusága!
Más ég hintette rám mosolyját, Bársony palástban járt a föld, Madár zengett minden bokorban, Midőn ez ajak dalra költ. Fűszeresebb az esti szél, Hímzettebb volt a rét virága. Hová lettél, hová levél Oh lelkem ifjusága!
Nem így, magánosan, daloltam: Versenyben égtek húrjaim; Baráti szem, művészi gonddal Függött a lantos ujjain; Láng gyult a láng gerjelminél S eggyé fonódott minden ága. Hová lettél, hová levél Oh lelkem ifjusága!
Zengettük a jövő reményit, Elsírtuk a mult panaszát; Dicsőség fényével öveztük Körűl a nemzetet, hazát: Minden dalunk friss zöld levél Gyanánt vegyült koszorujába. Hová lettél, hová levél Oh lelkem ifjusága!
Ah, látni véltük sirjainkon A visszafénylő hírt-nevet: Hazát és népet álmodánk, mely Örökre él s megemleget. Hittük: ha illet a babér, Lesz aki osszon... Mind hiába! Hová lettél, hová levél Oh lelkem ifjusága!
Most... árva énekem, mi vagy te? Elhunyt daloknak lelke tán, Mely temetőbül, mint kisértet, Jár még föl a halál után...? Hímzett, virágos szemfedél...?



77
Szó, mely kiált a pusztaságba...? Hová lettél, hová levél Oh lelkem ifjusága!
Letészem a lantot. Nehéz az. Kit érdekelne már a dal. Ki örvend fonnyadó virágnak, Miután a törzsök kihal: Ha a fa élte megszakad, Egy percig éli túl virága. Oda vagy, érzem, oda vagy Oh lelkem ifjusága!
(1850 márc. 19)
FIAMNAK
Hála Isten! este van megin’. Mával is fogyott a földi kín. Bent magános, árva gyertya ég: Kívül leskelődik a sötét. Ily soká, fiacskám, mért vagy ébren? Vetve ágyad puha-melegen: Kis kacsóid összetéve szépen, Imádkozzál, édes gyermekem.
Látod, én szegény költő vagyok: Örökül hát nem sokat hagyok; Legföljebb mocsoktalan nevet: A tömegnél hitvány érdemet. Ártatlan szived tavaszkertében A vallást ezért öntözgetem. Kis kacsóid összetéve szépen, Imádkozzál, édes gyermekem.
Mert szegénynek drága kincs a hit. Tűrni és remélni megtanit: S néki, míg a sír rá nem lehell, Mindig tűrni és remélni kell! Oh, ha bennem is, mint egykor, épen Élne a hit, vigaszul nekem!... Kis kacsóid összetéve szépen, Imádkozzál, édes gyermekem.
Majd ha játszótársaid közül Munka hí el - úgy lehet, korán S idegennek szolgálsz eszközül, Ki talán szeret... de mostohán: Balzsamúl a hit malasztja légyen Az elrejtett néma könnyeken. Kis kacsóid összetéve szépen, Imádkozzál, édes gyermekem.



78
Majd, ha látod, érzed a nyomort, Melyet a becsület válla hord; Megtiporva az erényt, az észt, Míg a vétek irigységre készt S a butának sorsa földi éden: Álljon a vallás a mérlegen. Kis kacsóid összetéve szépen, Imádkozzál, édes gyermekem.
És, ha felnövén, tapasztalod, Hogy apáid földje nem honod S a bölcsőd s koporsód közti ür Századoknak szolgált mesgyeül: Lelj vigasztalást a szent igében: „Bujdosunk e földi téreken.” Kis kacsóid összetéve szépen, Imádkozzál, édes gyermekem.
Oh, remélj, remélj egy jobb hazát! S benne az erény diadalát: Mert különben sorsod és e föld Isten ellen zúgolódni költ. Járj örömmel álmaid egében, Útravalód e csókom legyen: Kis kacsóid összetéve szépen, Imádkozzál, édes gyermekem!
(1850)
JULISKA ELBUJDOSÁSA
Töredék
Egyszer egy kis leány5 mit tett fel magába? Azt, hogy ő biz’ elmegy széles e világba, Elbujdosik messze, a határon végig, A mező párkányán leboruló égig, Túl a három nyárfán, a tanyákon is túl. Fele sem bolondság, mert már épen indúl; Látszik, hogy korántsem tréfa volt a terve; Szegénykét, vajon mi indíthatta erre?
Hát bizony gyakorta megesik, nem újság A gyerek-szobában az ily háborúság: A fiú vagy lányka tisztjét megfeledi: Papa megdorgálja s a mama megfeddi, Sőt, ha nagy a vétség s nagyon rossz a gyermek, Az se hallatlan, hogy valakit megvernek, Azzal kényszerítik a maga javára, Melynek egy-két könnycsepp nem olyan nagy ára.
5 Arany Juliska volt, nyolc éves korában. A. J.



79
A mi kis lányunkat vereség nem érte: De fájt neki a szó s megneheztelt érte; Félreül duzzogni, csinál képet, hosszút, Töri fejét nagyba, mikép álljon bosszút. Mellé sompolyog a cicus, vigasztalja, Dorombol egy nótát, a kezét is nyalja: De a keményszivű elveri a macskát, Orrára nyomintván egy goromba fricskát.
Jön az ebéd sorja, csörög tányér, kalán: Ez a kis haragost megbékíti talán? Ó dehogy! akármint terítnek, tálalnak: Ő még arra sem néz, elfordul, a falnak. Majd összekeresi, ami csak az övé, Szép rendetlenségbe köti mind együvé; Nem marad ki semmi, vele megyen a báb: Lesz kivel az úton beszélni legalább.
Akkor megcsókolja szüleinek kezét, Búcsúzik örökre; nem használ a beszéd; Anyja szépen kéri: „Ugyan hova mennél? Hol hálnál az úton? mit innál? mit ennél? Ne menj el galambom! ne menj el virágom! Ki lesz akkor az én kedves kis leányom? Ha te engem itt hagysz, ugyan hova legyek?” Gondolá a rossz lány: azért is elmegyek.
De az édes apja komolyan így szóla: „Már fiam, ha elméssz, nem tehetek róla: Itt van egy fehér pénz a nagy útra, tedd el; Erre sem vagy méltó önnön érdemeddel.” Fanyalogva nyúlt a kis leány a pénzhez, Otthon maradásra szinte kedvet érez; De örökségét már kiadá az atyja, Egy szó kellene csak: szóval sem marasztja.
Elindult világra, de az utcaajtónál egy kutyát látott, s nem mert világra menni. A. J.
(1850)
HÁZIURASÁG
Költők! a végzet ellen Ám zúgolódjatok: Én nem panaszkodom már: Én háziúr vagyok.



80
Bizúgy, barátim, isten Fölvitte dolgomat: Hiába sápadoztok, Irigykedés miatt.
Szegény, szegény csavargók! Tudjátok-e, mi a: Valakinek tulajdon Lakházzal bírnia?
Hogyan tudnátok, hisz ti Más ember tűzhelyén Hányódtok... én is voltam Olyan szegény legény.
Mit nem szenvedtem én is Mióta elhagyám Boldogságom bölcsőjét, Szerény csöndes tanyám;
Midőn a hű komondor, Mely gazdátlan maradt, Olyan keservesen nyítt Idegen ház alatt!
Ki tudja, mennyi földet Betüslött, béfuta, Míg volt urát föllelte A jó öreg kutya!
S én a viszontlátáskor Be nem fogadhatám: Nem volt számára egy zug A gazda udvarán.
Most itt van ő is, a hű Bodré, együtt velem; Mintha magáé volna Úgy őrzi tüzhelyem.
S fenntartja a tekintélyt Mint háziúr ebe; Szeretném látni, kedve Ellen ki jőne be!
De ti, költő barátim, Ha erre vét a hab, Csak jöjjetek be bátran: Bodré meg nem harap.
Csak jöjjetek be: nálam Lehet nyugodnotok: Fölösleg ágy van, a ház Sem mindenütt csorog.



81
És kertem is van, ah, ez Valóságos liget! Hűs árnyat benne félszáz Gyümölcsfa hinteget.
Itten merengek én el Olykor s szemem ragyog: Könnytől-e... vagy örömtül Hogy háziúr vagyok?
Sőt ami több, lakóm is Van, egy kis föcskepár, Mely sárfalamra, sárból, Szerény fészket csinál.
Mely nékem hajnalonként Friss dallal fizeti Le a lakbért - s a szállást Igen szeretheti.
Három fészkét veré már Le csintalan gyerek: Most, a csüggedhetetlen! Negyedszer rakta meg.
Hajh! kezdem én is, melyet Vészek ledultanak, Reményim föcske-fészkét Építni újolag:
Megérem-e, hogy benne Nyugtot s békét nyerek? Vagy majd leszórja a sors Az a pajkos gyerek...?
(1850)
REMÉNYEM
1
Kis hajó az én reményem, Sem árboca, sem kormánya; Csapkod a hullám keményen Gyönge sajkám veti-hányja.
2
Messze a kék part mögöttem. Földe a kopár valónak, Honnan el-ki számüzötten Fut reményem, e kis csónak.



82
3
Mint a hattyú, mely világra Bujdosott, mind beljebb téved; Egy hab a más habhoz vágja, Mégsem óhajt lelni révet:
4
Lelkem, a tenger hajósa, Retteg újabb kikötőtül, Hol tövis közt nincsen rózsa S pusztában virág nem zöldül:
5
Hol azért áll oly szilárdan A föld, hogy sivár mezőin Bírhassák követni bátran Nyomaimat üldözőim.
6
El hát, a bizonytalanba! Merre szél hajt és hab ingat: Érzem, enyhül fájdalmam, ha Szél és hullám karja ringat.
7
Ott szabad a lég köröttem, S néha-néha egy szivárvány Mosolyog rám, megtörötten Képzeletem óceánján.
8
El, el a bizonytalanba! Rengj, hajóm, szabad hullámon. És ne tudjam, így rohanva, Meddig halál, meddig álom!
(1850)
A HAJÓTÖRÖTT
Midőn még életet Gondoltak benne a habok, Elrablák tőle az Utolsó deszka-darabot; Midőn halottnak gondolák, Nem adtak néki temetőt, Kietlen partra hurcolák: Temesse majd el ott a föld.



83
Féljétek Istent, emberek! Szegény hajótörött kiált; Adjatok néki enyhelyet, Táplálékot, meleg ruhát.
Még tennap kincsei Terhét emelte sok hajó, Hol viselős vala Milliókkal a millió: És nem gazúl gyüjtött vagyon, Özvegyek, árvák könnyei, Hanem kitűrés, szorgalom Veritékből lett gyöngyei. Féljétek Istent, emberek! Veszendő e világi jó; A holnapig sem biztosít Tömött szekrény, rakott hajó.
Még tennap azt hivé, Kezében élte gyámola S derülten int felé A vénség biztos távola; Hogy számadását megtevé, Hiányos számra nem talált, S ezen hitben nem rettegé Ama nagy zérust, a halált. Féljétek Istent, emberek! Az élet számvetése csal: Reménybukott szív halni vágy, Koldús marad, meg mégse hal.
(1850)
A HONVÉD ÖZVEGYE
...Gyarlóság, asszony a neved! Csak egy rövid hó: még a gyász cipő sem Szakadt el, melyben könnyé olvadott Niobeként kísérte ki szegény Atyám holttestét: s ím ő, éppen ő Férjhez megyen...
HAMLET
Csatába ment az ifju honvéd, Kemény, véres volt a csata; Tengernyi néppel küzdve, megtört A felkelők kicsiny hada; De megtartá a tért, hol aznap Élet-halálra ütközött: Mert ott esett el mind, a téren!... A honvéd is azok között.



84
Ottan feküdt a haldoklók közt, Nehéz két sebbel kebelén; Két seb... mind a kettő halálos Egyik jobb, másik bal felén; Nyílt, éktelen, mély, iszonyú, de Már fájdalom nélkül amaz; A másik, ámbár láthatatlan, Gyötrőbb... mert a szívben van az!
„Nem volna énnekem siralmas” Az ifju felnyög, felkiált „Rövid éltemre koszorúnak Föltenni e dicső halált; S panasz nélkül fetrengenék itt, Ha eltiport testemen át Diadalra száguldanának A harci fújó paripák.
Ha buzgó vérem hullatása Éretted, óh te drága hon, Nem esett volna ily hiába... Múló jegy, összedőlt romon! Ha áldozat gyanánt esém el, De nem mint síri áldozat, Mely vérrel önti bár meg a sírt, Beléje életet nem ad.
És enyhe voln’ e kő alattam, Ez a halál-vetette ágy, Ha láthatnám még egyszer őket Kikért ez a szív élni vágy; Ha végálomba csókolhatná A hív nő e bágyadt szemet, Miután egy búcsu pillanattal Megláttam őt s gyermekemet.
Isten hozzád, lelkem fiacskám, Bús téli fán kis árva lomb, Játéka minden förgetegnek, Mely gyönge ágaidra ront. Isten veled, hölgy... oh te nem rég Menyasszony, és már özvegyem: Mért oly soká nem élek, mint fog Szerelmem élni szíveden!”
Száll a sóhaj... elhúnyt az ifjú, Egyedül - annyi nép között! Bajtársi még látták elesni, Nem már, midőn elköltözött. Széles, nehéz, sötét szárnyával, Mikép egy óriás madár, Árnyazta bé a vérmezőt egy Homályos felleg... a halál.



85
És a feledség, mint sulyos köd, Borult a völgyre vastagon; Elkezde a harcos enyészet Rabolni a halottakon: Nem ismeri többé meg a nő Férjét - az apa nem fiát; Rokonért rokon, mátkáért mátka A tért hiába futja át.
De a kétértelmű halálnak A kósza hír is kötve hitt: Sokáig várta sok beteg szív A harcból vissza kedvesit. A honvéd ifju hölgye is várt... Napról-napra kikérdezett Minden madárt, minden szellőt, mely A harcmezőről érkezett.
Minden nap éledt, minden este Kihalt szivében a remény; Viselte már a hervatag bút Arcán - nem még a gyászt mezén; Majd fölvevé a bánatos mezt És... arca rózsaszín leve: Ő is azokhoz lőn hasonló,
Kiknek „szép özvegy” a neve.
Mint a virághoz, mely kitárta Kelyhét, a méhek és lepék, Gyülvén hozzája szép imádók, Kinyílott szívét meglepék; Azóta szellőt is, madárt is Még sürgetőbben vallata: S midőn, amit várt, bizonyos lőn... Kezet más ifjunak ada.
Feledte a feledhetetlent; S midőn a nászi vigalom Beálla, szíve sima volt már, Mint rég elült ó sírhalom, Melyen az élők gyönyöréül Hímes virágos fű terem... De már alant porában a port Rég elenyészté a verem.
Víg a menyegző; cseng a jókedv; Hullámzik a dal és zene; Sugár gyanánt lejt a menyasszony, Hódít, varázsol kelleme; Künn rémes éjfél átkozódik, Fú, sír dühében a vihar: Benn az öröm jár tölt kehellyel, A zene szól, a tánc szilaj.



86
Egyszerre - mint éj a villámtól Megnyilatkozik a terem: Küszöbjén sárga, véres arccal Megáll a honvéd hirtelen. A vigadók egymásra néznek, Rémülve felsikolt a hölgy, Alatta, mint mélységes örvény, Indul, forog, süllyed a föld.
„Ne félj, ne rettegj a hivatlan Vendég miatt, óh szép ara!” Így búg a honvéd bánatos, de Komoly, ünnepies szava „Ne reszkess a férjtől, ki férjed Körében ím meglátogat, Nem fogja visszakövetelni Sem szívedet, se jobbodat.
Jöttem, hogy, amit sejte a hír, De nem láttak tanú szemek, - Amit te hinni úgy siettél Halálomról meggyőzzelek. Igen! mi elváltunk: szabad vagy; Enyém a sír, tiéd a jog, Mert a halottak nem pörölnek, És én azok közül vagyok.
Eldobtad a tiszteletes gyászt, Korán vetéd el azt, korán, Meglehet, e gyász néha-néha Emlékeztetett volna rám: És eldobád - hajh, mint csalódtam! Azt is, aminél egyebet Alig szerettél bennem: egykor Hiú bálványod... nevemet.
De nem vádollak... óh e vádat Inkább magamra emelem: Annyi őszinte érzeményért, Mit eltékozla kebelem, Annyi reményért, mely csalárd lőn, És annyi esztelen hitért, Szerelmemért, mely végtelen volt... És íme most itt van: mit ért!
Élj boldogul... ez könnyü annak, Ki, mint te, oly hamar feled Még egy rövid szó gyermekemről, Azután, hölgy, Isten veled: Légy anyja és nem mostohája, Nehogy eljöjjek egy napon, És elvezessem kézen fogva Őt is oda, hol én lakom!...”



87
Víg a menyegző; cseng a jókedv; Szól a zene, a tánc szilaj; Künn rémes éjfél átkozódik, Fú, sír dühében a vihar; Mi elrémíté a menyasszonyt, Nem volt egyéb, mint képzelet, Mosolygva nyújtja karját táncra... Aztán feled, feled, feled!
(1850 aug.)
EGYNÉMELY NAGYOCSKA EMBERRE
Nagy emberek, nagy emberek, Oh, mily kicsinyek vagytok, Ha vész üvölt, ha reng a föld S az ég villáma csattog! Ilyenkor a nagyok sora Fogyton apadva gyérűl; Miért ne mást? - könnyhullatást Választani kenyérűl?
Mint a hajós, midőn zajos A tengerek dagálya, Mindazt, miért fáradt, remélt, Hullám közé dobálja: A koszorút, ti nyomorúk! Elszórni úgy siettek, Mellyel erény s közvélemény Övezte volt fejetek.
Még a minap kolosszilag Verétek a felhőket, Föl sem vevén minket, szegény Alant járókelőket: Most sárba - nem döntve, hanem Önként borulva, másztok, S annak, ki rúg, színes, hazug Szóval allelujáztok.
Csak menjetek a förgeteg Elől biztos tanyára; Bárhogy mutat az öntudat: Kényelmetek nagy ára. Ha szintelen a honszerelem Köntöse és kitágul: Bölcs gondolat így ujolag Szabatni azt - fonákul.
(1850 aug.)



88
ÍRÓSZOBÁM
Ez a szoba, hol én most Tillaárom haj! Pusztítom a papirost Tillaárom haj! Se nem csapszék, se nem bolt, Csizmadia műhely volt. Tillaárom haj!
A fő céhmester szabott Tillaárom haj! Benne csizmát, papucsot, Tillaárom haj! Ha megvarrta, eladta, Jól eresztett a kapta. Tillaárom haj!
Nem volt ártalmas annak Tillaárom haj! Sem a ragya, sem a nap, Tillaárom haj! Sem az árvíz, sem a hó, Sem a revolúció, Tillaárom haj!
Bezzeg, de nem megy nékem Tillaárom haj! Ez az én mesterségem, Tillaárom haj! Ha dolgoztam, kirakom: Azt se kérdik, hogy adom. Tillaárom haj!
Háborúban azt mondták, Tillaárom haj! Most keveset adunk rád; Tillaárom haj! Béke-időn azt vetik, Másra kell a pénz nekik. Tillaárom haj!
Ne volnék csak ilyen vén! Tillaárom haj! Írótollam letenném, Tillaárom haj! S beszegődném maholnap Csizmadia inasnak. Tillaárom haj!
(1850)



89
A FALU BOLONDJA
Képtöredék
Kósza Bandit ösmeri a helység Oly nagy benne az élhetetlenség. Sosem esett talpra semmi dolga, Nem hiszik, hogy kártyája kivolna. Háza-tája tővel-heggyel össze, Pókhálóért nem kell menni messze, Kertjét túrja száz vakandok kertész, Ott legel a falubeli sertés. Maga pedig erre-arra lézeng, Sült galambot vár fogára készen: De aligha még annak is épen Felnyitná a száját idejében.
Hivatala sok volt egyszer-másszor: Kis korában volt ő libapásztor. Zöld libákkal zöld mezőre menni Oly nagy öröm nem volt neki semmi. Ott ledőlve, a temető sarkán, Néha vesszőt metszegete tarkán, Néha pedig fűz tilinkót vágott, Vagy nézte a szőke délibábot. Óra-hosszan nézte a felhőket, Toldva-foldva képzeletben őket: Majd bikának, majd toronynak látván, Majd betyárnak szilaj lova hátán. Majd nagy fának képzele egy foltot: Ez alakult, amaz elmosódott, És mikor így elmosák a szellők, Megsohajtá az eloszló felhőt.
Vagy megállott szeme a nagy égen, Mely felette gömbölyödött kéken, Nézte, hogyan tűnik el a gólya Gólya lenni úgy szeretett volna! Néha danolt, néha fütyörészett, Néha csak úgy a semmibe nézett, Néha úgy tett, mint ki messze hallgat; Hallgatá a láthatatlan darvat. Olykor az ér sás-szegélyü mentén Ábrándoza, lúdjait követvén: Gyönyörködött benne, amint úsztak S magok után fénybarázdát húztak. Nézte őket, nézte, de hiába! Mégse tudá, megvan-e libája: Nem ügyelt rá, esze sem járt rajta, Hogy ez övé-, az a másé fajta.



90
Félnapig is odahagyta nyáját, Fölkeresé más fiúk tanyáját, Hol juhőrző, malacőrző gyermek Domb tövében ástak vala vermet. Ottan avart, aszu kórót szedtek, Kicsiholván tüzet élesztettek: Minek a tűz? hát azért, hogy égjen, Hogy a tanya barátságosb légyen. Némelyik a pipázást tanúlja, Ritkán szívja, többnyire csak fúja; Agyagból van a pipa göngyölve, S nem dohánnyal, csak lapuval tömve. Tartja őket Bandi mese-szóval, Egy kuk sincsen, mikor ő megszólal, Annyi mesét, oly különös szépet Elmondani egy fiú sem képes:
Honnan szedi? tán maga gondolja? Elhiszem? ha oly szépen nem folyna. Ki hallotta? senki se azt másszor: Nem tudja más, csak a libapásztor. ----------------
(1850)
A LACIKONYHA
Vásári kép
El innét, finnyás orru satnya nép! El, vékonypénzű, holdvilági faj, Melynek eleme csak illatolaj, S befogja orrát ha szabadra lép! El e puhult nép! nincs közöm velek, A lacikonyháról énekelek.
Csillámlik a fagy, a hideg kemény; Vacog a „szomszéd” áruló helyén, Kezében a rőf táncol és remeg, Hű gazdáját nem egyszer csalja meg: Vigasztalás csak az, hogy a vevőt Háromszor csalja meg, míg egyszer őt. Most a lyány arca s a mézbábos orra Sokkal pirosabb, mint nyaranta volna; Most János, a tót, méri sátorát, Meghajtja sűrűn a telt csutorát, A ponyva-árus, szabad ég alatt, Lehintett szalmán fel s alá szalad, Gondolja: beh jó volna egy kemence, Mely a vásárt befűtené egyszerre! Csak úgy neveti őt egy sanda ló,



91
Széles gyökérre vergődött kofa, Ki a hidegnek alig néz oda, Fűtvén bokáit bögre-kandaló. A köszörűs acélja sustorog, Kövérül a víz megfagy míg csorog. Kalmár, szatócs nép tördeli kezét, „Jeszuszt” kiáltoz, s nem leli eszét; Mintha meglopták volna, nyugtalan, Pedig nem épen rossz vásárja van. De „Angyal Bandi” meg „Zöld Marci”, „Sobri” Sehogyse látszanak ritkulni, fogyni, Sokan pislognak széjjel a ponyvárul: Nem oly kelendő a szellemi áru Kivéve, hogyha szél ur elcsizel Némelykor egyet enyves körmivel; De tetten fogja az istóriás, (Ha ő nem, akkor majd valaki más;) Kárán okulva rájok könyököl, S a szél szemébe gúnyosan fütyöl. Lót-fut sebesen a jövő-menő, Sűrűn cikázik keresztül-kasul, Mint mikor a hó fürtös gyapja hull, Miből a puszták fergetege sző.
Ejhaj! cini, cini! dövő, dövő! Ott ám a jó világ, a jó idő! Elűl is ponyva, meg hátúl is ponyva: Sátorbul utcák: ez a lacikonyha. Éhes kutyák ólálkodnak körül, A jó szagot kivánják messzirül, Nem is hagyják el könnyedén a tért, Sem egy kurjantás-, sem egy ütlegért. Onnan a bőgő mormolása hallik, Fülembe onnan klárinét nyilallik, A cimbalom is zing-zong egy kicsit, A hegedű, mintha nyúznák, visit. De nem csupán egy zenekar lehet, Megszámlálhatni vagy hatodfelet, Mely mind külön-külön nótát csinál, Ugróst az egyik, szomorút a más, Hallik toborzó, tus, vagy áldomás: Menjünk be, itt szokatlan élv kinál.
Mindjárt elől víg tűz szikrája pattog, Táncos betyárok érc tenyere csattog; Sistereg a zsír, kolbász, pecsenye, Éhes gyomornak bűbájos zene. Sátorban úgy, mint sátoron kivül, Füstöt vet a bor, a velő hevül, Az arc kigyullad, van dallás, kacaj,



92
Szitok, visongás, mindenféle zaj. Ott Júdit asszony, abárló kezében, Hurkát kanyargat a zsír-tóba épen; Kínnal görnyed le forró lábasáig, Tokája mellig ér, s melle hasáig. Bent, asztalánál, húga, egy teli Képű menyecske, a bort mézeli, Hint bőven borsot, paprikát a borba, Úgy osztja szét apró, mázos csuporba; Körötte vendég áll, vagy ül padon, Tréfáit űzve, kissé szabadon. De a menyecske nem durcás cseléd: Egy kis tréfát, ha nem fájós, elért.
Átellen a víg Júdit nénivel Az ifjuság kuruc dolgot mivel. Ott húzza három és egy fél cigány (A brúgóst egybe-félbe számitván). Meredt szemével a nyúlánk Peti Cifrázza véknyan, szinte dűl neki; Míg Dámi egy kiszolgált hegedűn Utána baktat, lassabban, de hűn; A bőgős, mint tapogatós halász, Az alsó hangok mélyén kaparász; Kint pedig, a szúrós kemény fagyon, A fiatalság vigalma vagyon: Szironnyal himzett bő bundáikat Sátorba hányták a hőség miatt; Szellős ruhában járják ott kivűl, Egyik se fél, hogy megfázik, kihűl: Mert e faj egyszer kap hűlést csupán S nem lesz melegje többé azután. Tarkóig érő síma körhajok, Mint piperőcé, módosan ragyog; Bársony szegélyű kupeces kalap Szorítja össze a bársony hajat, S beárnyékozza, de el nem takarja A márvány homlokot keskeny karamja.
Míg termetökre kissé nőtető Az a magosdad, gömbölyű tető. Fekete mellény, min bolyongva vékony Zsinór szaladgál, duzzad a derékon; A nyakra himzett inggallér hajol, Hó patyolatja illik oda jól; Térdnél alább ér a bő ingnek ujja; Bősége puffad a szélben, ha fúja; Váll-ráncait finomra tűzdelék; S nem meztelen - mint egykor - a derék. Honnan redőit művészileg ontja



93
Le, szárközepig, a lábravaló, Melyet redőzni lyány testvéri gondja S fiatal ángyé, fél hétre való. Látszanak is rajt’ a mester kezek Ha lassu táncban oly halkal rezeg, Vagy a sebesben szétcsapong, terül Bő gyolcsa majdnem véghetetlenül.
Most épen gyorsat ugranak. Nem úgy, mint holmi nápic úrfiak, Kaszálva lábbal, és kézzel hadarva, Borjú szökések közt erre meg arra. Nem görnyedeznek oly ízléstelen, Nem kurjongatnak szünes-szüntelen Panyóka szájjal piros dalokat, Mintha gunyolnák önnön magokat. Ők nem utánzók... s az eredetit A kellem istennői szeretik, Öntenek arra illő bájt, nemest, Erővel és méltósággal vegyest. -----------------
(1850)
EGRESSY GÁBORNAK
Midőn törökországi bujdosásából visszatért
Ölelő karokkal mennek ki elődbe És fogadnak, vídám füzérré szövődve, Boldogabb barátid: Hát engem mi tilt, hogy kebeledre dőljek?... Nosza, rontsd szét lelkem az irigy mérföldek Kényszerű korlátit!
Igen, itt vagy Gábor, itt te, újra köztünk! Álom! - álom volt hát, hogy kétségbeestünk Éretted, utánad? Hogy sirattuk, kölcsön, a nagy veszteséget: Bánatos szívvel mi, a hazával, téged, Te távol hazádat?
Ah! nem álom volt az: látom, le van írva Szenvedő arcádon egy hosszú év kínja; Szólanak betűi! Monddsza, nem tört-é meg fájdalomban lelked? Hol vevél reményt, mely e nehéz türelmet Ki segítsen tűrni?



94
És midőn távolról fölvehetted ismét A hazai kunyhók szálldogáló füstjét Mint homályos felleg Mi őrzötte szíved... mi tartá meg épen, Iszonyú örömnek előérzetében Hogy ne repedjen meg?
Vagy - tudom, tudom már, örömednek kelyhe Csordultig miért nem lehetett megtelve, Mi keseríté meg... Hanem itt vagy, itten fogsz maradni mármost, Lehetetlenséggel többé nem határos Megölelnem téged.
Mint midőn galyakká széjjeloszlik a fa, Úgy vala köztetek lelkem elágazva, Kevés jó barátok: Már csak egy zöldellő gyöngye volt: a bánat, Lomb nélkül hagyá a többi minden ágat Egy siralmas átok.
Egyiket sudáron gyors villám üté meg, Másikat emészti láthatatlan féreg, Sorvadának mind, mind: Most azonban egy a másik után épül; Nyerve lassan-lassan az élet kezébül Lombokat és zöld szint.
Haj! csak egy nem akar éledni - hiába Jött a lanyha szellő, kikelet nyilása, És a nyári harmat... Ő, kit úgy szerettem, ő, kit úgy szerettél, A közös barát nincs örömünnepednél, Lantja mélyen hallgat.
De fátyolt a búra! - s mellyel köszöntélek, Ne legyen legalább halotti ez ének; Szólj vidámabban, lant! Az öröm, hogy itt vagy, képtelen reménnyel Csalogat: ki tudja, hát ő nem jön-é el?... Hátha eljő - s dalland!
Igen! visszatérted a jövőre zálog: S én, kétségbeesett, most remélek, várok Boldogabb időket; Még sötét az égbolt, de borús határán Kezdi már jelölni egy felső szivárvány A siró felhőket.



95
Félre, kishitűek, félre! nem veszett el Élni fog nyelvében, élni művészettel, Még soká e nemzet! Föl, merész versenyre, kinek az istenség Nyujtá dallamos ajk s honi hárfa kincsét! Zengjen, aki zenghet.
Te pedig, barátom, lépj ama padokra, Hol oly gazdagon nőtt koszorúid bokra: Légy új büszkeségünk: Ölts arcodra lelket és igaz betűket, Magasztos erényt, mely buktában se csügged, Ábrázolva nékünk!
(1850)
GONDOLATOK
a béke-kongresszus felől
A mult időnek bölcsei Századokon keresztül Örök-mozgót követeltek A véges emberésztül: Az új kor bölcsesége, mely Amazokat neveti, Az örök béke, nyugalom Vessző-lovát kergeti.
Nagy gondolat! képzelni is Dicső, fenséges eszme! Az embernem, mint egy család, Szeretettől övezve, Testvériségben, mint talán Kain előtt élhetett; - Az Irás, hol jegyezni kezd, Jegyez csak gyűlöletet.
Mikép egy isten-atyja van Az égben e családnak, Kit (a művelteken kivűl) Minden népek imádnak: Úgy lenne földön józan ész Az egy közös hatalom, Törvény, igazság... akitől Jő büntetés, jutalom.



96
Hogy vér a vért ne ontaná Hiú bálványi végett; Boszulni sértett áljogát, Vagy nemzet-büszkeséget; Hogy fajra fajt ne költene Az ápolt népgyülölség S nemzet ne kísérné tapssal Más nemzet sírbadöltét.
Hogy a virág és a gyümölcs, Mit a jó föld hoz ingyen, Soha ne lenne had miatt Feldúlva téreinken: S a vérvonalt, hol lengtenek Hazug hir-név zászlói, Ne kisérnék az éhhalál Sötét szárnyú hollói.
Hogy ne siratná az anya Élő fiát halottúl: Ne retteghetne a jegyes A mátkai napoktúl; Ne venné fel a kora gyászt Kicsiny árvákkal, árván, A nő, ki nem virraszta még Férje halálos ágyán.
Hogy az utódok sírjait Ne számlálná meg a vén, Hazája vagy idegen föld Vidékeit nevezvén; S ne nézne könnyező szemmel A kéklő messzeségbe, Keresve, kérdve hasztalan: Ki fogja már szemét be?
Hogy a késő Emlékezet, Mikép gyermek-korára, Álom gyanánt eszmélne csak A rég eltűnt csatákra; És lenne béke, oly örök, Mint isten szellemében; Megkezdve itt, - állandóul Folytatva majd az égben.
Hiú szándék! vesztett erő Ily küzdelemre szállni, Megáradott nemes lelkek Sziklába vert hullámi! A megkövült gonoszságból Melynek tövén kihaltok,



97
Nem érdemes, ha mit talán Századokig lenyaltok.
Mióta és míg a világ, Nem volt-e, nem leend-e Erős, ki nyomni mindig kész, S ki elnyomassék, gyenge? Amazt mikép mérséklitek Hogy enyhe légyen lánca? Mikép ezt, hogy nagyon sulyos Békóit meg ne rázza?
Avagy ki fékezendi meg Az ember szenvedélyét, Midőn iszappal hányja fel Háborgó lelke mélyét? Midőn az Ész, a Bölcseség, Megbántva, meggyalázva, Mint a hajdan profétái, Vonul remeteházba?
Nem lophat-é megint egy új Prometheusz égi lángot, Kinek fénylő szövétneke Felgyujtsa e világot...? Nem lehet-é ismét egy új Népáradás e földön? Nézzétek a történetet! S mondjátok, képzelődöm.
Óh, a világ története Szomoru egy tanulmány! Mint buborék tünik fel ott Nép, nép után kimulván; Jaj annak, mely már tündökölt! Annak közelg halála, Elsímul a víz tükre és Új hab tolul reája.
Isten egészbe’ működik Egészre fordít gondot; Midőn egy nép - mint a kovász Megérett és... megromlott, Midőn satnyulva testben és Lélekben túlmüvelve, Békét ohajt a gyáva test, Az elcsigázott elme;
Midőn a renyhe társaság Büzhödt állóvizében Új bűnök milliárdjai Vannak keletkezőben;



98
Midőn a munka és vagyon Egymástól messzi esnek, És a tökélyre vitt csalást Mondhatni rendszeresnek;
Midőn eltűnve a szerény Családiság zamatja, A nő erényét... s ami több, A férj nejét eladja; Midőn apát öl a fiú, Rokont öl a rokonság, S mérsékli bűne tudatát A kétes vér-azonság;
Midőn a gazdag megkövül És a szegény elfásul... Egyszóval a polgárodás Fordul reánk csapásul: Akkor elétör egy vad nép Szilaj vére s erénye És elborit, mint a tenger Hullámi, vagy fövénye.
Hagyjátok a meddő vitát! Bölcs Isten az, ki rendel; Az ember tiszte, hogy legyen Békében, harcban ember. Méltó képmása istennek, S polgára a hazának, Válassza ott, válassza itt A jobbik részt magának.
(1850 szept.)
HEJ! IHARFA...
Hej! iharfa, juharfa, Patyolating, kivarrva: Tudod pajtás, ki varrta? Az a kis lány, Az a kis lány A barna.
Patyolating, jegykendő, Múlik az ó esztendő, Karácsonyban hirdetnek, Ünnep után, Ünnep után Esketnek.



99
Verje meg a bubánat, Ki elszólja babámat! Jár a világ rossz szája: Ne hajts rózsám, Ne hajts rózsám Reája.
(1850)
HECC, HECC!
Utcahosszat bőg a szegény marha, Nincsen kedve menni vágópadra, Kínosan küzd öt-hat szelindekkel: Életiért még öklelni is mer!
Gyepü megől vicsori szomszédok Gyönyörködve nézik a játékot... A mészáros ebeit kapatja, Ráadásul magát is mulatja.
(1850)
AGIO-VILÁG
Szerény leszek kivánatimban: Nem kérek, oh Sors, kincseket, Nem kérek én aranyt, ezüstöt (Neked sincs tán): adj bankjegyet.
(1850)
EH...
Eh! mi a kő jutott hozzám, Hogy nem megy az irka-firka; Hiába van toll kezemben, Csak bámúlok, mint a birka.
Gondolatim, mint a túzok, Melynek összefagyott szárnya, Gyalog mennek a föld szinén, Egy sincs, aki fentebb járna.
Olyan próza minden részem, Mint egy kalmár, aki számol... De hisz’ én is azt teszem most! Lám hol a bibéje, lám hol!
Úgy bizony, nagy számvetésbe Merülék, tudnillik ebbe: Egy dolog két vége közzül Melyik kerül kevesebbe:



100
Egyenesen dobni tűzre, Mihelyt megvevém, papírom...? Vagy akkor tüzelni fel, ha Költeménnyel teleírom...?
(1850 okt.)
ŐSSZEL
Híves, borongó őszi nap; Beült hozzám az únalom: Mint a madár, ki bús, ki rab, Hallgat, komor, fázik dalom. Mit van tennem? olvasni tán...? Maradj Homér, fénydús egeddel, Maradj te most!... Jer Osszián, Ködös, homályos énekeddel.
Mert fájna most felhőtlen ég, Mosolygó, síma tengerarc, Élénk verőfényes vidék Óh, fájna most nekem e rajz! Kék fátyol messze bérc fokán Arany hajó, mely futva szegdel Bibor habot... Jer Osszián, Ködös, homályos énekeddel.
Ott kéken a Zeüsz-lakta domb; Itt zölden a nyájas sziget; Fölötte lomb, alatta lomb, Árnyas berek, zengő liget, Hullám-mosott gazdag virány Fehér juhak s tulkok sereggel Minő kép ez!... Jer Osszián, Ködös, homályos énekeddel.
Füst koronáz erdőt, bokort, Vendégies hivójelül; Hősek családja, víg csoport, Áldoz, toroz máglyák körül. Lantszóra lejt ifjú, leány; Kettős pohár, mézízü nedvvel, Vigan forog... Jer Osszián, Ködös, homályos énekeddel.
S ha zúdulnak véres csaták, Szabadságért nem küzdenek, Mert elnyomás, népszolgaság Előttük ismeretlenek. Törvényök nincs - boldog hiány! A vének élőszája rendel Igazságot... Jer Osszián, Ködös, homályos énekeddel.



101
Oda van a szép nyár, oda! A természet lassan kihal; Nincs többé nagyszerű csoda, Többé se napfény, sem vihar; Pacsirta nem szánt, csalogány Nem zöngi dalját este, reggel; Nincs délibáb... Jer Osszián, Ködös, homályos énekeddel.
Egyhanguság, egyformaság; A nappal egy világos éj; Nem kék az ég, nem zöld az ág, Menny, föld határán semmi kéj; Csak sír az égbolt ezután Örök unalmu lanyha cseppel, Mig szétolvad... Jer Osszián, Ködös, homályos énekeddel.
Óh jer, mulattass engemet, Hunyó dicsőség lantosa; Érdekli mostan lelkemet Borongó ég, kihalt tusa, Emlékhalom a harc fián, Ki az utolsók közt esett el; Remény nélkül... Jer Osszián, Ködös, homályos énekeddel.
Felhőid és zúgó szeled, A zizegő haraszt, mohar, Magános tölgy a domb felett, Bolyongó tűz, hullámmoraj Ez, amit lelkem most kiván! Enyésző nép, ki méla kedvvel Multján borong... Jer Osszián, Ködös, homályos énekeddel.
Kinek sötétes éjjelen A hős apákhoz költözött Daliák lelke megjelen, Alánéz bús felhők között És int feléd: „Jer, Osszián, A holtakat miért vered fel? Nincs többé Caledonián Nép, kit te felgyujts énekeddel.”
(1850 okt.)



102
VOJTINA LEVELEI ÖCCSÉHEZ
I. levél
Mit hallok Andris? engem uccsegéljen! Nem hittem volna, hogy ezt is megérjem, E nagy malheurt... vagy örömet (na, ni! Az ember ki se győzné mondani) Tudnillik, hogy te, édes jó rokon, Poéta lettél, és a lapokon Ritkán szedett betűi nagy nevednek A hallhatatlanság felé merednek. Ej, ej, fiú, beh sokra haladál: Spiritusod van, vagy mi a tatár! Nyelvem megáll, az eszem elakad: Hiszen felleg se volt, és már szakad! Azt hittem, a kozákjárás után E rongy világban nem lesz több csudám: Nagyobb az, hogy te költő vagy, kölök, S ki is nyomatják versed, ami több.
Emlékszem - ezt te mindég titkolád, Kétszer futál meg három iskolát; S kétszer három = hat az Marótiban: Igy legalább hat iskolád kivan. Akkor a könyvet pad alá csapád, És úrfi-magnak meghagyott apád. Ez állapotban két ösvény maradt Számodra nyitva: lenni úr-paraszt, Vagy lenni költő; mert csupán e két Mesterség: tollat fogni, vagy ekét, Ez az, mi fűnek és fának szabad, Céh, mely akárki fiát befogad. S mivel hallottad volt, vagy olvasád A Kisfaludi kalamárisát, Shakespeare hogyan lopott egy őzbakot, Vagy színpadon széket hogyan rakott, Burns Róbert, a skótok Petőfije, Költő mikép lőn, paraszt létire, Mikép ama német csizmadia, S a kiskunsági mészáros fia, Ki mindenütt forgott húsz éveig Csak ott nem, hol a túdóst nevelik: Tehát, egy istenverte pillanatban, „Író leszek!” kiáltál fel magadban. És olvasál, ha postanap kerűlt, Vasárnapi ujságot, Honderűt, Petőfi vagy Rigó Pál műveit, Divatlapok színes leveleit: Itt, ott, mi történt: Cenken, Igaron



103
Hogy ment a színdarab, táncvigalom? S a többi. És az olvasmány hatott: Mindjárt megirtál egy... birálatot.
De Frankenburg, Vahot, vagy Jókai, Beküldött műved nem nyomatta ki. Azt mondta rá: csak nőj még, kis szamár, Mielőtt bírálva megszólamlanál. Te megfogadtad - a növést; de nem, Hogy minden istenadta pénteken (Ez volt a szerencsétlen postanap) Pestre ne útazzon négy öt darab. Persze, előbb csak bérmentetlenül; Gondolva, hisz már ennyinek örül A szerkesztő és örömest fizet; Az ő malmára hajtod a - vizet. De ah! a szép „vidéki levelek” (Mert e nemben valál akkor remek) Felbontva, olykor még bontatlan is, Kályhába, vagy hová, repültenek, S helyettök a szerkesztőség hamis, Csufondáros élcei dőltenek. Hej, Értesítő, Mondanivaló, Nyilt posta, Tárca, vagy mi a manó, Beh tönkre sujtál sok fiók-zsenit, Ki volna most irodalmi zenit!
Igy téged, Andris, akkor legalább, Szörnyű módon megtérdelt a galád: Írhattad álnevül az O. P. Q-t, Mégis örökké járt terád a rúd. Majd megfizetted a levél diját, Sőt olykor egy kis accidentiát (Fertálybankót... de még nem volt, igaz... Akármit, ide nem tartozik az) Rekesztél a szerkesztőnek dohányra, Mégis örökké rád füstölt pipája, S te meg nem láthatád az örömet: Hogy’ néz ki nyomtatásban leveled, Azon betűk, amelyeket te írva Mázolgatál a rózsaszín papirra.
Kitört ezenben a forradalom, Szépen lecsücsült az irodalom; Azóta nem hallottam híredet, Már azt hivém, a muszka had megett! Hát dehogy ett! majd bizony, ily darab Bolondgombába az beléharap! Keresztül estél a rostán, s azonnal Gyürni kezdéd a verseket halommal. „Szabad a vásár, most költő leszek,



104
Úgyis kipusztultak a céhesek” Kiáltád, s íme hogy bámul a hon Égverdeső, merész tyúk-szárnyadon! Pegazusod befogja a futár is, Gondolva, hol ló nincs, jó a szamár is.
Így töre ki belőled a zseni; Vétkeltem ezt meg nem érinteni. Már most haladj az elkezdett uton; Mert visszalépés nincs, azt jól tudom; De minthogy ifju vagy (ámbár jeles) Tanulj tinó, hogy ökörré lehess.
Mindenekelőtt azt tanácsolom: Verset sokat! legyen bármily bolond. De sok legyen, hogy nevedet minél Többször találja meg az olvasó: Az semmi aztán, hogy ha rossz, ha jó, Ő el nem olvas, mert előre fél, Inkább ab invisis koszorut ád, Mi ugysem ér egy árva polturát.
Mint a halandó ember, aki nyers, Szellemi, testi részbül áll a vers. Az első láthatatlan semmiség, Csak holmi vaskalapos hiszi még; A test, az a vers, ami látható, Fonállal mérhető, tapintható: Ezzel van egy kis gépszerű dolog, A másik... az magátul jőni fog.
Beszédhez, amit versnek mondanak, Mindenesetre kellenek szavak. Te mindig olyan szót válassz, csinálj, Amit ne értsen János, vagy Mihály; Legjobb, ha tenmagad sem érted azt: Így legalább soha fel nem akadsz, Mert, aminek értelmét nem tudod, A szó mindenhová illeni fog.
Szükség továbbá versbe néha rím. Mindegy ördög, ha nő az, vagy ha hím, Csak arra légy leginkább figyelő, Hogy öt-hat sorban jőjön egy elő S a többi vers, mint galyak szekeren, Lógjon előre-hátra, rímtelen, Ez szép találmány és pedig honi: Eo ipso, hogy pongyola, zseni; Dehogy tud így más nemzet dallani!
Igaz, hogy a rím bőven nem telik. Lelnek biz azt, akik nem restelik



105
És holmi rossz rímnél becsesb zománc A versen a szép csengő asszonánc, De ez utóbbi szót, nem is csoda, Nem minden bikfic érti, micsoda: S ha p betűnek b visszhangja lett, Fülét csóválja a rossz rím felett.
Azonban itt szabály van: s te, zseni, Nem fogsz pedant szabállyal küzdeni, Te ugyanazon szót hangoztatod: Igét igével, raggal a ragot. „Hőssel - könnyeddel” keblét és szivét Rímnek nagyon jó, szépen kivivéd, Mint a Tinódi százötven valá-ja... (Ha ugyan jól emlékezem reája).
Megállj: mi könnyű és mégis be szép Kádenciás vers az ilyen beszéd: „Barátok - arcok; sírtál és aludtál, Könnytől - beszédtől; ajtónál - sokaknál, Kezére - tetejére - képzetére;” És még ezer hasonló ára, ére; Vagy: könnyeim, szemeim, bérceim, Vagy: léptein, hölgyein, leplein, Vagy: küldének, jövének, és menének; És több efféle szentiványi ének; Sőt: szerelem, ha jő rá gyötrelem, Vagy: érzelem, kegyelem, értelem, Vagy: fájdalom, síralom, hatalom, Nyugalom, aggodalom, bántalom, Vagy látás, hallás, szaglás és tapintás (Mire én e rímet csapom: Amintás)
Ellenben, hogyha egy sor vége párját, És ráfelelne másik rím: bevárják.
„Harag - marad, darab - farag, győz - ősz” Vagy pedig erre hogy csősz, plane főz, És ezt azonmódon megszenveded, Nem félsz, bizony kiszúrja a szemed! Mert szemnek írunk, a fül második Érzés, gyakran hibáz, hamarkodik, Csak angolul nézhetni ilyet el Hogy bird-nek sword, moan-nak alone felel.
De kürtöl a posta; megjött s megyen, Azért, jó Bandi, most elég legyen; A papirosom se nyúlik tovább: Bezárom ez első episztolát; Jövőre többet, jobbat is talán, Hogy emlékezzél néha-néha rám.



106
II. levél
Előre lantok...! vagy, mi a guta: Lant nem igen van... tollsíp és duda, Előre tökszár, csimpolya, doromb, Madárkelepce és repedt kolomp! Fel hagymabördő, fűzfasíp, bürök, Lyukas kulcs, mely süvít, kanásztülök, Cirok-hegedű és hasadt fazék; Hadd zengjen a föld és zengjen az ég! Mert a hazának épen ily zene Most éltető, fenntartó eleme; Minden szemét vers egy-egy drága kincs, Megél, ha ebben semmi szűke nincs; Sovány ugarnak trágya kell, de sok: Munkára, tollak, kalamárisok!
Igen! ha tiszta búzánk elfogyott, Miért ne vetnénk a helyett gyomot? Nem zöld-e a gyom, dudva és paréj? S nem nagyra nő? akár aláhenyélj. Árnyéka szintugy van - sőt koszorút Fonhat belőle aki rászorult, Vagy kedve tartja. - Gazt ápolni hűn Hazafias tett: gyomlálgatni bűn.
Azért előre mindenféle dibdáb, „Hancúzni a Parnasszuson mezitláb!” (Mint egy barátom írá valahol, Ki csürhe közt nem örömest dalol.) Bátran, merészül, kissé szemtelen! „Mi költők” a szerény hang ez legyen! Miért ne? gyermekjáték az egész, Sármunka, nem kell hozzá semmi ész, Csak jóakarat és nem-tiszta kéz. S kinek csizmája rossz, vagy inge nincs: Kit a leánytól zár kaján kilincs; Kit apja megvert, vagy preceptora; Kit elbájolgat a zsidó bora; Ki éhgyomorra káromkodni tud, Nagyot, keservest, cifrát, hájszagut, Mint: „aki lelke, istene vagyon!” S a többi (példa majd minden lapon); Ki felfödözte, hogy az éj sötét, A sárga holdnak kajla üstökét, Csillagot éjjel, nappal a napot, S bír vágni rájok egy hasonlatot, Minő bagoly s hab szók között lehetne, Vagy mint ezek közt: csillag és gereblye; Ki a dalt írja, még pedig hová: Villámmal ír dalt a levegőégbe,



107
(Kottázza tán...? no, ha így gondolá S a tüzes istennyila viszi végbe A kottaírást...!); szóval aki mer Nem tudva tudni s bízakodni el; Vagy aki sok jó versneműt bevett És gyomra terheléseig evett, S magát úgy érzi, hogy: csak ki vele! Mit egyszer-másszor oly mohón nyele: Mindaz körömre, tollra és - papírra! (Miután nem írószer többé az irha).
Oh mert az ember lelke úgy örül Látván e sürgést íralmunk körül! Hány érdemesnek tünt le fénykora S borítja könyves bolt vastag pora! Hol a közönség, mely keresne gyöngyöt, Mit a feledség pókhálóba göngyölt, Ha ők, a jó fiúk, sár-foglalóba Nem tesznek egyet-kettőt hébe-hóba! Igen, ha ők fel nem eresztenék Bő lében a mult héti pecsenyét, Nem is tudnók, hogy a rég élvezett Jobb koszt iránt szánk íze elveszett. De ők, a jó fiúk, elészedik A régi jobbat, és nem engedik Hogy elenyésszen egy szép gondolat, Hanemha - nyúzó bicskájok alatt. Előnkbe hogyha tócsát öntenek, (Mi ő szerintök vers, azaz: remek), S az ember abban úszdogálni lát Ezernyi geniális nyelvhibát, Tarkázva itt-ott, hogy legyen bizarr, Jobb írók eszmehulladékival; Ha majd egy sánta láb, majd egy bezúzott Orr és fületlen, torzonborz fej úsz ott, Melyekben ez s amaz jó emberünk Költői mondatára ismerünk, S ujjal mutatjuk: ezt tudom kié: Berzsenyié vagy Kisfaludié, Kölcseié, vagy Vörösmartié, Garai, Bajza vagy Petőfié; Ha mondom, így, bár csúnyán megkuszálva Ráismerünk jobb költőink szavára: Avagy nem méltók köszönetre, kik A régi szépet újra éltetik?!
Ha hát van, Andris, jó fejed: tanulj. Az ócska csizma, megfejelve, új, És nincsen olyan régi köpenyeg, Miből ne telnék egy hitvány süveg;



108
Azé a veréb, ki megcsípheti:
Fogj ócska eszmét s légy eredeti!
Már most, eme vargabetű után, Ideje volna ott kezdeni tán, Hol a más héti munka elmaradt; S köszörűlni juhászkutyából agarat.
Ha mégis olykor asszonáncra jő Kedved, vagy a rím nem kinyöghető, Legjobb, ha mindig olyat válogatsz (Találsz is könnyen) ami hogy nem az. Például vár-ra ez jó lenne: rák; Vagy erre hogy huszárt, üsd rá: osztják.
De bezzeg itt ugyancsak átbukám A mértéken; meg is fekszem talán. Ad vocem, mérték: némely ostobák Ennek jármába is beléfogák Szegény verset: de te soha egyéb Mértéket egy szál cérnánál ne végy.
Ki jámbusokban ír, (kivált komoly Verset) caesurát ne tegyen sehol; Jámbust pedig csak ott ejtsen belé, Hol semmikép el nem kerülheté: Végül csupán hosszúkat tenni szebb, Hadd vonja lábát, mint a sánta eb.
Van a magyarnak... úr Krisztus, mi van!? Saját mértéke: népdalaiban, Melyet kitáncol a paraszt legény, És Farkas Józsi oly szépen kihúz, De a poéta (kincsek közt szegény!) Mértéket idegen mintára nyúz.
A szép toborzó, a lengedező
Bizony, bizony még járatlan mező, Versébe olyat aki tenni mer: „Nincs benne mérték!” orditozni kell; Sántítson ő is úgy; előre, hátra, Mikép a többi azt előtte járta.
Ezenkívül, mint jó levesbe hús, Szükséges volna versbe numerus. „Mi a mennydörgő! hogyan illik a Költészethez az arithmetika?” Hát úgy öcsém, la! ez könnyű dolog! Érezni kell csak, és mindjárt tudod.
Midőn te így írsz: „A leányka hőn Fohászkodék és sírva a mezőn Bolyonga; fürti közt lebegve méla Szellő susog és zengő Philoméla



109
Éneke szól; süt bűbájos világa A holdnak. Ime jő azonban drága Kedvese, akit oly régen ohajtva Várt; felsikolt és csókba forr az ajka -” S a többi, - ez neked jó, meghiszem, De, mintha sással metszenéd fülem.
A ritmus oly láthatlan valami, Mit inkább érzeni, mint hallani, Mit észrevenni (mint a jó egészség Szelíd hatásu titkos működését) Könnyebb, mikor nincs, mint akkor, ha van; Mi nélkül mérték, rím haszontalan; S akármint gúzsba kössük: a darab Kötetlen, buglyos, próza-vers marad.
Ha írod a verset, nem öntöd azt, Össze nem áll, hiába fúrsz, faragsz, Majd itt bicsaklik félre, majd amott, És kárba vesz sok oly becses robot, Mellyel, ha méltóbb helyre áldozád, Megkapálhattad vón’ kukoricád. Aztán meg... aztán... hát... álmos vagyok: Szervusz öcsém! máskorra is hagyok.
(1850)
TÉLI VERS
Ej, ej, garázda tél apó! Ki ördög hítta kelmedet, Hogy sz. Mártonnap tájba’ hó Borítja házi telkemet?
Hogy bámul a vén vaksi hold Hópelyheken át, mint szitán! Pedig milyen jó szeme volt Nyáron, szerelmesek után!
Mily villogó szemmel lesett Minden sovárgót, csintalant; Tudta nélkül alig esett Szerelmi légyott és kaland.
De most bezzeg bámulhat ám, Míg, amivel lát, kiapad, Mégsem jön ifju és leány: Nagyon szabad künn a szabad.
Sőt a fakó poéta sem Motollál a négy végivel, Hanem bent ül kedélyesen S tollmardosó dolgot mivel:



110
„Óh, természet halála, tél! Emígy kapaszkodik bele „S te hófehér hó, mint Adél Fehér, hideg hókebele...”
Pedig jól tudja, a kötél, Hogy a lány keble nem hideg: Csak, persze, tiltja szép Adél Körmét annál hevitni meg.
De én kemencém oldalán Csak fumigálom a telet; Megfér kivül szobám falán! Ne bántsa ezt a kis helyet.
Most fázok, mert van benne mód Mig el nem ég félölnyi fám: Akkor... ha elrontom a szót És fázom, - nem az én hibám.
(1850 nov.)
AZ Ó TORONY
Nagy-Szalonta nevezetes város, Mégsem olyan nevezetes már most Mint mikor volt szabad hajdufészek, Benne lakván háromszáz vitézek.
Csonka torony nyúlik a felhőbe, Rajta pihen a nap lemenőbe’: Rá-ráveti visszanéző fényét, Mintha látnám ősapáim vérét.
Vérpirosan mért néz vissza a nap? Azt jelenti, rút idő lesz holnap? Óh, Istenem, hiszen elég bőven Volt már részünk zimankós időben!
Hej csak itt is, e hitvány zugolyban, Hány nemes szív vére ömlött hajdan! Azt mondották, hazájokat védik, Azt hivék, úgy áll fenn örökkétig.
S mi van abból, amiért fáradtak?... A torony, mit durván összeraktak. Áll a torony, mint valami Bábel, Rajt’ az idő nyomtalanul jár el.
Rajta pihen a féllábu gólya, Vércse, bagoly örökös lakója, Velök együtt a galamb is elfér, Összeszokik, utoljára nem fél.



111
Rajta a gyom óriássá nő fel, Hajba kap a szélvészes idővel. Rácsap olykor, - hanem azt se bánja A mennydörgős mennykő buzogánya.
Csonka falán, viharos éjfélkor, Boszorkányok nagy serege táncol, S jeleül az éji vigadásnak, Egy-egy köve földön hever másnap.
(1850)
VARGA MIHÁLY6
Jár a török, mint valamely sáska, Magyar nemzet akkori csapása. S hol a helyet megszerette fészkül, Ott nyaralni, ott telelni készül.
Ott legelni, hol mezeje nincsen, Ott aratni, hol vetése nincsen, Ott szűrni be, hol szőlleje nincsen, Ott tüzelni, hol erdeje nincsen.
Restelik ezt szalontai hajduk, Török-tatár nem fogna ki rajtuk: De hiába! oly kevesen vagynak! Engedni kell hétszer annyi hadnak.
Engedni, - de nem esik az ingyen, Vér foly elébb minden kis göringyen; Mindenik otthagyja keze szennyét, Míg magukat a várba bevennék.
(Itt több versszak hiányzik)
Mintha szemén volna farkas-hályog, Tapogatva fel s alá kovályog, Hej, de hiszen mindeneket jól lát, Csak egyet nem, kedves eladóját!
Szíve döbben, foga megcsikordul, Mely felől jött, arra visszafordul, Oda vág, hol legsürűbben járnak A sötétben mozgó török árnyak.
„Ide, ide, gyermekem, leányom!” Azt se tudja, merre felé járjon. Mint kutyákkal, dühös bika, szemben, Azt se tudja, hogy melyiknek menjen.
6 Valami elbeszélés akart lenni Szalontáról. Kezdete „Nagy-szalonta nevezetes város”, mely megjelent külön. A. J.



112
Sűrű nép közt, sűrű éjtszakába, Vagdalózott, se hallva, se látva, Míg kivivé a harcnak folyása, Mint fatövet víznek áradása.
----------------------------------
Vége van a vérontó csatának, A magyarok a várba jutának. Szegény Varga csak egyedül jár most, Kerűlgeti nagy busan a várost.
Ott ahol ma, túl a Köles-éren, Nevezik a várost Csere néven, Cserebokor volt akkor időben, Terme somot, terme kökényt bőven.
Ott csikorog Varga Mihály hajdú, Lyánya miatt érdekeli nagy bú, Lyánya miatt, annak életéért, Százszor inkább a becsűletéért.
Hányja-veti, mi teendő légyen, Zsuzsikáját hogy ne érje szégyen. Ólálkodik a török tanyánál, Mint a farkas sompolyog a nyájnál.
Köleséren átvezet egy palló, Van megette húsz török őrálló, Dehogy álló, mikor mind úgy alszik, Horkolása vizen is áthallik.
Most legelébb Varga Mihály gazda Egy nagy követ arrafelé hajta. Kő a hidat nagyon megdöbbenti, De fülét sem mozditja rá senki.
Azután megy - nála van már készen, Amire most, tudja, szükség lészen, Átsuhan a gólyalábú pallón, Sorra tekint a sok renyhe alvón.
Kardjaikat elkezdi kihúzni, Próbálja, ha nem tudnak-e úszni? Sorra szedi puskáikat szinte, Elmeríti a Köles-ér vizbe.
Nézi akkor, hol van a tiszt, látja, Horkolóját legjobban az tátja. Sok famohát töm bele a nyitján, S átcipeli a Köles-ér hidján.



113
„Meg ne moccanj, ha életed drága” Mondja neki, jól a földre vágva Nem is mozdult, még csak nem is hörgött, Azt gondolva, most viszi az ördög.
Megkötözé jó erősen gúzzsal, Épen úgy bánt még két darab hússal, A negyedik izgett-mozgott volna, Hanem ennek a nyakát eloldta.
Hagyta ekkor alunni az alvót, Maga után felszedi a pallót S foglyainak a szemét bekötve, Messze hajtá az éjjeli ködbe. -----------------
(1850)
SZILVESZTER-ÉJEN
A vén sirásó haldokol: Vígan tehát ágya körül! Ki annyit sirba fektetett, Most a sor őreá kerül. Hajrá fiúk! ez a pohár Az elfolyt nyolcszáz-ötvenért! Kivan, - nincs egy nap híja se Bohó, ki többet is remélt!
Már ezt leőrtük, úgy ahogy, Ami kevés még hátra van, - Habár csak ellentétül is Virrasszuk dal között, vigan. Hajrá fiúk! ez a pohár Ama békés türelemért, Hogy a halandó újba kezd, Ha egy rossz ó-évet lemért!
Hányan vagyunk, kik a sorstól Rongyot kapánk élet helyett, Mégis, mivelhogy nincs különb, Hordjuk biz azt, amíg lehet! Hajrá fiúk! ez a pohár A szenvedő embernemért, Mely várva tűr, csalódva hisz S túl birja élni a reményt!



114
Zörgetnek a ház ablakán: Egy vak madár az, mely repűl, A förgeteg; - mint fiú, esik! Maradhat! tágasabb kivűl. Hajrá fiúk! ez a pohár Azért, ki bujdokolva jár És nincs, hová - egy ilyen éjt Kihúzni - hajtaná fejét!
Mit bánjuk, hogy lejár az év! Énekre ajk és táncra láb! Használja, ki mozogni tud, Ezt az előnyét legalább. Hajrá fiúk! ez a pohár... Föl a kehelyt, koccantsatok! Csörgése szóljon, hogy kikért, És szóljon az, hogy hallgatok.
Vígan! az ó év haldokol, Nevessünk mint örökösi, Pedig bizony semmit se hágy Annak, ki végpercét lesi. Hajrá fiúk! ez a pohár Az évért, mely kiszenvede; Emléke fönn lesz holnap is... Egy kis mámor futó köde.
(1850)
ÉV KEZDETÉN
(Egy ismeretlen poéta dolgozótársul köti magát)
Új esztendő... patvarba új! Mindössze is csak fejelés: A régi rosszból toldoza Új rosszat a gondviselés. Hogy töltsem el, oh jémini! Ezt a negyedfélszáz napot? Legyen szives megküldeni Szerkesztő, kérem, a lapot.
Igaz, nem fizettem elő, Nem, mert ha volna sincs miből, De fölcsapok költőnek és Teremtek majd, a semmiből. Hátha kisül még, hogy zseni Az ész, mely bennem hallgatott! Legyen szives megküldeni Szerkesztő, kérem, a lapot.



115
Majd írok önnek szépeket, Aranyat ér minden sorom, Hogy elbámul belé, ha él, Poëseos praeceptorom, Ki azt mondá, ökör vagyok S a szégyenpadra lecsapott. Legyen szives megküldeni Szerkesztő, kérem, a lapot.
Majd írok én, bárhogy veszi A kritika, új ostorom; Ha mondja, rossz: „igen, de sok!” E szóval őt letorkolom; Mert minden istenadta nap Firkantok egy új darabot. Legyen szives megküldeni Szerkesztő, kérem, a lapot.
Mi is hiányzik énnekem Avégre, hogy költő legyek? Csizmám lyukas és vállamon Alig van egy rossz köpönyeg, Fésülhetetlen a hajam, Ingem silány, szennyes gyapot Legyen szives megküldeni Szerkesztő, kérem, a lapot.
És tárgyam - ah, ön látja, van Tárgyam unos-untig elég, Kivált, enbálványom körűl Forogva, mint malomkerék. Hisz kit ne érdekelne az: Lencsét evém-e, vagy babot? Legyen szives megküldeni Szerkesztő, kérem, a lapot.
Úgy van! magamról is tudok Beszélni sok épűletest: De hát milyen nagy a világ! Tárgyat csak az nem lel, ki rest. S én e kutya világra úgy Haragszom! mert megharapott. Legyen szives megküldeni Szerkesztő, kérem, a lapot.
Egy árva példányt!... Óh, ha én Egy tisztelet-példányt nyerek: Megköszöni egész vidék, Minden rangbéli emberek. Mert lássa, hozzánk egy se jár S ez oly keserves állapot! Legyen szives megküldeni Szerkesztő, kérem, a lapot.



116
Irén is többször mondta már, Irén, e kedves kis papucs: „Mit olvasunk a télen át? Ah, nem fizet elő apus!” Pedig „Irénhez” írok én Amilyet ön sohsem kapott, Legyen szives megküldeni Szerkesztő, kérem, a lapot.
Sőt a nagyságos asszony is Felhozta szóval a minap: „Az ember ujságot se lát, Mióta nincs a régi pap.” Ezért kimondhatatlanul Sajnálja is szegény papot. Legyen szives megküldeni Szerkesztő, kérem, a lapot.
Óh, mennyi vágyteljes kebel Hány szomju lélek önre néz! Öné a felelet-teher És e teher igen nehéz: Mikép fog számot adni ön, Ha majd felelni kell amott: „Miért nem szokta küldeni, Szerkesztő, ingyen a lapot...?”
(1851)
CSALÁDI KÖR
Este van, este van: kiki nyúgalomba! Feketén bólingat az eperfa lombja, Zúg az éji bogár, nekimegy a falnak, Nagyot koppan akkor, azután elhallgat. Mintha lába kelne valamennyi rögnek, Lomha földi békák szanaszét görögnek, Csapong a denevér az ereszt sodorván, Rikoltoz a bagoly csonka, régi tornyán.
Udvaron fehérlik szőre egy tehénnek: A gazdasszony épen az imént fejé meg; Csendesen kérődzik, igen jámbor fajta, Pedig éhes borja nagyokat döf rajta. Ballag egy cica is - bogarászni restel Óvakodva lépked hosszan elnyult testtel, Meg-megáll, körűlnéz: most kapja, hirtelen Egy iramodással a pitvarba terem.



117
Nyitva áll az ajtó; a tüzelő fénye Oly hivogatólag süt ki a sövényre. Ajtó előtt hasal egy kiszolgált kutya, Küszöbre a lábát, erre állát nyujtja. Benn a háziasszony elszűri a tejet, Kérő kis fiának enged inni egyet; Aztán elvegyűl a gyermektársaságba, Mint csillagok közé nyájas hold világa.
Egy eladó lyány a tűzre venyigét rak: Ő a legnagyobb s szebb... a hajnali csillag. Vasalót tüzesít: új ruhája készen, Csak vasalás híja,... s reggel ünnep lészen. Körűl az apróság, vidám mese mellett, Zörgős héju borsót, vagy babot szemelget, Héjából időnként tűzre tesznek sokat: Az világítja meg gömbölyű arcukat.
A legkisebb fiú kenyeret kér s majszol; Üszköt csóvál néha: tűzkigyókat rajzol. Olvas a nagyobbik nem ügyelve másra: E fiúból pap lesz, akárki meglássa! Legalább így szokta mondani az apjok, Noha a fiú nem imádságon kapkod: Jobban kedveli a verseket, nótákat, Effélét csinálni maga is próbálgat.
Pendül a kapa most, letevé a gazda; Csíkos tarisznyáját egy szegre akasztja; Kutat az apró nép, örülne, ha benne Madárlátta kenyér-darabocskát lelne. Rettenve sikolt fel, amelyik belényul: Jaj! valami ördög... vagy ha nem, hát... kis nyúl! Lesz öröm: alunni se tudnak az éjjel; Kinálják erősen káposzta-levéllel.
A gazda pedig mond egy szives jó estét, Leül, hogy nyugassza eltörődött testét, Homlokát letörli porlepett ingével: Mélyre van az szántva az élet-ekével. De amint körülnéz a víg csemetéken, Sötét arcredői elsimulnak szépen; Gondüző pipáját a tűzbe meríti; Nyájas szavu nője mosolyra deríti.
Nem késik azonban a jó háziasszony, Illő, hogy urának ennivalót hozzon, Kiteszi középre a nagy asztalszéket, Arra tálalja fel az egyszerü étket. Maga evett ő már, a gyerek sem éhes, De a férj unszolja: „Gyer közelebb, édes!” Jobb izű a falat, ha mindnyájan esznek, Egy-egy szárnyat, combot nyujt a kicsinyeknek.



118
De vajon ki zörget? „Nézz ki, fiam Sára: Valami szegény kér helyet éjszakára: Mért ne fogadnók be, ha tanyája nincsen, Mennyit szenved úgy is, sok bezárt kilincsen!” Visszajő a lyánka, az utast behíván. Béna harcfi lép be, sok jó estét kíván: „Isten áldja meg a kendtek ételét is, (Így végezi a szót), meg az emberét is.”
Köszöni a gazda: „Része legyen benne: Tölts a tálba anyjok, ha elég nem lenne.” Akkor híja szépen, hogy üljön közelébb Rá is áll az könnyen, bár szabódik elébb. Éhöket a nagy tál kívánatos ízzel, Szomjukat a korsó csillapítja vízzel; Szavuk sem igen van azalatt, míg esznek, Természete már ez magyar embereknek.
De mikor aztán a vacsorának vége, Nem nehéz helyen áll a koldus beszéde; Megered lassanként s valamint a patak, Mennél messzebbre foly, annál inkább dagad. Az idősb fiú is leteszi a könyvet, Figyelmes arcával elébb-elébb görnyed; És mihelyt a koldus megáll a beszédben: „Meséljen még egyet” - rimánkodik szépen.
„Nem mese az gyermek”, - így feddi az apja, Rátekint a vándor és tovább folytatja; Néma kegyelettel függenek a szaván Mind az egész háznép, de kivált a leány: Ez, mikor nem hallják, és mikor nem látják, Pirulva kérdezi tőle... testvérbátyját: Három éve múlik, hogy utána kérdez, Még egy esztendőt vár, nem megy addig férjhez.
Este van, este van... a tűz sem világit, Kezdi hunyorgatni hamvas szempilláit; A gyermek is álmos, - egy már alszik épen, Félrebillent fejjel, az anyja ölében. Gyéren szól a vendég s rá nagyokat gondol; Közbe-közbe csupán a macska dorombol. Majd a földre hintik a zizegő szalmát... S átveszi egy tücsök csendes birodalmát.
(1851 ápr. 10)



119
KERTBEN
Kertészkedem mélán, nyugodtan, Gyümölcsfáim közt bíbelek; Hozzám a tiszta kék magasból Egyes daruszó tévelyeg; Felém a kert gyepűin által Egy gerlice búgása hat: Magános gerle a szomszédban S ifjú nő, szemfödél alatt.
Kevés ember jő látogatni, Az is csak elmegy hidegen: Látszik, hogy a halott szegény volt, Szegény s amellett idegen. Rokonait, ha van rokonja, Elnyelte széles e világ; Nem nyit be hozzá enyhe részvét, Legföljebb... a kiváncsiság.
Műhely körűl a bánatos férj Sohajtva jár, nyög nagyokat; Ide fehérlenek deszkái, Épen azok közt válogat. Amaz talán bölcső leendett, Menyegzős ágy eme darab: Belőlük elhunyt hitvesének Most, íme, koporsót farag.
Siránkozik a kisded árva, Amott sir öntudatlanul; Ha nő szegény, az életkönyvből Nehéz első betűt tanul! Ölében rázza egy cselédlyány, Duzzogva fel s alá megyen: „Sirj no, igazán sírj!” kiált rá, S megveri, hogy oka legyen.
Kertészkedem mélán, nyugodtan, A fák sebeit kötözöm; Halotti ének csap fülembe... Eh, nékem ahhoz mi közöm! Nem volt rokon, jó ismerős sem; Kit érdekel a más sebe? Elég egy szívnek a magáé, Elég, csak azt köthesse be.
Közönyös a világ... az élet Egy összezsúfolt táncterem, Sürög-forog, jő-megy a népség Be és ki, szűnes-szüntelen. És a jövőket, távozókat



120
Ki győzné mind köszönteni! Nagy részvétel, ha némelyikünk Az ismerőst... megismeri.
Közönyös a világ... az ember Önző, falékony húsdarab, Mikép a hernyó, telhetetlen, Mindég előre mász s - harap. S ha elsöpört egy ivadékot Ama vén kertész, a halál, Más kél megint, ha nem rosszabb, de Nem is jobb a tavalyinál.
(1851)
A KÖLTŐ HAZÁJA
„Művész hazája széles e világ; A hírnév országutját lakja ő, S ez út hosszába’ minden olajág, Minden babér az ő számára nő.” Ám hadd legyen, nem tagadom, Övé, mely bírja őt, a hon: De szívem azt sugja minduntalan, Hogy a költőnek egy - csak egy hazája van.
Kezdődik e hon a csendes tanyának Küszöbjén, melyhez emlékezete Köté legelső végét fonalának, Midőn először útnak erede; Hová e gondolatvezér Mulatni vissza-visszatér És egy szerény zöld ággal megpihen, Mint bárkán a galamb, az ősi tűzhelyen.
Ott ismerősen vészik őt körűl Gyermekkorának játszótársai; Eléje ott nyájas szóval kerűl Az agg szülő - tán már csak néhai; Minden szöget, minden zugot Úgy lel, miképen megszokott, Bár őse telkén most a vén Idő Új gazda: bont, épít, ahol s mint kedve jő.
Mely ott felé zeng, a meghitt beszéd Anyai tejnek édes folyama, E szó nyitá meg szívét és eszét Ajkára ez simult, hogy dallana; Szerelme bimbó-hajnalán E nyelvet érté a leány, S ezen viszonzá a „szeretlek”-et Vagy a sohaj szócskát, mit visszarebegett.



121
S a nyílt szivű nép, melyet ott talál, Vele érzésben és nyelvben rokon; Dala e nép közt ajkrul-ajkra száll Örül vagy sír az édes hangokon; Fogékony ott minden kebel A dalra, melyet énekel, S hogy ebből semmi hang el nem veszett, Tudnia biztosan, mily boldog élvezet!
Ameddig ily nép fogja őt körűl, Nép, melynek érzi keble, zengi szája A költő énekét, - addig terűl, Ott éri végét a költő hazája; Azontúl maga jövevény, Dala üvegházi növény, Legszebb illatja, színe kárba megy: Széles világon nincs népe s hona - csak egy!
Innen, hogy ő e népet és hazát Szeretni tudja kimondhatlanúl: Nem a dijt méri, melyet tán az ád, Oltára nem önző lángokra gyúl; És, bárha szűk, és bárha gyér A jutalom és a babér: Ő e honért, e honnal s honnak él, Örömeit, búját zengvén, ha dalra kél.
Boldog, ha büszke lantján a haza Dicsőségének napját zengheti! Ha nincs multjának vérző panasza; S reménye vásznát jó szél lengeti! A dal, mit így teremt ujja, Egy nemzeti hallelujah, Visszhangja messzi ég alá kihat És fölverendi a késő századokat.
De bár fogy a nép és hazája pusztul, És a jövendő hallgat, - nem felel, Bár keble csak bánat dalára buzdúl: Honát a költő mégse’ hagyja el; És, mely alélt hattyú gyanánt Várja magára a halált Ő nemzetének hattyuéneke, Ő, a lant bánatos, haldokló gyermeke.
(1851)



122
HAJNALI KÜRT
A szőke reg, a barna éj Kétes csatában küszködött: Kétségesen borongtam én Az ébrenlét s álom között. Imetten-e? álomban-e? Hallék üvöltő hangokat: Honnét e hang? - kürtszó rivall. Nyí a vadászeb és ugat.
Csodálatos, mélyenható, Édes-fájós e kürtzene, Keresztül búg csonton, velőn, Mikéntha sírból zengene. Rá az eb is, az oktalan, Ösztönileg vonít, csahol: S e hangzavar egynémi vad Harmoniába összefoly.
Ez élesen, fennen kacag, De hosszu jajban végezi; Az tompa böffenésivel Az alsó hangot képezi; Közbűl a többi nyí, vakog, Üvölt, huhol, búg a szava; Közé a visszhang kerepel És a vadásznép nyers zaja.
Vidám vadászok, menjetek! Az ébredő pacsirta hí; Tiétek a nap bimbaja, Erdő- s mezőnek illati. A szűzi lég, harmatkönyű, Higgadt folyam, friss lengeteg; A rózsakedv, acélerő... Vidám vadászok, menjetek.
Én majd a reggelnek bizony Csak már a tallóját szedem: Nyűgözve tart egy bal szokás: Vagy álnévvel természetem. Jó szándokon nem mulna, de... De mikor az ágy nem bocsát! Vidám vadászok, menjetek: Jó mulatást... jó éjszakát.
(1851 máj.)



123
A GYERMEK ÉS SZIVÁRVÁNY
Allegoria
Sirt az ég egyik szemével, A másikkal nevetett; Páros ívű szép szivárvány Koszorúzta keletet: Szép szivárványt, barna felhőn, Nézte ábrándos fiú, Egy sovárgó méla gyermek, Kékszemű, de szöghajú.
„Be gyönyörű híd az ottan! Égi híd az” gondolá, „Óh, talán ott járnak épen Az angyalok fel s alá! Mint szeretnék odamenni! Bizony el is szaladok, Jó fiút hogy bántanának Azok a jó angyalok!
Messze sincs az; lám csak ott van A közel erdő megett, Még ma estig rajta könnyen Megjárhatnám az eget. Istenem, mily szép is lehet Ám belülről az az ég! Istenem, ha én egy kissé Oda bepillanthatnék!”
Szólt, eredve gyors futásnak, És legottan messze jár; Édes anyja híná vissza, De szavát nem hallja már. Útfelen száz kis virág int: „Ülj le közénk, szép gyerek!” Száz madár mond: „dallok egyet!” De ő nem hallgatja meg.
Síkos a föld és alóla Ki-kicsuszamlik az ut, Tüske rántja meg ruháit Hogy „megálljon! hova fut?” Majd elébevág s keresztülFekszi ösvenyét az ér, Mely, ha egyszer átgázolta, Ellenkedve visszatér.
De az értől nem ijed meg, Nem hátrálja síkos ut, Szóba sem áll vad tövissel: Egyre gázol, egyre fut.



124
Sem gyönyörre, sem veszélyre Nem tekintvén láb alatt, Szép szivárványt a magasban Nézi, nézi, és halad.
Kérdi tőle útas ember, Egy öreg szántóvető: Hova oly lélekszakadva? És mivégre siet ő? „Jaj” felel, de gyors futtában A kérdőre sem tekint, „Ama hídhoz kell sietnem, Vissza is jőnöm megint!”
„Balga gyermek, hol van a híd? Hová futsz ily esztelen? Szivárvány az: vége nyugszik Messzi, messzi tengeren: S a megürült fellegekbe Szí fel onnan új vizet... De hiszen fuss, ha tapasztalt Ősz fejemnek nem hiszed.”
„Ám legyen híd, ám szivárvány, Oda már én elmegyek,” Szólt a fiú, „hogy felőle Épen bizonyos legyek.” És az erdő bokros útján Bekanyarul egymaga, Hol feketén leskelődik Már felé az éjszaka.
Ott sohajnak, ott kacajnak Múló hangját hallani, Ott fejéről fövegét is Le-lekapja valami: Ott fehéren a sürűből Rá-rábukkan egy fatő: De galyak közt a szivárvány Int feléje, s halad ő.
Szembe jőnek búcsujárók, Szinte kérdik és felel. „Kis bohó, mi haszna fáradsz? Oda nem jut ember el... Mi lehet az a szivárvány? Van felőle sok mese: De közelről (ennyiünk közt!) Még nem látta senki se.”



125
Nem elég ez a fiúnak: „De én látni akarom!” Szóla és tör fel a hegynek Út nélkűli avaron. Kő hasítja gyenge lábát, Szirten át esik-bukik; Haj! s alélva roskad össze Midőn feljut a fokig.
Ott is, amint összerogyva Tehetetlen feküvék, Epedő nagy kék szemével A szivárványt nézte még; A szivárványt, amely szinte Fogyni látszott, sínleni És mind jobban, és mind jobban Elsápadtak színei.
„Szép arany híd, szép szivárvány, Én szerelmem, bármi vagy, -” Esdekelt ő tárt karokkal, „Óh ne hagyj el, - óh maradj! És ha égbe nem mehettem Rajtad, mint az angyalok, Várakozz’, hadd nézzelek még! Várakozz’, mig elhalok!”
Hallja ezt egy agg remete S a fiú előtt megáll, Háta görnyed ősz hajától, Reng a mellén hó szakáll: „Ily korán a sírba mért vágysz?” Feddi nyájasan a bölcs „Hamar volna még lehullnod, Mint a meg nem ért gyümölcs.
Vágyaid elérhetetlen Tartományba vonzanak; Az, mi után futsz epedve, Csalfa, tünde fényalak, Egy sugár a nap szeméből... Büszke diadalmosoly, Mely a sirvafutó felhőn Megtörik, - de nincs sehol!”
Így az agg bölcs - még tovább is Fejtegetvén szavait S felnyitá a nagy természet Titkos zárú ajtait. A fiút meg ápolóan Vette gondjai alá, És midőn a hajnal ébredt Szüleinek vissz’ adá.



126
Gyakran láta még azontúl Szép szivárványt a fiú, De, ha nézte, sírva fakadt S lőn kedélye szomorú: „Hogy üres kép, játszi súgár, Mit olyankor szeme lát, Nem híd, amely összekötné Földdel a menny kapuját!”
(1851 júl.)
A DAJKA SÍRJA
A dajka sírján egyszerű halom, Csekély fatörzsök áll emlékjelül; Fekszik külön, temető-oldalon, Virágzó tüske, zöld pázsit, körül. Felette a lágy szél suhogva jár, Szines pillangó, beszédes madár.
Megszáll az alkony; áttetsző homálya, Mint könnyü fátyol, leng a sírokon; Borulni az agg nő fejoszlopára Eljő unoka, gyermek, vagy rokon; Nem rokon az, nem magzat, unoka: Két úri hölgy a sír zarándoka.
Két úri szép hölgy. Onnan jöttek el, Hol legvirítóbb az élettavasz, S örömmadár víg füttye énekel, S zöld lomb között még nem sárgul panasz... Hogy emlegetnék s megkönyeznék, sírván, A hű cselédet rideg, puszta sírján.
Mijök volt nékiek az agg cseléd? Miért emelnek ily élő emléket? Adott-e az mást, mint béres tejét? Talán még azt se, csak hitvány meséket. Felejtve régen játék, dal, mese: Hű szive az, mi nem lesz sohase.
Oh szép, mikor feledség-nyomta földbül Kisarjad a szív, az elporhadott, Mint rom felett a repkény ha kizöldül És kegyelet sír rája harmatot! Oly szép, de ritka...! Pedig a szivér’ Nem jutalom a hitvány szolgabér.



127
A dajka sírján egyszerű halom. Född el, virágzó tüske, puha pázsit; Dúdolj fölötte lanyha fúvalom, Dalokkal édesitsd szunnyadozásit; Mondj szép regéket, sokszavú madár: Színes pillangó, lengj álmainál!
(1851)
DOMOKOS NAPRA
Midőn szüleid és mind akik szeretünk Nyájas köszöntéssel tehozzád sietünk; Midőn kedvedért a - bár hiános - család Vígan ülte körül innepi asztalát: Kedves fiú, hát én mit adjak most neked? Egy édes csemegét: hizelgő éneket?...
Nem! azt én nem adok, te sem várod, hiszem. Gaz, ki a Múzsáknak hamis tömjént viszen. Szégyen a lantra, mely költött érdem által Meggyaláztatni és gyalázni nem átall; Minél édesb, annál émelygősb csemege Annál undoritóbb, minél szebb éneke.
Zengjem érdemeid? oh, azok lehetnek: Állasz még küszöbén ifjú életednek; Előtted a küzdés, előtted a pálya, Az erőtlen csügged, az erős megállja. És tudod: az erő micsoda? - Akarat, Mely előbb vagy utóbb, de borostyánt arat.
Áldjad a jó Istent, ki megálda téged, Adván őreidül szerető szüléket, Adván eszközöket, elhárítni pályád - Annyi más futónak nehéz - akadályát. Áldjad Istent, hanem óvakodj’, amivel Ő álda meg, saját érdemül róni fel.
Nemes önbizalom, de ne az önhittség, Rúgói lelkedet nagy célra feszítsék: Legnagyobb cél pedig, itt, e földi létben, Ember lenni mindég, minden körülményben. Serdülj, kedves ifju... poharam cseng érted! Légy ember, ha majdan azt az időt éred.
Szeressed hazádat... Oh, a honszerelem Most lehet őszinte, igaz, önzéstelen. Ne is tőle kívánd, amit ő nem adhat: Magadban keressed az édes jutalmat. Csillagi nem lesznek, fényes díszjelei: Keresztje elég van, - de maga viseli.



128
Vess számot erőddel s legjavát, amelyet, Leghasznosbnak itélsz, hazádnak szenteljed. Vagyon sok szüksége, sok fogyatkozása: Bárhol állj, csak tőled előmentét lássa. Serdülj, kedves ifju - habzó kelyhem dagad A haza igényel munkás, hű fiakat.
S ha talán, az érzés tengeréhez jutva, Néked a szelíd lant tisztessége jutna: Hass! buzdíts! egyesíts! hogy osztály ne légyen Köztünk, hol magyar szó, honfiérzet - szégyen. Virág a költészet... egy nép irodalma: De ha nem virágzik, nem is terem a fa.
Ha pedig a tettdús férfikor elhíván A lanttól, komolyabb munkásságot kíván: Ne feledd, mily gyönge ama virág bokra, Van szüksége közös ápoló karokra. Serdülj, kedves ifju - még egyszer a kelyhet! Nőj eléggé nagyra - betölteni helyed!
(1851 aug. 4)
RÁCHEL
„Akkor Herodes... elküldvén szolgáit, levágata minden gyermekeket, kik valának Betlehemben... Ráchel, siratván fiait, nem akart vigasztalást bevenni, mivelhogy az ő fiai nem volnának...”
(Mát. II. 16, 18.)
A lámpa csügged, az éjfél setét, Virrasztja Ráchel két szép kisdedét; Arcára halvány mécs világa süt, Viharzó búja már lecsöndesült. Mint a derékban megtörött virágszál Alácsüggeszti fonnyadt szirmait: Dús fürtözetje dult képén alászáll, S beárnyékozza kettős fiait. Ül ágya szélin és az ágyban ott Szelíden nyugszik a két kis halott; Meghülve, de nem merevedve meg, Téjarcaikon lágy mosoly lebeg; És a kicsiny száj félig nyitva, mint Ösztönszerűleg az emlőre nyilt. Három egész nap, három lázas éj Mult el, mióta nincsen éte, álma, Midőn a zsarnok Heródeszi kéj Szép csecsemőit keresé halálra.



129
Oh, a rémséges éjtszaka! Midőn a kisded álmai fölött Poroszlók kardja villoga És százakat és ezreket leölt, Midőn kétségbe’sett anyák, Keresve menedék tanyát, Dobogó kebelen Vitték a gyönge magzatot, Kit az anyai félelem A fájásig szorongatott: Vitték, hogy a vad szolga ösvenyét - Elébe futván - rövidítenék! Midőn Rámába hallatott Sirás, kiáltás, jajgatás, Lőn keserű könnyhullatás Mikép jósoltatott!
Azóta Ráchel búja fenn viraszt, Kizárva minden részvétet, vigaszt. Magához senkit nem bocsáta: Mint vészmadár elem-csatába, Merült be tenger bánatába. Hiába kérte martalékait A sír, megnyitva éhes ajkait: A sírral ő dacolva pörbe szállt, Kétségb’esése kétlé a halált. Mignem kizajlott szenvedély után Nyugodtság tünt fel az ábrázatán, Olyan mélabús, kietlen nyugalom, Minő romok felett vagyon.
Most csendes a bú, mint ha éji vész Multán a hold fájdalmasan kinéz. Értelme néha felhős még ugyan, Hanem felhője már villámtalan; És lelke tűrni tud, habár föleszmélt, Elbírja az emlékezet keresztjét.
Olykor, ha lassú merengésiben Elméje, mint fáradt madár, pihen Olykor lehajtja melle bimbait, Csiklándva mintegy alvó fiait; De visszaretten és sohajt nagyot, Emlője érzi a halálfagyot; Könnyhullatásban szívfájdalma könnyül, Bánatja szózatos panaszban enyhül.
(1851)



130
RÁCHEL SIRALMA
Puha fejér ágyam hullámos redőin Mily szépen alusztok, én szép csecsemőim: Édes-é az álom...? Unszoló emlőmet elfogadni késtek; Balgatag reménnyel várom ébredéstek De hiába várom.
Ah! hiszen nem fogtok ébredni, - tudom már, A ti nyúgovástok több a nyúgalomnál, Tudok mindent - jaj - jaj! Nevető szememre nem nevettek vissza, Gőgicsélő szómra nem rebegtek vissza Csókra késztő ajkkal.
Halva vagytok, halva. Ime, itt a mély seb: Mintha nem lett volna elegendő kisebb Ajtó a halálnak! Mintha gyenge csírát egy ujj nem letörne Mintha kis galambfi nem meg volna ölve Kit sziven nyomának!
Oh, hadd csókolom meg e vérző sebajkat, Mely, égre kiált bár; iszonyúan hallgat, Oh, hadd mossa könnyem! Kiálts fel, te nyilt seb, bosszuért az égre, Hogy kegyetlen szerződ meglakoljon végre, Lakoljon meg szörnyen!
Mi haszna! mi haszna: nincs már nekem fiam! Folyna bár miattok bosszuló vérfolyam; Föl nem ébrednének: Azt a kis patakot, mely a szivet hajtja, Ha egyszer elapadt, ki nem pótolhatja Óceánja vérnek.
Iszonyú Heródesz! ha már eltökéléd Ártatlanra fenni pallosodnak élét, Miért bíztad másra? Szomjazó szemekkel mért nem jövél magad? Talán kőszivedből enyhe forrás fakad, Irgalom forrása.
Oh, ha láttad volna... oh, fiaim, lelkem! Lerogyék előtte, sírva térdepeltem A vad pribék előtt; Kértem hogy ne bántsa, mondtam, ne ölje meg, Mert enyéim e szép ártatlan kisdedek: Hiába kértem őt!



131
Sirt a vad poroszló, szemei könnyeztek; Azt hivém nem bántja, azért áll oly veszteg; Feledém, hogy szolga: Ha te könnyezél ott, keményszivű király, Egy fiait féltő anya fájdalminál Meg nem ölted volna.
Bethlehem leányi, kik anyák voltatok, Ne irígyeljétek e kettős bánatot, Ne irígyeljétek: Ha nem volt oly büszke jogotok remélni Mint Ráchelnek, ím a bánat is felényi Részben jut tinéktek.
Temetés lesz holnap. Jertek el, oh jertek! Látogassuk együtt a temetőkertet; Nem irtózom többé; Fektessük le halvány gyermekimet szépen - Kik alusznak immár az Úrnak kezében, Fiaitok közzé.
Íme, a szép tavasz kiesett az évből, Egy nemzedék holt ki az emberiségből, Nyugszik temetőben; Serdül Bethlehemnek, felnő számos ifja: De egynek se lészen születése napja E két esztendőben.
Hah, de mily panasz, hogy e kor méhe meddő! Íme, látok, látok... megnyílt a jövendő Távolban, közelben: Kiről annyi jósnak zenge ihlett szája, Megszületett, érzem, Júdának királya Kicsiny Bethlehemben!
Zsarnoki féltésed vérengzése volt ez: De tudd meg, de tudd meg, vérszopó Heródesz, Hogy ő nincs elveszve! Napjaid számítvák, megifjult az idő, És, kitől rettegsz, nem féli fegyverid ő, Az Ige, az eszme!
(1851)
A DALNOK BÚJA
Sötét éjben, rideg lakában, Virraszta meddő bánatában A dalnok egyedűl; Mint egy koporsó, néma lantja, Nehéz gondban fejét lehajtja, Bús hangszerére dűl.



132
Mellette és körűle vannak Romjai sok törött sohajnak, Szárnyaszegett dalok, Szelleme gyászos töredéki, Fájdalma átkövült emléki... Romok közt andalog!
Miért nem zendül, mire hallgat, Oh ének ifja, lantod, ajkad? Miért így vesztegel? Vagy szíved elfásult, kiégett S a szép világ bübája téged Többé nem érdekel?
Nem lelkesülsz-e föl, ha nézed, Tavasszal az ifjú természet Hogyan képez, teremt? Nem hallod-é a lomb sohajját? És a patak csörgő morajját Nem érted, mit jelent?
A fölkelő, a nyúgovó nap Kietlenebb-e s untatóabb, Mint egykoron vala? Nem hat meg az éj szent magánya? A holdvilág sejtelmes árnya, S a fülmilék dala?
- „Hagyj, kérlek, itt némán epednem. Oh, volna bár kiégve keblem S többé ne érzenék!... De, mint a Mózes bokra hajdan, A dalnok-szív ég olthatatlan És soha el nem ég.
Jő a tavasz... virágot ápol, Mind ez, mit a hősek porábol Fel bír éleszteni! A lombsohaj ezrek nyögése, És a patak gyász csörrenése...? Könnyű megérteni.
A felkelő, az elhunyó nap Hozott-e ma, igér-e holnap Örömet és reményt? S az éjfélnek van-é magánya? Megnépesíti holtak árnya, Felzaklatván, az éjt. -”



133
Dalnok, ha van szivednek búja, S érinti azt fájdalmak ujja, Hangot hogy mégsem ad? Hiszen a bú mesterkezének Verésitől a legszebb ének, A legszebb dal fakad.
- „Haj! zönghet-é a szívnek húrja. Midőn a bánat tépi, dúlja S nem óva nyúl felé? Ha durva kézzel gyönge lantod Kemény sziklához paskolandod: Hármonia kel-é?”
Szülötte vagy tán gyáva kornak, Lelkedben eszmék gyulva forrnak S nincs tárgy, kiöntened? Tettekre híni fel a vásott Idők fiát szent hivatásod, Munkára költened!
- „Nem gyávaság korában éltem, Láttam sokat, mindent megértem, Mind a szépet, nagyot, Miről zengett magasztos ének, Mit följegyezvén a történet, Csodául fennhagyott:
Láttam Marathon győzedelmét, Spárta leányi honszerelmét, Xerxes özön hadát Leonidást Thermopylaeben, És Tyrtaeust, lanttal kezében, Buzdítni a csatát...”
Csodálatos! hát mégse szólal Hurjaidon magasztaló dal? A hőslakoma vár: Csaták után, hűs mirtusz enyhén, Nyugvó daliák közt pihenvén, Édes a dal s pohár.
- „Csaták után, haj! nincs vidám tor, Mit ének fűszerezne s vándor Kehelynek örömi: Ciprus ködében a daliák A dalnok énekét nem hallják - Nem értik - zöngeni!



134
De ő nem is zeng. Tehetetlen Lantját letészi csüggedetten És szíve felzokog: Oh, ti nagyok, oh, ti dicsőek, Félisteni régmult időnek, Szerencsés dalnokok!
Fényes, magasztos korban élni, Büszkén emlékezni, s remélni, Tinéktek adatott! Osztozni a hősnek babérján, Vagy bús panaszt emelni sírján: De mindig - szabadott.
Megállapítni az időnek, A mult ködébe sietőnek, Rohanó kerekét, Bírván szelíd ének hatalmát, Örökéltűvé tenni a mát S tegnap történetét.
Tinéktek adatott, a gyenge Lant hurjain játszani s zengve Éltetni az erőst! És, kit nehéz vas dönte sirba, Az istenekkel tenni sorba, - Feltámasztván a hőst.
És adatott vala tinéktek Teremteni új nemzedéket Az elhunyt sirjain; Építni várost, Amphionként, Hol durva kő mozdúla önként A lantos húrjain.
Én a kifáradt küzdelemnek Hanyatló korszakán merengek, Szemem alátekint... Késő, habár láttam virágát, Biztatnom a kidőlt fa ágát: Virágozzék megint.”
(1851)
ÉRZÉKENY BÚCSU
Télen-nyáron nincs több, csak egy kabátom, Ez is elhágy; e régi hű barátom, Alig-alig tartóztatom az ujját, Tépett keble vészi tőlem bucsúját.



135
Vén kabátom, oh, miért hagysz engem el? Nincs, ki hozzád már simulna, hű kebel; Nem találsz te sehol ilyen gazdára, Ki szeressen gyöngeségid dacára.
Vékony a te egészségi alkatod: A levegőt soha ki nem állhatod, Eddig is én adtam egy kis meleget, Úgy birád ki a süvöltő szeleket.
Nem fogadtam hű szerelmet pap előtt, Voltam azért állhatatos viselőd: Cifra köntös rám hiába kacsintott, Cifrasága tőled el nem csábított.
Hej pedig volt egy időben pénz elég, Válóperünk egy szavamból kitelék, Csak egy szóval mondtam volna: menj öreg! Most te hitvány sipka volnál legfölebb.
Jobb időkben - nem tenné azt sok barát Hű maradtam gyöngéidhez, oh kabát: Illik-e most idehagynod engemet, Csak azért, hogy nem hizlalom a zsebed?
De minek a szemrehányás! hű valál, Egyszerű, mint a kebel, mit takarál, Egyszerű és igénytelen valami, Nem akartál soha többnek látszani.
Nem ohajtál cifraságot, díszjelet: Egy zsinórkát magyarosan legfölebb... Az is, az is lekopott már, ami volt; Szegény kabát, te éled tul a zsinórt!
Nem soká élsz, könnyű ezt megjóslani: Im beálltak feloszlásod napjai, Fogsz heverni, megvetett rongy, útfelen: Nem baj! úgyis csak lenéztek szüntelen.
Fognak ottan jőni-menni emberek, De nyugalmad senki sem zavarja meg; Azt a ruhát a koldus sem veszi fel, Mit egy magam-szőrü ember elvisel.
Már bocsátlak. Menj, kiszolgált veterán, Valahol még összejövünk mi talán: Az idő ha éltem is majd elnyüvé, Ki tudja, hogy hol kerűlünk együvé?
(1851)



136
OHAJTANÉK ÉN...
Ohajtanék én egy csöndes tanyát, Derült egű völgy nyájas kebelén: Hová e hánykodó világ zaját Elvétve hozná a szél csak felém, Mint messze tenger zúgó moraját, Mely lassan elhal a puszták szelén...
(1851)
OH! NE NÉZZ RÁM...
Oh! ne nézz rám oly sötéten Pályatársa életemnek, Mint midőn az őszi-felleg Húzza árnyékát a réten; Nézz szelíden, nézz mosolygva: Férfié az élet gondja.
Bárha csügged hív barátod, Nincs enyelgő tréfa nyelvén, S a kemény sors vésze kelvén Arcom elborulni látod: A te szíved ez ne nyomja: Férfié az élet gondja.
Dörgve hull a nagy zuhatag, Szirthez illik rémes árnyék; De szelíd a rónatájék, Zengve lejt a völgyi patak, Mely a zöld virányt befolyja: Férfié az élet gondja.
Hát ne nézz rám oly sötéten; Zúgjanak bár künn a vészek, Csak ez a kis enyhe fészek Ez maradjon mindig épen: Szívem a bajt könnyen hordja: Férfié az élet gondja.
(1852)
ENYHÜLÉS
Kél és száll a szív viharja Mint a tenger vésze; Fájdalom a boldogságnak Egyik alkatrésze; Az örömnek levegőjét Megtisztítja bánat, A kizajlott búfelhőkön Szép szivárvány támad.



137
Tegnap a remény is eltört, Az utolsó árboc, Csupán a kétség kötött egy Gyarló deszka-szálhoz: Ma fölöttem és alattam Ég és tenger síma; Zöld ligetnek lombja bókol Felém, mintegy híva.
Nem törik a szenvedő szív Oly könnyen darabbá, Csak ellágyul, s az örömre Lesz fogékonyabbá; Mint egy lankadt földmüvesnek Pihenő tanyája: Kész boldogság lesz neki a Szenvedés hiánya.
Nincsen olyan puszta inség Hogy magának benne A halandó egy tenyérnyi Zöld virányt ne lelne; És ha ezt a szél behordta Sivatag fövénnyel: Megsiratja... de tovább megy Örökös reménnyel.
Sivatagja életemnek! Van pihenő rajtad; Vészes hullám! szív-hajómat Nem szünetlen hajtod; Ha nehéz bú és nehéz gond Rossz napokat szerze: Kárpótolja a nyugalom Enyhületes perce.
(1852)
A VILÁG
A világ egy kopott szekér, Haladna, de nem messze ér; Itt is törik, ott is szakad: Sose féljünk, hogy elragad.
A világ egy régi mente, Moly, penész, por összeette, Folt sem állja, foldani kár: Cérna után szakad mindjár’.



138
A világ egy tói malom, Néha tenger vize vagyon, Néha csepp sincs, úgy kiszárad; Amint kéne, sosem járhat.
A világ egy vén muzsikás, Nem tud ő már kezdeni mást; Minden hangból húz csak felet, Minden nap egy nótát feled.
A világ egy rozzant csárda, Rossz menedék télbe’, nyárba’; Télbe’ fázol, nyárban ázol: Mégis benne éjszakázol.
Részeg ember ez a világ: Ötször, hatszor egy nyomba hág; Kész ugorni hegyen völgyön S felbukik a síma földön.
(1852)
ITTHON
Mint a madár a fészkére, Szomju vándor hűvös érre, Mint a gyermek anyaölbe: Vágyom én e nyájas körbe.
Itt, enyelgő kis családom Közt, van az én jó világom; Künn borong bár a magasban: Itt örökké csillagos van.
Csillogó szem, mosolygó ajk: Ez az amit szívem óhajt, S küszöbömet átallépve, Ez derűl itt én elémbe.
Szívem ifjul, gyermekké lesz: Kis örömet nagynak érez, Körülem is ártatlan kedv Játszi pillangója repked.
És felejtem egyelőre Gondjaimat a jövőre: Mi nehéz súly függ e vállon, Nehogy kedvök búra váljon.
Gyermek-szívvel, öntudatlan Nyugszom meg e gondolatban: Hogy övéit el nem hagyja, Ki mindnyájunk édesatyja.
(1852)



139
DANTE
Állottam vizének mélységei felett, Sima volt a fölszín, de sötét, mint árnyék; Alig mozzantá meg a rózsalevelet, Mint rengéskor a föld, csak alig hullámlék. Acéltiszta tükre visszaverte híven A külső világot - engem is: az embert; De örvényeibe nem hatott le a szem, Melyeket csupán ő - talán ő sem - ismert.
Csodálatos szellem! egy a mérhetetlen Éggel, amely benne tükrödzik alattam! Egy csak a fönségben és a terjedetben És mivel mindenik oly megfoghatatlan. Az ember... a költő (mily bitang ez a név!) Hitvány koszorúját, reszketvén, elejti És, mintha lábait szentegyházba tenné, Imádva borul le, mert az Istent sejti.
E mélység fölött az értelem mér-ónja, Mint könnyű pehelyszál, fönnakad, föllebben: De a lélek érzi, hogy az örvény vonja, S a gondolat elvész csodás sejtelemben. Nem-ismert világnak érezi nyomását, Rettegő örömnek elragadja kéje, A leviathánnak hallja hánykodását... Az Ur lelke terült a víznek föléje.
Lehet-é e szellem az istenség része? Hiszen az istenség egy és oszthatatlan; Avagy lehet-é, hogy halandó szem nézze A szellemvilágot, teljes öntudatban? Évezred hanyatlik, évezred kel újra, Míg egy földi álom e világba téved, Hogy a hitlen ember imádni tanulja A köd oszlopában rejlő Istenséget.
(1852)
TEMETŐBEN
A holtak álmai felett Szépen virúl a kegyelet E nyúgalom-hazában; Hűs a berek és zöld a hant: A hála műve megfogant, S tovább tenyész magában.



140
Ki tudja, mily rég lehete Hogy itt az első csemete Először hajta lombot! Azóta hány délceg fa lőn Fej-oszloppá e sírmezőn És hány szív összeomlott!...
(1852 jún.)
LÉVAY JÓZSEFNEK
Vettem poémáid és örültem nagyon, Mert mivelhogy abban sok szép munka vagyon, Immár válaszomat tovább nem is hagyom, Isten, neked Józsim, több erőt is adjon!
Szebbel jobbal újítsd aztat jövendőre: Látom a tomusnak ez még csak elsője, Másikát te adhasd mához esztendőre, Lelki testi hasznot bőven huzz belőle.
De mit gondolál, hogy nekem dedikáltad? Szarva közt a tölgyét ugyan eltaláltad; Jobb szivvel ezután sem leszek erántad, Baksist meg nem adok, hiába is vártad.
Ajánlhattad volna bizony inkább másnak, Valamely nagy fülü, pohos Mécénásnak, Aki pártolója magyar Athénás-nak: Talán megtett volna számadó gulyásnak.
Talán kegyességét megmutatta volna, Fejelés csizmádat kiváltotta volna, Nyakadról a sutort eloldotta volna, Hogy nevét hirdesse Baranya és Tolna.
De miért dorgállak? nem tetted vétségből, Sem hizelkedéssel, mohó nyereségből; Tetted hozzám való tisztaszivüségből: Tehát a jó Isten áldjon meg az égből.
Ami pedig nézi a hozzám jövésed: Kár, nagyon kár, hogy az eddig is elkésett, Június holnapra volt határtevésed, Mikor Kecskeméten gyujtottak sok mécset.
Immár, jó barátom, szavaim meghalljad, Azoknak értelmét másra se csavarjad, Se az én szívemet hamisnak ne valljad: Tiszta vizét annak te fel ne zavarjad.



141
Azt mondom először: okosabban tennél, Ha te a húsz naphoz hatot is még vennél, Huszonheted napján a hónapnak jönnél, Szíves barátid közt, köztünk megpihennél.
Akkor itten immár lenne vakáció, Húzamosb ideig szép rekreáció, Akkor ennénk, innánk, kiáltnánk: „zsivió!” Mert a collegatus jókedvű náció.
Akkor átrándulnánk szomszéd Kecskemétre, Losonczi, Obernyik ő lakóhelyére; Találnál közöttünk barátságos képre,
Holnapod is lenne csak mához egy hétre.
De hogyha érkezel 20-25 közben, Fogsz találni minket nyűgös examenben, Keveset lehetünk veled akkor szemben, Nem is mulathatunk osztán, mint különben.
Mert az examentet olymódon izélik, Hogy tartson regveltől a késő estvélig, Mit fognál csinálni egymagadban délig? Este sem lehetne lakoznunk éjfélig.
De ha szándékodnak nincsen változása, S úgy hozza magával dolgaid állása, Hogy személyednek nincs Pesten maradása, El sem is haladhat az ő indulása:
Akkor vedd eszedbe, el se is tévesszed, Hogy a kijövetelt inkább siettessed; EMIL, FRIDRIK napját úgy te felkeressed; Hol a kalendárjom ír betüt, veresset.
Ez napon nyugoszik mindenféle állat, Professor is ekkor enyhülést találhat, Jó barátaival együtt iszogálhat, Ürítvén egyszersmind barátságos tálat.
Sőt azt is tehetem hozzá ráadásul: Még három egész nap lennék veled társul: DÁNIEL napjáig mind a tanítástul, Mind szabad leszek az examen adástul.
Mert e három napon, a hét első felén, Három classis lészen ő próbatételén, Numero egy, kettő, három, szokott nevén Többi professorok tanították, nem én.7
7 A. J. csak az V., VI., VII., VIII. osztályokban tanított. Arany László jegyzete.



142
Ime ezt kívántam adni most elébed, Azért dolgaidat fontolóra végyed: Azt azonban, Józsi, világért se tégyed, Hogy még be se toljad ide tisztes képed!
Mert bizonnyal mondom, és ugyan állítom, Hogy lészel közöttünk, szívességben, itthon Tiszta szeretettel neked ajtóm nyitom, Ha nem jössz, az apád lelkét is megszidom.
De, hogy mulatásunk ne legyen hiános: Elek napon jőnöd még volna tanácsos, Szombaton délére sülne lepény, lángos Kit veled megenne híved
Arany János
Következik penégh itten utóírás: Tudod-e, hogy ki volt közöttetek prímás? Kiért a magyarnak illenék nagy sírás, Mert amilyet ő írt, olyat ma nem ír más.
Ha tehát, barátom, kezedre ejtheted, Úgy, per sundám bundám, ha szerét teheted: Könyvét megszerezve, kérlek hogy zsebre tedd, A jó isten, és én, megfizetjük neked.8
Sőt ha lehetséges, kettőt szerezz olyat, Azaz egy kisebbet, item egy nagyobbat;
100z Károly úgy kíván neked, mentül jobbat, Úgy hiszem: megérted; nem kell írnom többet.
***
E levelet pedig,9 inkább ma, mint holnap. Nyújtsad váci utcán Goldner fő-zsidónak; Csípje meg a végét mesteri ollónak; S te hozd ki szülöttjét majdan a posztónak.
LÁTOGATÓ-JEGY
I
Adatik tudtodra óh Szász Károly öcsém, innét a Papírról, hogy míg te kószá’sz, Keresett egy poéta.
8 Petőfi forradalmi költeményeinek akkor sajtó alatt volt kiadása, melyet azonban a rendőrség lefoglalt és megsemmisített; csak egypár elcsent példány maradt meg belőle; ezek egyikét Lévay csakugyan levitte A.-nak.
9 Bizonyos ruhavarrási megbízásra vonatkozott. Arany László jegyzete.



143
II
Egy fél citrom, negyed csirke S egy kis leves-maradék Mutatja csak, hogy nem régen Itt egy beteg vala még.
(1852)
LISZNYAI KÁLMÁNNAK
Hej Kálmán! Igazán Megvallván, Bolondok E hangok, Melyeket A rekedt Trombita Sipita. Mit ér ez? Ki érez Hipp-hoppot Csipp-csuppot? Gyerekes Szó repes Ajkidon Kálmusom.
Vajh ki mond Ily bolond Éneket Te neked? Mert bizony Szent iszony S rémület A fület Fogja el, Míg figyel E dalra; Feküdj az Asztalra Oh kamasz! És ne tégy Ily dallást, Példát végy S nézz meg mást.
Sülülü Bülülü Kótyonfitty



144
Sipiritty Hallgass már Mer ‘szen kár Fáradság, Izzadság, Mert mindez Szélbe vesz! Mily laza Vers az a „Nyári éj” Kotyfos téj, Csiriz pép, Nem egyéb. Tele száj, PapagájCsárogás Semmi más, Oly hüle, Oly tarka, Se füle Se farka!
Hátha már Egy szamár Két tagot Faragott Rímekre: Ezekre Mit mondasz? Még jobb az? Például: (Amitül A fülem Végtelen Megfájul Siketül):
Bár mán, Kálmán! Zengnél Ennél Verset Szebbet. Két tag, Lásd csak, Kurtább Sort ád És ez Vershez Furcsább.



145
KÍN
Szép Kép, Gyöngy Hölgy, Jaj Hallj! Mert Bent Szűm Hűn Ég Rég; Egy Kegy Jó Szó: Ez Lesz Ír Vagy Sír Fagy!
(1852)
VÁGTAT A LÓ...
Vágtat a ló a pusztába’, Mint a villám, viszi lába, Ég az ostor szennye testén, A sarkantyú oldalába’.
Kénye-kedvén rossz katangok És lapú közt hogy csatangolt, Kikiálták vén gebének, S hámba fogták mint bitangot.
Máskor ugyan jobbnak látták, Most, silány dög, úgy találták; Szánakoztak rajta csúful, S hej, be nehezen sajnálták!
„No mi is lesz már belőle? Alig van a csontja, bőre, Lépni sem tud, vagy ha lép is, Inkább hátra, mint előre!”



146
Egy az ostorával csörget, Más teszen rá éles nyerget, Más kalapját rázza és bőg, Mint az, aki sáskát kerget.
„Co fel, co fel utoljára! Lassan-lassan, szegény pára; Nem gyalázunk, nem böcsmérlünk Pénz nekünk a bőröd ára!”
De keresztül úton, mesgyén Vágtat a ló, a nemes mén: Oldalában a sarkantyú, Gyáva ostor szennye testén.
S itt egy darab, ott egy darab, Itt egy ember, ott egy kalap Fakó szekér - csepü-szerszám Lovag - kocsis - messze marad.
(1852)
MINT EGY ALÉLT VÁNDOR...
Mint egy alélt vándor, midőn fele útján, Csüggeteg szemmel néz hátra, majd előre: Mielőtt e rögös pályát tovább futnám: Hadd nézzek a multra, nézzek a jövőre.
Szomorú egy látvány! ime ott terülnek Mögöttem s előttem, mindenik kopáron; Nincsen rajtok, miért bánkódjam, örüljek: Sem ez nem kecsegtet, sem azt nem sajnálom.
Találkoztam ugyan, amíg átalkeltem, Egy-egy friss virággal, egy-két termő fával: De a fa gyümölcsét én meg sem izleltem, S megelégedém a virág illatával.
Ott, ahol az élet víg örömi nyiltak, Úgy érzettem, mintha tilalmasban járnék, És midőn a kéjek zöld lugosba híttak, Ezt sugá valami: hosszu pálya vár még.
Jártam a jelenben, éltem a jövőben. Idegen város volt a jelennek perce, Ahol meg sem áll az útas átmenőben, Még körül sem néz, mert az ő célja messze.
Így a holnap mindig elrabolta a mát, Én nem mertem élni, mert élni akartam; Keresém a távol békes nyúgodalmát S a béke galambját önként elzavartam.



147
De mi veszteség volt ama percek élve, Míg a szép jövendő vonzott annyi bájjal? Míg előre néztem s futottam, remélve, Dobogó kebellel és pihegő szájjal?
Tudtam, hogy csalódás, mindaz amit látok, De, mivel oly szép volt, gyönyörködtem benne; Oh, édes reményim, tündér palotátok Hadd volna az ábránd, csak előttem lenne!
S hadd vonúlna messzebb: követném, követném Gyermeki bizalmas könnyenhivőséggel, Míg csak elmosódó rajzát kivehetném Ott, hol a kerek föld határos az éggel.
De kopár, sivatag jövőm láthatára: Mért fussak felé, ha nem igér enyhűlést! Megtompult kebellel, szemeim bezárva, Óhajtom magamra a megsemmisűlést.
Örömest nem mennék, örömest pihennék, Habár e nyugalmat már nem érzeném is; De hiába, futni vagyok kénytelen még, Majd, elébb vagy később, megpihenek én is.
Nem a célra vágyom; elveszett irányom; Óhajtok pihenni: mindegy hol, miképen: Akár célhoz érve, zöldellő virányon, Akár összerogyva, pályámnak felében.
(1852)
VISSZATEKINTÉS
Én is éltem... vagy nem élet Születésen kezdeni, És egynehány tized évet Jól-rosszul leküzdeni? Én is éltem... az a sajka Engem is hányt, ringatott, Melyen kiteszi a dajka A csecsemő magzatot.
Első nap is oly borultan Hajola reám az ég! S hogy nevetni megtanultam, Sírni immár jól tudék; Sohase birám teljébe’ Örömeim poharát; Az ifjuság szép kertébe Vas korláton néztem át.



148
Félve nyúltam egyszer-máskor Egy rózsát szakasztani: Késő volt - a rázkodáskor Mind lehulltak szirmai. Keresém a boldogságot, Egy nem ismert idegent: Jártam érte a világot S kerülém ha megjelent.
Vágytam a függetlenségre, Mégis hordám láncomat, Nehogy a küzdés elvégre Súlyosbitsa sorsomat: Mint a vadnak, mely hálóit El ugyan nem tépheti, De magát, míg hánykolódik, Jobban behömpölygeti.
Álmaim is voltak, voltak... Óh, én ifju álmaim! Rég eltüntek, szétfoszoltak, Mint köd a szél szárnyain. Az az ábránd - elenyészett; Az a légvár - füstgomoly; Az a remény, az az érzet, Az a világ - nincs sehol!
Nem valék erős meghalni, Mikor halnom lehetett: Nem vagyok erős hurcolni E rámszakadt életet. Ki veszi le vállaimról...? De megálljunk, ne, - ne még! Súlyos a teher, de imhol Egy sugár előttem ég.
Szende fényü szép szövetnek, Mely egyetlen-egy vigasz, Szerelemnek, szeretetnek Holdvilága! te vagy az. Elkisérsz-e? oh, kisérj el Nincs az messze - síromig; S fátyolozd be derüs éjjel Aki majd ott álmodik!
(1852)



149
AZ ELHAGYOTT LAK
Áll a kis lak pusztán, ridegen, Gyom veri fel nyájas udvarát; Kapujánál jő megy idegen S „ki van itthon, hej no?” bekiált.
Ki van itthon? kérdi kétszer is, De szavára senki nem felel: Üres a ház, meg a félszer is, Hogy lakosa élne, semmi jel.
Vidor ösveny, a kis kapuig, Jámbor utast várni nem szalad, Nem fut ki elébe, - megbuvik Elvadultan a vad fű alatt.
Nyöszörög a kútgém betegen, Omladozó-félben a gödör; Fujdogál a felszél hidegen: Harangoz a szélben a vödör.
S az üres ház néha úgy hereg! Néha nagyot sóhajt ablaka: Kerüli azt nappal a gyerek, Kerüli a tolvaj éjszaka.
(1852)
A PUSZTAI FŰZ
Ki ültetett engem sivatag pusztába Örökös botrányul a csavargó szélnek? Ki ásta gyökerim’ égető buckába, Hogy ne virulhassak, hanem mégis éljek? Oh, legyen átkozott A kegyetlen kéz, mely engem ide hozott!
Zöld berek aljában, enyhe patak szélén Ifju-napjaimat oly vidáman élém! Szél s nap ellen védve, kristály nedvet ittam, Kék hegy és ég tiszta levegőjét szíttam; Minden áldott reggel Rakva lőn friss lombom csillogó gyöngyekkel.
Mosolygva köszönte a kelő vidor nap, Alája tekintvén tölgyfa sátoromnak; Este visszanézett, búcsut venni tőlem S én felé bókoltam a szelid szellőben; Délbe’ megkimélt s én Nem aléltam össze forró ölelésén.



150
Alattam kövér fű, puha pázsitszőnyeg, Virágzó pompája íratos mezőnek! Ezüst levelimen hímes lepke rengett, Hajló ágaimon víg madárdal zengett; Rám szállt éjszakára A bús fülmile, - nem a kevély tölgyfára.
Majd, ha a lég izzó fehér fényben ége, Lehajoltam a víz árnyas tűkörébe, S míg én fürteimet nézdelém, futtában Száz tündér habocska mosogatta lábam! Örvénykét csinált ott, S odagyüjté mellém az úszó virágot.
Karcsu leányzó járt fürdeni vizemben, Hófehér szépséggel, piros szeméremben; Karom nyujtám neki, óva lesegítém, Szűzi szép alakját zöld lombbal körítém; Gondosan takartam, Hogy senki ne lássa, féltve beárnyaltam.
Jött az ifju pásztor, üldözé a bánat; Nem sajnáltam tőle vékony ágacskámat: Kimélve lemetszé, furulyának fúrta; Aztán oly szomorún, keservesen fútta, Oly bús volt az ének! De szive azóta könnyebb a legénynek.
Állok most egyedül, sivár pusztaságon, Rekedt hangú szöcske minden társaságom; Nézek a hőségtől délibábos tájra, Szomjamat növeli csalogató árja; Amott volna egy kút, De nekem vizéből egy csöppecske sem jut.
Mellettem vonúl egy régen elhagyott gát, Senki sem jár rajta, hídját is ellopták: Minek is ott a híd, hol se víz, se medre, Lecsapták az útat kétfelől a gyepre; Oh, az ég harmatját Lombomon ez útak sárrá változtatják.
Lombom oly szinetlen és levelem oly gyér; Jő az alélt vándor s pihenő helyet kér, Nem talál, tovább megy és engem elátkoz: „Soha ki ne zöldülj, soha ne virágozz’!” De mit ér az átok, Ha fonnyadva mégis több-több tavaszt látok!
(1852)



151
ŐSZ VÉGÉN
Ki, ki a mezőre! nem állhatni ellent: Gyönyörű idő van, a lég enyhe, tiszta: A csapodár tavasz megbánta, hogy elment, Az jött ujra vissza.
Tavaszi sugárral a megifjodott nap Fénybe öltözteti a világos eget; Fehér gyolcs ruhában jőnek, udvarolnak Távol a föllegek.
Hallom indulóját költöző madárnak A végtelen ürből, mely fölöttem kékül. Nyár és kikelet van, a tavasznak, nyárnak Szeszélyei nélkül:
Sem a változó nap, mint a beteg ember, Nem siratja minden pillanatnyi kedvét; Sem a rekkenő hév, váratlan dörejjel, Tűz-kanócot nem vét.
Harmatos mezőben, hol ezüst ér ballag, Nem sápad halálra a legyilkolt fűrend; Virul a rét újra, öltözik a parlag. Minden újul, örvend.
Csak te nem derülnél, fátyolos kedélyem?... Tavaszod megtértét soha ne reméljem?...
(1852)
HIÚ SOVÁRGÁS
Volnék kis pacsirta, hogy zenghetne dalom Harmatos, virágos, illatos hajnalon; Hogy magasztos ének szárnyain lebegve Merülhetnék mélyen a fényes egekbe; Hogy lerázván a föld minden szennyét, porát, Innám egy dicsőbb lét isteni mámorát; Majd elszenderülve boldog csalódáson, Édes álom lenne - ne fájna bukásom.
Volnék kis pacsirta, - tavasz hirdetője, Kihez a reménység arany szálát szője; Köröttem az eget rózsafelhők szegnék, Zöldellő vetések halmain levegnék; Hogy a magvető, ki új kalászt hinteget, Felém fordult arccal keresné az eget, Telnék be örömmel, hálás bizalommal, Versent énekelve zöngzetes dalommal.



152
Akkor, midőn még a természet oly pazér, Akkor, midőn gyermekmódra futkos az ér, Midőn sarjad a fű, és virágzik a fa, Mindenütt uj erő buzog fel, dagadva: Midőn az agg sírja szélétől visszalép, Évei számadását bizton viszi elébb, Midőn a halálra nem is gondol senki... Oh! akkor szeretnék vígan énekelni.
Szebb akkor az éjjel, mint jelenleg a nap, A szilaj vész, mint most enyhe, lágy fuvalmak; Szebb az ég viharral, mint egyébkor tisztán Nyeritő villámmal, végig a nagy pusztán. Egy perc! és a mennynek haragja kiontva, Szép szivárvány béke-zászlaját kibontja; Szenvedés, aggódás feledségbe mégyen: Örömkönny rezeg a kis virág szemében.
Vagyok pelikánja kietlen mezőnek, Búsongó madara híves, ködös ősznek, S mint a délre húzó daru fejem felett, Egyhangon tördelem bágyadt énekemet. Örömből, keservből dalforrás fakadhat, Az elpattanó szív még egy hangot adhat: De, mikor ízenként zsibbad el érzete; A fásult kebelnek nincsen költészete.
(1852)
A PUSZTA RÉMEI
„Ez-e hát a puszta? ama híres puszta? Csikósok, betyárok, poéták édene? Melynek képeit már annyiszor elnyúzta A festő, a költő, színpad, tánc és zene? Hadd lássalak egyszer, zsálya-koszorúzta Áldatlan áldozók özvegyi mindene! Hadd lássam csodánál csodásabb világod: Csárdáid, kútgémed, fényes délibábod!”
Szólt az ifju művész, vándorbot kezében. Amint szeme előtt tágul a határ; Nézése megfárad az unalmas képen: Most látja először... s oly rég látta már! Hiába kalandoz szeme földön-égen: Egy olaj-ágacskát sem hoz e madár, Mint a holló, melyet széles a világra Bujdosni bocsátott az ősz pátriárka.
Korán útnak indult...
(1852 körül)



153
KÉT ÉLES KARD
Marciánus büszke császár Adaját nem fizeti: Mennek hozzá kemény szóval Etele követi. „Az adót te, gyáva császár, Megadjad, megadjad! Te uradtól, Etelétől, Meg se is tagadjad.”
Hallja császár a parancsot, Jő megyen fel s alá; Teszi magát mintha nem is Hallaná, hallaná...
(1852 körül)
MAGYAR MISI
Magyar Misi ám a legény egyszer a talpán, Kivált mikor a bajuszát felpödri nyalkán, Félreüti darutollas túri süvegét, Majd megbolondul utána a fehércseléd.
Minden ujján sárga gyürü Magyar Misinek, Minden ujján egy szerető, mégsem unja meg; Ha megúnja, cserbe hagyja őket a hamis: „Válassz babám, nálam immár szebbet-jobbat is.”
Ha megcsalja Magyar Misit hű szeretője, Nem bolond, hogy érte magát a vízbe ölje: „Verje meg a három isten” csak ezt kivánja, Káromkodik nagy bujában egyet utána.
Betekint a Dübögőbe, kérni egy italt, Van neki ott embersége, mig pénzébe’ tart; De ha elfogy a hitele, parancsolni kezd, Töri magát Icig zsidó, ha ő ráijeszt.
Köti borát fűre-fára, kell vagy nem neki, Még az utcán elmenőre is köszöngeti; De jaj annak, aki osztán abból nem iszik! Szerencse, ha lepedőben haza nem viszik.
„Ki a legény a csárdában!” Misi felkiált, Szereti ő mutogatni erejét s magát; Máskülönben áldott ember, a légynek se vét, De ne próbáld kisebbítni a becsületét.
Egy az, amit szíve érez s amit szája mond: Rászedi őt, megcsalja őt akármi bolond; Agyonütne, ha elvennél tőle egy kovát: De egy szóért odaadja legszebbik lovát.



154
Esze is van neki annyi mint akárkinek, Tanulhatott volna ő, de gondolá: minek? „Nem lehet pap minden ember” - így okoskodék, „Annyi a tudós közöttünk, hogy fele se kék.”
Világlátni, tapasztalni, messze nem megyen, Legfölebb a vásárokra, hogy tinót vegyen; Mert van elég apai juss, hogy megéljen ő; Három vékás földje után - a közlegelő.
Mint sebes tűz, a kezében munka úgy halad, De henyélni jobb szeret ám barna hűs alatt; Nem is azért dolgozik ő, hogy talán szeret: Csak ezér’, hogy ne bántsa a lelkiösmeret.
Katonának, háborúba menni vágya nincs, De ha egyszer belekapott bizony párja sincs; „Hadnagy uram!” így kiált fel magyar-miskásan: „Vágjuk le mind s menjünk haza, kérem alássan.”
Egy szó mint száz, derék fiú a Magyar Misi, Csak az a kár, hogy maga is ezt nagyon hiszi; Bölcsesége sem hiányzik, mert nagyon tud ám Néha-néha bölcselkedni... kivált kár után.
(1852)
A HAMIS TANÚ
Állj elő, vén Márkus! vedd le a süveget, Hadd süsse a napfény galamb-ősz fejedet; Tartsd fel három ujjad: esküdjél az égre, Atya, fiú, Szent-Lélek hármas istenségre: Hogy az a darab föld, a melyen most állasz, Nem tarcsai birtok, - ladányi határ az.
Eléálla Márkus; térdben összeesve, Görnyedező háttal, mintha sírt keresne; Téli fának hinnéd, mit a zúz belombol, Fázik, aki ránéz s a halálra gondol; Kezei reszketnek: tán erő hijában? Tán a lelki vádtól, vénség álarcában?
Esküszöl - „Esküszöm az élő Istenre, Utolsó napomra és örök idvemre. -” Esküszöl - „Esküszöm, s ha hamisat szólok: Se földben, se mennyben ne lehessek boldog; Föld kidobja testem, ég kizárja lelkem: Ama sebes örvény hánytorgasson engem. -”



155
Lakoma Ladányban, - muzsika, mulatság; „Ej, haj! dinom-dánom: mienk az igazság; Nem azé a madár, aki elszalajtja, S kinek a foga fáj, tartsa nyelvét rajta. Lám a vén Márkusnak esze volt előre: Talpa alá tette, úgy esküdt a földre.”10
Ott iszik az öreg a tanáccsal sorban: De mintha keserőt érezne a borban. Haza megy, komor lesz, szó kifogy belőle, Sorvadoz, meg is hal, aznap esztendőre. Négy harang siratja, két pap megdicséri, Mint becses vendéget, sok nép kikiséri.
Elkiséri a nép a kicsiny ajtóig, Mellyel a világi élet becsukódik, Nyitva már az ajtó, készen a sír szája, Úgy látszik hogy épen a halottat várja; Zeng a búcsuének, a kapa megcsillan, Fekszik a koporsó, odalent, a sírban.
És a fekete föld, amint hull, amint hull, Nyögve a koporsó megrendül, megindul; Kivetődik a sír dobbanó partjára, Ropogva szakad föl fedelének zára: Megrázkodik a test és talpra ugorván Szeme fehérével körülnéz mogorván.
S amint három ujját emeli az égre, Úgy rémlik az, mintha kékes lánggal égne; Majd a néptolongás közepébe törvén, Odafelé tart, hol kútat ás az örvény, Hol a forgó habok, leszállván a mélybe, Fejöket befúrják a parázs fövénybe.
Az időtől fogva, mikor a hold felkel, S a vizet behinti ezüst pikkelyekkel, Gyakran látni Márkust - ég felé az ujja Mélységből kibukni s elmerülni újra, És, mikép izgága volt egész élete, Így kötődik szóval: „Oldjak-e? kössek-e?”
Ne feleljetek rá, körözsi halászok! Kétélű a kérdés, bajt hozna reátok; Kötni: összekötné hálótok egy bogba, Oldni: széjjeloldná hosszan a habokba; Halkan imádkozva evezzetek itt el; S ne mondjatok esküt, ha nem igaz hittel.
(1852)
10 Azaz: egy darab ladányi földet készített előre talpa alá, s így az eskünél mentalis reservatával élt. A. J.



156
ROZGONYINÉ
Ballada
„Hová, hová, édes férjem?” „Megyek a csatába: Galambócon vár a török, Ne várjon hiába.” „Megállj, megállj; édes férjem! Ne menj még csatába: Befordulok egy kicsinyég Öltöző szobámba.”
„Én kegyesem, szép hitvesem, Ellenemre jársz-é? Sima vállad, puha kebled Töri az a páncél; Félve tartod a nagy kardot Remegő kezedben: Mit keresnél, gyönge asszony. Véres ütközetben?”
„Azt keresem, hiv magyar nő, Véres ütközetben, Hogy lehessek, élve, halva, Mindig közeledben: Súlyos a kard, de nehezebb Százszor is a bánat; Jobban töri, mint a páncél. Kebelem utánad.”
Gyöngyös arany fejkötőjét Sisakkal borítja, Karcsu fűzött selyem vállát Páncélba szorítja; Kardot is köt: bársony övre Gyémántos fogantyút, Pici piros csizmáira Szép ezüst sarkantyút.
Csalogatja csemegével Muci paripáját; Lebke szellő lebegteti Tengerzöld ruháját; Széles uton, poros uton Felleget ver a ló, Csillámlik a... villámlik a Fényes acél patkó.
„Fogadj Isten, húgom asszony, Itt az ütközetben; Nyilat ugyan, amint látom, Hoztál szép szemedben -”



157
„Uram király, Zsigmond király Nem oly divat már ma Nyillal lőni, mint felséged Fiatal korába’.”
Galambócot a Dunáról Ostromolni kezdik; Folyamon is, szárazon is Egyre törik, vesztik. Elől, elől Rozgonyival Kedves élet-párja, Hiv szerelme, szép Cicelle, Szentgyörgyi leánya.
Pogány török a Moráván Érkezik új haddal: „Most vitézek! hajós népek! Közül-akarattal!” Maga vivé Rozgonyiné Ellenök a gályát, Követi a sok dalia Lobogós ruháját.
Szól az ágyu - szokatlanul Durva ozmán fülnek; Hajóira tűz-kanócok, Koszorúk repülnek; „Vizet! vizet!” a pogányság Orditoz hiában; Mind odaég, bár van elég Víz a nagy Dunában.
Maga Murad ezt a dolgot Nem veszi tréfára, Közeledik nagy hadával Törökök császára; Százezerre megyen serge, Sok basával, béggel, Török, tatár - spahi, jancsár, Válogatott néppel.
Kár volt neked, Zsigmond király Mindjárt megijedned, Gyalázaton a pogánytól Egér-utat venned, Fut a farkas néha-néha, De szikrázó foggal; Népedet te átkeletted Szökve, mint a tolvaj.



158
Spahi, jancsár, utóhadnak Ered az inába: Sok rohan ott éles tőrbe, Még több a Dunába; Gyalogszerrel a király is Csak nehezen futhat; Jó Rozgonyi karja, kardja Csinál néki utat.
„Hej! ki hozza, kormányozza Ide azt a gályát? Vagy már senki meg nem menti Magyarok királyát?” „Én, én hozom, gyönge asszony, Hajómat az éjben: Ülj fel uram, Zsigmond király, Te is, édes férjem!”
Lászlóvárott a magyarság Vala bátorságban. Híre futott a csatának Széjjel az országban. Egy árva szó sem beszéli Zsigmond győzedelmét; Mind a világ, széles világ Rozgonyi Cicellét.
(1852)
A KIS POKOL
ELSŐ ÉNEK
A költő egy zajongó vásárba jut, hol a taszigálást ki nem állhatván, a vásár közepén magasló hegyre akar menekülni, de szörnyek útját állják. Midőn egy elszalasztott tolvaj helyett üldöztetnék, földalatti lebujba veti magát, hol a pohos csárdásban Horácra ismer, ki védelmébe veszi, s ajánlkozik, hogy a kis poklon keresztül kivezeti a tömkelegből.
Az emberélet útjának felén Egy nagy zsibojgó vásárba jutottam, Mivelhogy a jó útat nem lelém. Minő tolongás, öklözés van ottan! Ki ad, ki vesz, ki húz-von, csal, ki lop, Kevés, hogy nézne csak, mint én, nyugodtan. De annak is „szsz”, tyúkszemére: top! S míg fájdalom miatt fogát beszíja, Lépen könyökli holmi gaz kolop, Hogy nyavalyássá lesz, - vagy kicsi híja. Sehol megállás: vigyori pofák Rivallnak a tömeg közől: „Szoríjja!” És jó, ha csontod nem lesz por-tobák.



159
Nincs ótalom, kell menned a tömeggel: Civódó kalmárok; nyelves kofák Üldöznek, mint hal a prédát; sereggel, Unszolva, egész isten-adta nap; Hamis árút, hazug szóval s bilyeggel. Így foly örökké ez ember-iszap A hegy körül; melynek kies legormán, Szelíd fény lángol, mint az esti nap. Kiáll a hegy, tenger szigetje-formán A pocsolyából, melyet gázolék, Melynek vizén nem biztos semmi kormány. Parnasszus, e szó fényes gázzal ég A hegy süvegjén, mint arany bokréta, Hová feljutni éhszomjas valék. De nem csekély az út, nem könnyü séta: Meredek a hegy, s melynek köldöke, Hullámlik alján az ember-pocséta. Engemet is hab hab után löke S már-már kezemben volt a biztos párkány, A szikla-martnak egy éles szöge: Midőn alattam, mint otromba sárkány Duhadt fel a mélység posványiból Egy szörny, kinek sosem elég a zsákmány. Megismerém: e hat betű: FRIVÓL Tarkán volt írva minden pikkelyére,...
(1852)
POÉTAI RECEPT
Gyöngy, harmat, liliom, szellő, sugár, villám, Hajnal, korom, szélvész, hattyu, rózsa, hullám, Délibáb, menny, pokol... ha mind egybevészed: Recipe - és megvan a magyar költészet.
Adj hozzá, ha tetszik, mintegy fölöslegül, Holdsugárt, amelynek illatja hegedül, A remény húrjából ezüst szakállakat, És fond lángostorrá, mint esőszálakat.
A kétségbeesést álomhabnak véljed, Takarja be a nap a sötétlő éjet,
Rózsád szeme légyen a roppant ég boltja, Melyből egy meteor a tengert kioltja.
S ha ez mind nem elég: bundára hasalván Pislants a leányra egy laposat, csalfán; Fújad a tilinkót szedtevettés szájjal, S kenje meg Apolló fürteidet...
(1852)



160
ÉV UTOLJÁN
Kifelé az évnek a szekere rudja, Pályáját a nap is csak robotban futja, Csak azért jő fel, hogy a gondját kivesse, Ahol a reggel van, ott a dél, az este.
Mehetsz, mehetsz jó év! amit hoztál, vidd el, Megelégedtem már sovány böjteiddel; Egy szó nem sok, azzal sem marasztlak téged: Kivánok jó utat s jó egészséget.
Mi örömet adtál? Mi emléket hagytál? Annyit se nekem, mint a tavalyi naptár, Mely hiába mondja; hogy: „csütörtök, péntek”, Ha egyszer ledobtam, belé sem tekintek.
Menj! hadd tudjalak a többi után sorba, Legalább nem esett életemen csorba: A kopár sivatag, hol nem látni zöldet, Legalább nem hagyja lyukasan a földet.
(1852)
ALKALMI VERS
Az uj évet (ócska tárgy!) Kell megénekelnem, Hálálkodva, ahogy illik, Poharat emelnem. Mit van mit kivánni még Ily áldott időben? Adjon Isten, ami nincs, Ez uj esztendőben.
Olcsó legyen a kenyér, A gabona áros; Jól fizesse a tinót S nyerjen a mészáros, Mérje pedig szöszön-boron, Font kijárja bőven. Adjon Isten, ami nincs, Ez uj esztendőben.
Senkinek a nyakára Ne vigyenek kontót; Valaki csak ráteszen, Nyerje meg a lottót; Annyi pénzünk legyen, hogy! Még pedig pengőben. Adjon Isten, ami nincs, Ez uj esztendőben.



161
Szegény ember malacának Egy híja se essék; Messze járjon dög, halál, Burgonya-betegség; Orvos, bakó a díját Kapja heverőben. Adjon Isten, ami nincs, Ez uj esztendőben.
Tücski-hajcski baromnak Sokasuljon lába; Boci járjon mezőre, Gyermek iskolába; Gyarapodjék a magyar Számra, mint erőben. Adjon Isten, ami nincs, Ez uj esztendőben.
Kívül, belül maradjon Békében az ország; A vásárra menőket Sehol ki ne fosszák. Béke legyen a háznál És a szívredőben. Adjon Isten, ami nincs, Ez uj esztendőben.
A biró is, mint eddig, Tisztét jól betöltse: Víz kedviért a babát Soha ki ne öntse; Emberiség, igazság Egyik serpenyőben. Adjon Isten, ami nincs, Ez uj esztendőben.
Zenebona, babona, Huzavona vesszen! Visszavonás, levonás Minket ne epesszen. Legyen egység, türelem, Hit a jövendőben. Adjon Isten, ami nincs, Ez uj esztendőben.
Nagy uraink (ha élnek) Nőjenek nagyobbra; Áldozzanak, legyen is mit, Mégse üssék dobra; Nemzetiségünk mellett Buzogjanak hően. Adjon Isten, ami nincs, Ez uj esztendőben.



162
Író pedig írónak Szemét ki ne ássa, Ne is legyen az idén Napfogyatkozása Jó erkölcs-, eszme-, hírnév-, S előfizetőben. Adjon Isten, ami nincs, Ez uj esztendőben.
Mire üssek még pohárt? Asszonyi hűségre? Barátság-, polgár-erény-, Vagy mi más egyébre? Hiszen ezek közöttünk Vannak kelendőben.
Tudj’ Isten, mi minden nincs Ez uj esztendőben!
(1853)
ARKÁDIA-FÉLE
Én is Arkádiában... szt! Magas hangból kezdettem Engem sem a gólya költött! Nagy dolgokra születtem: Jártam egykor, mint akárki, Négykézláb, S vagyok mostan, mint sokan nem Ép-kézláb.
Hagyott volna édesapám Gazdaságot kényeként, Megmutatnám... de hiába! Ág is húzza a szegényt: Életében annyifelé Protestál, Hogy ha meghal, csak megáld, de Nem testál.
Kutyabőröm nem hiányzott, De hibás volt dátuma, Bennem a tens vármegyének Elveszett egy vótuma: Ki tudja, ha e szavazat El nem vész...? Eh! feledjük, ostobaság Az egész.
Volna a sors édesanyám, Nem lennék én heverő; Kebelemen, érzem, érzem



163
Mint buzog a tetterő; Nyílna csak tér, - kész bennem az Akarat Nyílna csak... hogy futtatnám az Agarat!
Szenvedéllyel kezdenék nagy Gazdaságot tartani; Szőrin lábán... utoljára Maradna is valami; Megszámlálnám ami bejő S meg’ kimegy; Ez aztán a mulatságos Egyszer-egy.
Elpipáznék téli este Kávéházban, névnapon: Koppasztanám a madarat, Ha már meg nem foghatom: Fosztanám a tollat, tudniIllik a... De amiről szólni sem po... Litika.
Közdologban, ahogy illik, Vezetném az ügyeket; Nem esnék oly összejövés, Hogy ne vinnék szerepet; Nem esnék - azt minden ember Hiheti Olyan vásár, sem országos, Sem heti.
Pártolnám az irodalmat Minden új év kezdetén; Egyszer, igaz: hanem elég Egy sütésből egy lepény. Kis áldozat a hazáér’ Meg nem árt: Megszörözném minden évre A naptárt.
Szóval, oly sokat tehetnék, Annyi pálya nyitva áll; Élnék s halnék függetlenűl... Amennyiben rajtam áll. És nem volnék, ami vagyok, Verselő, Magyarosan: kapa-kaszaKerülő.
(1853. jan. 1)



164
ÚJÉVI KÖSZÖNTÉS11
Mint a Noé hű galambját, Ki reménynek viszi lombját, Várnak engem mindenek; Sok sötét arc lángra lobban, Sok kebel ver hangosabban, Ahol én megjelenek.
Kérdik: van-e levél Tüge? S kiki, amin szíve csügge, Arra gondol hirtelen: Ez rokonra, jó barátra, Az geschäftre, actiákra S hogy kél a rozs odafenn.
Ez, ha rózsaszín kopertát Hoztam neki: egy sechsert ád, Máskép nincs becsűletem; Amaz reszket, ha nincs frankó, S bár majd fölveti a bankó, Rám kiált: nem fizetem!
Pénzt vár a diák gyakorta, De ha atyja jól lehordta: Hogy reám néz, mily vadon! Úrfi, legyen jó reménybe: Nem búhattam a levélbe, Ahogy vettem, úgy adom.
Így bolyongok télen, nyáron, Porba, fagyba, vizen, sáron Tisztem teljesítni kész; És most boldog új esztendőt Kíván szebbnél szebb jövendőt
Tüge Sándor levelész
(1853)
DE GUSTIBUS
Magyar Miska olyan ember, Hogy a könyvet nem szereti, Csak azt hányja, csak azt veti: Minek a könyv? kell is neki.
11 Alkalmi bolondság, de mely az illetőnek nem tetszett. (N.-Kőrös). A. J.



165
Egyszer mégis, (ha nem lopott), Ajándékba könyvet kapott, És, így levén az állapot, Olvasni kezde egy lapot.
„Hallja maga, János deák! Mi van ebben?” - Hát ídeák Felel neki a kérdezett, Költői finom ídeák.
„Értem. De mért nem rak tehát Belé vaskosabb ídeát? Én úr vagyok, nem böjtölök; Sódorral mártom a theát.”
(1853 jan. 2)
TÖRÖK BÁLINT
„Fohászkodik mostan sok gyakor sírással Asszonyfeleséged az két szép fiával -”
TINÓDI
Izabella királyné Budában Azt se tudja, hova lesz buvában: Két ellenség két felől szorítja, Szívét a gond száz felől borítja.
Összegyüjti budai tanácsot: „Jó emberek, adjatok tanácsot: Boldogasszony temploma keresztjén Török zászló lengjen, vagy keresztyén?”
Szól a biró nagy Isten szavával Tizenharmad szék-ülő magával: „Mire a nap még egyszer kisütne, Német zászló lesz oda felütve.”
Titkos éjjel a kaput kinyitják, Magyar urak ezt nem is gyanitják: Török Bálint, György barát, vezérek! Kár alunni mostan a vezérnek.
Nem aluszik a barát, felébredt; Török Bálint ruhát sem cserélhet: Az ellenség, ki nyakra, ki főre, Takarodik a várból előle.
Jár a barát postája, követje, Szolimánhoz titkos üzenetje; Maga Bálint csak morog; csak ümget „Ez is elád maholnap bennünket!”



166
Sárga lovát nyergelik atlaszra, Úgy robog a budai piacra, Nagy sokaság közibe úgy léptet: „Halljátok ezt ti budai népek!”
„Áruló az, áruló a neve, Verje meg a magyarok Istene, Aki Budát - gyilkolom a fattya! Kettő közül egynek is feladja.”
- „Áruló az, áruló a neve, Verje meg a magyarok Istene, Aki Budát közülünk feladja, Török Bálint szavát nem fogadja.”
Érkezik a vad pogány, sereggel: György, a barát, összesúg ezekkel; Maga Bálint, ha szivből, ha szinre, A basának dolgozott kezére.
„Két ellenség a Duna-két-parton: Kevés annak az én egy jó kardom: Egyiket a másikkal - hiába! Ahogy lehet” - gondolja magába.
Hétfő napon hajnalhasadáskor, Veresebb az ég alja, mint másszor; Hajnal előtt a Szentgyörgy terére Vágtatott a magyarok vezére.
Ágaskodik jó lova magasra, Kukorékol a csaták kakassa; Hej! mit akar a Bálint ma reggel Török-magyar egyesűlt sereggel?
Amit akar meg is teljesíti, Hajnali szél zászlaját röpíti, Maga pedig kardját emelinti Török Bálint, jó vitéz, Enyingi.
Széles a víz a Duna árkában: Ne menj neki, bolond cseh, vaktában! Nekimenne, ha partja se volna, Vize helyen pokol tüze folyna.
Fut a vezér maga is, vesztébe, Beletört a gyalázat szivébe: Szegény öreg! hogy ki nem huzhatta, Futásában elvérzik miatta.
Török Bálint, jó vitéz, Enyingi! Vitézséged ne mutasd nagyon ki, Mert a pogány bizony megigenli, Gonosz barát ellened ingerli.



167
Gonosz barát hitszegő tanácsa Azt a vermet csak ássa, csak ássa, Ki miatt lesz Budavár bukása, Török Bálint hálóba jutása.
Győzedelmes ütközet elmulván, Izeni a Szolimán nagy szultán: „Fiam Bálint, magyarok vezére, Jöszte hozzám ebédre; ma délre.
Jöszte hozzám az ország nagyával, Izabella királyné fiával: Atyja után én vagyok az atyja, Árvaságát meg sem is siratja.”
Gondolkozik a Bálint magában: Nem lesz-e jobb maradni Budában? Mintha sugná, valami azt mondja: Ne menj, Bálint, a török táborba!
Király-asszony ellenben azt mondja: „Török Bálint, te segíts bajomba: Gyermekemet nem adom barátnak, Szivében nincs érzelme apáknak.
Neked adom, hűséges jobbágyom! Neked is van két fiad Torbágyon: Mintha egyik volna most öledbe’, Viseld gondját, úgy adom kezedbe.”
Hosszas ebéd a török szultáné, Hátra van még a fekete kávé; Török Bálint tétova tekintget: „Körülfogott a jancsár bennünket!”
„Nézz ki fiam, gyenge kis apródom! Látsz-e nagy port a budai úton?” - „A szombati kapuja kitárva, Ott megyen a sok török Budára.”
„Nézz ki megint, édes kis apródom: Jaj Istenem, be szörnyen aggódom.” - „Izabella királynét csalárdul Költöztetik kifelé a várbul.”
„Harmadszor is nézz ki még apródom; Oh! hogy erről tenni már nincs módom... - „Boldogasszony tornya tetejében Félhold ragyog a kereszt helyében.”
Jő parancsa Szolimán szultánnak, Parancsolja Verbőczi Istvánnak: „Te fogsz lenni az ország birója; Török Bálint itt marad egy szóra.”



168
Parancsolja azután barátnak: „A csecsemőt vidd el az anyjának, Te fogsz lenni ország kormányzója; Török Bálint itt marad egy szóra.”
„Hej! az a szó több-e mint egy másik? Minek jöttem én azért Mohácsig!” „Fiam Bálint, érjük el Eszéket: Becsülettel hazaküldlek téged.”
„Hej! az a szó hosszu már egy hétig; Hosszu nekem Budától Eszékig.” „Fiam Bálint, ne tüzelj, várd sorra: Hadd megyünk le, ne tovább, Nándorra.”
„Nagy Szolimán! nagy a te hatalmad, Nándor alól most tovább lecsalhat...” - „Kutya voltál, az maradsz, de vason: Láncot neki, hogy ne haraphasson!”
Várja szegényt - beh mihaszna várja! Odahaza a szép két kis árva: Minden reggel kimegy az utcára, Édes atyját de mihaszna várja.
Várja szegényt szerelmes szép nője: Ki-kiáll a magas könyöklőre; Fehér képét ereszti karjára, Úgy zokog, hogy mégse jön a párja.
Héttoronynak egy sötét zugában Török Bálint üldögél magában; Ifju korát a vénség megszánja, Megérleli s a halál levágja.
(1853 jan. 21)
V. LÁSZLÓ
Sűrű setét az éj, Dühöng a déli szél, Jó Budavár magas Tornyán az érckakas Csikorog élesen.
„Ki az? mi az? vagy úgy -” „Fordulj be és alugy Uram László király: A zápor majd eláll, Az veri ablakod.”



169
A felhő megszakad, Nyilása tűz, patak; Zúgó sebes özönt A rézcsatorna önt Budának tornyiról.
„Miért zúg a tömeg? Kivánja eskümet?” „A nép, uram király, Csendes, mint a halál, Csupán a menny dörög.”
Megcsörren a bilincs, Lehull, gazdája nincs: Buda falán a rab - Egy-egy felhődarab Ereszkedik alá.
„Hah! láncát tépi a Hunyadi két fia -” „Uram, uram, ne félj! László, tudod, nem él S a gyermek, az fogoly.”
Mélyen a vár alatt Vonúl egy kis csapat; Olyan rettegve lép, Most lopja életét... Kanizsa, Rozgonyi.
„Kettőzni kell az őrt, Kivált Mátyás előtt!” „Mátyás, az itt maradt, Hanem a többi rab Nincsen, uram, sehol.”
A felhő kimerült, A szélvihar elült, Lágyan zsongó habok Ezer kis csillagot Rengetnek a Dunán.
„El! míg lehet s szabad! Cseh-földön biztosabb.” „Miért e félelem? Hallgat minden elem Ég s föld határa közt.”
Az alvó aluszik, A bujdosó buvik; Ha zörren egy levél, Poroszlót jőni vél Kanizsa, Rozgonyi.



170
„Messze még a határ? Minden perc egy halál!” „Legitten átkelünk, Ne félj uram: velünk A gyermek, a fogoly.”
Az alvó felvirad, A bujdosó riad; Szellő sincsen, de zúg, Felhő sincsen, de búg S villámlik messziről.
„Oh adj, oh adj nekem Hűs cseppet, hű csehem!” „Itt a kehely, igyál, Uram, László király, Enyhít... mikép a sír!”
Állj meg, bosszú, megállj: Cseh földön ül a rab; Cseh földben a király, Mindég is ott marad, De visszajő a rab...!
(1853)
RÉGI JÓ IDŐBŐL
Elfolyt a méz a köpűből, A köpű is romba: Beléesett egy vén medve Világfájdalomba; Dirmeg idébb, dörmög odább, Hangja szép goromba: Hej! nem így volt, más világ volt Fiatal koromba!
Nem őrizte akkor a méh Szuronnyal a mézet, A szamóca és a málna Bővebben tenyészett; Nem volt ilyen hosszu a tél Alighogy a talpam Fölfelé is, lefelé is Egyszer végignyaltam.
Csöve nem volt a vadásznak, Az oláhnak botja Sem pedig így megviselve Bundám állapotja. Zöld erdőben, zöld mezőben Barangolva bátran, Kiskirályi méltósággal Tetszésemre jártam.



171
Akkor minden tüskebokron Nem volt ennyi fészek: Mély odúból huhogtak az Udvari zenészek; Tele szájjal énekeltek; Szélesen és hosszant; Ez az apró sok csicsergés Engemet csak bosszant.
No de ‘iszen, bár nehezen, Tűröm, amig tűröm, Bölcseségem a világnak Fogaim közt szűröm; S ha nem akarja bevenni A jó tanulságot: Felfalom egy ásítással Az egész világot.
(1853)
A HEGEDŰ
Víg legenda
Krisztus urunk Szent-Péterrel Vándorolván gyalogszerrel, Magyarhont is útba ejté, Az alföldet nem felejté, Ha a beszéd nem szófia És áll a géográfia, Amit ugyan eldönteni Szoroska hely az itteni. Mondom tehát, mennek vala: Elől az Úr, Nehány lépésre szótlanúl Követte hű apostola.
Útközben egy csárdához értek, Vendég ivott abban temérdek, Azaz hogy mindenféle sok Palóc, matyó fuvarosok, Jó alkura, még jobb hiszembe’ Tehert szállítva Debrecenbe, Bogárhátú, széles faru Szekereik, mint egy falu, Oly szanaszét, rendetlenül, Hevertek az állás körül; Míg a lovak, mint ünnepen, Szélt vettek a széles gyepen S nem látszanak busúlni rajta, Hogy valaki el-, vagy behajtja,



172
Vagy eltévednek és soha Nem lesznek a matyó lova. Ellenben a jókedvű gazdák Ők úgyse’ gondolnak vele: Busúljon a ló - arra bizzák Hiszen elég nagy a feje; A kancsó kézről-kézre jár, Énekelik, hogy: isz - sza már; Hallani zajt, Hangos kacajt, Szidalmat is, épűletest, Rohadt beszédekkel vegyest.
Péternek mindez új dolog, Szeretné látni, hallani Kissé közelről az egészet, És, mintha vonná valami, A csárda felé sompolyog, Gondolva, hogy tán csak benézhet. Aminthogy rögtön is bement, Urának ellenére, ki Szelíd hangon így szólt neki: „Ne menj be, Péter!” Nem mondja kétszer; De, büntetésül, hogy bement, Hátára hegedűt teremt.
S alighogy a küszöbre lép, Alig fordúl egyet elébb, Midőn körötte, mint a méh, Felzendül a garázda nép. „Huzd rá! huzd rá!” kiáltja mind, Dolgozván a sok itce, pint; Az egyik a borát köti, A másik pénzét csörgeti; Furfangosabb elmével egy A léces kármentőbe megy S a fürge csaplárnét kivonja, Szintúgy repít belé a kontya, És táncra-billegőn a pár Elébe áll, nótára vár. Péter pedig csak néze szét: Mirevaló minde beszéd? A hegedű... az oly csodás: Nem látja ő, de látja más. Hiába szólt, hiába kért, Hogy ő a nótához nem ért: Tűzre olaj a kifogás, Kopasz mentség, szabadkozás. És már nőttön-növő dühök



173
Miatt a házpalló dübög; Alant a ház pallója, fent a Béketürő mester-gerenda; Ütés ütésre, botra bot: Veszedelmes egy állapot! Én nem tudom, de gondolom, Hogy abból Péter is kapott.
Az Idvezítő ezalatt Szép csöndesen tovább haladt, S midőn elérte a tanitvány, Feléje fordult, így tanitván: „Kiváncsiság bűnnek fele, A rossznak már nézése ront; Ki szántszándékkal lett bolond, Hagyd ott! ne szólj aznap vele; Józanság! a szavam, - de részeg Ember elől én is kitérek.”
(1853 ápr. 17)
A SÁRKÁNY
Egy roppant sárkány, - de nem az Mely a mesék honában költ, Nem is az a másik, melyet Szent-György vitéz hajdan megölt, Hanem legújabb nemzedék Szárnyaira emelkedék, Hogy elhagyná a földi port, Melyet a szél szemébe hord. Aránylag óriás feje Kétségkivül lángész jele, Míg a derék s azon alább Mindegyre keskenyűl a láb, Mint jólszabott táncmesteré, Mint a betűk között a V. Két nagy szeme, szemöldöke Holló-korom-éj-fekete, Szakáll, bajusz is van elég, S az arca berzseny színben ég: Szóval: így szemre-főre tetsző Volna - de egy kissé ijesztő. Még ifju benne minden íz, Még szívos az élet-csiríz, Mely összetartja tagjait, Különnemű darabjait.
Mert nem szabad felejtenem, Mennyi különböző elem, Hányféle rész s mily gyülevész



174
Foltjaiból lett ő egész. Ott szárnyal egy sok tollu kóta, Röpülni most tanúl egy óda, Néhány „Balatoni Levél”12 Melyek hasát kinozza szél; A délibábról egy mese, Az: „Árnyék és szerelmese,” Egy dráma, egy irány-regény: Az a pokol mély fenekén, Ez játszik a hold kerekén; Egy festett angyal, mely repül, De nem hinnéd próba ne’kül; Egy költői kor-vázolat: Hernhuterek Árpád alatt; Egy műtani, széptani cikk, A farka végén egy „kritik”; S mindezt bezárja: „Változat a sphaerák dalára.”
Mondom tehát, azaz hogy írom: Sárkány barátunk emelé Minde csodákat fölfelé, Halványabb vagy szürkébb papíron. S már elhagyá a háztetőt, Hol a nagylábu gólya költ, Már a kémény torkába lát, Lenézi a jegenyefát, Le a varjút, ki oly henyén Tollászkodik a jegenyén. Sőt a torony, ez óriás, E legnagyobb auctoritas, Bezzeg mereszti négy szemét, Alig titkolja szégyenét, Nyújtózkodik is, de hiába! Ha szárnya nincs, mit ér a lába! Mi haszna, hogy ott ül magas Tetején a kevély kakas! Mi haszna, hogy berzenkedik! A sárkány túlemelkedik, Mint egy merész királyi sas. És még tovább is szállana, Megtetszett néki a tanya, „Hol a villám foganzik és Bölcsődala a mennydörgés.”
12 Dagályos levelek egy szépirodalmi lapban. A. J.



175
Mindig felebb, mindig felebb, A végtelenhez közelebb Emeli őt ifjúi vágya, „Hol a mindenséget belátja”: Be a falut és a mezőt, Hol a kender vetése zöld, Egyéb minden sárgulni kezd, Sűrű a boglya és kereszt, S a tarka dolgos nép a réten Oly apró, mint tyúkok szeméten. Ezek felé Nem röstelé Kiáltni mostan egy nagyot: „Rám nézzetek: én sas vagyok.” S hogy elhiggyék: ismételé.
No, ezt ugyan nem hihetik, De a beírt Silány papírt Mely föléjük emelkedik, Aprója, nagyja Ujjal mutatja, Sőt némelyik gyönyörködik, Egy tekintetre nem hagyja. Hanem a sárkány többet várna: Tapsot kiván, az kell neki, Gondolja, hogy megilleti Valamivel többecske lárma: És míg a híg Aetherbe’ lóg,
Száján kitör e monológ: „Hah, gyáva por a földtekén, Maradj, vessz hát! megvetlek én. Nincs-é nekem elég nagy szárnyam, Hogy a sphaerák honát bejárjam? Itt billeg az jobb s bal felöl, Testem pehelyként viszi föl, És még fölebb vinné, de megTartóztat e köldök-zsineg. Mit? nem vagyok én az Ég üstököse, Pályámat a földhöz
Hogy semmi se kösse? Föl, föl csak azért is! Mindegyre fölebb! S te nyomoru cérna. Pokolba veled!”



176
Így szóla; és mikép a vad Borjú, mely lenni vágy szabad, Lesütött fővel S minden erővel Addig cibálja kötelét, Amíg ott nem hagyá felét: Úgy a mi sárkányunk tolá A madzagot fel és alá, Néha lecsap, néha pedig Ugyan nekirugaszkodik. Elannyira, hogy a zsineg Szökéseit nem bírja meg, S amely eddig röptét feszíté, Eget a földdel közvetíté, Most elszakad A kötelék És ő szabad! „Övé az ég.”
De mint a széles szárnyu héja, Midőn csirkét rabolni célja, Vagy rá a cső nem puffra lő, Ép oly irányt vesz mostan ő. Teste könnyű, feje nehéz, Szárnya fityeg, mint köntösujj Szokott, midőn nincs benne kéz, Avagy forgácsi a cégérnek, Ott ahol árpanedvet mérnek Midőn zimankó szele fúj. Repülne hajh! repülne ő, De nincsen arra jó idő, Ellenben van kilátás, Hogy a fejét, mely földre húzza, E pillanatban összezuzza Ami bizony nem áldás. De mily szerencsés baleset! Épen egy tócsába esett, Hol míg elázik szárnya, farka, (Mivel egyik se gutta-percha), Tó-szélén egy vén Brekeke Kár-örömmel így rekege:
„He! he! he!... Lám: okosabb, mert biztosabb Ide le; Ne hidd, hogy a sas néz a napba: Tamás voltam, leszek is, abba: Csak földre néz, prédára les, Nyúlat, juhot, libát keres; Mi a repűlést illeti:



177
Repülhet, szárnya van neki; Én arra sem vagyok irígy, Mert nála jobban ugrom: így!” S valóba’ Hol a már széjjelázott Sárkány gerince látszott, Odazuppant, a tóba.
Melyik részen van itt az író? Úgy tesz mint a falusi bíró Egy bonyolult kérdés fölött: „Se neked - se neked nincs igazad Valahol, a kettő között, Keressétek az igazat!”
(1853)
VÁGY
Nem itt, nem itt van az én világom; Más vidék az, ahova én vágyom! Illatosabb, napfényesebb róna, Mintha nem is az a napja volna.
Erdő, mező változatos színnel Mesteri kéz olyat soh’se színel: Kék ligetek, kék hegyek aljába’ Fürödik a puszták délibábja.
Ott van az én egyszerű tanyácskám, Mintha most is szemem előtt látnám; Kertem is van: talpalatnyi birtok... Most is abban ültetek és irtok.
Csemetéim bodorodva nőnek, Hosszu sorral mind elémbe jőnek, Örömarccal, mint hálás növendék, Mutogatván a piruló zsengét.
Nőjetek is nagyra, kicsiny fáim, Szülőhazám kedves rónatájin: Hadd legyen ott jó pihenésem még, Mielőtt egy hosszabb útra mennék.
Lombjaitok hűse ha beárnyal: Zeng fölöttem szózatos madárdal; Ismerem én e madarat régen, Dalt ezután is hoz az énnékem.
Egyszerű dal, egyszerű sziv s lélek Sorsosi az avatag fedélnek! Földi ember kevéssel beéri, Vágyait ha kevesebbre méri.
(1853)



178
A VIGASZTALÓ
Mi a tűzhely rideg háznak, Mi a fészek kis madárnak, Mi a harmat szomju gyepre, Mi a balzsam égő sebre; Mi a lámpa sötét éjben, Mi az árnyék forró délben,... S mire nincs szó, nincsen képzet: Az vagy nekem, oh költészet!
Ha az élet útja zordon, Fáradalmit fájva hordom, Képemen kel búbarázda, Főmön a tél zúzmaráza: Néhol egy-egy kis virág nyit, Az is enyhit egy parányit: A virágban téged lellek, Öröme a kietlennek!
Ha szivemet társi szomja Emberekhez vonva-vonja, De majd, mint beteg az ágyba, Visszavágyik a magányba: Te adsz neki puha párnát, Te virrasztod éji álmát, S álmaiban a valóság Tövisei - gyenge rózsák.
Jókedvem te fűszerezed, Bánatomat elleplezed, Káröröm hogy meg ne lássa, Mint vérzik a seb nyilása; Te játszol szivárvány-színben Sűrü harmatkönnyeimben, S a panasz, midőn bevallom, Nemesebb lesz, ha kidallom.
Verseimben van-e érdem: Sohse’ bánom, sose kérdem; Házi mécsem szelíd fénye Nem hajósok létreménye, Nem a tenger lámpatornya, Mely felé küzd száz vitorla, Mely sugárát hintse távol... Elég, ha nekem világol.
(1853)



179
TÁJKÉP
Füzes13 Tiszaparttól Biharig egy róna, Mintha sebes árvíz meggyalulta volna; S ha Belényes ormán fölkel a nap reggel: Végignézhet rajta, még álmos szemekkel.
Nincs azon hegy és völgy; itt-ott egy fa törzse, Távol rengetegek szétszórt előörse; Vagy kerek erdőcske messzi láthatáron, Mely alá kiönt még a dél vize nyáron.
Nincs halom a téren, vagy csak eltévedve, Mintha olykor a föld buborékot vetne; Azt is emberi kéz ásta-véste, látszik, Hogy alá temesse egyikét a másik.
Hova lőn hajléka? várműve? temploma...? Csak temetőjének maradt reánk nyoma. Hol vigadt? hol küzdött? imádta Istenét...? Csak sírhalma látszik, mely őrzi tetemét.
Szántogat a gazda, síró füttye hallik, Barázdája a domb oldalán felhajlik, Csak, hová tinói már nehezen másznak, Tetejét hagyá meg a botos juhásznak.
Ugaron a bojtár legelteti nyáját, S dombtetőn ríkatja gyenge furulyáját, Maga pedig hozzá keservesen mormol: Nem tudja, mi leli odafent az ormon.
Nem tudja, hogy a hely, hová lábát teszi, Hány derék vitéznek csontjait fedezi; Nem tudja, hogy emlék minden legkisebb hely: Hogy a Haza teste mindenütt egy sebhely...
Nyugodj, vén dalia! becsülettel nyugszol. Én pedig kijártam, és én ültem sokszor A kis domb süvegjén, ott az ér-oldalon, Melynek neve ma is, mint régen, Testhalom.
Oda járt ki hozzám a beszédes Monda, Mellyel már bölcsőmet ringatá Szalonta; Méltó-e hogy a lant elzöngje? Miért nem...? Alacsony az ember, de magas az érdem.
Nem csak az, kit a hír untalan emleget, Hajta végre dicső bajnoki tetteket: Sok tudott honáért élni halni ollyan, Ki felejtve nyugszik egy hitvány zugolyban.
--------------------
(1853)
13 Volt 48 előtt. A. J.



180
SZENT LÁSZLÓ
Legenda
Monda Lajos a nagy király: Eredj szolgám, Laczfi Endre, Küldj parancsot, mint a villám, Köss nehéz szablyát övedre: A tatártól nagy veszélyben Forog Moldva, ez a véghely: A tatárra veled menjen Tízezernyi lófő székely.
Kél Budáról Laczfi Endre, Veszi útját Nagy-Váradnak; Kölestermő Kunság földén Jó csatlósi áthaladnak; Várad kövecses utcáin Lovuk acél körme csattog, Messzefénylik a sok fegyver, Messzedöng a föld alattok.
Hallja László a templomban Körösvíznek partja mellett; Visszatér szemébe a fény, Kebelébe a lehellet; Koporsója kőfedelét Nyomja szinte három század: Ideje már egy kevéssé Szellőztetni a szűk házat.
Köti kardját tűszöjére S fogja a nagy csatabárdot, Mellyel egykor napkeleten A pogánynak annyit ártott; Félrebillent koronáját Halántékin igazítja; - Éjféltájban lehetett már A vasajtót feltaszítja.
És megindul, ki a térre; És irányát vészi jobbra, Hol magasan felsötétlik Ércbül öntött lovagszobra; Távolról megérzi a mén, Tombol, nyerít, úgy köszönti: Megrázkódik a nagy ércló S érclovagját földre dönti.
Harci vágytól féke habzik, Kapál, nyihog, lángot fúvall; László a nyeregbe zörren S jelt ad éles sarkantyúval;



181
Messze a magas talapról, A kőlábról messze szöktet; Hegyen-völgyön viszi a ló A már rég elköltözöttet.
Egy ugrás a Kalvária És kilenc a Királyhágó; Hallja körme csattogását A vad székely és a csángó: Ám a lovat és lovagját Élő ember nem láthatja, Csodálatos! - de csodákat Szül az Isten akaratja.
Három teljes álló napig Vívott a pogánnyal Laczfi; Nem hiányzott a székely szív, De kevés a székely harcfi Míg a tatár - több mint polyva, Vagy mint a puszták fövénye Sivalkodik, nyilát szórja, Besötétül a nap fénye.
Már a székely alig győzi, Már veszélyben a nagy zászló, De fölharsog a kiáltás: „Uram Isten és Szent László!” Mint oroszlán, ví a székely, Megszorítva, nem megtörve... Most a bércen láthatatlan Csattog a nagy ércló körme.
„Ide, ide jó vitézek!” Gyüjti népét Laczfi Endre: Hát egyszer csak vad futással Bomlik a pogányság rende; Nagy tolongásnak miatta Szinte már a föld is rendül; Sok megállván mint egy bálvány, Leragad a félelemtül.
Sokat elüt gyors futtában A repülő kurta csákány; Sok ki nem mozdul helyéből Maga rab lesz, lova zsákmány. Foglyul esett a vezér is Atlamos, de gyalázatja (Nehéz sebben vére elfoly) Életét meg nem válthatja.
Fel, Budára, Laczfi Endre Számos hadifoglyot indít;



182
Annyi préda, annyi zászló Ritka helyen esik, mint itt. Rabkötélen a tatárság Félelemtül még mind reszket. És vezeklik és ohajtja Fölvenni a szent keresztet.
Hogy elértek Nagy-Váraddá, - Vala épen László napja Keresztvízre áll a vad faj, Laczfi lévén keresztapja. Összegyűl a tenger néző Hinni a csodába, melyet Egy elaggott, sírba hajlott Ősz tatárnak nyelve hirdet:
„Nem a székely, nem is Laczfi, Kit Isten soká megtartson; Hanem az a: László! László! A győzött le minket harcon: A hívásra ő jelent meg, Vállal magasb mindeneknél Sem azelőtt, sem azóta Nem láttuk azt a seregnél.
Nagy lovon ült a nagy férfi, Arca rettentő, felséges; Korona volt a fejében Sár-aranyból, kővel ékes; Jobb kezében, mint a villám Forgolódott csatabárdja: Nincs halandó, földi gyarló Féreg, aki azt bevárja.
Mert nem volt az földi ember, Egy azokból, kik most élnek: Feje fölött szűz alakja Látszott ékes nőszemélynek; Koronája napsugárból, Oly tündöklő, oly világos! -” Monda a nép: az Szent-László, És a Szűz, a Boldogságos.
S az öreg tatár beszédét, Noha kétség nincs felőle; Bizonyítá a templomnak Egy nem szavajátszó őre: Hogy három nap a sirboltban Lászlót hiába kereste; Negyednapra átizzadva Találtatott boldog teste.
(1853 szept. 19)



183
IDUNA EMLÉKE
I. SÍRJÁRA
Egész teste fájdalom volt, Egész lelke szeretet: Az súlyától földbe hajolt, Ez a mennybe sietett. Fényes lelkének a mennyben Jobb is, mint e földi szennyben; Ott van igazi hazája, Kedveseit oda várja.
II. VERS-KÖTETE ELÉ
Mint álló csillagot Nem láttuk az égen, Fényesen ragyogott, Oh! de már estében.
(1853)
CSENDES DALOK
I
Ej! haj! ne szomorkodj Szivbeli jó barátom; Ej! haj! minden ember Holtig él a világon. Tegnap is volt, márma is van. Holnap is lesz, úgy ahogy: Ej! haj! feleségem, Majd elélünk valahogy.
Azért, hogy elapad Már a víz is előlünk, Azért a bubánat Messze járjon mitőlünk. Nyomoruság, szomoruság; Elég ebből egyik is; Ej! haj! feleségem, Szenvedtünk mi eddig is.
Ej! haj! sose búsulj Szivbeli jó barátom; Ej! haj! minden ember Szenved azt a világon. Lám a hold is változandó: Néha telik, néha fogy; Ej! haj! feleségem, Majd megélünk valahogy.



184
II
Igyunk biz azt egy-egy kicsit, Ne szégyeljük, ha jól esik; Hiszen egy-két ital bortul Ez a világ fel nem fordul.
S ha felfordul: mit én bánom! Abba’ sincsen semmi károm; Tán, kit a sors fejre buktat, Akkor ismét talpra juthat.
Ha felfordul: Isten neki! Tán bizony még használ neki! Mélyen leszánt a jó gazda, Úgy esik alul a gazza.
(1853)
AZ EGRI LEÁNY
Ballada
I
Kassa mellett, egy fölvárban, Tivornyázott a cseh rabló; Ordas újbor a pohárban: Hozzálátnak ketten-hárman.
Szólt az egyik: ez fölséges! Szólt a másik: milyen édes! Boldog ország, áldott ország, Melynek földje ilyen bort ád!
Szóla Telef, zord vezérök: „A keservét! hisz ez méreg! Semmi tűz a rossz csigerben: Lőre volna ez Egerben.
Egri püspök nagy pincéje Drága borral teljes-teli: Szegény csehet nem szíveli, De a lengyelt vendégeli.
Lóra tehát, indulóra! Fel, borinni, víg leventék: A pap, a csap adja mindég, Kevés neki annyi vendég.”
S mint a holló, mint a felhő, Mint az árnyék, mint a szellő, Oly sötéten, annyi zajjal, A zsiványhad messze nyargal.



185
II
Egri leány ablakára Rászállott egy kis madárka, Kocogtatja, veregeti, Esdekelve így szól neki:
„Nyiss ablakot, szép leányzó! Hideg szél fú, esik a hó, Fázom itt a házereszbe’: Nyisd ki hamar és eressz be.”
„Nem eresztlek, ki sem nyitom, Mert egyedül vagyok itthon; El is ült már a jó madár, Bagoly az, ki éjszaka jár.”
„Nem vagyok én csúnya bagoly, Inkább tőrbe esett fogoly, Szerelemnek hű madara: Szeretődnek édes szava.”
„No, ha az vagy, jer, hadd látlak: Szegény madár! bebocsátlak; Fázol ugy-e, reszketsz igen Odaki, a nagy hidegen.
„No, ha az vagy, jőj be onnat: Kinyitom az ablakomat, Az ajtómat, ablakomat... Melengető két karomat!”
III
Rozgonyi püspök palotája nyitva, Négy sor ablakkal kivilágosítva: Magyar ott a lengyelt szívesen látja, Új ismerőse, régi jó barátja.
„Éljen Ulászló! Hunyadink is éljen!” Rá zene zendül, ropog a dob mélyen, Rá zene zendűl, kehely összecsendűl; Magyar és lengyel deli táncra lendűl.
„Hej, ti vitézek, koszorúsdi táncban Vér foly az utcán, foly a vér a házban! Ég a város!... tüze messze lángol, Négy szögeletjén ide is világol.”
- Hol az én kardom? - hol az én nyergem? - Paripámra ki tud igazitni engem? Az enyém damasz volt - az enyém skárlát Besenyő lovamnak sose láttam párját.



186
„Hej! ma vitézek bottal az ebre! Másszor ülünk már puha szép nyeregre! Ki lovon, - ki gyalog, - ki, ha épen mászva... Mert a veszély már itt van, a házba’.”
Csörren az ablak, bezuhant az ajtó, Szép piros bortól iszamós a padló, Szép piros vértől sikamós a padló: Odabent a cseh, odabent a rabló!
IV
„Mi zuhog, hallod-e?” - „Szilaj szél zugása.” „Mi dobog, hallod-e?” - „Kebled dobogása.” „Jaj, ne menj ki Lászlóm, jaj, ne menj ki szentem: Valami hidegség úgy borzogat engem!”
„Hogyne mennék, édes? majd itt ér a hajnal; Gerlice szivedet ne rémitse a zaj: Katonák az utcán, Lengyel László népe, Simon püspök bora nem fér a fejébe.”
Kimene a legény, bár ne tette volna! Szíve meleg vére kiömölt a hóra, Szétfröccsent az útra, a küszöb kövére: Egy csepp a leányzó fehér kebelére.
És mint a sebes tűz, az az egy csöpp éget; Érez a lány szíve csoda melegséget: Szeretője keblét amely átalverte, A vasat, a vasat kézből kitekerte.
S ki látta valaha, villámlani télben? Fegyver csillogását fekete éjfélben? Galambot marókkal víni, verekedni? Gyönge szűzi karról piros vért csepegni?
Sok pribék esett el egyenetlen harcon,
De az egri lányból sem lett egri asszony: Messziről egy dárda hű szivét bejárta, Fehér köntösében odarogyott szépen Kedves halottjára.
V
Fut a rabló megrakottan, Nyomja vállát súlyos préda; S a bitang nép, a sok céda, Veszekedik a lopotton.
De a magyar lóra pattan, Követi sok bátor lengyel: „Nos vitézek, hát e szennyel Mi legyünk-e az adósok?”



187
Jó lovagok, hű csatlósok Hogy elérik a pribéket No hiszen, cseh, jaj most néked! Mért születtél e világra!
Nem akadnál most az ágra Gyalázatnak címeréül, Varju holló ételéül, Ország utja közelében.
Itt is, ott is, minden lépten Maradoz a védtelen cseh; Aki futhat, nagy szerencse: De kevés már aki futhat.
Maga Telef sem lel útat Kassa mellé, a felvárba: Körülfogva, mélyre zárva Bünhödé meg az elmultat.
(1853)
ÁGNES ASSZONY
Ballada
Ágnes asszony a patakban Fehér lepedőjét mossa; Fehér leplét, véres leplét A futó hab elkapdossa. Oh! irgalom atyja, ne hagyj el.
Odagyűl az utcagyermek: Ágnes asszony, mit mos kelmed? „Csitt te, csitt te! csibém vére Keveré el a gyolcs leplet.” Oh! irgalom atyja, ne hagyj el.
Összefutnak a szomszédnők: Ágnes asszony, hol a férjed? „Csillagom, hisz ottbenn alszik! Ne menjünk be, mert fölébred.” Oh! irgalom atyja, ne hagyj el.
Jön a hajdu: Ágnes asszony, A tömlöcbe gyere mostan. „Jaj, galambom, hogy’ mehetnék, Míg e foltot ki nem mostam!” Oh! irgalom atyja, ne hagyj el.



188
Mély a börtön: egy sugár-szál Odaférni alig képes; Egy sugár a börtön napja, Éje pedig rémtül népes. Oh! irgalom atyja, ne hagyj el.
Szegény Ágnes naphosszanta Néz e kis világgal szembe, Néz merően, - a sugárka Mind belefér egy fél szembe. Oh! irgalom atyja, ne hagyj el.
Mert, alighogy félre fordul, Rémek tánca van körűle; Ha ez a kis fény nem volna, Úgy gondolja: megőrülne. Oh! irgalom atyja, ne hagyj el.
Ím azonban, időtelve, Börtönének zárja nyílik: Ágnes a törvény előtt Megáll szépen, ahogy illik. Oh! irgalom atyja, ne hagyj el.
Öltözetjét rendbe hozza, Kendőjére fordít gondot, Szöghaját is megsimítja Nehogy azt higgyék: megbomlott. Oh! irgalom atyja, ne hagyj el.
Hogy belép, a zöld asztalnál Tisztes őszek ülnek sorra; Szánalommal néznek ő rá, Egy se mérges, vagy mogorva. Oh! irgalom atyja, ne hagyj el.
„Fiam, Ágnes, mit miveltél? Szörnyü a bűn, terhes a vád; Ki a tettet végrehajtá Szeretőd ím maga vall rád.” Oh! irgalom atyja, ne hagyj el.
„Ő bitón fog veszni holnap, Ő, ki férjedet megölte; Holtig vizen és kenyéren Raboskodva bünhödöl te.” Oh! irgalom atyja, ne hagyj el.
Körültekint Ágnes asszony, Meggyőződni ép eszérül; Hallja a hangot, érti a szót, S míg azt érti: „meg nem őrül.” Oh! irgalom atyja, ne hagyj el.



189
De amit férjéről mondtak A szó oly visszásan tetszik; Az világos csak, hogy őt Haza többé nem eresztik. Oh! irgalom atyja, ne hagyj el.
Nosza sírni, kezd zokogni, Sűrü záporkönnye folyván: Liliomról pergő harmat, Hulló vizgyöngy hattyu tollán. Oh! irgalom atyja, ne hagyj el.
„Méltóságos nagy uraim! Nézzen Istent kegyelmetek: Sürgetős munkám van otthon, Fogva én itt nem űlhetek.” Oh! irgalom atyja, ne hagyj el.
„Mocsok esett lepedőmön, Ki kell a vérfoltot vennem! Jaj, ha e szenny ott maradna, Hová kéne akkor lennem!” Oh! irgalom atyja ne hagyj el.
Összenéz a bölcs törvényszék Hallatára ily panasznak. Csendesség van. Hallgat a száj, Csupán a szemek szavaznak. Oh! irgalom atyja, ne hagyj el.
„Eredj haza, szegény asszony! Mosd fehérre mocskos lepled; Eredj haza, Isten adjon Erőt ahhoz és kegyelmet.” Oh! irgalom atyja, ne hagyj el.
S Ágnes asszony a patakban Lepedőjét újra mossa; Fehér leplét, tiszta leplét A futó hab elkapdossa. Oh! irgalom atyja, ne hagyj el
Mert hiában tiszta a gyolcs, Benne többé semmi vérjel: Ágnes azt még egyre látja S épen úgy, mint akkor éjjel. Oh! irgalom atyja, ne hagyj el.
Virradattól késő estig Áll a vízben, széke mellett: Hab zilálja rezgő árnyát, Haja fürtét kósza szellet. Oh! irgalom atyja, ne hagyj el.



190
Holdvilágos éjjelenkint, Mikor a víz fodra csillog, Maradozó csattanással, Fehér sulyka messze villog. Oh! irgalom atyja, ne hagyj el.
És ez így megy évrül-évre; Télen-nyáron, szünet nélkül; Harmat-arca hő napon ég, Gyönge térde fagyban kékül. Oh! irgalom atyja, ne hagyj el.
Őszbe fordul a zilált haj, Már nem holló, nem is ében; Torz-alakú ránc verődik Szanaszét a síma képen. Oh! irgalom atyja, ne hagyj el.
S Ágnes asszony a patakban Régi rongyát mossa, mossa Fehér leple foszlányait A szilaj hab elkapdossa. Oh! irgalom atyja, ne hagyj el.
(1853)
MÁTYÁS ANYJA
Szilágyi Örzsébet Levelét megirta; Szerelmes Könnyével Azt is telesirta.
Fiának A levél, Prága városába, Örömhírt Viszen a Szomorú fogságba:
„Gyermekem! Ne mozdulj Prága városából: Kiveszlek, Kiváltlak A nehéz rabságból.



191
Arannyal, Ezüsttel Megfizetek érted; Szívemen Hordom én A te hazatérted.
Ne mozdulj, Ne indulj, Én egyetlen árvám! Ki lesz az Én fiam Ha megejt az ármány?
Adassék A levél Hunyadi Mátyásnak, Tulajdon Kezébe, Senkinek se másnak.”
Fekete Viaszból Nyom reá pecsétet; Könyöklőn Várnak az Udvari cselédek.
„Ki viszi Hamarabb Levelem Prágába? Száz arany, Meg a ló, Teste fáradsága.”
„Viszem én, Viszem én, Hét nap elegendő.” „Szerelmes Szivemnek Hét egész esztendő!”
„Viszem én, Hozom én Válaszát három nap.” „Szerelmes Szivemnek Három egész hónap.



192
Istenem, Istenem, Mért nem adál szárnyat, Hogy utólÉrhetném Az anyai vágyat.”
S ahol jön, Ahol jön Egy fekete holló; Hunyadi Paizsán Ül ahhoz hasonló.
Lecsapott, Lecsapott Fekete szélvészből, Kikapá Levelét Az anyai kézből.
„Hamar a Madarat!... El kell venni tőle!” Szalad a Sokaság Nyomba, hogy lelője.
Madarat Nem egyet, Százat is meglőnek: Híre sincs, Nyoma sincs A levélvivőnek.
Napestig Az erdőn Űzeti hiába: Éjfelen Kocognak Özvegy ablakába.
„Ki kopog? Mi kopog? Egy fekete holló! Nála még A levél Vagy ahhoz hasonló.



193
Piros a Pecsétje Finom a hajtása: Oh áldott, Oh áldott
A keze-irása!”
(1854)
A FÜLEMILE
Hajdanában, amikor még Így beszélt a magyar ember: Ha per, úgymond, hadd legyen per! (Ami nem volt épen oly rég) Valahol a Tiszaháton Élt egy gazda: Pál barátom, S Péter, annak tőszomszédja; Rólok szól e rövid példa.
Péter és Pál (tudjuk) nyárban Összeférnek a naptárban, Könnyü nekik ott szerényen Megárulni egy gyékényen; Hanem a mi Péter-Pálunk Háza körűl mást találunk: Zenebonát, örök patvart, Majd felfordítják az udvart; Rossz szomszédság: török átok, S ők nem igen jó barátok.
Ha a Pál kéménye füstöl, Péter attól mindjár’ tüszköl; Ellenben a Péter tyukja Ha kapargál A szegény Pál Háza falát majd kirugja; Ebből aztán lesz hadd-el-hadd, Mely a kert alá is elhat! Ez sem enged, az se hagyja, S a két ház kicsínye, nagyja Összehorgolnak keményen, Mint kutyájok a sövényen Innen és túl összeugat S eszi mérgében a lyukat.
De, hogy a dologra térjek, Emberemlékezet óta Állott egy magas diófa, Díszeűl a Pál kertjének. A szomszédba nyult egy ága,



194
Melyet Péter, minthogy róla A dió is odahulla, Bölcsen eltűrt, le nem vága. Történt pedig egy vasárnap, Hogy a fentírt fülemile Ép’ a közös galyra üle, Azt szemelvén ki oltárnak, Honnan Istent jókor reggel Magasztalja szép énekkel: Megköszönve a napot, Melyre, im, felvirradott. A sugárt és harmatot, A szellőt és illatot; A fát, melynek lombja zöld, A fészket, hol párja költ, Az örömet, mely teli Szivecskéjét elteli; Szóval, ami benne él S mit körében lát, szemlél, Azt a pompát, fényt és szint, Mely dicsőség - Semmi kétség Ő érte Jött létre Csupán ő érette mind! Elannyira, hogy Pál gazda, Ki gyönyörrel ott hallgatta, Így kiáltott örömében: „Istenem, uram Beh szépen Fütyöl ez az én madaram!”
„Kendé bizony az árnyéka! Mert olyat mondok, hogy még a...” Hangzik átal a sövényen Egy goromba szó keményen. „Hát kié - pattogja Pál Mikor az én fámra száll?” „De az én portámon zengett: Hogy illetné a fütty kendet!” Pál nem hagyja: őtet uccse! Péter ordít: ő meg úgyse! Többrül többre, szórul szóra, Majd szitokra, majd karóra, Majd mogorván Átugorván Ölre mennek, hajba kapnak; Örömére a szent napnak Egymást ugyan vérbe-fagyba, Hanem a just mégsem hagyva.



195
Pál azonban bosszut forral, És ahogy van, véres orral Megy panaszra, bírót búsit, S melyet a vérszenny tanúsit A bántalmat előadja. Jogát, úgymond, ő nem hagyja. Inkább fölmegy a királyig Térden csúszva: de a füttyöt, Mely az ős diófárul jött, Nem engedi, nem! halálig. Nyomatékul egy tallért dob Az igazság mérlegébe, Mit a bíró csúsztat a jobb Oldalon levő zsebébe.
Pétert sem hagyá pihenni A nagy ártatlan igazság: Nem rest a biróhoz menni Hogy panaszát meghallgassák. Így s úgy történt, - elbeszéli, Övé a fütty, ő azt véli: Nincs vármegye, Ki elvegye, Nincsen törvény, nem lehet per. Hisz azt látja Isten, ember! De, hogy a beszédet össze Annál jobb rendben illessze, Az ütlegből sokat elvesz És a joghoz egy tallért tesz, Mely is a birói zsebben Bal felől, a szív iránt, Meghuzódik a legszebben.
Felderüle a kivánt Nap, mely a vitát eldöntse, Hogy a fülemile-pörben Kinek szolgál a szerencse. Ámde a birót most cserben Hagyja minden tudománya, És ámbátor Két prókátor Minden könyvét összehányja, S minden írást széjjeltúr is: Ilyen ügyről, Madárfüttyről,
Mit sem tud a corpus juris; Mignem a biró, haraggal Ráütvén a két zsebére S rámutatván a két félre, Törvényt monda e szavakkal



196
A szegény fülemilére: Hallja kendtek! Se ide nem, se oda nem Fütyöl a madárka, hanem (Jobb felől üt) nekem fütyöl, (Bal felől üt) s nekem fütyöl: Elmehetnek.
*
Milyen szép dolog, hogy már ma Nem történik ilyes lárma, Össze a szomszéd se zördül, A rokonság Csupa jóság, Magyar ember fél a pörtül... Nincsen osztály, nincs egyesség Hogy szépszóval meg ne essék, A testvérek Összeférnek, Felebarát Mind jó barát: Semmiségért megpörölni, Vagy megenni, vagy megölni Egymást korántsem akarja: De hol is akadna ügyvéd Ki a fülemile füttyét
Mai napság felvállalja!?
(1854)
REG ÉS EST
Szeretem a reggelt, Mikor a jegenyék sudarára Legelébb esik a Születő nap arany sugára S kiderűl a vidék, Szine, illata, hangja föléled: Tova még, tova még! Enyim a nap, enyém az élet...
Ah, az est! Bágyad akkor elme, test; Hazaszáll a megtört lélek; Nő a lombárny... félek, félek. Mit hozál ma, vándor szellem, Hogy holnapra fölemeljen?... Boldog, ha visszanéz a mára Öntudatod nyájas sugára!
(1854)



197
A BAJUSZ
Volt egy falu - nem tudom, hol, Abba’ lakott - mondjam-é, ki? Se bajusza, Se szakálla, Egy szőrszála Sem volt néki; Annálfogva helységében Nem is hítták egyéb néven: Kopasz-szájú Szűcs György bátya; E volt az ő titulája. No mert (közbe legyen mondva) Azt az egyet meg kell adni, Hogy a Szűcs György falujában Könnyű volt eligazodni: Mivel ottan minden ember Névhez jutott olcsó szerrel Azon felűl, mit az apja Adott neki, meg a papja. Nem tudom, ha más vidéken Megvan-é e szép szokás, Nem tudom; de nagy kár lenne, Ha divatból úgy kimenne, Mint például - hogy többet ne Mondjak... a káromkodás!
Egyébiránt Szűcs György gazda Semmit is el nem mulaszta, Hogy bajuszát megnövelje, Meglévén... a puszta helye. Kente, fente ő azt írral, Kígyóhájjal, medvezsírral, Ebkaporral, kutyatéjjel; Meg is nőtt az minden éjjel - Tudniillik: álmában; S ha fölébredt, mennyi kéjjel Tapogatta... hiában!
Ami pedig Szűcs György gazdát Máskülönben illeti: Nem bolond ember volt ám ő: Ládájába’ pénz, egy bögre, Azonkívül juha, ökre És - szamara volt neki. Sőt az is szent, hogy már régen Ott ülne a birószéken, Hasa, hája, kéknadrága... Minden kész e méltóságra: De mit ér, ha nincs bajusz! Ily anyám-asszonyos képpel



198
Sosem választá a nép el; Szavazott rá tíz, vagy húsz.
Oh ti, kiket a természet Bajusz-áldással tetézett, Ti nem is gondolhatjátok, A csupasz száj mily nagy átok! Ti, midőn a szúrós serte Sima állotok kiverte, Minden szentet sorra szedtek S a beretvától sziszegtek! Ti, ha egyszer, hébe-korba’ Beleér levesbe, borba Szegény ártatlan bajusz; vagy Télen át rá jégcsap, zúz fagy: Már az olyan nagy sor nektek! Már ollót mit emlegettek, Nem tudván, e szőr mily drága, Becsesebb a drága gyöngynél: E hiányzott csak Szűcs Györgynél, S lám! hiányzott boldogsága. Mily irígyen nézte másnak, A legutolsó kapásnak, Hogy mohos a szája-széle: Bezzeg, cserélt volna véle! De mi haszna! mindhiába! Nincs orvosság patikába, Széles mezőn, drága kertben, Vagy más helyen, Ami neki szőrt neveljen! S már a bajszot úgy gyülölte, Hogy legott a méreg ölte, Látva, hogy nő más embernek, Vagy korommal fest a gyermek Sőt csupán ezér’ a macskát Sem tűrhette udvarában, S bajuszt kapván áldott nője, Elkergette, vén korában.
Történt, hogy oláhcigányok, (Tudvalevő nagy zsiványok) Kóborlának a vidéken, S megszálltak a faluvégen. Nosza mindjár’ sátort ütnek, Tüzet rakva, főznek, sütnek Abból, amit valahonnan Más faluból idehoztak, Minthogy onnan Éhen-szomjan Búcsu nélkül eltávoztak.



199
Meghíják a rokonságot, A helybeli cigányságot, És ezeket tőrül hegyre Kivallatják mindenképpen: Mi van? hogy’ van a helységben? S a hallottat szedik begyre. Épen mint a jó vezér, Ha az ellenséghez ér, Minden bokrot és fatörzsöt, Minden zegzugat kikémel; Lassan mozdul seregével, Küld vigyázót, előörsöt, Puhatolja, merre gyengébb, Hol erősebb az ellenség; Nem siet, de csupa szemfül, S mikor aztán ütközetre Megy a dolog: gyors a tettre, Veri a vasat, míg meg nem hűl. Nemkülönben a bölcs vajda Haditervet kohol mindjárt: Nincsen egy ház, nincs egy pajta, Hogy ne tudná csinyja-binját: Hol lakik dús özvegy asszony, Kit jó móddal megkopasszon? Melyik háznál van eladó Sári, Panni, Zsuzsi, Kató, Ki legény után bolondul? Mert az a jövendölést Megfizeti ám bolondul! Kinek esett holmi kára S van szüksége prófétára, Hogy nyomába ne jöhessen, Sőt, ami több, ráfizessen? Ki szeretne gazdagodni, Könnyű módon pénzhez jutni: Ásni onnan, hova nem tett, Vagy, ha tett is, A letett kincs Időközben elszelentett? Mindez a vén vajda gondja, Ki nem adná egy vak lóért, Hogy a magyar kész bolondja.
Nem kerülte ki figyelmét Szűcs György uram nyavalyája, Gondolván, hogy ő kigyelmét Egy kissé megberetválja.
Nem kell ahhoz néki szappan, Anélkül is mester abban: Szőrmentibe, vagy visszára



200
Beretválni nincsen párja. Kivált most, hogy az idő S alkalom oly kedvező; Ripeg-ropog A sarló-fog, Munkától ég a mező; Nincsen otthon Csak az asszony, Hogy megfőzzön, Vagy dagasszon; Vagy ha néhol egy beteg Szalmaágyon fentereg; Vagy a seprű, házőrzőnek Felállítva küszöbre; De ha Isten meg nem őrzi, Ott lehet az örökre.
Egyedül van Szűcs György gazda, Egy lélek sincs udvarában: Hát im! a furfangos vajda Beköszön a pitvarában. „Ejnye gazduram, a kőbe! Mi dolog az, hogy kigyelmed Bajuszát levágja tőbe? Magyar ember-é kigyelmed?” Milyen szemmel nézett rája Szűcs György gazda, képzelhetni: A vasvillát sem lehetne Mérgesebben odavetni; De a cigány győzte szóval, Hízelgővel, úsztatóval: Míg György el nem panaszolta, Hogy’ áll a dolog mivolta.
„Szent Pilátus! minő szégyen! Hát miér’ nem mondta régen Sohasem volt? nem is termett? Hát miért nem mondta kelmed? Nagy bajusza volna régen:
Hisz ez az én mesterségem!”
Megörűle György a szónak, Hogy bajusza lesz maholnap, S mintha nőne a szép sörte, Már a helyét is pödörte. Sonka, sódar, Füstös oldal, Liszt, szalonna, Főzelék, Van elég; Ráadásul jó ozsonna,



201
S valamit a vajda kére, Megalkudva, megigérve. Nosza tüzet rak legottan, Lobog a láng, bőg a katlan, Száll a szikra, fojt a füst, Fő a fürdő; forr az üst, Benne mindenféle gyimgyom, Holmi gizgaz, holmi ringy-rongy Ami úton, útfelen Elhányódik, vagy terem. E bűbájos fürdőlében Nő meg a György bajsza szépen; S ha hibáznék egy kicsi: A babona ráviszi.
Kész immár a bornyomó kád: Szűcs György jó remény fejébe, Nyakig ül a szennyes lébe, Istennek ajánlva dolgát. A cigány sereg azonban Beszivárog alattomban; Jön elébb egy, aztán kettő, Mintha csak úgy történetből: Szerencsére a vajdának Épen jó, hogy bebotlának!
Egy tüzet rak, más vizet mer, Másik fát hoz... kell az ember; Úgy szaladnak! úgy segítnek! Dolgot ád a vajda mindnek.
Hogy pedig a hasznos pára Szűcs uram fejét megjárja: Elővesznek egy nagy ponyvát És a fürdőkádra vonják; S a kád mellett körbe-körbe Tánc kezdődik, fürge, pörge; Kalapácstól dong a donga; „Tiktak, tiktak” foly a munka, S egy büvös dal Ümmög halkal: „Bajusza lesz Szűcs Györgynek, Igen biz a, szegénynek.” S míg a ponyvát sietősen Jó erősen Apró szeggel odaszegzi, A cigányhad ujra kezdi: „Bajusza van Szűcs Györgynek, Ne irígyeld szegénynek!”
Ezalatt a pénzes bögre Búcsujárni ment örökre,



202
Követé a füstös oldal, A szalonna, meg a sódar, Az ágynémü, fehérnémü, A vasféle, meg a rézmű. Szóval, ami könnyen mozdult, Lába kelvén, mind elpusztult, Mert a gazda - „tiktak, tiktak” Nem hallá, hogy zárat nyitnak.
Meddig űle György a kádban Lepedővel leszögezve, Nincs megírva krónikámban. Csak annyi van följegyezve, Hogy mihelyt abból kilépe, Tükröt vévén a kezébe, Hogy bajuszát felsodorja: Nem tehette, mert nincsen mit! Mert bajusza nem nőtt semmit, De igen a füle s orra!
(1854)
EGY KIS HYPOCHONDRIA
Meddő napok! üres lapok! Kezdet elég: de semmi vég. Lesz-e idő valaha még, Melyben erőt s kedvet kapok?
Mi az erő? Önbizalom! Kedvet s hevet a munka ád: Folyó víznek nincs semmi gát, Halál tesped álló tavon.
Nézd a napot: bár alkonyul, Képén vidor az estbibor... Ha! infámis rossz kerti bor! Az ember még kijózanul!
(1854)
A KINCSKERESŐK
Elbeszélés
Ki nem szeretne pénzt sokat, Öreg tallért, huszasokat? Ki mondaná, hogy már elég, Ha úgy elébe öntenék? Neked, Pál, van: s többet kivánsz, Kerek számból csorbát csinálsz; Neked Péter nincs: de ha volna!...



203
Mint makkal az Éhes malac Szeretsz legalább álmodni róla. De az álom csalárd büvész, Vele ugyan nem sokra méssz: Némelykor ad pénzt, eleget, S találsz utóbb patkószeget, Vagy markodból - ---------------
(1854 körül)
A KINCSTALÁLÓK
Hol volt, hol nem? három ember, Éhes, rongyos, mind a három, Munka-tenni egyik sem szer, De henyélni, télen, nyáron. Vagy, dologra ha kimentek, Ez azért lőn, hogy pihentek A nagy lusta heveréstől, Borivástól, dőzsöléstől; Uj erőt és új költséget Gyüjtve, új tivornya végett. S minthogy ebnek eb a társa, Megtalálja zsák a foltját: Ők is, rálelvén egymásra, Megszerették egymás módját. A barátság, mint a burján, Az ebszőlő, a bojtorján, Szivökben eggyé fonódott, Semmi vészben el nem oldott; Kivévén,... -------------
(1854 körül)
SÍRVERS BARANOVSZKY MIKLÓS HAMVAIRA
Bús Tisza partjaitól, vándor, ha kit erre hoz útad Íme! hazád nyelvén szól veled e ravatal. Itt Baranovszky, honod fia, ment el örök nyugalomba. Messzefutó pályán itt pihenésre talált. És Buda bölcsőjét, - vagyonát nyujtá idegen föld, Szorgalom, áldással fogva baráti kezet. Majd a munka után megjött a kényelem, ízlés: Művészet, tudomány honn vala termeiben. Sírja fölé koszorút, melly el nem hervad, örökzöld Hála virágaiból hű rokonok keze font:



204
Futva-fut a csermely, szaporán növekedni folyóvá; S míg tova és tova száll: bérchona messze marad, Végre közös tengerbe vegyűl. Azt gondolod, elvész? Zápor alakban jő: s felbuzog a honi bérc.
(1854. dec. 25)
AZ IHLET PERCE
Mint a szerelmes boldog álminál Tündér-alakká lesz bálványa képe: Úgy lebben olykor a müvész elébe Teljes tökélyben a szűz ideál.
De oh, ha vére csillapodni száll, A gráciák övét elejti szépe: Más hölgy tolong az istennő helyébe. Asszony, minéműt köznap is talál.
Reszkess az égit így elveszteni! Ha ő jelen, ha őt mosolygni látod: Akkor, akkor ne múlassz költeni!
Egyszerre, mint árny, tűn el az imádott, És mint a rózsafelhő, nem sajátod; Perc a tiéd, egy perc, az isteni!
(1855 jan.)
HATVANI
Népmonda után
Kitelt az év, a perc lejára, Hogy Debrecen hires tanára, Mint vérrel esküvé egy rossz nap, Átadja székét - a Gonosznak.
Az ifjuság tömöttebb rendben Gyűl össze a hallóteremben, Meghatva titkos borzalomtul, Midőn az éji óra kondul.
Nincs semmi nesz. Hallgatva várnak. Jöttére a tudós tanárnak, Ki a fekete könyvben olvas, S korán arannyá válik a vas.
Mi sors vár rád a csillagokban, A csíziónál tudja jobban, Bölcsek kövét régóta birja, Nap- s holdfogyatkozást megirja.



205
Télen, szobában, érlel dinnyét Csiklándni a vendégek ínyét, S az asztallábból, mint varázslás, Csapon dől a tokaji máslás.
A szobapadlón vizet áraszt, Hogy nem lelsz egy tenyérnyi szárazt, Sikolt, ugrál a női vendég: De a víz egyre árad mindég.
Mert ezt kétségtelen forrásból (Ki más után, ki hallomásból) Az ifjuság vallotta szentnek: Vénebb diákok nem füllentnek.
Most e percet borzadva várja Midőn belép híres tanárja, Nincs semmi zúgás, - légy ha rebben Meghallik a népes teremben.
Sötét az éj. Künn vad vihar dul, A szélkakas meg-megcsikordul; Benn ösztövér gyertyák lobognak Elősejtelmén nagy dolognak.
Az asztalon pedig halommal Egy gólyalábu cirkalommal Sötét, kormos edények állnak: Eszközi bűvös mágyiának.
Ott serpenyő, ott szerteszéjjel Kisebb-nagyobb szelence, tégely, Üvegcső, lombik és retorta... Tán a - majd megmondám ki hordta!
Mellettök egy magasabb állvány, Fából csinált rezes nagy bálvány, Üvegtányérral, mint malomkő: S ha hozzáérsz megüt a mennykő.
De ím az ajtó, tudniillik A műterem ajtója, nyílik S jő a tanár, miként szokása... Nem a tanár! csak képe-mása.
A suhogó fekete öltöny Halkal seper végig a földön, És kezdi, mint dologhoz értő, Beszédjét a ravasz kisértő.
De, mint ama bölcs csízióban, Homály uralkodik a szóban: Mi a planéták befolyása? Mit jósol a tenyér vonása?



206
Kik e s ama jegyben születnek, Sírnak-e többször, vagy nevetnek? A telihold, a görbe ujság Szeszélyiből mi a tanulság?
Ha tigris a medvét lebirja,
(Mikép Albertus Magnus irja, Vagyis ha két érc egybeolvad) Hogy áll elő más oktalan vad?
Mind e csodát kifejti bőven S mutatja tűzön, serpenyőben; Sok görbe szám s ABRACADÁBRA Firkáitól hemzseg a tábla.
De, amint egy gonosz planétát Rajzolna, elejti a krétát: Egy kis deák (röstebb a nagyja) Utána szökken és feladja.
Hanem... egek!... az ifju sápad, Meglátva egy pár csodalábat; „Lóláb!” suttogja félelemben, „Lóláb!” fut végig a teremben.
S egyszerre, mint vihar zugása, Dördül az ének harsogása, Merész hangon, őszinte hitben: „Erős várunk nekünk az Isten!”
És mind magasbra szárnyal a szó, Üvölt a discant, búg a basso, Mikéntha Luther lelke szólna: „Ha e világ mind ördög volna!”
Egy pillanat... kénkőszag érzik, Hová lett a kisértő? nézik: Hült helye a tanári széken, Maga?... tán már pokolfenéken.
De a tanár jő, a valódi, (Többé vele nem bir Asmódi) S mi a természet zára, nyitja? Isten-dicsőségül tanitja.
(1855 ápr.)
A TETÉTLENI HALMON
Még áll a domb s én állok a felett, Játszik velem bűbájos képzelet.
Csekély a domb, alig emelkedő, Ormán csak fű, nem a bérc fenyve nő.



207
Csak, mintha pajzán szélfiak szeszélye Egykor magát mulatta volna véle,
Midőn a porba’ játszván, mint szokott, Fövényből a pusztán csibét rakott.
Vagy mintha ember hányta volna nemrég... Ki gondolná, hogy százados nagy emlék!
Hogy épen e halmon verette sátrát Honunk szerzője, diadalmas Árpád!
Innen tekinte szét uralkodó Szemekkel a vitéz honalkotó.
Le a Tiszáig, melyen túl ama Berek sötétül, a táj karama,
S le Alpárnak, hol a kevély Zalán Földönfutóvá lesz... holnap talán!
Ma még a zászló mind nyelére függ, Ma még a harclovat békózza nyűg;
Békén legelnek a halom körül, Ropogva, mint láng, mely avarba dül.
Egy ménes ez, egész a látkörig, Hol a nap fénye játszva megtörik.
Csúcsos süveggel a tengernyi sátrak Elszórva mindenütt, - s a dali bátrak,
Mint a köpűből méh, ha rajt ereszt, Körüldongják a szellős ereszt.
Itt ősi dal zeng bujdosó Csabárul, Bús vígalomban a szív öble fájul;
Ott kancatejnél, mely borrá megerjed, Harsány mulatság nyers lármája gerjed,
Mig ösztörűfán egy-egy vizsga kém Függ, mint árboc fölött hajóslegény,
Vagy egy vezér, a hadnak pásztora, Vágtat s nyomán fölkél a föld pora.
Megszólal egy kürt napnyugat felé, Csatára hívó - ez a Lehelé...!
Nem, nem, - csak a szomszéd Abony vagy Törtel Kanásza múlatá magát a kürttel.
Gulyát növel a tábor helye s ők Alusznak régen, a honkeresők.
De te virulj lábuk nyomán, Tetétlen! Bársony füvet, sarjút tenyéssz a réten.



208
Hogy a kaszás ha egymást sarkalá, Kövér rend dőljön a csapás alá.
Terhes kalászok habzó aranya Borítsa földed, - s a csinos tanya,
Mely ott fehérlik zöld fasor megett, Hordjon magán jólléti bélyeget;
Körözze mindég színe-telt majorság, Hogy lássa hasznát Isten, ember, ország,
És álljon a domb, a multak jele, Kímélve bánjon a vész is vele.
(1855 ápr.)
KAPISZTRÁN
A Hunyadi-balladakörből
Fut Mohammed földön, vízen; Védve immár a vég Nándor; Homlokát letörli a hős Hunyadi és Kapisztráno.
Borulának buzgó szívvel Boldogasszony zsámolyához, Te-Deumot, Téged-istent Tart az ősz Hunyadi János.
Minden oszlop olyan zászlós, Mintha mennybe szállna szárnyon; Diadalmi dícsérettől Dagadnak a bolthajtások.
És Kapisztrán így könyörge: Oh, kegyes szűz, méhben áldott! Hála néked; mert te véded Hullámhányta hajócskádat!
Mert karomba vén koromban Küldsz erőt és gyorsaságot: Paizsodnak fénye előtt Porba hulltak a pogányok.
Oh, fedezzed a keresztet, Hogyha már én sírba szállok; Végső harcom megharcoltam, Nincs több hátra e világon.
Ám leoldja olvasóját Hunyadi vitéz, a jámbor; Fon füzérbe, koszorúba, Szép könyörgést, szép virágot.



209
S mind’ ezt mondja, míg levonja Olvasóján a gyémántot: „Védjed Isten a magyar hont, És te szent Szűz, méhben áldott.”
És midőn a rózsát vonja - - - -
----------------
(1855 körül)
SZIBINYÁNI JANK
Ritka vendég Rácországban Zsigmond a király, a császár: Jól fogadja István vajda, István, kinek apja Lázár: Hét egész nap látja dúsan, Becsülettel, emberséggel; Nem felejti, ki a gazda, S nem felejti, kit vendégel.
Majd vigasság: zene, tánc, bor Tartja ébren a földházat, Majd ujudvar, öklelés áll, Hangos erdőn nagy vadászat: Száz tülök szól, hajt az eb s pór, Nyomja össze a vad berket, Szorul a rés, a lovag lés, Íja pendül, ménje kerget.
Áll a hajsza, vége-hossza Nincs vetélgő hetyke dicsnek: „Magyar a magyar” Zsigmondnak, „Szerb a szerb” Lazárevicsnek; „Ámbár - mond ez - udvaromnál Van egy apród, csak parányi: Az magyar lesz!... Erdély szülte, Neve Janko Szibinyáni.
Hallod-e Jánk”...! Ím azonban Zörmöl a gaz, reng a sűrü: Nagy csikasz vad ugrik föl, de Visszaperdül, mint a gyűrü „Hallod-e Jánk! ím királyod Szeme látja, - s ez jutalma, Hogy te nékem azt a farkast Megkeríted élve, halva.”



210
Rövid a szó, - gyorsan hangzó Kísérője büszke jelnek: De sokallja, meg se hallja, Már nyomúl a hősi gyermek. Hol királya, még a tájra Szeme egyszer visszalobban, S a vad állat meg sem állhat: Mind szorítja, űzi jobban.
S majd a róna sorompója Nyílik, amint hajtja ménjén, Majd eltűnnek a sürűnek Lombos, ágas szövevényén. Itt gyalog száll, - paripája Fel s alá nyerít gazdátlan; Szóla Zsigmond: kár volt, mégis!... Szól a vajda: semmi! bátran!
Jank azonban mind nyomon van: Le, a völgynek, fel, a hegyre, Vadcsapáson, vízomláson Veri, vágja, űzi egyre. A vad olykor hátra horkol, Foga csattog, szája résnyi, Majd, mint vert eb, kit hevertebb Ostor üldöz, szűköl és nyí.
Már az állat piheg, fárad, Nem az ifju, noha gyermek: Martalékát addig űzi Míg ledobban s vár kegyelmet. A királyhoz és urához Rabul vonja, szégyenszemre; Szól a vajda: ez nem első! Szóla Zsigmond: „Istenemre!...
Tartom a just e fiúhoz! Enyim a fa, az gyümölcse: Visszakérem. Te kegyelmed Ebben most már kedvem töltse.” Nem oly hangon volt ez mondva, Hogy sokáig, vagy hiába... Így kerűlt Jank Szibinyáni, Zsigmond király udvarába.
Ott idővel karral s fővel Isten után vitte sokra; Másszor is még, többször is még Járt vadászni farkasokra; Mint védője a keresztnek, Megrontója büszke tarnak,



211
Idegen nép hőse is lett Derék hőse a magyarnak.
Most is vallják, egyre dallják Szerbhon ifjai, leányi, Guzlicájok hangja mellett: Ki volt Janko Szibinyáni. De a magyar ajakon is Neve, híre általános: Mert hisz él még... él örökké A dicső Hunyadi János.
(1855 ápr.)
HUNYADI CSILLAGA14
Csillag tűnt fel, fényes csillag, Merre a nap télben feljő; Tiszta volt a mennyek boltja, Semmi pára, semmi felhő.
S valamennyi égitestet Homályossá tőn a szégyen, Hogy, miként az, nem ragyognak Összevéve hárman-négyen.
De koronkint amaz egynek Fénye elhalt, oly sötét lett! Bárha semmi köd vagy pára És az égbolt tisztán kéklett.
Ámde újra még teljesben Ragyogott fel szép világa: Mint a gyémánt, oly tündöklő, Mint az arany, olyan sárga.
Látta ezt egy földön járó; A sötétből, mely övezte, Vággyal nézve ama fényes Csillagokra, messze, messze...
S álmodozván, így sohajtott, Így ohajtott fel a jámbor: „Haj! ki vagy te, sárga csillag, Ismeretlen égi vándor?
Nem vagy-é te ama bolygó, Minden bolygók fejedelme, Kinek útját szabja, méri A tudákos emberelme?
14 Előhang akart lenni a Hunyadi ballada-körhöz. A. J.



212
Nem vagy-é te ismeretlen Szebb egekből új jelenség, Hozva nékünk e vén földre Balszerencsét, jó szerencsét?
Nem vagy-é te boldog szellem, Megidvezült, megdicsőült, Hogy vigasztalj a mostanról, Hogy reményt nyujts a jövőrül?”
Ekkor ábrándos lelkében Így zendült meg valamely szó, Mintha csak a csillagokbul Válaszképen lehallatszó:
Én vagyok az! földi ember Fajod régi büszkesége, Nevem így zeng míg egy név lesz: Hunyadiak dicsősége.
Kiknek tiszta ép erkölcsén Semmi csorba, semmi szeplő; Kiknek, egyaránt, kezében Nagy volt a kard, és a gyeplő...
(1855)
ISTVÁN ÖRÖKJE
Az időket zengem én, és az idők apját, Teliteljes fényiben a dicsőség napját. Vajha késő énekem egy Józsua lenne! Megállítná e napot, mielőtt lemenne.
Üle István szent király fejedelmi székén, A soknyelvű nemzetet birja vala békén;...
(1855 körül)
STANZÁK „MÁTYÁS DALÜNNEPE”
eposzi kísérletből
1
A király ünnepét fogom énekelni, Mikor összegyűltek a dal fejedelmi Fényes Visegrádra, Mátyás udvarában, Díjért, dicsőségért nagy versenyre kelni. Oh lantom! ha értél valamit korábban Ha egy szikra lélek volt az asszu fában: Most, igazán most kell magadér’ kitenned Mert nem szabad nevét hiába fölvenned.



213
2
Nem mondom, hogy zengjed győzelmes csatáit Ki merné feszítni énekét odáig! Ő békében is nagy... vajha békenapján Érjenek nyomába egyszerű nótáid! Andalog, andalog a történet lapján S felszökken a lantos, hangszeréhez kapván: De meg’ alácsügged szíve, szeme, karja; Mintha mondaná, hogy: „Ki meri? ki hallja?...”
3
Ki meri? ki hallja? és talán: ki bírja...? De engem eléget szégyen rozsda-pírja, Hogy időmhöz képest oly keveset tettem És hogy az én könyvem még nincsen megírva. Állj meg, élet napja, oh állj meg fölöttem, Csak míg ezt az egy dalt szépen elzöngöttem! Azután nem bánom, hadd jőjön az este: Édes lesz a harmat, mely sirom megeste.
4
Ama fényes időt hozom említésbe, Mikor a nagy király bevonúla Bécsbe. Lobogók lobogtak száz diadal-íven, Száz harang némult el az ágyudörgésbe’. Csillogó követség, hódolatra híven, Üdvözölte Mátyást, győzödelmes néven, S a bámuló népnek, bár látott elégszer, Csaknem elvakítá szemeit az ékszer.
5
Legelül vivék a győzelem tanúit, Fegyveren, zászlókon a harc koszorúit; Azután a síp, dob, tárogató zenge, S diadal dagasztá a kürtök szarúit. Azután egy őrhad; azután a gyenge Bécsi szűzek hosszú, ünnepélyes rendje; Aztán a királyné, vert arany hintóban; Országot ér, ami rajta ragyogó van.



214
6
Nem messze a király egyszerű köntösben Lovagol. De előbb ott menének közben Aranyos apródok, mind ifju növendék, Hercegek és grófok fiai legtöbben. Majd a holló címert hordozó leventék Mátyás közeledtét kürtszóval jelenték; S valamennyi ország címere, zászlója Hirdeté, hogy ímhol nagy uralkodója.
7
Ott a négy ezüst csík szép vörös mezőben, Látszik, hogy piros vér megáztatta bőven, De a hét oroszlány nincsen immár közte (Hét magyar vezérünk) mint egykor-időben. Hanem ott az András érseki keresztje, Jeruzsálemnél azt ő maga szerezte. Mindez ábrázolva mesterül egy képen, S Hunyadi hollója gyűrüvel középen.
8
Ott lebeg Csehország büszke oroszlánja, Jóllehet mérgében a nyelvét is hányja; Koronás fő három, mellyel bír a dalmát; S a szomszéd horvátok egyszerű kockája. Kardos kar jelenti Ráma birodalmát, Vadkan feje s négy hold a szerbek uralmát; Hármas koronával Gácsország dicsekszik, A szerémi szarvas zöld fa tövén fekszik.
9
Hát ama nap és hold, a hét sziklavárral S aranyos mezőben a turul madárral? Te vagy az, te vagy az, gyöngy kis ország, Erdély! Aztán a bolgár föld a három agárral. Azután Etelköz, melyet ősi kard-él Szerze a Bog mellett, a szőke Szerednél; Jő Kunország ebe, s a moldvai marha, S Havas-el hollója, kis keresztjét tartva.



215
10
De ki győzze mindazt sorra énekelni: Elmondani is sok, hát még véren venni! A király azonban egymaga kiválik, Mert csupán őrajta nincs ragyogó semmi. Fegyver-öltözetje, felburkolva állig, Annyi drágaság közt egyszerűn barnállik: De a fényes lélek, mint egy fényes felhő, Homlokán sugároz, mint a nap, ha feljő.
11
Homlokán sugárzik, űl az eszes képen, Mosolyog az ajkán, lángol a szemében. Alatta enyeleg harci méne, Kánya, S mivel oly lassan kell, nem tudja, hogy’ lépjen. Maga az aranypénzt jobbra-balra hányja: Arany pénz helyett van szeme ragyogványa, A szelíd kegyesség, a nyájas tekintet, Melyet a nép közé jobbra-balra hintett.
12
Oldalán egy ifjú lépdelteti ménjét, Tőle, mint szerény hold, kölcsönözve fényét. János az, Korvinusz, kinek születése Nem ismert egyéb, mint szerelem törvényét. Szeretet! ez bűne, ez lesz bűnhödése Ha feltámad egykor a nagyok önzése; Oh! ha mint szeretni, úgy tudna gyülölni: Nem látna idegent atyja székin ülni... --------------------
(1855)
A VÉN GULYÁS
Egy pohár bor a kezében, Bora elfoly, keze reszket, Vén gulyás ül a karszéken Mult időkre emlékeztet.
Hosszú évsor nyomja vállát, Száz esztendőt emlegetnek; Elég volna hagyománynak, Elég volna történetnek.
Ifj’urakkal iddogál sort, Kik, mint gyermek a toronyra, Oly bámulva, oly szédülve Néznek e nagy életkorra.



216
Elgondolják, hogyha évök Összeraknák hárman, négyen, Az ha lenne olyan lépcső, Ami e tetőig érjen.
S elgondolják, hogy kedélyre Három-négy sem ér ez aggal, Ki nevet, iszik, danolgat Tréfaűző ifj’urakkal.
„Azt a régit, Marci bátya!” S felkurjant a kedvenc nóta! Ki tudná hanyadszor fúja! És ki tudná, hogy mióta!
„Hej Nagy-Kőrös híres város, Ez s ez ottan a nótáros...” De az mégsem oly keserves Mint a: „gonosz komiszáros.”
Erre még most is neheztel, Nem felejti a vén pásztor: Sok borsot törhettek egymás Orra alá, egyszer-másszor.
S ki a rövidebbet húzá, Az ellenfél, hol azóta?... Csak a Marci bácsi ajkán Élteti egy öreg nóta.
Így danolgat, így beszélget Ama régi jobb időrül, Közbelopván egy-egy rejtélyt Hol tinórul, hol üszőrül.
Körben ülnek hallgatói S egyik így szól ingerkedve: „Hát a halál, - Marci bátya?... Volna-e már hozzá kedve?”
Nem felel rá; most az egyszer Úgy tesz, mint aki nagyot hall, Néz sokáig a padlóra S döföli az ónas bottal.
Végre homlokát felütve Néz merően, szól nyugodtan: „Beszámoltam minden ősszel, Kárban soha nem maradtam.
Egy borjúfark sem hibázott, Ennyit sem tud rám a gazda; Még apjának, nagyapjának Sem volt soha rám panassza.”



217
S leül biztos öntudattal Hogy rendén a számadása. Nem hiányzik-é majd végül? Nem én dolgom, - azt ő lássa.
S ujra felpirul kedélye, Had busúljon aki káros; Jót iszik rá és felkurjant: „Hej Nagy-Kőrös híres város!...”
(1855 máj.)
A VÉN GULYÁS TEMETÉSE
Viszik Marci bácsit, nem is hozzák vissza, Hova ő most indul, nem csekély út lesz a!
Nincs is benne mód, hogy gyalog odaérjen: Mint urat kell vinni fekete szekéren.
Harminchat ökör van fogva a járomba... Majd csak bévontatják a paradicsomba.
Hát még a kiséret! az egyszer a fényes: Előtte a gulya, utána a ménes.
S a lágyszívü barmok, mintha búsulnának Mind olyan ostoba képeket csinálnak.
De az neki mindegy: ő már deszkát árul, Vagy tud, vagy nem is tud e komédiárul.
A gulyát sem kérdi: hever-e? szalad-e? Csak egyszer se mondja: tala te! tala te!
Csöndesen nyujtózik hátán a szekérnek, Már nincs messze a hely, tüstént odaérnek.
Ott örök bucsút vesz tőle ménes, gulya; Mögötte bezárul másvilág kapuja.
De kiséri két pap, két egyház imája... No, hisz valamelyik majd csak eltalálja.
S amit száz esztendő nyilt kérdésül hagyott, E szegény bitang juh fölleli itt, vagy ott.
Lelje is föl nyáját, lelki üdvösségét: Béke födje hamvát... fátyol az emlékét.
(1855 máj.)



218
EMLÉNYEK
I
Ki nékem álmaimban Gyakorta megjelensz, Korán elhunyt barátom, Van-é jel síri fádon, Mutatni, hol pihensz?
Oh! mert hiába költ már A hír nekem mesét, Hogy még tán eljövendesz: Tudom én, mit jelent ez Ellenmondó beszéd.
Igen, a hír halálod Kimondani haboz, S hogy a nehéz követség Nagyon zokon ne essék, Szavában ingadoz.
Majd elragadja tőlem A már adott reményt; Majd, amidőn elillant, Távolról visszacsillant Még egy csalóka fényt.
Hány bús alakban látom Éjente képedet! Sírból megannyi árnyak... S kik onnan visszajárnak, Nem hoznak életet.
II
Behantozatlan áll Hamvai fölött a hely. Hol, merre nyugszik ő, Nem mondja semmi kő, Nem mondja semmi jel.
S hazám leányi közt Nincs egy Antigoné, Ki sírját fölkeresve, Hantot föléje nyesve, Virággal hintené!
(1851)



219
III
De nyugszik immár csendes rög alatt, Nem bántja többé az „Egy gondolat”.
Mely annyit érze, hamvad a kebel, Nyugalmát semmi nem zavarja fel.
A lázas álom, a szent hevülés, Ama fél jóslat... vagy fél őrülés,
Mely a jelenre hág, azon tipor S jövőbe néz - most egy maréknyi por.
De jól van így. Ő nem közénk való S ez, ami fáj, ez a vigasztaló.
A könny nem éget már, csupán ragyog; Nem törlöm még le, de higgadt vagyok.
Gyakran, ha az ég behunyta már szemét, Gyakran érzem lobogni szellemét.
Szobámba leng az a nyilt ablakon, Meg-megsimítja forró homlokom.
Hallom suhogni könnyü lépteit És önfeledve ajkam szól: te itt?...
S döbbenve ismerek fel rajzomon Egy-egy vonást, mit szellemujja von.
„Övé! kiáltom, itt, ez itt övé: A szín erős, nem illik együvé.”
És áldom azt a láthatatlan kezet... Múlass velem soká, szelid emlékezet!
(1855 jún.)
NÉPNEVELÉS
Híres falu Gömörben Jolsva, Még híresebbé tette jósa, Kiről bár még nem zönge ének, Hét ország vet határt nevének.
Jövendül egyre, télen-nyáron, Túltesz a százéves naptáron: Mikor lesz szél, eső, zimankó, Mikor kell bunda, vagy szürkankó.
Hol az okosság mécse rögtön Kialszik, őt vezérli ösztön, Mint a kaszáspókot vezérli,... Vagy ami a szelet megérzi.



220
Mint egy garaboncás, legottan Vihart csinál, ha kedve szottyan; S mit szája mond - probátum! - meglesz Nyáron meleg, télben hideg lesz.
Ha ő egyszer kimondja, várhadd: Lesz jégeső, a víz megárad, Gyümölcskertünk hernyó emészti, Betegek a szőllő gerézdi.
„Csitt! - közbevág - csitt!” és az apró Naptárak ajkán elhal a szó; Vagy azt se tudják, mit beszélnek: Derűt, borút össze-izélnek.
A Győri, Váci, s több efféle Mind hosszu orral búnak félre; S a Lőcsei (oly nagy korábban!) Meg-megfordul halott porában.
Az üstökös feljőni sem mer, Csúffá tevé egy földi ember: Ide s tova lesz (ő ha rest is) Lesz háború, éhség, vagy pestis.
Örüljetek, szegény parasztok! Többé ne halljam egy panasztok: Mit zúgolódtok az időre? Azért papoljuk mi előre?
Nem! - féltse más, hogy magva vesszen, A babonát: korántse’! dejszen! Ha egyszer mi, tanultak, űzzük, S mint tudományt, rendszerbe fűzzük.
A véges ember mit se tudna, Ha olykor nincs egy Jolsva, Rudna, Mely e hitetlen, vak sötétség Korában szítsa Veszta mécsét.
(1855 jún.)
ÁRVA FIÚ
Árva fiú sír az ablak alatt, Ifi’asszony a szobában múlat. Anyám, anyám! hideg van itt, Bocsáss be, Bocsáss be.” Megállj, poronty... megyek ki csak, Megállj te!”



221
Ifi’asszony gyújt lobogó lángot, Süti annál a csöröge-fánkot. „Anyám, anyám! eressz be már, Ehetném, Ehetném.” „Csak ezt is még a föld alá Tehetném!”
Árva fiú marad a sötétben, Özvegyasszony kedvese ölében. „Anyám, anyám! nem tudom én Mit látok, Mit látok; Félek nagyon: ne oltsd el a Világot!”
Temetőben árva fiú apja Lepedőjét, szemfödelét kapja. „Anyám, anyám, az Isten szent Nevére, Nevére! Amott jön az édesapám Fehérbe.”
Kimene az özvegyasszony éjjel, Veri fiát a vizes kötéllel, „Ne bántsd, ne bántsd, gonosz r...! Az árvát, Az árvát: Te ölted meg, te adod meg Az árát.
Temetőben csendes az én házam, Jobb neki ott énvelem egy házban; Oda viszem karon fogva Magammal, Magammal: Ne bánjon így senki az én Fiammal!”
S ifi’asszony elszalad egy ingben; Ismeri őt a faluba’ minden: Körül, körül csatangol a Temetőn, Temetőn. Szegényt, szegényt szánd meg uram Teremtőm!
(1855 okt.)



222
ZÁCH KLÁRA
Énekli egy hegedős a XIV-ik században
Királyasszony kertje Kivirult hajnalra: Fehér rózsa, piros rózsa... Szőke, leány, barna.
„Királyasszony, néném, Az egekre kérném: Azt a rózsát, piros rózsát Haj, beh szeretném én!
Beteg vagyok érte, Szívdobogást érzek: Ha meghalok, egy virágnak A halottja lészek!”
„Jaj! öcsém, Kázmér, Azt nem adom százér! Menj! haragszom... nem szégyelled?... Félek, bizony gyász ér!
Sietős az útam, Reggeli templomra: Ha beteg vagy, hát fekügy le Bársony pamlagomra.”
Megyen a királyné, Megyen a templomba; Szép virágok, deli szűzek Mind követik nyomba.
Könyörögne, - nem tud, Nem tud imádkozni; Olvasóját honn feledé: Ki megyen elhozni?
„Eredj fiam, Klára, Hamar, édes lyányom! Megtalálod a térdeplőn, Ha nem a diványon.”
Keresi a Klára, Mégsem akad rája: Királyasszony a templomban Oly nehezen várja!
Keresi a Klára, Teljes egy órája: Királyasszony a templomban De hiába várja.



223
Vissza se megy többé Deli szűzek közzé: Inkább menne temetőbe A halottak közzé.
Inkább temetőbe, A fekete földbe: Mint ama nagy palotába Ősz atyja elébe!
„Hej! lányom, lányom! Mi bajodat látom? Jöszte, borúlj az ölemre, Mondd meg, édes lyányom.”
„Jaj, atyám! nem - nem Jaj, hova kell lennem! Hadd ölelem lábad porát, Taposs agyon engem...!”
Harangoznak délre, Udvari ebédre; Akkor mene Felicián A király elébe.
A király elébe, De nem az ebédre: Rettenetes bosszuálló Kardja - volt kezébe’.
„Életed a lyányért Erzsébet királyné!” Jó szerencse, hogy megváltja Gyönge négy ujjáért.
„Gyermekemért gyermek: Lajos, Endre, halj meg!” Jó szerencse, hogy Gyulafi Rohan a fegyvernek.
„Hamar a gazembert... Fiaim, - Cselényi...!” Ott levágák Feliciánt A király cselédi.
„Véres az ujjad, Nem vérzik hiába: Mit kivánsz most, királyi nőm, Fájdalom díjába?”
„Mutató ujjamért Szép hajadon lányát; Nagy ujjamért legény fia Borzasztó halálát;



224
A másik kettőért Veje, lánya végét; Piros vérem hullásaért
Minden nemzetségét!”
Rossz időket érünk, Rossz csillagok járnak. Isten ója nagy csapástól Mi magyar hazánkat!
(1855)
BOR VITÉZ
Ködbe vész a nap sugára, Vak homály ül bércen völgyön. Bor vitéz kap jó lovára: „Isten hozzád, édes hölgyem!”
Vak homály ül bércen-völgyön, Hűs szél zörrent puszta fákat. „Isten hozzád, édes hölgyem! Bor vitéz már messze vágtat.”
Hűs szél zörrent puszta fákat, Megy az úton kis pacsirta. Bor vitéz már messze vágtat, Szép szemét a lyány kisírta.
Megy az úton kis pacsirta: Hova megyen? hova ballag? Szép szemét a lyány kisírta: Szól az apja: férjhez adlak!
Hova megyen? hova ballag? Zúg az erdő éji órán. Szólt az apja: férjhez adlak: Eskü elől szökik a lyány.
Zúg az erdő éji órán, Suhan, lebben a kisértet. Eskü elől szökik a lyány: Szól vitéz Bor: „Jöttem érted.”
Suhan, lebben a kisértet, Népesebb lesz a vad tájék. Szól vitéz Bor: „Jöttem érted Elesett hős, puszta árnyék.”
Népesebb lesz a vad tájék, Szellem-ajkon hangzik a dal. „Elesett hős, puszta árnyék, Édes mátkám, vígy magaddal!”



225
Szellem-ajkon hangzik a dal, Indul hosszu nászkiséret. „Édes mátkám, vígy magaddal!” - „Esküvőre! úgy igérted.”
Indul hosszu nászkiséret, Egy kápolna romban ott áll. „Esküvőre! úgy igérted.” Zendül a kar, kész az oltár.
Egy kápolna romban ott áll, Régi fényét visszakapja. Zendül a kar, kész az oltár, Díszruhában elhunyt papja.
Régi fényét visszakapja, Ezer lámpa, gyertya csillog. Díszruhában elhunyt papja; Szól az eskü: kéz kezet fog.
Ezer lámpa, gyertya csillog, Künn az erdő mély árnyat hány. Szól az eskü: kéz kezet fog; Szép menyasszony színe halvány.
Künn az erdő mély árnyat hány, Bagoly sír a bérci fok közt. Szép menyasszony színe halvány Halva lelték a romok közt.
(1855 nov.)
NÉMA BÚ
Halnak, halnak, Egyre halnak, Színe, lángja a magyarnak. Itt is egy név, Ott is egy név, Hányat elvisz minden egy év.
S aki még él, Minden névnél Összerezzen, búsan, árván: Mint a néma Lomblevél, ha Egy-egy társa hull le sárgán.
(1856 márc.)



226
ÍRJAK? NE ÍRJAK?
I
Írjak? ne írjak? egyre számolom Határozatlan az öt ujjomon. Nem írni, vétek; írni, kész harag... De mikor Bikfic is verset farag! Eh, félre tőlem együgyű szerénység! Máshol megy az: itt minden a legénység; Szegény koldúsnak táskája üres; Ki mer, nyer, és talál az, ki keres.
Nincs szebb dolog, mint az őszinteség; Elrejtett gyertya mi haszonra ég? Vagy, például, mit érne a tojás, Ha nem kiáltná a tyúk: „kotkodás!” Cégér fityeg, hol a kancsó kerülget; Cégér ne’kűl a jó bor is elülhet, Kivált az érdem olcsó vakbora, Nehezen akad erre cimbora.
A nagy Simon (ki nem isméri őt!) Az álszerénységből szépen kinőtt. Ő az, kitől (bizony már jó minap) Egy hirdetést hoz valamennyi lap: Hogy ő az apja lelkinek se vár (Nem oly bolond ő, mint Shakespeár’) Elismerésre, költői babérra, Halál után egy foghagymát sem ér a; Patkó se kell, ha már nem él, a lónak, S jobb egy veréb ma, mint egy túzok holnap: Ismerje meg hát a világ jelenben És bálványozza lángeszét; különben...
No, mások ezt más útakon teszik, S mindegy az út, ha összeérkezik. Ezt elragadja „villám képzelet” És hordja fenn „a csillagok felett”; Azé „miként sas” röptiben merész, Felhőt eszik s bátran a napba néz; Sok a babért fitymálja, megveti, Mint gyermek a babot: „kell is neki!” Míg más, ki páva-tollakkal ragyog, Fennyen kiáltoz: „én költő vagyok!” Némelyik „pálma”, ezt ő mondja, ő; Már most is óriás... hát még ha nő! A másik így zár minden éneket: „Lesz oly idő még, mely megemleget!...”



227
II
Hogyan? nem írni most? letenni tollamat, Midőn, ha nem csordúl, csöppen egy kis kamat? Midőn az olvasó már-már olvasni kezd, S talán még rá is áll, ha mondom: vedd meg ezt! Hála az égnek! ím, lendül a könyv-ipar: Iró, ha kurta is, lesz néki, ha kapar; Az üzlet új, hanem elég böcsűletes, A cikk olcsó ugyan, de kél, bár szemetes; Aztán, szó ami szó, nekünk sem sokba áll, Oly könnyen termelünk, mint aki úgy... talál; Mint a kosárkötő, s a még olcsóbb koma... De hisz oly régi már s kopott ez adoma.
Minden kezdet nehéz. Nálunk kivált soká Lőn, míg a házalást a Múzsa megszoká: Hogy mint tirol leány, ajtón ablakon át Unszolja készletét s mindig-kész mosolyát. Mert a kereskedést - ha tiszta, ha vegyes Fitymálva nézte a fönhéjázó begyes; A legtisztábbik is, gondolta, nehezen Ha nem hagy olykor egy kis piszkot a kezen. Nem volt inyére a hétköznapi modor, Virágillat helyen nem a lucri odor: Üzér, ügyér, hajhász, csőd, firma, company, Ily szókat ő ki sem birt volna mondani. Nagyon rátarti volt: fenn-ült a glórián, Övedzve néha mint karcsú görög leány, Vagy olykor mint a Seine partjárul egy najád, Vagy szőke Rajna-szűz, ontá arany haját. Idegen volt, de szép, a szép „Xenidion”, S nem árulá kecsét... leszállított dijon!...
III
Írjak? ne írjak?... Egy istencsapás: Szólnom kisebbség, bűn a hallgatás. Mert kinek arca van és háta ép, Ily had közé bizony átallva lép, Kivált ha nincs is méltó fegyvere, (Mit ér a szó, hol ostor kellene!) S a közmondás hamar fejére gyűl: „Ki, ugymond, e’ s ama közé vegyűl!” De mikor a civódás tére szent! Patkóiktól még az oltár se’ ment! Fut a kilenc szűz, döng a hét halom! Ocsmány ökölharc az irodalom! E szentegyházbul ostorral sem árt Kiűzni alkuszt és galamb-kufárt.



228
„Vitatkozás az elmét növeli”, Kocódni kissé, ez is emberi, S az író, hogyha máshol emberebb, Bizonyos pontig jól áll a szerep: Míg tárogatva zeng a csatadal, Lovagkesztyűben foly a viadal, S borítja bár az arcot vas lemez, Hisszük, nemes vonásokat fedez. Így tört minap láncsát Kazinczy, Bajza, Így fedte Kölcseyt Achilles pajzsa; S ha olykor közbe szól a szenvedély, Ha nem mindig volt más az ügy s személy Nem kofanyelven hallá a közönség: Az, és philippica... van ám különbség.
Való, hogy a személyes galibát Az üggyel összevétni nagy hibád: De mit teszesz, ha egy masült zseni Arcodba körmöl és fogát feni? Ha rossz poéta és rossz költemény Apa s fiu - ugyanazon személy. Mert, mint a tigris védi kölykeit, Úgy védi a papa szülötteit? Ilyenkor nagy baj a határvonás: - De egy epigram’ mégse záptojás!...
(1856)
SZONDI
„Beborult a csillagos ég felettünk, Uramisten! védd a hazát helyettünk, Vérünk áldozása, Életünk fogyása Hogy ne essék hiába: Oh, ne engedd, uramisten! Jutni pogány igába.”
Szondi vitéz szomorkodik szivében; Töri török Drégel várát keményen; Basa büszkén járat: Adja fel a várat Kegyelemért, cserébe. „Kegyelem az istennél van: Folyamodom elébe!”
„Hadakozó vitéz népem mind kevés, Fogy az ember, szaporodik a törés; Minden katonámra Egy-egy kapu tárva Dőledező falamon:



229
De azért mi nem megyünk ki, Itt halunk meg a romon.”
Hallja Márton, Oroszfalu pásztora, Kezeinél az úri szent vacsora...
(1856 körül)
A KÉT APRÓD
Szondi vitéz harcolt lelkesen, Drégel alatt nyugszik csöndesen; Sírja felett kopján gyászlobogó, koszorú, Kopja tövén két szép ifiú. .........................................
(1856 körül)
SZONDI KÉT APRÓDJA
Felhőbe hanyatlott a drégeli rom, Rá visszasüt a nap, ádáz tusa napja; Szemközt vele nyájas, szép zöld hegy-orom, Tetején lobogós hadi kopja.
Két ifiu térdel, kezökben a lant, A kopja tövén, mintha volna feszűlet. Zsibongva hadával a völgyben alant Ali győzelem-ünnepet űlet.
„Mért nem jön a Szondi két dalnoka, mért? Bülbül-szavu rózsák két mennyei bokra? Hadd fűzne dalokból gyöngysorba füzért, Odaillőt egy huri nyakra!”
„Ott zöldel az ormó, fenn zöldel a hant Zászlós kopiával a gyaur basa sírján: Ott térdel a gyöngypár, kezében a lant, És pengeti, pengeti, sírván.”
...S hogy feljöve Márton, az oroszi pap, Kevély üzenettel a bősz Ali küldte: Add meg kegyelemre, jó Szondi, magad! Meg nem marad itt anyaszülte.
„Szép úrfiak! immár e puszta halom, E kopja tövén nincs mér’ zengeni többet: Jertek velem, ottlenn áll nagy vigalom, Odalenn vár mézizü sörbet. -”
Mondjad neki, Márton, im ezt felelem: Kegyelmet uradtól nem vár soha Szondi, Jézusa kezében kész a kegyelem: Egyenest oda fog folyamodni.



230
„Serbet, füge, pálma, sok déli gyümölcs, Mit csak terem a nagy szultán birodalma. Jó illatu fűszer, és drága kenőcs... Ali győzelem-ünnepe van ma!”
Hadd zúgjon az álgyu! pogány Ali mond, És pattog a bomba, és röpked a gránát; Minden tüzes ördög népet, falat ont: Töri Drégel sziklai várát.
„Szép úrfiak! a nap nyugvóra hajolt, Immár födi vállát bíborszinü kaftán, Szél zendül az erdőn, - ott leskel a hold: Idekinn hideg éj sziszeg aztán!”
A vár piacára ezüstöt, aranyt, Sok nagybecsü marhát máglyába kihordat; Harcos paripái nyihognak alant: Szügyeikben tőrt keze forgat.
„Aztán - no, hisz úgy volt! aztán elesett! Zászlós kopiával hős Ali temette; Itt nyugszik a halmon, - rövid az eset -; Zengjétek Alit ma helyette!”
Két dalnoka is volt, két árva fiú: Öltözteti cifrán bársonyba puhába: Nem hagyta cselédit - ezért öli bú Vele halni meg, ócska ruhába’!
„S küldött Alihoz... Ali dús, Ali jó; Lány-arcotok’ a nap meg nem süti nála; Sátrában alusztok, a széltül is ó: Fiaim, hozzá köt a hála!”
Hogy vítt ezerekkel! hogy vítt egyedűl! Mint bástya, feszült meg romlott torony alján: Jó kardja előtt a had rendre ledűl, Kelevéze ragyog vala balján.
„Rusztem maga volt ő!... s hogy harcola még, Bár álgyúgolyótul megtört ina, térde! Én láttam e harcot!... Azonban elég: Ali majd haragunni fog érte.”
Mint hulla a hulla! veszett a pogány, Kő módra befolyván a hegy menedékét: Ő álla halála vérmosta fokán, Diadallal várta be végét.
„Eh! vége mikor lesz? kifogytok-e már Dícséretiből az otromba gyaurnak? Eb a hite kölykei! vesszeje vár És börtöne kész Ali úrnak.”



231
Apadjon el a szem, mely célba vevé, Száradjon el a kar, mely őt lefejezte; Irgalmad, oh Isten, ne légyen övé, Ki miatt lőn ily kora veszte!
(1856 jún.)
AZ ÖZVEGY LAKÁSA
Töredék
...Zöld halom tövénél áll szerény lakása Keskeny láthatár...
Hogy ne a világot, csak a mennyet lássa. ...Mosolyog, mosolyog, mígnem mosolygása Szivárvánnyá válik szeme egy könnyében.
(1856)
NÉPDALOK
I
Sírva jön a magyar nóta világra, Bánatos a magyar ember világa. Mit keseregsz, atyámfia, rokonság? Ez az egész merő élet bolondság.
Duna vize lefelé foly, nem vissza, Régi baját magyar ember elissza! Azt miveli széles-magas kedvében, Majd megszakad belé a szív keblében!
II
Elesett a Rigó lovam patkója, Jeges az út, majd kicsúszik alóla, Fölveretem orosházi kovácsnál, Ej no! hiszen több is veszett Mohácsnál!
Volt nekem egy rigószőrü paripám, Eladatta a szegedi kapitány, Ott se voltam az áldomás-ivásnál, Ej no! hiszen több is veszett Mohácsnál!
Volt nekem egy fehér házam, leégett; A telekem, azt se tudom, kié lett; Be van írva vásárhelyi tanácsnál, Ej no! hiszen több is veszett Mohácsnál!



232
Volt szeretőm, esztendeig sirattam, Az nekem a mindennapi halottam, Most is megvan az a gonosz, de másnál, Ej no! hiszen több is veszett Mohácsnál!
(1856)
DAL
A hegedű száraz fája, Beh szomorú a nótája! Úgy megsí-rí, úgy kesereg, Talán a könnye is pereg.
A hegedű bús nótája, Magyar ember múlat nála: Úgy megdanol, táncol, vigad, Hogy a szive majd megszakad.
(1856 nov.)
PÁZMÁN LOVAG
Víg ballada
I
Vára öblös teremében Jár alá s fel bajnok Pázmán, Lépteit majd csillapitja, Majd megindul szaporázván; Lába, szíve, egyre tombol, Visszadöng a tölgyfa padló: Udvaron áll, kész nyeregben, Nyihog, prüszköl, fú a vad ló.
„Hova férjem? édes férjem? Ily korán? ily éhgyomorral? Panni! Gunda! hol maradtok? Egy, kettő, a mézes borral! Menten itt lesz, (boldog Isten! Még hajamba’ nem volt fésű) Ha egy percig vár kegyelmed, Lesz kalácsom, új sütésű.”
Hallja Pázmán, elfordúlva, Háza zengő fülmiléjét; Csak pirosló füle látszik, Az mutatja szenvedélyét; Feje búbján holdvilág van, Melyet érc-sisakkal föd be; Nem felel, csak egyszer-kétszer Kiköhent az őszi ködbe.



233
„Rossz idő van, édes apjok! Nem tanácslom... hűs a reggel.” Mond az urhölgy, és befordul S visszatér nagy köpönyeggel; Várva, félve, tűrve, kérve Áll mögötte, hogy feladja: De bosszúsan tiltja hátrább Könyökének mozdulatja.
„Mire véljem, drága férjem? Honnan e rossz kedve márma? Nem aludt jól? rosszul ébredt? Kénye ellen volt a párna? Én vetem fel, két kezemmel, Én puhítom minden este -” Szól, s mint harmat gyenge fűvön, Remeg a szép asszony teste.
Indul Pázmán, meg se állván Könnyes szemnek, rezgő szónak; De nem mindjárt leli nyitját (Sarka felől) az ajtónak. Néz utána egy-két percig Szegény ifju asszony, Éva: Úgy nevetne! s úgy meg-sír, hogy!... Soha, soha ilyen tréfa.
Mikor aztán a küszöbnél Azt se mondja: Isten áldjon, Vas kezére omlik a nő, Csókkal hinti, hogy megálljon. De az, fogja, visszadobja, Egyet mordul: „Vissza, kígyó!” Ráfordítja a nagy kulcsot S öve mellé szúrja: „Így jó!”
II
Visegrádon a király van heverő sorral, Nem komoly tanácsot űl, nem hadi cselt forral, Nincsenek is ma körötte nagyszakállu vének: De van öröm, hejjehuja, tánc, muzsika, ének.
Odamene jó lovag, bús-haragos Pázmány, Lépte alatt nyög a föld, csikorog a márvány. „Ki dörömböl? ki csörömpöl?” - „Ismeri fölsége: Kinek az a jó bora volt, s nyalka felesége.”
„Nosza hamar, a bolond! ülj le ide, Rikkancs! - Gondolom én, mi a baj, hol töri a bakkancs Légy te király, én pedig egyszerü kiséret: Mit te kiadsz, itt a szavam, álljon az itélet!”



234
Összeszedi a bolond sete-suta képét, Úgy üli meg a király aranyos karszékét. Odakünn az öreg, ha ki útját állja, Kilenc szobán keresztül döfi, taszigálja.
Megkövetem a király fölséges személyét: Nagy harag és nagy panasz nyomja szivem mélyét; Nem vagyok én boros ember - bor nekem a bánat! Megkövetem, ha szabadabb szóra nyitom számat!
Jöttek, uram, udvarodtól ifiú legények - „Mi dolog ez? s idehaza maradtak a vének?” Nem az a baj, uram király, más nekem a gondom: Odajöttek vadászni, fiatalok, mondom -
„Vadasodat megrohanák? tilalomba törtek?” Dehogy uram! annyi van ott, vigye el az ördög, Annyi a vad erdeimen, se szeri, se száma De, ha szóhoz nem jutok, nem lesz vége márma.
Este magyar lakomán szívet melegíténk, A királyért, hazáért, poharat üríténk „Teleitták magukat? összeverekedtek?” Dehogy itták, dehogy itták! szépen lefeküdtek.
Reggel, uram, indulnak, köszönik a szállást „S nem fizetik, ugy-e bizony, a vacsorát, hálást?” Beste kura fi...zetésért látni a vendéget! Magyar ember nem teszi azt, tudja-e fölséged!
Reggel, uram, valamennyi útnak ered szépen, De az egyik visszaoson - ez a bajom épen Azt az egyet, uram király, a radnai Szűzre! Megölöm, - ha ma jutok is a gyehenna-tűzre.
„Nagyon illő a panasz, jó lovagom, Pázmán; Ilyen eset még nem esett magyar ember házán: Útnak ered a vendég, visszaoson egyik; Azt az egyet megölöd: nagyon helyes eddig.”
Átkozom is!... Nem vagyok én se bolond, se részeg: Hogy valaki jő-megy, azért gyilkosa nem lészek; De mikor a küszöbön állt feleségem, Éva... Ezer átok! megölöm, megölöm azt, még ma!
„Nagyon okos a beszéd, jó lovagom, Pázmán; Hiba lenne, ha valahogy félremagyaráznám: Feleséged a folyosón - vagy küszöbön álla: Pedig, ugy-e, ritka eset volt ez eset nála?”
Gyilkolom is!... Uram király, értse meg a szómat! Elrabolá földi kincsem’ és mennybeli jómat; Megcsókolta - úgysegéljen! - szemeim láttára; Hej, hogy elébb nem tudék kapni paripára!



235
„Fejedelmi hitemre! - és a hit nem szellő Meglakol a vakmerő, a semmirekellő! Tegyen a kar igazságot! víjon veled szembe! Hogy is hívják? a neve nem jut már eszembe.”
A nevét... azaz hogy... azt nem tudom épen! De talán meglelem felséged körében. Ez az, uram! itt van, uram: kutya egye máját! - S kimutatá a lovag... magyarok királyát.
III
Gyűl Visegrád kandi népe, Férfi és nő, agg és gyermek: Valami lesz a vár alján, Hogy sorompót, sátort vernek; A poroszlók ütlegéért Nem adják e mai látást; Otthon macska űl a padkán, Ütheti a kő a rántást!
Kapu kordul, szárnya fordul, Lobog a toll, a kürt harsan: Jó vitézek, harcra készek, Mind lejőnek, gyülve gyorsan. Zárt sisakkal két levente Olyan, mint a kéményseprő: Ujjal mutat rá a gyermek, Ölbe sír az aprócseprő.
„Félre, félre!... pálya mérve! Fék szorosan! láncsa szögbe! Jól vigyázz... fuss!” - Futnak aztán, Dobog a föld, mintha nyögne; Fogy a térség, nő az ember, Paizs, dárda összeroppan: Hátracsuklik a jó Pázmán, S úgy leszáll, hogy szinte puffan.
„Talpra bajnok! semmi, semmi: Túlugortál a veszélyen -” Szól amaz, felütve siskát; A király az: éljen! éljen! „Éljen” mondaná a harcfi Amint szeme könnybe lábog, De szavak helyt vére buggyan S vérrel együtt három zápfog.
„Isten engem!” a király mond, „Nem akartam, jó levente; Három ily fog! aranyt érő! És még birta volna, nemde?



236
Három ily fog! úgy sajnálom, Nem mondhatom ki eléggé: Jó szerencse ha ezúttal Közte nincs a bölcseségé.
De hogy, íme, jó tanáccsal Fűszerezzem e kis tréfát: Másszor űlj honn, ha bajod nincs, És becsüld meg jobban Évát.” Igy a fölség; de tanácshoz Kalácsban se lett adósa: Három fogért három falu Lőn a díj: Som, Somogy, Pósa.
Vígan kocog haza Pázmán, Tarsolyában kutyabőre; Ám szekérrel asszonyához Vásárfia ment előre. Kérdi Éva, ezt is, azt is, - Úgy jő neki, mint egy álom De a férje mind ezt hajtja: „Tartsa Isten jó királyom!”
(1856 dec.)
BOTH BAJNOK ÖZVEGYE
Hunyad alatt, egy kis házban, Élt az özvegy, talpig gyászban; Mint gyümölcs a fát, lehajtja Nehéz gondja, gondolatja: Neveletlen négy magzatja.
„Gyertek elő - monda - gyertek Négy apátlan árva gyermek: Hadd szelek most a kenyérből, Nem puhából, nem fehérből: Csak az árvai szegényből!
Hatalommal a rokon-had Elfoglalta birtokunkat: Ide látszik a ház orma, Ide barnúl régi tornya, Ide villog a vitorla.
Jaj! mert aki védelmezze, Messze van az tőlünk, messze: Levél oda el nem juthat, Izenő szó oda nem hat, Követ onnan hírt nem hozhat.



237
Mert szószóló nyelve néma, Ótalmazó karja béna; Sírba szállott szemünk fénye, Az özvegynek a reménye, Az árvának a törvénye!
Cserna vizén zúg a malom: Más veszi a vámot azon; Másnak zöldell a domb hátja, Másnak a völgy selyem ágya, Még az Isten is megáldja!
Kérdezi majd a jövevény: Bothi Bajnok hol van szegény? Both elesett, a hű bajnok, És az árvák, és az anyjok, Tudja Isten, merre vannak!”
Hunyad alatt egy kis házban Ül az özvegy, földig gyászban; Mint gyümölcs a fát, lehajtja Nehéz gondja, gondolatja: Neveletlen négy magzatja.15
(1856)
KÖSZÖNTŐ-DAL
II. Endre korában
Bort ide a billikomba! föl vele! Csengjen össze tiszta ezüst kebele, Mint szivünkből e kivánat égre száll: Éljen a hon! éljen urunk, a király!
Harcra magyar! lelsz magadnak vívni tért: Győzni dicső, halni dicső, a hitért; Tűzz keresztet Jerusálem szent fokán: Éljen a hit! vesszen el a vad pogány!
Egyesül a rózsavirág és kereszt: Ily jegy alatt hű lovagszív vért ereszt: Éljen urunk, hős királyunk, s leánya, Magyarország legdeliebb rózsája!
(1857 márc.)
15 Első darabja lett volna egy Hunyadi ballada-körnek, melyből azonban csak Szibinyáni Jank, V. László és Mátyás anyja készült el. Az özvegy: Hunyadi János édesanyja, gr. Teleki szerint. - A. J.



238
A BUJDOSÓ
Dal
Párjavesztett gilicének szíve fáj, Fülemile panaszától zeng a táj; Ne szomorkodj fülemile, gerlice: A te bajod az enyémhez semmise.
Égi madár hegyen-völgyön megszállhat, Társa helyen társra megint találhat: Jaj, de nekem nincs se hazám, se párom, A világot egyes-egyedül járom.
Messzi honom tája körül jaj be kék... Azt se tudom, hegy-e az ott vagy az ég; Azt se tudom, eljutok-é oda még: Vagy sose lesz egyéb hazám, mint az ég!
(1857)
HOLLÓSY KORNÉLIÁNAK
Emlékkönyvbe
Egy nép lakik túl tengeren, Hol délre lejt az Álpok alja, Hol fűszeres völgy, rónaság Az erdős Appennint uralja: Hajdan dicső nemzet, ma rab; S hogy lánca csörgésit ne hallja: Énekkel űzi bús neszét, S az érc igát enyhíti dalja. Oh, hát dalolj nekünk!...
(1857 máj. 1)
BALZSAMCSEPP
Szív, örömtől elszokott szív, Multak gyászos özvegye! Meghervadtál, meghajoltál Az vagy-é még, aki voltál, Árva szívem, az vagy-e?
Óh, neked már fáj a bú is, Az öröm is fáj neked! Bánt az árnyék, a derű is, Bánt az édes, keserű is, Mint a szegény beteget.



239
Nem a régi fájdalom már, Évek folytán ami rág: Csupán mérgét hagyta benned, S minden illetésre szenved A tulérző fájvirág.
Jer! a multak hűs derével A jelent tovább ne öld. Mi okod van új panaszra? Nézz a kikelő tavaszra: Ege fényes, lombja zöld.
Jer! az áldott szép természet Enyhe öle hívogat; S temetőn, bárha bolyongok Eltakarják üde lombok A sötét sírhalmokat.
(1857 jún.)
A WALESI BÁRDOK
Edward király, angol király Léptet fakó lován: Hadd látom, úgymond, mennyit ér A velszi tartomány.
Van-e ott folyó és földje jó? Legelőin fű kövér? Használt-e a megöntözés: A pártos honfivér?
S a nép, az istenadta nép, Ha oly boldog-e rajt’ Mint akarom, s mint a barom, Melyet igába hajt?
Felség! valóban koronád Legszebb gyémántja Velsz: Földet, folyót, legelni jót, Hegy-völgyet benne lelsz.
S a nép, az istenadta nép Oly boldog rajta, Sire! Kunyhói mind hallgatva, mint Megannyi puszta sir.
Edward király, angol király Léptet fakó lován: Körötte csend amerre ment, És néma tartomány.



240
Montgomery a vár neve, Hol aznap este szállt; Montgomery, a vár ura, Vendégli a királyt.
Vadat és halat, s mi jó falat Szem-szájnak ingere, Sürgő csoport, száz szolga hord, Hogy nézni is tereh;
S mind, amiket e szép sziget Ételt-italt terem; S mind, ami bor pezsegve forr Túl messzi tengeren.
Ti urak, ti urak! hát senkisem Koccint értem pohárt? Ti urak, ti urak!... ti velsz ebek! Ne éljen Eduárd?
Vadat és halat, s mi az ég alatt Szem-szájnak kellemes, Azt látok én: de ördög itt Belül minden nemes.
Ti urak, ti urak, hitvány ebek! Ne éljen Eduárd? Hol van, ki zengje tetteim Elő egy velszi bárd!
Egymásra néz a sok vitéz, A vendég velsz urak; Orcáikon, mint félelem, Sápadt el a harag.
Szó bennszakad, hang fennakad, Lehellet megszegik. Ajtó megől fehér galamb, Ősz bárd emelkedik.
Itt van, király, ki tetteidet Elzengi, mond az agg; S fegyver csörög, haló hörög Amint húrjába csap.
„Fegyver csörög, haló hörög, A nap vértóba száll, Vérszagra gyűl az éji vad: Te tetted ezt, király!
Levágva népünk ezrei, Halomba, mint kereszt, Hogy sirva tallóz aki él: Király, te tetted ezt!”



241
Máglyára! el! igen kemény Parancsol Eduárd Ha! lágyabb ének kell nekünk; S belép egy ifju bárd.
„Ah! lágyan kél az esti szél Milford-öböl felé; Szüzek siralma, özvegyek Panasza nyög belé.
Ne szülj rabot, te szűz! anya Ne szoptass csecsemőt!...” S int a király. S elérte még A máglyára menőt.
De vakmerőn s hivatlanúl Előáll harmadik; Kobzán a dal magára vall, Ez íge hallatik:
„Elhullt csatában a derék No halld meg Eduárd: Neved ki diccsel ejtené, Nem él oly velszi bárd.
Emléke sír a lanton még No halld meg Eduárd: Átok fejedre minden dal, Melyet zeng velszi bárd.”
Meglátom én! - S parancsot ád Király rettenetest: Máglyára, ki ellenszegűl, Minden velsz énekest!
Szolgái szét száguldanak, Ország-szerin, tova. Montgomeryben így esett A híres lakoma.
S Edward király, angol király Vágtat fakó lován; Körötte ég földszint az ég: A velszi tartomány.
Ötszáz, bizony, dalolva ment Lángsírba velszi bárd: De egy se birta mondani Hogy: éljen Eduárd.
Ha, ha! mi zúg?... mi éji dal London utcáin ez? Felköttetem a lord-majort, Ha bosszant bármi nesz!



242
Áll néma csend; légy szárnya bent, Se künn, nem hallatik: „Fejére szól, ki szót emel! Király nem alhatik.”
Ha, ha! elő síp, dob, zene! Harsogjon harsona: Fülembe zúgja átkait A velszi lakoma...
De túl zenén, túl síp-dobon, Riadó kürtön át: Ötszáz énekli hangosan A vértanúk dalát.16
(1857 jún.)
BERANGER HALÁLAKOR
Siratni őt? Bérangert? Barátim, és vajon minek? Sirassuk azt, ki elhullt Félösvenyén küzdelminek.
Ő nem silányka vázlat, Nem léha töredék vala: De élte oly egész, oly Tökéletes, mint egy dala.
Egy eszme benne folyvást, Az alap-érzelem is egy: Honszerelem a végsor, Amelybe minden szak kimegy.
(1857)
SZEMERE MIKLÓSNAK
Barátom Szemere de genere Huba, Hallom, hogy Pesten ülsz egy hitvány oduba; Kőrösre is talán eljösz rándevuba, Hol nem sok köpeny van, de annál több suba.
Jőjj édes barátom, készen vár a szoba, Doktorral, borbéllyal ne légy már alkuba; Beteg orrod dugd el kicsávázott... Ugy sem árt a szél; mely ered Moszkauba.
16 A történelem kétségbe vonja, de a mondában erősen tartja magát, hogy I. Eduárd angol király, Wales tartomány meghódítása (1277) után, ötszáz walesi bárdot végeztetett ki, hogy nemzetök dicső múltját zöngve, a fiakat föl ne gerjeszthessék az angol járom lerázására. - A. J.



243
Jövel édes társam! sül immár egy tuba, Melyet Lackó fiam hizlalt a hijuba; Itt van Mentovics is, majd betesz a zu-ba, És Szilágyi Sándor, ez a felnőtt buba.
Itt van még Losonczi, velünk egy szapuba, Pegazusnak ő is nektárt tölt váluba; Nosza hát egy verset mondjon impromptuba, De ne legyen benne nyomtatási-huba.
Kár, hogy Tompa Miska nincs e koszoruba, Hanem otthon kuttog Hamván a hamuba, Majd anekdótázna, mert őnála sub A, B, C, ezer is van készen a batyuba.
Ne hadd gyönyörködjék otthon a két luba, Melyen Csizbe rándul vagy Lénárdfaluba; Találjon örömet fiába, Gézuba, És annak dajkája: telibél Erzsuba.
Mi pedig barátom töltsünk a szaruba, Nem vagyunk professor olyan de - Poruba; Inkább a beszédet vigyük át te s tu-ba, Soká élj Szemere, mint nagyapád Huba.
(Kőrös, 1857 nov. 29)
A LEJTŐN
Száll az este. Hollószárnya Megrezzenti ablakom. Ereszkedik lelkem árnya, Elborong a multakon. Nézek vissza, mint a felhő Áthaladt vidékre néz: Oly komor volt, - oly zöldellő, Oly derült most az egész.
Boldog évek! - ha ugyan ti Boldogabban folytatok, Multam zöld virányos hanti! Hadd merengek rajtatok. Bár panasszal, bár sohajjal Akkor is szám telve lőn: Kevesebbem volt egy jajjal... Hittel csüggtem a jövőn!
Most ez a hit... néma kétség, S minél messzebb haladok, Annál mélyebb a sötétség; Vissza sem fordulhatok. Nem magasba tör, mint másszor Éltem lejtős útja ez;



244
Mint ki éjjel vízbe gázol S minden lépést óva tesz.
(1857)
A MADÁR HA NEM DALOLHAT...
A madár, ha nem dalolhat, Olyan bús lesz azután! Felborzasztva minden tollat Űl a puszta őszi fán. A szakadt húr összerándul És remegve haldokol.
(1857)
KEMPELEN RÍZA SÍRKÖVÉRE
Ríza jövel! zendült a szellemi szózat egéből, Vágyad örök szép volt: íme az isteni szép. Ríza, maradj! rebegé szomorún az övéi szerelme Mennyed alant is van: tenszived alkota itt. Már szállt, már küszöbén lebegett a végtelen üdvnek, Megtért volna, de haj! zárva mögötte az ég.
(1858)
TANÁRI JUBILEUMRA
„Quem dî odere” - hangzott a panasz Évszázadok hosszú során keresztül; „Quem dî odere” - és a régi átok Mindegyre zúg, nem szűnt meg a panasz. Kedv, ifjuság, erő szellem-vagyon Ma is gyakorta mindhiába vesz: Homályos a cél, tömkeleg az út, S kit e pályára Isten átka sodrott, Szívvérit ontsa bár, mint pellikán, Hálátalanságot növel magának.
Te, ritka férfi! áldjad Istened, Ki oly önérzettel dúsgazdagon Állhatsz pihenni meg pályád felén. Körödbe gyűlnek a felnőtt fiak, (Egy emberöltő) s érett férfi ésszel Köszönve amit ifjakért tevél, Legszebb jutalmad így tőlük nyered. S mi felkiáltunk: mily nagy érdem az, Minő erény, mely e hálátalan Pályán a késő hála újra sarjadt, Nem hervatag babérait szedi.
(1858)



245
A POLOSKA
Rímes próza
Makámát írni - mint Abu-Mohammed Kazim Ben-Ali Ben-Mohammed Ben-Othman Hariri nem tréfa dolog; - annyi, mint: repülni gyalog, - s ki egyszer ebbe fog - nagy veszedelem érheti: - lábát izibe megütheti, - orrát is betörheti. Mindazonáltal én megkisértem, - uttörőnek bukni is érdem; - aztán meg nem szabad-e, kérdem - prózát versben írni - már így ni! - mikor annyi verset írnak prózában - a két nemes magyar hazában, - de kivált mostanában!
No tehát a csimaz vagy poloska - legyen lelkesedésem pocka, - a tárgy legalább nem ócska; pedig ez is tesz valamit nálunk - hol annyi az ütött-kopott - nem mondom: lopott - hogy csupa zsibvásárban járunk. - Aztán hisz tárgyam elég klasszikai: - szúnyog, csimaz egymásnak vérrokonai, - s ha Virgil az elsőt megénekelte, - Poloska, jövel te!
Van egy, ki millió, - az ő neve légió; - eredetileg szőke faj, - mint a vaj; - de ha más ég alatt meghonosul, - mások vérén megpotrohosul: - barnára fajul akkoron - mint a csöppentett... korom. - Világosság élő magzatja - Kánt is megmondhatja17 - de szereti a sötétséget - filantrop céljai végett. - Külsejét ami nézi, - rajta ugyan kevés a vitézi, - arca penészesen úriás, - termete sem igen daliás, - háta pedig kifelé görbe, - karcsusága átmegyen a körbe, - noha páncéllal is bír - mint egy kürazir - evvel azonban nem mellét fedezi, - hátát védelmezi. - Van továbbá neki jó fegyvere, - csípni, szúrni ugyan tud vele, - hanem amivel ellenséget űz, - nem annyira fegyver, mint a... bűz. - Egyik erénye a háziasság, - nincs vériben a zajos vigasság, - nem zavar egykönnyen rendet, - nem tör csendet; - természete birkai békes, - türelemmel ékes, - oly józan, oly éber, - mint egy héber. - Éji magányban, rejtve működik - tíztől circiter ötig, feláldozza szende nyugalmát - nem is üt semmi lármát, - virrasztja az emberiség álmát. Nappal azonban visszavonul, - (gondolom: ír, tanul,) - önlelkibe mélyed, - keresi a rejtve levő mélyet - mint egy filozóf. Ah - nincs kerevet, szófa, - nincs ágynyiladék - vagy falhasadék - oly mélyen magassan - hova ő be ne hasson, - mit föl ne kutasson. - Különösen tetszik néki minden ami régi, - vagyon ahhoz privát gusztusa, - ő annak született antikvariusa. - Gyönyörködik a müvészetben, - festett szobában, képkeretben - nagy hajlamot érez rája, - van saját műiskolája, - s ha eljön az est - ő maga is fest. - Hát még minő kedélyes! - kivált mikor éhes, szárnyával arcod gyöngén legyezi - mialatt véred veszi. - Sohasem ereszkedik nyilt csatába, ha kergeted, gyors neki a lába, - eltűnik egy perc alatt - mint villám s gondolat; - de legott visszatér, - noha engedelmet se kér, - gallérodba ragad, - s „eszi a nyakad” - aztán megint ill’a berek! mint az ügyes guerilla, - meglapul az egész kamarilla. - Túl szerénység neki nem kenyere, - nem várja, hogy híják szépen: gyere! - hova egyszer vendégül beférkezik, - onnan ugyan szűrit többé ki nem teszik. - Egyébiránt nagyvároson született, - lenézi a nomád életet; paplan alatt jobb szeret hálni - mint rusticálni. - Hazája művelt Európa, - szerelmes a civilizációba; - s míg honn marad a tábor törzse, - mindig elébb nyomul előörse - szárazon úgy, mint vízen át; - neki találták fel a gőzmasinát: - nyugat felől keletre vándorol, - békésen hódít, még nem is porol. - Mint polgár: kozmopolita, - ő nem mondja: „si est vita - non est ita”; hanem megindul apraja, véne - hazát keresni ott „ubi bene”. - Bú nélkül hagyja el az ősi lakot, és mint madár ha elejt egy fűmagot - dúsan tenyész föl a meddő kopár: - csimazból is elég egy pár. - Kiválóan ügyes telepedő: - ha egyszer ráülhet, övé a lepedő, - lepedővel az egész nyoszolya, - aztán a ház legkisebb zugolya; - pár nap mulva hemzseg a gyarmatos, - ha nem tetszik, pusztuljon a lakos! - Nincs korlátozva, bizonyos geogr. fokig, - minden klimát azonnal megszokik, - s ne félj, hogy elszökik! - nem háborgatja ily könnyelműség, - jelleme a
17 Kant a poloskák szaporodását a világosság befolyásának tulajdonítá; ezért hálószobája ablaktábláit nappal sohasem engedte fölnyitni. (Heine) - A. J.



246
ragaszkodó hűség. - Bármely idegen elembe’ - teszi magát otthonos kényelembe, - ősi szokásit el nem hagyja, - vérit soha meg nem tagadja, - nem alkalmazza senkihez magát: - aki vele van, tűrje a szagát! - Legörömestebb útfélen tanyáz - hol fogadó van, vagy más efféle ház, - és, mint jámbor apáink régen - kapva kaptak az új vendégen: - mindenki iránt megelőző, - vele bételni se’ győző. - Így terjeszti dicső faját, - viszi a civilizáció zászlaját - őrszemeit előre kitolva; hátrál előtte barbárság, bolha, - ez kénytelen el-eblábóni: - „veteres migrate coloni” - s megújul a világ, ez az ócska, - no tehát: for, ever, poloska!...
GHAZEL
„Kérdjétek a kalyibától: nem lappang-e ott egy bölcs, Kit a nagyok pitvarától magához vont az erkölcs.” Az megmondja: ott mély a víz, hol nem látni fenekét; A diónak külső héja zöld ugyan, de nem gyümölcs. A bolondot, ha bolondoz, neveti a sokaság: De ha okos nincs szavában, időt vele te ne tölts. Szomorúnak lenni mindig nem tanácsos: te, midőn Szemét sorsod összehúzta, vídám képet akkor ölts.
(1858)
WOHL JANKA EMLÉKKÖNYVÉBE
To love, to like, enyelgénk, Amaz sok, ez kevés; (Szótár segélye nélkül Támadt az érezés;)
Egy szóba’ most ezen per Kiengesztelve lőn: Zeng édesen: remember! Át téren és időn.
(1858 jún. 29)
DAL ÉS ÖT FORINT18
Ömledezés egy szerkesztőhöz
Csak öt forintot kértem: megtagadtad. Te egy dalt kértél. Ime itt adom! Pedig hogy öt forint egy dalt megérjen, Már ezt - bocsáss meg - tisztán tagadom.
Öt rossz forint a bank rongy-szűleménye, Szél fúja el, már amint születik; De lám, ha a dalt egyszer könyvbe nyomták, Ott megmarad örök itéletig.
18 Sárosi egy versének paródiája. A vers után, de nem ellene. - A. J.



247
Öt rossz forint egy éji múlató kört Alig idéz a „Komló”-ban elő: A dalkör egy acél pánt, melyen izzadt Kohó tüzében - pőröly és ülő.
Öt rossz forintért kapsz olcsó szerelmet; Dalban csak úgy dől szerelem, forint, Mert a dalban - s pedig minél silányabb Marokkal a gyémánt, arany, rubint.
S te mégsem adnál öt szegény forintot?... Majd adnak ott fenn hát az angyalok! Siromra állíts szobrot - öt forintig, Ha majd a dallásban - megszakadok.
(1858 után)
AZ ÚJ MAGYAR KÖLTŐ
Parodia
Jár számkiüzötten az árva kölök, Dalt zengedez és dala úgy nyöszörög, Oly éhes-epedve foly ajkairól, Hogy tégla repedne fal ormairól. Zeng tetteket, a haza szebb idejét: Goromba csatákat, otromba vezért; Zeng zsálya szerelmet: a lyányka haját, A szép szemet, arcot, - egyéb nyavalyát. S míg a dal epedve foly ajkairul, Ábrándozik - praenumeránsairul!
„Jó gyermekem, a haza szebb idejét - Nem tudsz te ahoz - sose zengjed. A lyányka nem érez, az ifju nem ért, És nincs potya-pénze szerelmeidért: Némuljon el ostoba versed. Vagy zengj, de magadnak, erőtlenűl.
Hol senki ne hallja - kemence megűl S méltó dali bért Tűzd árva fejedre a fűzfa-babért.” És így köszörűtlen az ifju megyen, Nem tudja, hol éte, hol ágya legyen, S míg gyomra tekergeni hagyja, kihal Bús éneke, tört szusza hangjaival.
„Fedd, fűzfa, örökre az ifju nevét! Kőjárda! te nyomd kebeledre szivét. S tán csendes alunni tivornya után: Zengd álmait éjiden árva cigány.” Szól s nyugszik azóta egy ablak alatt, Hol vargainas fut, ebecske szalad,



248
S vészhangon üvöltöz a bakter elé, S villámgerelyét viszi ágya felé.
De feljön az ormokon a teli hold, Mint egy kulacs, a hideg éjbe mosolyg. Oh ifju, mi álmod a mámor után? Szép álmokat énekel annyi cigány. S már nem fut az ebfi - szaglálva megáll: S ott szendereg egy szivar, álmainál.
(1859)
REMÉNYINEK
Emlékkönyvbe
Karddal melyet dicsővé tenni, egykor Hiven ajánlád ifju véredet, A hon, az úgy-e szent hon, félig élt már, Halál árnyéka rásötétedett. Te messze távozál, - mi itt maradtunk, Tompán enyészve, mint sivár növény, Mely élni nem tud, halni még nem érett, Ledőlt fa korhadó tövén.
A honfibú, mely elzsibbaszta minket, Tenálad munkás fájdalom leve, Nagy, büszke, boldog népek közt forogván Müvészetedben a magyar neve. És kik panaszra, mely szóban alél el, Fület zárnának, a dús boldogok, Veled kesergik azt, amin te vérzel, Midőn nyirettyüd úgy sír, úgy zokog.
Most a reménynek egy hangját, Reményi, Vidd el nyugatra zengő húrodon; Hirdesse szózatos fád a világnak, Hogy újra érez, újra él e hon. És élni fog, - menny, föld minden hatalma Zúdúljon bár fel, - mert élni akar; Öngyilkolásra hogy többé fajulna, Sokkal önérzőbb a magyar.
(1859)
JULISKÁHOZ
Bús az ősznek hervadása, Hulló lombok, néma táj; De az ősznek van varázsa, Enyészetben méla báj.



249
A gyümölcs hull - semmi: érett! Hallgat a lomb - semmi: szólt! Öltsön a mező fehéret Semmi: oly dús zöldje volt!
Csak, ha bimbó fővel asznak A virágok: oh, ez fáj; Ha reménye új tavasznak, Most születve, sírba száll
Óh, derülj hát, ifju lélek, Légy a vídám hajdani; Gyönge vagy még a zord télnek Koszorúját hordani!
(1859)
SZÉCHENYI EMLÉKEZETE
1
Egy szó nyilallott a hazán keresztül, Egy röpke szóban annyi fájdalom; Éreztük, amint e föld szíve rezdül És átvonaglik róna, völgy, halom. Az első hír, midőn a szót kimondta, Önnön hangjától visszadöbbene; Az első rémület kétségbe vonta: Van-é még a magyarnak istene.
2
Emlékezünk: remény ünnepe volt az, Mely minket a kétségbe buktatott: Gyászról, halálról, szív-lesújtva szólt az, Napján az Úrnak, ki feltámadott. Már a természet is, hullván bilincse, A hosszu, téli fásult dermedés, Készíté új virágit, hogy behintse Nagy ünneped, dicső Fölébredés!
3
Immár az ég - ah, oly hideg korábban! Irántunk hő mosolyra engede; A négy folyó és három bérc honában Kilebbent a tavasz lehellete; S melynek halálos - úgy tetszék - elaszta, Életre pezsdült a kór sivatag; Lassú folyót önérzelem dagaszta, Büszkén rohant le a szilaj patak.



250
4
S fölzenge távol a menny boltos alja, Gyümölcshozó év biztató jele, Hallott korán megdördülő morajja Midőn egyszerre villám sújta le. Széchenyi meghalt - Oh, mind, mind csalékony: Te víg tavasz-nap! ujjongó mezők!... Széchenyi meghalt - S e nagy omladékon: Élünk-e hát mi? búsan kérdezők.
5
Mert élni hogyha nem fajúlva tengés, Olcsó időnek hasztalan soka; De vérben, érben a vidám kerengés, Mely szebb jövendő biztos záloga; Ha célra küzdvén, nagy, nemes, dicsőre, Így összehat kezünk, szivünk, agyunk, Vezérszó: ildom, a zászlón: előre! Ő az, ki által lettünk és vagyunk.
6
Megrontva bűnöd és a régi átok, Beteg valál, s nem érzéd, oh magyar; Nép, a hazában nem volt már hazátok: Sírt még hogy adna, állt az ős ugar. S mint lepke a fényt elkábulva issza, Úgy lőn nekünk a romlás - élvezet; Egy-két kebel fájt még a multba vissza: Nem volt remény már, csak emlékezet.
7
De, mely a népek álmait virasztja, Elhagyni a szelíd ég nem kivánt; Széchenyit küldé végtelen malasztja E holttetembe érző szív gyanánt, Hogy lenne élet-ösztön a halónak, Bénult idegre zsongitó hatás, Reménye a remény nélkül valónak: Önérzet, öntudat, feltámadás.
8
Midőn magát ez nem tudá szeretni, Ő megszerette pusztuló faját. Oh, nemzetem, ha fognád elfeledni, Hogyan viselte súlyos nyavalyád?



251
És mennyi harcot küzde önmagával? Hány izgatott, álmatlan éjjelen? Míg bátorító Macbeth-jóslatával Kimondá: „a magyar lesz” - hogy legyen!
9
Bizton, ezer bajunk közt, megtalálta Azt, ami fő, s mindent befoglaló: „Elvész az én népem, elvész - kiálta Mivelhogy tudomány nélkül való.” S míg kétle a bölcs, hátrált a tevékeny, Bújt az önérdek, fitymált a negéd: Ő megjelenve, mint új fény az égen, Felgyújtá az oltár szövétnekét.
10
És ég az oltár. Ím, körébe gyűltünk, Szétszórt bolyongók a vész idején. Már is tüzénél szent lángra hevültünk, Fénye világol sorsunk ösvenyén. Oh, rakjuk e tüzet, hogy estve nála Enyhet találjon áldó magzatunk! Ez lesz a méltó, a valódi hála Mit a nagy Jóltevőnek adhatunk.
11
De hogy’ kövesse nyomdokát az ének? Némuljon el, lant, gyönge szózatod. Hazám tudósi, könyvet nagy nevének! Klió, te készítsd legdicsőbb lapod! Évezredek során mit összejegyzél Honfi-erény magasztos érdemét, Arany betűkkel érctáblába metszél: Abból alkosd Széchenyi jellemét.
12
Ird azt, ki a pusztán népét vezérli; Ki kürtöl, és lerogy a régi fal; Tarquin előtt ki arcát megcseréli; Fülepet ostoroz lángajkival; Ki győzni Athént csellel is szorítja; Kit bősz csoport elítél, mert igaz; Ki Róma buktán keblét felhasítja Elég... a példa fáj: Széchenyi az!



252
13
Ő szól: s mely szinte már kővé meredten Csak hátra néze, mint Lóth asszonya, A nemzet él, a nemzet összeretten, Átfut szivén a nemlét iszonya; Szól újra: és ím lélek űl a szemben; Rózsát az arcra élet színe fest; Harmadszor is szól: s büszke gerjelemben Munkálni, hatni, küzdni vágy a test.
14
Hitel, Világ és Stádium! ti, három Nem kézzel írt könyv, mely bölcsel, tanít, De a lét és nemlét közti határon Egekbe nyúló hármas pyramid! Ám, hadd üvöltsön a Számum viharja, Dőljön nyugatról a sivár homok: A bújdosók előtt el nem takarja, Melyet ti megjelöltök, a nyomot.
15
S lőn új idő - a régi visszacsökkent Reményben gazdag, tettben szapora; A „kisded makk” merész sudárba szökkent;19 Ifjú! ez a kor: „Széchenyi kora.” Nézd az erőt: hatása mily tömérdek De ne imádj: a munka emberé Szellem s anyag, honszeretet s önérdek Mily biztosan lejt a közjó felé.
16
Majd elborúlni kezde láthatára: Kik műve által lettünk magyarok; Nem ügyelénk többé vezérnyomára, Mi napba néző szárnyas Ikarok. Oh, hogy riadt fel intő jós-ajakkal! S midőn a harc dúlt, mint vérbősz Kain, Hogy álla tört szívvel, merev hajakkal Egy új Kasszándra Trója lángjain!
19 Minden jelenetek jövendő fényt mutatnak nemzetünknek, minek megjövendölésére semmivel több jóslói tulajdon nem kell, mint előre megmondani, hogy a kisded makkból, ha meg nem romlott, idővel termő tölgyfa lesz, csak senki el ne gázolja. Széchenyi. - A. J.



253
17
Hosszú, nehéz, sötét lőn akkor éjünk, Nyugalma egy álarcozott halál; S midőn a szív feldobbant, hogy reméljünk: Nagy szellem! íme, köztünk nem valál. Oh, mely írígy sors önző átka vett el, Hogy ébredésünk hajnalát ne lásd? Vagy éppen egy utolsó honfi-tettel Tagadnod kelle - a feltámadást?...
18
Nem, Üdvezült, nem!... fájdalmunk hevében Hamvad ne sértse káromló beszéd, Oh, nézz egedből és örvendj e népen, Mely soha így még nem volt a tiéd! Leomlunk sírodon szent döbbenéssel, A sujtó karra félve ismerünk: De Antéuszként majd ez illetéssel Küzdelmeinkhez új erőt nyerünk.
19
Emléket, oh hazám mit adsz e sírra? Hová tekintesz földeden, magyar, Hol Széchenyi nevét ne lásd megírva Örök dicsőség fénysugárival? Ha büszke méned edzi habzó pálya, Ha eszmeváltó díszes körbe gyűlsz, Ha szárnyakon röpít a gőz dagálya, Ha tenni, szépre, jóra egyesülsz;
20
Duna, Tisza... ez mely prüsszögve hordja Fékét, s szabályhoz törni kénytelen; Amannak hódol a sziklák csoportja, S Trajánusz híre újból megjelen; Az ifju szép Pest, ki bizton ölelve Nyujt Corvin agg várának hű kezet, S az édes honni szót selypíti nyelve - Széchenyié mindez emlékezet!
21
Széchenyi hírét, a lángész csodáit, Ragyogja minden távol és közel: Áldozni még jerünk - ah, oly sokáig Nem értők - Széchenyi szivéhöz el.



254
Nem láttuk, e szív néha mit palástol Hordván közöny havát és gúny jegét: Hogy óvni gyönge csíráit fagyástól Őrizze életosztó melegét.
22
Értünk hevült, miattunk megszakadt szív, Te, az enyészet ágyán porladó! Késő, de tartozott szent hódolat hív: Egy nemzeté, ím, e hálás adó. El kelle buknunk - haj, minő tanulmány! Meg kelle törnöd - oh, mily áldozat! Hogy romjaidra s romjainkra hullván, Adjunk, Igaz! tenéked igazat.
23
Szentebb e föld, honunk áldott alapja, Mióta, nagy szív, benne nyúgoszol; Szentebb a multak ezredévi lapja, Mióta, nagy név, hozzá tartozol. Koszorút elő!... morzsoljuk el könnyűnket; Az istenülés perci már ezek! Borítsa ünneplő mirtusz fejünket: Reménnyé váljon az emlékezet.
24
Nem hal meg az, ki milliókra költi Dús élte kincsét, ámbár napja múl; Hanem lerázván, ami benne földi, Egy éltető eszmévé fínomul, Mely fennmarad s nőttön nő tiszta fénye, Amint időben, térben távozik; Melyhez tekint fel az utód erénye: Óhajt, remél, hisz és imádkozik.
25
Te sem haltál meg, népem nagy halottja! Nem mindenestül rejt a cenki sír; Oszlásodat még a család siratja Oh, mert ily sebre hol van balzsamír?... Mi fölkelünk: a fájdalom vigasztal: Egy nemzet gyásza nemcsak leverő: Nép, mely dicsőt, magasztost így magasztal, Van élni abban hit, jog és erő!
(1860)



255
MONDACSOK I.
FÉLMAGYARSÁG
Az én fiatal koromban (Vonj le negyven évet) Magyar volt a honfi keble,20 Csak a lába német.
Most a melle zsák-kabátban Úszik a köz árral: Csak amúgy földszint protestál Hosszu csizmaszárral.
(1860)
CILINDER
A kalapom cilinder, Nem holmi csekélység: Ha fölteszem: magasság, Ha leveszem: mélység.
(1860)
AZ ÖRÖK ZSIDÓ
Pihenni már. - Nem, nem lehet: Vész és vihar hajt engemet, Alattam a föld nem szilárd, Fejem fölött kétélü bárd... Tovább! tovább!
Az út, hová talpam nyomul, Sűlyed, ropog, átvékonyul; Ónsúllyal a kolosszi lég Elzúzna, ha megállanék... Tovább! tovább!
Rettent a perc, a létező, S teher minden következő; Új léptem új kigyón tapod: Gyülölöm a mát s holnapot... Tovább! tovább!
Éhes vagyok: ennem iszony; Láng az ital, midőn iszom; Álmam szilaj fölrettenés, Kárpit megől szivembe kés... Tovább! tovább!
20 Atillában jártak, de nem pantalonnal. - A. J.



256
S melyet hazud a sivatag, Mint délibáb: tó és patak; Gyümölcs unszol, friss balzsamu: Kivűl arany, belűl hamu... Tovább! tovább!
Rohannom kell - s a földi boly Mellettem gyorsan visszafoly: Ködfátyol-kép az emberek: Én egy arcot sem ismerek... Tovább! tovább!
Oh, mily tömeg? s én egyedűl, Útam habár közé vegyül: Érzem, mint csónak a habot, Hogy átmenet mind rám csapott. Tovább! tovább!
Az üstökös meg’ visszatér, Kiröppent nyíl oda is ér, Az eldobott kő megpihen: Én céltalan, én szüntelen Tovább! tovább!
Pusztán folyam mért nem vagyok, Hogy inna fel aszú homok! Mért nem futó, veszett vihar, Mely ormokon egyszer kihal... Tovább! tovább!
Irígylem az ágról szakadt Levélkét: hisz majd fennakad; Irígylem az ördögszekért: Árokba hull: céljához ért... Tovább! tovább!
Szegény zsidó... Szegény szivem: Elébb-utóbb majd megpihen. Az irgalom nagy és örök, Megszán s átkom nem mennydörög: Tovább! tovább!
(1860)
RENDÜLETLENÜL
Hallottad a szót: „rendületlenül -” Midőn fölzengi myriád ajak S a millió szív egy dalon hevül, Egy lángviharban összecsapzanak?... Oh, értsd is a szót és könnyelmü szájon Merő szokássá szent imád ne váljon!



257
Sokban hívságos elme kérkedik, Irányt még jóra, szépre is az ád; Nem mondom: a hont ők nem szeretik; De jobban a tapsot, mint a hazát... Oh, értsd meg a szót és hiú dagályon Olcsó malaszttá szent imád ne váljon!
Fényt űz csinált érzelmivel nem egy, Kinek világát csak divat teszi: Őnála köntös, eb, ló egyremegy, S a hon szerelmén a hölgyét veszi... Oh, értsd meg a szót s függve női bájon, Külcsillogássá szent imád ne váljon!
Van - fájdalom! - kinek cégér hona. Hah! tőzsér, alkusz és galambkufár: Ki innen! e hely az Úr temploma: Rátok az ostor pattogása vár!... Oh, értsd meg a szót: kincs, arany kináljon: Nyerészkedéssé szent imád ne váljon!
Szeretni e hont gyakran oly nehéz: Ha bűnbélyeg sötétül homlokán, Gyarló erényünk öntagadni kész, Mint Péter a rettentő éjtszakán. Oh, értsd meg a szót: fényben, vagy homályon De kishitűvé szent imád ne váljon!
Szeretni a hont - ah! még nehezebb, Midőn az ár nő, ostromol, ragad... És - kebleden be-vérző honfiseb Bújsz a tömegben, átkos egymagad. Oh, értsd meg a szót s győzve a ragályon Káromkodássá szent imád ne váljon!
Hallottad a szót: „rendületlenül”? Ábránd, hiúság, múló kegy, javak, Lenn a sikamló tér, nyomás felül, Vész és gyalázat el ne rántsanak. Oh, értsd meg a szót: árban és apályon - Szirt a habok közt - hűséged megálljon!
(1860)
KIES ŐSZ
Okt. 20.
Még nem hallom a pacsirtát, Mely tavaszról zengve hírt ád S égbe fúrja énekét; A nap, a föld édes-ketten Nem mulatnak önfeledten, Váltva csókjok melegét.



258
Ősz ez! ősz ez!... mindhiába Tűz virágot gyér hajába, Színli csalfán a tavaszt; A mezőt bárhogy ruházza: Szebb időnek rémes váza Közte sárgul a haraszt.
Zöld az erdők lombja bátor, Fénylik este a mennysátor: Van hiány már fönn és lenn; Csillag és lomb egyre ritka: Őszi hullás fájó titka: Rezgi által csöndesen.
Hasztalan, hogy új virágba Borul ismét a fa ága, S új szerelmet ünnepel: Kit vidítson meddő éke? Egy fuvallás... azzal vége: Váltja szemfödő lepel.
Óh, ne bizzunk e varázsra: Kész anyag gyűl hervadásra, Az enyészet gazdagul, Fű-fa zöldje azér’ hajt csak Hogy, mit sírva megsóhajtsak, Több legyen majd, ha lehull.
***
Mit remegsz? él, bár lekötve Szunnyad olykor téli nedve, Természetben nincs halál; Nyúgalom csak mély alélta, - Mindig új az ősi példa Ami rég volt, most is áll.
És ha jő sugár, mely csábit S el-elrugja csalvirágit: Termő-elve ép marad;
Legjavából nem fecsérel, S mely gyümölcsöt ápol, érlel. Ád az Isten új nyarat!
(1860)



259
1861
Megüdvözöllek régi búm dalával, Remények éve! áldom jöttödet. Oh tégy irgalmat e szegény hazával! Ha bünhödénk, elég a bünhödet, S elég viselni - ha mint Jób - keresztünk, Szirt is leroskad, nemhogy férfi váll. Ne csalj, ne csalj, midőn remélni kezdtünk, Még egy csalódás: annyi mint - halál!
A HÁROM-PIPA UTCA
Kisfaludy egy pipáról Monda elmés pipadalt: Illő, hogy e „három pipa” Nyujtson érte diadalt. Éljen hát az ő utcája! S a magyarnak „nagy pipája” (Mint a régi példa jár), Legyen egyszer tömve már!
(1861 febr.)
MAGÁNYBAN
Az óra lüktet lassu percegéssel, Kimérve a megmérhetlen időt; Ébren a honfigond virasztva mécsel, Homlokra összébb gyűjti a redőt. Vajúdni meddig tart még e világnak? Sors! óraműved oly irtóztató: Hallom kerekid, amint egybevágnak: De nincs azokhoz számlap, mutató.
Jön, jön... egy istenkéz sem tartja vissza... Mint mélybe indult sziklagörgeteg: Élet? halál? átok, vagy áldás lesz? - Ah, Ki mondja meg! ki élő mondja meg! Vár tétován a nép, remegve bölcse, Vakon előtte kétség és homály. Idő! szakadna bár méhed gyümölcse... Ne még, ne még - az istenért! - megállj.
Oh mert tovább e kétség tűrhetetlen, A kockarázás kínját érzenünk; De nyújtanók a percet, míg vetetlen A szörnyü csont, ha rajta mindenünk. Egy lépés a gomolygó végtelenbe, Holott örvényzik a lét, a halál: És mi fogódzunk a hitvány jelenbe: Tarts még egy kissé, gyönge szalmaszál!



260
Még egy kevéssé... De mely kishitűség! El, el! ne lássam e dúlt arcokat! Ész, egybeforrt vágy, tiszta honfihűség, Bátorságot nekünk mindez nem ad? Megvert reménnyel induljunk csatába? Hitben feladjuk már a diadalt?... Nem, nem! Szivünk egy vértanú imába’ Megedzve, kezdjük a győzelmi dalt!
Az nem lehet, hogy milliók fohásza Örökké visszamálljon rólad, ég! És annyi vér - a szabadság kovásza Posvány maradjon, hol elönteték. Támadni kell, mindig nagyobb körökben, Életnek ott, hol a mártir-tetem Magát kiforrja csendes földi rögben: Légy hű, s bízzál jövődbe, nemzetem.
Nem mindig ember, aki sorsot intéz; Gyakran a bölcs is eszköz, puszta báb; S midőn lefáradt az erőtelen kéz, A végzet tengelye harsog tovább; Csüggedve olykor hagyja lomha gépűl Magát sodorni az ember fia: De majd, ha eszmél s öntudatra épűl, Feltűnik egy magasb hármónia.
És vissza nem foly az időnek árja, Előre duzzad, feltarthatlanúl; Csak szélein marad veszteg hinárja, S partján a holt-viz hátra kanyarúl. Bízvást!... mi benn vagyunk a fősodorban: Veszhet közőlünk még talán nem egy: De szállva, ím, elsők között a sorban, Vásznunk dagad, hajónk előre megy!
(1861 ápr.)
PALÓCZY HALÁLAKOR
1861 ápr. 27
Menj, fáradt veterán!... Egy nemzet látta halálod, Kézben fegyverrel, harcon elesni dicső!



261
VOJTINA ARS POÉTIKÁJA
Tele vagyok, dallal vagyok tele, Nem, mint virággal a rét kebele, Nem mint sugárral, csillaggal az ég: De tartalmával a „poshadt fazék,”21 Vagy mint csatorna, földalatti árok, Amelybe nem csupán harmat szivárog. Tele vagyok. Nincs tűrni mód tovább: Feszít a kóranyag, a zagyva táp.
Olvastam egypár száz kötetre ment Regény-, beszély-, poéma-speciment: Kit meg ne rontson aztán ennyi zöld! s Ne rágjon ennyi éretlen gyümölcs! Melyből világok lettek, a kaosz Bennem hasonló zűr támadt ahoz, Hemzsegve tarkán „mint a beteg álma”: Lássuk, ha e zűrből valami válna.
Költő leánnyal, borral nagyralát: Tőlem ne várja senki már dalát. Bort... legfölebb ha néha megiszom: S a szerelem... rég volt az! rég bizon. Én is szerettem: (oh, ez édes emlék Szivemre most is oly enyhítve ömlék!) De halkan, zaj ne’kül... mint a virág Egymásra hajlik és hangot nem ád Midőn felpattan illatos pora S elönti a kéj boldog mámora. Egy mukkomat se hallád, vaksi hold!... (Látta-e, nem tudom, vagy ott se volt); Nem kiabáltam a természetet, Csak érzém, mit szivembe ültetett; S midőn szerelmet a leánynak esdék: Nem oly szagú volt mint a nyomdafesték.
De a hazáról... Úgy van, a haza! Zengjen felőle hát a dal, nosza!... Késő ez is: mi haszna lelkesűl Az ember, ha középen belesűl! De meg, mit érne gyöngéd szó nekik, Midőn a hont ordítva szeretik? Midőn legszebb virág a mályva-rúzsa: Köténybe rejti kis bokrát a múzsa.
21 Olla potrida. - A. J.



262
Volt a hazának egy-két énekem. Bágyadt, igaz, s „örömtől idegen”: De honfi keble érzé a panaszt, A csendben, éjben jól kivette azt; S a fájdalomban, mely elfojtva sírt, Ön-fájdalmát lelé, s hozzá az írt. Sebet tör a dal, de balzsamteli Ujjával ismét megengeszteli.
Most helyzetünk valóban istenáldás: Ének se kell, csupán hangos kiáltás. Ki a hazáról mond nagyot, sokat: Csak rajta! nem hiába kurjogat. De bár a hont szeretjük egyaránt: Van a modorban néha, ami bánt; Mert jóllehet az érzés egyre megy: A költő, s a... cipész-inas, nem egy.
Én már ezentul ilyetén gyalog Versen... csak így pálcán lovagolok; Zúg, sistereg, szédűl szegény fejem: Nincs odafent, szárnyas lovon, helyem. S azóta, hogy nem mondtam éneket, „Mély hallgatásban torkom elrekedt”; S mint hangjavesztett opera-dalár, Lettem éneklőből... énektanár.
Mendacem oportet esse memorem: Költőnek ezt ajánlani merem. Nem épen tisztes, de derék szabály, Versembe jól fér, s a mellett - talál. Azaz - magyarra téve a szavak: „Költő hazudj, de rajt’ ne fogjanak”; Mert van egy példa, hogy: a sánta eb... A sánta költő még keservesebb.
Hazudni rút. Ez ellen a morál, A társas illem egykint perorál; De költőnek, bár lénye isteni, Nemcsak szabad: - szükség fillenteni. Avagy felettünk nem hazud az ég, Bolttá simulva, melynek színe kék? A támadó nap burka nem hazud? S fejünk felett, min jár, nem ál az út? A csillagok hullása nem csaló? Távol hegy, erdő kék színe való? Szivárvány hídja nem csak tettetés? A látkör széle nem csúf rászedés? A délibáb, midőn vizet csinál, Melyben torony, fa kettészelve áll, Lebegve orma, tótágast az alja:



263
Hát nem szemed, szomjad ingerli, csalja?... Minden hazugság, földön ami szép: Csontváz, ijesztő a valódi kép; Azt vérrel, hússal ékesíteni Jer, jer költő!... hazudva isteni!
Győzz meg, hogy ami látszik, az való; Akkor neved költő lesz, nem csaló, Amint nem az volt rég az átheni, Malacvisítást tudva színleni; Ellenben a pór, aki szűr alatt Ríkatta disznát, és kuhin maradt, Bár a visítót gúnyosan emelte, A hallgatók füttyét megérdemelte. Mert a közönség érzé, hogy amaz Úgy rí, miként legtöbbször a malac, Míg a valódi - csont és vér noha Tán úgy sikoltott, mint másszor soha.
Itt a különbség: hogy e látszatot Igaz nélkül meg nem csinálhatod. Csakhogy nem ami rész szerint igaz, Olyan kell, mi egészben s mindig az.
Talán nem való, hogy ez s ez úgy esett, Tán ráfogás a felhozott eset: Mátyás király nem mondta s tette azt; Szegény Tiborc nem volt élő paraszt; Bánk a nejével, megvénült falun, Sosem dühönge többé a szarun, Evett, ivott, míg végre elalún: De mit nekem valód, ha ez esetben Bánk törpe lesz, Mátyás következetlen? Ha semmi évszám, krónikás adat Engem le nem győz, hogy nem tett vadat? Nekem egész ember kell és király, Vagy férj, nejéért aki bosszut áll, S ember-, király-, meg férjben az egyén: Csip-csup igazzal nem törődöm én.
De bár egész, s örök - úgy puszta-nyersen Feladva, nem segít valód a versen. Itt kell már a szabály: „költő, hazudj!” Nem olyan ám mind, hogy belőle tudj: Mert van sok eszme, igaz fogalom, Mitől előre borsózik dalom. Az egyszeregy, bár meg nem dönthető, Képzelmi szósszal bé nem önthető; Sem oly igazság, min függ a peres; Sem a rideg tan, elvont, rendszeres; Vond bár kivűl reá költői mázad: A pőre tartalom fejedre lázad;



264
Vagy, mint midőn az óriás boa Nagy martalékkal hömpölyög tova, Gímet rabolván, vagy bölénytinót, Féltesttel amely még száján kilóg, Hétszámra hordja az ágbogas fejet, Vélné az ember, egy erdőt evett, Hétszámra látni, hogy szerv- és idomra Különböző táppal vesződik gyomra: Úgy jár az istenadta költemény A nyers igazzal, mely dacos, kemény; Csakhogy sokára sem emészti meg: Marad nehéz, feloldatlan tömeg.
Akarsz repülni? hát csak rajta! höss!... Hanem szárnyadra ólomsúlyt ne köss. Bár fontos a földszint némely való: Ott fenn, a hígban, nem neked való; Kivéve hogyha tán bölcsen rakod Mint léghajóba, megmért súlyagod: Már táncol a gömb, mint betyár lova, Kit nem bocsát a csárda oszlopa, Már fel s alá kapkodja üstökét Hogy elszakítsa tartó köldökét, Recseg az oszlop, enged a kötél, A tenger néző szívszorongva fél Hogy felnyilallik a könnyű golyó, S egy perc alatt eltűn a léghajó, El, végtelen világokon keresztül, A semmibe, örökre, mindenestül!... De te nyugodtan ülsz még a kosárba’, Előtted óra, és a percre várva Midőn kiálthatsz: „a kötélre! vágd!” S többé a földdel semmi cimborád. Ám érzi súlyát a szélházi gömb, Megemelinti és azt mondja: öhm! Lassan, nehézkesen úgy szárnyra kel, Mint bérci sas ha nagy zsákmányt cipel. És ím! előtted ég és föld kitárul, Nézhetsz föl és le a közös határrul: De, hogy ne szálljon vakmerőn veled, A léghajót csinján mérsékeled, S midőn egekbe igy zarándokol: Azt sem felejted: „hátha lebukol!”
Ily célra megjár a bölcselmi eszme, Különben annyi, mintha kárbaveszne. S amit tapasztalsz, a konkrét igaz,
Neked valóság, egyszersmind nem az. Vásár az élet: a földnek lakossa Lót-fut, könyökli egymást, és tapossa,



265
Ad-vesz, civódik, káromol, kacag; Por, sár megöl, megfojt a hagyma-szag; S ha kételkednél, hogy mindez való, Lépen bök egy rúd, feltaszít a ló: Mit gondolsz? ha énekedbe öntenéd Úgy, mint van, e sok mozgó pecsenyét; Ha e vásárból egy karéjt levágva Beléillesztnéd a dalvilágba: Mit gondolsz, nyerne a költő vele Hogy ily igazzal zsúfolá tele? Hogy macskástúl-ebestül átvevé Azt, aminek árnyéka az övé?... Állok Dunánk szélén, a pesti parton: Előttem a kép, színdús üde karton: Felleg s hegy által a menny kékje csorba. A nap most száll le a város-majorba; Büszkén a Gellért hordja bársonyát, S fején, mint gondot, az új koronát; Lenn a Tabánban egy toronytető Gombjának fénye majdnem égető;22 Míg fönt a Mátyás ódon temploma Szürkén sötétlik, múlt idők roma; És hosszu rendje apró sűrü háznak Fehérlik sorba’, mint gyepen a vásznak; Alant a zölden tiszta nagy folyam, Mint egy smaragd tó bércek közt, olyan, Meg nem legyinti szellő’ s fecske szárnya, Csak mélyén lüktet forradalmas árja; Felszíne tűkör, és abban, mikép Tündéri álom, az előbbi kép Tisztára mosdva, felfordítva ring, Mint lenge kárpit, a merő fal ing... Ábrándos lelkem a hullámba mélyed, Vágyban elúszva búvárlom a mélyet: Itt, itt a nimfák! itt a cháriszok!... Az utcán por, bűz, német szó, piszok.
Nem a való hát: annak égi mássa Lesz, amitől függ az ének varázsa: E hűtlen hívség, mely szebbít, nagyít Sulykot, bizony, nem egyszer elhajít: Ez alkonysúgár, mely az árnyakat, E köd, mely nőteti a tárgyakat; E fénytörődés átlátszó habon, E zöld, esős lég egy május-napon; Ez önmagánál szebb, dicsőbb természet: Egyszóval... a költészet.
22 Ez 1849-ben volt így. - A. J.



266
Azonban azt se véld, hogy a való Kirúgva jobb egészen láb alól, Hogy némi kósza föllengésben áll A híres eszmény, vulgo: ídeál; Hogy csak néhány szó, egy kis lexikon Kell: és tiéd a Parnassz, Helikon: „Csermely, virág, lomb, szellő, hattyudal, Ábránd, minőt a sejtelem sugall, Kék távol, esti csillag, félhomály” (Tanuld meg: félig semmit se csinálj!) A „Hóra, Flóra, Grácia, Pszüché” S a többi, - hogy keverd mind együvé S detur, signetur: „ideál” Hahó!
Csinján, barátom: több is kell ahó!
Idea: eszme. Nem szó, nem modor. Azt hát fejezzen ki vers, kép, szobor: S eszményi lesz Béranger, mint Horác, Vagy a görög, melyet ő magyaráz; Nem is kell a bajuszos Berzsenyi Vállára ó palástot metszeni: Jobb, hogy találva ő van és kora, Mint régi Hellász... fűzött bocskora! Jelennek írunk... és tán a jővőnek, (Legtöbbje pénzért a betűszedőnek, De az sosem hallgatja Vojtinát, Gyártván divathoz a vásárfiát;) Jelennek ír, ki a jelenben él, - Mondom - közöttünk hisz, szeret, remél, Küzd, vágy, remeg, örvend, szomorkodik: Mért élne visszább, vagy húsz századig? Kinek szokott ruhája lenge burnus, Csak nyűg, teher lábán az ó kothurnus; S kiről tudom jól: ki apja-fia, Röstellem azt, ha élve múmia.
(1861)
LEVÉL JÓKAIHOZ
Vége az országgyűlésnek, Már nem kell több dikció: Tudjuk már, hogy amért küzdénk Nem egyéb, csak fikció. Egész ország csendes, nyúgodt, Csupa boldogságban elring: S hogy ne ébredjen, ne ríjon, Legyezi Ritter von Sch...



267
Nosza tehát, édes Mórom, Vesd le a nagy gondokat: Múzeumba nem kell járni, Neugebaud’ se hívogat. Tarts egy kurta monológot, Ilyenformát, édes Mórom: „Füllentettem egyszer-másszor, Hogyha megfogom az orrom;
Igértem beszélyt, novellát, Hindut, perzsát, arabot; Tűztem is határidőket, Sohanapja holnapot: Eltelt már azóta „kis-kedd” El a „borjunyúzó pintek”, Hogy adott igéretimre Még oda sem hederintek.
Diszn... azaz hogy nem szép tőlem Cserbe’ pácba’ hagyni mást; Annál szebb lesz a novella, Jó barátom, majd meglásd: Ma fogom a penna végit S firkantok a „Figyelőnek” Olyat, hogy soh’se kivánjon Szebbet, jobbat... szemfedőnek!”
(1861 aug.)
GRAMMATIKA VERSBEN
El van már temetve ama korcs bennünket, Nem ficamítja ki többé az eszünket, Hacsak fel nem támad hetedszer is, mint a Regényhőst életre hozza egy csöpp tinta. Nosza, még a többit, ami nem fér főben, Temessük el ím e kolerás időben; Mert a nyelvnek is van pestises járványa, Ha nem volna, csinál doktora, bábája.
Mi a nyelvet rontja, az a legfőbb veszély: Hogy még a paraszt is mind magyarul beszél. Grammatikát nem tud, hiába csináljuk, Mégis egyre darál, egyre fecseg szájuk. Ugy beszél mint apja, nem halad a korral, Nemes oltvány helyett él ösi vackorral; Azt se tudja: ki, mi; azt is összevéti; Három szál fonal az íge pászmán néki. Ikes vagy nem ikes, azzal nem törődik, Gyermeke ha csínt tesz, mondja megverődik; Szóval annyi bűne, amennyi mondása: Ez a paraszt beszéd nagy isten-csapása.



268
Törvény kell a nyelvnek, mert különben elvész Törvényét ki szabja, mint az a sok nyelvész, Az a három, négyszáz tudós képviselő, Kik egy-egy indítványt sürűn hoznak elő, Sőt nem is indítványt, mert törvénnyé kenik: Önnön bogarába szerelmes mindenik: Ez az ás és-t leli olyan iszonyatnak, Hogy talán a szószt is nevezi mártatnak; Amaz ly betűtől sáppadoz és ünget, Hogy ettől a hideg ki nem lél bennünket; Más az oly és olyan különbségin épűl S megöli a bűnöst könyörűlet nélkül; Harmadik máglyára itélne valakit, Ha nem ír és nem mond a ki helyen akit; Van, ki dühös egy-egy régi jámbor szóra; Mit vétett? ki tudná! nem tetszik az orra; Van ki írt száz könyvet, s kérkedik hogy soha Egybe sem tevé ez ártatlan szót: noha! ---------------------
(1861 körül)
A KÉT MADÁR
Terv
Kalitja börtönében két madár: egyik ifjú, másik vén. A zsarnok, ki őket fogva tartja, szánalomból egy nap zöld ággal fonta be kalitjokat. Az ifjú madár hangosan üdvözli a tavaszt és hallgatásáért a vént megfeddi. A vén tapasztalásból felel. Nem tavasz ez, fiam; zsarnokunk csak a börtönt akarja velünk megszerettetni, hogy feledjük az erdőt. Valami lenne-e ebből?
(1860-62 körül)
CORONINI
Büszke magyar náció! Nem lesz koronáció. Későn van már sírni-ríni: Itt van Budán - Coronini.
(1861 körül)
CYNISMUS
Alkalmi szesszenés
„Cynismus,” tisztelt Allgemeine? Ez egyszer mégis sokra ment: Ön dokter, és így fogja tudni, Hogy a cyon kutyát jelent. S e név illetné a magyart meg,



269
Csupán hogy ő magyar marad? Fogadja, dokter, jó tanácsom: Ne bántsuk a kutyát: harap!
Hajdan bikákkal vítta harcát, Tüzes szelindek volt ez eb; Erőre nem sok volt hasonló, Termetre egy se nála szebb: Most, hogy pihen, a gyáva nyúl is Bosszantsa, mint vén agarat?... Fogadja, dokter, jó tanácsom: Ne bántsuk a kutyát: harap! ----------------
(1861)
SZÉCHENYI TISZAI OSZLOPÁRA
Azon hírre, hogy ott érc szobra fog állíttatni
I
Széchenyi áll itten. Meghalt. Nem hal meg az érdem: Messze jövendőnek szűli örökbe fiát. Széchenyi áll itten; végignéz mérnöki szemmel S műve derék folytán helybehagyólag örül.
II
Mely riadalma soká vala édentáji mezőnek, Dúlva, mit a kegyes ég s emberi szorgalom ad, Széchenyi a sárkányt letöré félisteni karral: Most kígyózva simúl oszlopa lábaihoz.
III
Dúlt az elem. Robogó özönét rettegve kis ember, Hasztalanúl az eget jajja repeszti vala. Széchenyi szól: s a tétlen erő munkára gyülekszik; Széchenyi kezd: s ím őt hirdeti máris a vég.
(1862 máj.)
AZ ÉLCLAPOK RAJZOLÓIHOZ
Miért, hogy minden frakk-farkot Most ti a láb közé tesztek? Azt jelenti: hunyászkodnak? Vagy talán azt, hogy: megvesztek?
(1862)



270
POÉTA ÉS POLITIKUS
A liget akáci lenézték a fenyvet, Hogy megettök nyáron oly bús színben senyved; „Mikor ti virultok, bágyad az én színem” - Mond ez - „de ha tél van, én zöldellek, ti nem!
(1862 Szliács)
JÓKAIHOZ
Én kedves cimborám, jó Jókai Mór úr! Ha te csak halogatsz, úgy járok én pórul, Itt vagyon október, hűvösebb a cella, Még sincs a kezemben az igért novella. Tudod pedig, tudod, a cigány adomát, Mégse szánod a te kollegádat s komád’. Énrám szól keserves tanulsága, ládd-é: Mikor haldokolva vacogott a dádé, Intvén a napnak, mely boronga télileg: „Bújkálj! bújkálj! sütnél még, ha lenne kinek!” -----------------------Te is írnál pajtás: de majd nem lesz kinek.
(1862 okt.)
ŐSZ FELÉ
Oh, mint szeretném újra élni Az ifjuság arany korát, Még egyszer újra átremélni Hosszú reményeim sorát, Hévvel haladni a tetőnek, Borítaná bár köd, homály Míg fénybe’ most, a lejövőnek Ragyogva, de mögötte áll!
(1862 körül)
SZÉP ŐSZ
Ki, ki bátran a szabadba! Oly szoros e fal között! Tavaszunk egy fúvalatra Íme, íme visszajött!
Mily vidám a csermely tánca, Lejtve a zöld sík felé, Mintha többé téli lánca Soha nem rettentené.



271
A kökörcsin újra bátor, A letiprott fű dagad; És fölöttünk a mennysátor Gyolcs felhőket szárogat.
Ifju hévvel az öreg nap Új szerel.............
(1862 körül)
KITÖR AZ!
Hogy bemutatja magát! első szava négy-ötezer hold; Holdas vagy no, tudom: homlokodon viseled.
(1862 körül)
TINÓDI REDIVIVUS
Üstökös
Patvarba, kollégám, jó deák Tinódi! Álom-é ez a hír, vagy penég valódi? Ujságiró lettél, rád ragadt a módi? Sok szerencsét kivánok a munkához, földi!
Együtt hegedűlénk, jut eszedbe, hajdan? (Akkor is szűke volt pénznek a tarsolyban) Te jó Kolosvárott egy kovácsműhelyben, Én egy sombokorban, Szilágyságon, Kusalyban.
Toldi Miklóst akkor szörzöttem énekben, Te is válogattál híres vitézekben: Dobót, Szondi Györgyöt foglalád versekben: Most egy fiát se látsz Pesten az ilyesekben.
Röttentő hadakban ki forogtál akkort: Dúdolsz mai napság omnibuszt, fiakkert; Nem hőst - kákompillit:23 nem almát, de vackort Barátom Sebestyén, nem szeretem ezt a sort.
Utcáról-utcára baktatsz mint egy kódis, Rongyos vagy, kilátszik a lábravalód is, ............................................
(A hatvanas évekből)
23 Régi szó - léha, semmittevő. - A. J.



272
TESTVÉRI ÜNNEP
Allegoria
Volt egy anyának (így szól a rege) Két szép leánya, édes gyermeke. Az egyik felnőtt szűzek dísze már, Dús szőke hajjal, mint a napsugár, Szemében, a menny távol kéke, mélye Alatt, rejtelmes, égő szenvedélye; Arc és idom, szendén borult kebel - Szobrász minőt márványra nem lehell; Míg zárt tökélyben ott áll az egész, Mintegy magából ellebbenni kész. Kis húga pajzán, dőre, csacska gyermek; Ki játszva ingerel, bosszantva nyer meg: Omló hajának éjszin fürtiben Nagy szenvedelmek láza még pihen: De már tüzével, öntudatlanul, A szem sötétje játékot tanul; Nem ég, de már gyujt; a vér-elfutottan Piros arc és ajak majd csókra csattan; Nem vágyni - bírni késztő az alak: „Várj, lepke, várj rá! hisz’ elfogjalak!...” Könnyelmü, csalfa, játszi, tetszi, testi, Az élet-inger duzzadt színe festi. Két vérrokon, de oly más-más elem: A Színmüvészet, s nénje: Költelem, Kézen soká az ifjabbik leányt Vezette nénje gondos őr gyanánt. Elvitte Hellas omladékihoz, Hol oly örömmel, annyit álmodoz; Mutatta néki az apák erényét, Szeplőtelen dicsőség tiszta fényét; A hőst, ki vív honáért, s aki hal: Zrínyit, Keményt, a két Hunyadival. És járt vele magános útakat, Hol bérci csermely könnyez és szakad; Tanítá, mit zeng a szellők sohajja, Miért pirul az ég rózsás karajja; Madár a lombon mennyi bút nyögell, Mitől hasad meg fönt a bérckebel; A holdas éj miért oly sápatag, Szélcsöndben is mi rezzent ágakat; Tanítá néki: a bűn mily galád; A hon szerelme szózatos dalát; S mind, amiért ő lelkesül maga, Utánarebegte öccse ajaka.



273
De nőtt a gyermek, s a hiú dalon Elfogta benső titkos únalom. „Mit nékem - így pöröl - bérced, köved! Miattam a nap szállhat s feljöhet... --------------------
(1862 körül)
SIR-VERS
ITT NYUGSZIK
ARANY JÁNOS
SZERKESZTŐ
SZÜLETETT 1817 MÁRCIUS 2-ÁN MEGHALT...
Nincs végezve itt még a cikk, Folytatása következik: Én-Uram, légy én szerkesztőm, Új folyamban újrakezdőm.
(1862)
ÁLOM ÉS VÁGY
Álmaidon ne törődj’, mert amit az emberi elme Vágyva remél ímett, azt látja, ha álmodoz, éppen.
(1863)
EMLÉKÜL
Ismerni akarónak
Ha levetve gyarló testet, Úgy, mint ideállá fested, Lengne hozzád tiszta szárnyán Ez a szellem: elbocsátnám.
Igy, ne óhajtsd látni szembe: Ember ő is, törpe, gyenge; S tán becsét is, ha csalódnál, Alább tennéd... a valónál.
(1864 szept. 24)



274
BÁRÓ KEMÉNY ZSIGMONDHOZ
Szerkesztő Ur! tisztelt báró! Lapjában egy hazajáró Lélek kísért: tudja-é? Ki sohajtoz: mind szemét, aMit firkál mai poéta; Verse rongyos, maga éh.
Nem tud rímet, nem tud nyelvet, A legjobb is mindent elvet, Ami mérték és szabály. S bár sort-sor után apróz, a Verse mégis csupa próza, Nem honolván rajta báj.
E jó kísértet méltán bus, Rossz biz itt trochéus, jámbus; De ha nem sűl el ma már! Legalább csak volna ím e Poétáknak olyan ríme,
Mint: issza már és: sz...!
„Csitt rabláncok csörgési, csitt! Ne visítsatok egy kicsit -” Ez a magas ideál; Toldott rím, mozaik munka, Hanem ettől minálunk a Legjobb is, hajh! messze áll.
Vagy ha csak, mint Csokonay (Bár Kovács, ama pátkai Irta ezt is) zengenék: „Mivel homlokomra Liza Rózsakoszorút tászliza -” Úgy is volna ebben ék.
Hajh! ne várd most, te pedánt agg, Hogy a rímben egynehán’ tag Összecsengjen végtelen; Mikor törvényt holmi rossz szab: Hogy a kelleténél hosszabb S mesterkélt rim éktelen.
A bizony, mert el nem érik - Magas szőlő, lassan érik Akad mentség, ok, vagy más; S tovább kullog az így szóló: „Acerbam sumere nolo Orra tőle fokhagymás.
Pap-ot, bab-ot egybe tűr e; Szállítsd inkább egy betűre, Vagy kettőre e hadat:



275
Kar-om, bont-om; ez elég lesz, Ennyit úgy-e megeléglesz? Szivességből nagy adat.
Görbe-törpe, körbe-törve, Mindez rímnek puszta örve, Hátul egy rossz e betű. Nem ér semmit: csontom - ponton, Törpe - epe; ez már bon ton, Ez már csengőbb öntetű.
Tanulnának Kölcseynktől És már régibb bölcseyinktől „Phidias amit farag -” Hogy rímelnek! ecce! íme!... (A manóba! nincs is ríme): „Berovátkolt kődarab -”
Ah ő is botlott ezúttal! És most e hibára útal Hitvány majmok ezere. Azt sem veszi fontolatra, Hogy rímelt a „Mondolat”-ra Kölcsey és Szemere.
Tanulhat, ki akar, abból, Mert van ott rím, két darabból S rímelő szentencia; Van substantivum, hogy: mérték, S rá magát az igét mérték, Ez ám a kadencia!
És van ott több régi csínus Tordán termett leonínus, Alkáji rend, distikhon! Ez egyszer az ízes konyha! Ilyet nem főztök bizony, ha Meggebedtek is tik hon.
És van ott egy hosszu ének Hangzatából csupa é-nek, Az a kunsztstuck egyszer ám! A sok é a fület marja, s Néhai professzor Varjas Áldja zengő citerám.
Ah, de mindez kaviár ma. Mindenütt e próza lárma; Nektár helyen csalmatok! Nem ügyeltek lábra s tagra: Ami rímel szarvas -... Az legyen jutalmatok!
(1865)



276
GÖRGEY ARTHUR LEÁNYÁNAK
Emlékkönyvbe
Mese, mese: mit találtam E világban járván? Szép ibolyát villámzúzta Délceg cserfa árnyán; Oroszlánnak felszakított Kebeléből mézet24 Igy elegyít erőt bájjal Az anya-természet!
(1865 nov. 21)
ÁRTATLAN DAC
A Tudománynak háza vagyon: Ennek örűljek hát ma nagyon? Kell gyalogolni a lelkem agyon Nyári melegben, téli fagyon.25
Hát hisz a malmot befejezték: De szegény molnárt kirekeszték; Kormányos evezzen a gálya után Igy akará ezt a kapitány.
Nincs, ki ne lássa, bár csupa vak, Hogy kocsis helye kocsin a bak; Ha leszorítják, hajtja gyalog: Csakhogy ez aztán lassu dolog.
Ámde ki vallja ebben a kárt? Nékem ez a kis séta nem árt: Pezsgeti vérem’, tart melegen Csak a szekéren baj ne legyen!
Nem palotába - vesszen a fény! Nem oda vágytam s gondolok én; Vontak erővel, kór-nyavalyást, S dísze nekem Dejaníra-palást.
24 Bírák könyve XIV. 8. - A. J.
25 Fekete hálátlanság volna el nem ismernem s nyiltan ki nem hirdetnem a M. T. Akadémiától érdemen felül nyert jótéteményeket s többféle kitüntetést, másrészről buta kajánság nem örvendenem tudományos előmenetelünk oly ünnepén, mint a nemzet áldozatkészségéből díszesen felépült házának megnyitása volt. A föntebbi humorkás elmejáték csupán amaz egyéni fájdalmas benyomás szüleménye, hogy a határozottan titkári lakásnak épült lakrészt az én megválasztásom után idegennek adták bérbe, nekem pusztán lakbér és bérlak közt engedtetvén szégyenítő választás. Azonban ez az állapot nem tartott sokáig: 1867-ben B. Eötvös, akkori elnök, maga szólított fel a tiszti lakás elfoglalására, melynek nagyobb részét, csekély évi bérért, használtam 1870-ig, midőn az igazgatótanács kegyessége a bért is megszüntette; lemondásom után pedig (1879) az Akadémia a lakást holtig ingyen átengedte. - A. J.



277
Egyszerű kunyhó, ott keleten! Rakja rajongó képzeletem; Oda sovárog e fáradt tetem: Küszködöm, várok, míg tehetem.
Tavaszi fecskék, dal kedvesi! Jertek el, Isten kőmüvesi! Rakjatok ott egy fecskefalat: Megpihen a költő az alatt.
(1865 dec. 11)
SZÜLŐHELYEM
Szülőhelyem, Szalonta, Nem szült engem szalonba; Azért vágyom naponta Kunyhóba és vadonba.
(1865 körül)
SZÜLŐFÖLDEMHEZ
Én kis hazám a nagy hazában, Szalonta, vedd ez énekem! --------------Te a meleg szív vagy nekem!
(1865 körül)
AKADÉMIAI PAPÍRSZELETEK
I
Az emberi öltőt nagy feledékenység Elnyeli mint tenger; Csak kettő marad fenn az emlékezetben: Der Denker und Henker.
(1865)
II
Jaj, biz ez a nevelészet Csak piano nevel észet, Irójának neve lész ettől nem nagyra nevelészett. Az ívszámot nevelé, sed Mindent; mi nem new, elészed.
(1865)



278
LEÁNYOMHOZ
Kórágyon ott, nagybetegen, Halálhoz is már tán közel, Virágom édes gyermekem, Mily messze föld különöz el!
Röpülnék, mint az érc-fonál Villáma, mely hírt hoz, viszen: De akaratom láncon áll, Erős békón lábam, kezem.
Mit ér szünetlen, mint a rab, Futkosni pányvám szűk körét! Ha egy lépés sem hamarabb, Egy lépés sem közelb feléd!
Mit ér e zúgó, rossz fejet Széttörnöm a kalit vasán: Ha gyötrő, távol fekhelyed Nem enyhül e meddő tusán!
Szenvedsz: mióta? mennyi kínt?... Régen! sokat! Óh Istenem!... Röpűlök: látlak-é megint? Vagy a pohár csurdulva vár, S fenékig kell ürítenem!...
(1865. dec. 13-19)
JULISKA SÍRKÖVÉRE
I
Midőn a roncsolt anyagon Diadalmas lelked megállt; S megnézve bátran a halált, Hittel, reménnyel gazdagon Indult nem földi útakon, Egy volt közös, szent vigaszunk A LÉLEK ÉL: találkozunk!
II
Férj, szüle, testvérnek szakad érted szíve, Juliskám! Csak, ki legárvább lőn, egy mosolyog: csecsemőd. Benne mi kárpótlást keresünk nő, néne, leányért; Jaj neki: búra ha nő, hol keres édesanyát!
(1865)



279
FELJAJDULÁS
Nem lettél volna szívem gyermeke, Csak, mint valál, Istenkéz remeke: Könnyem szakadna e feldult romon: És most erőt vegyek fájdalmamon!...
(1866)
JULISKA EMLÉKEZETE
Mióta rombadőlt oltáridon, Hazám, A honfi legszentebb könnyével áldozám, Mint egy Jeremiás nyögdelve bánatom’, Oly megtörött szívvel, de nem oly szabadon: --------------------
Nagyon fáj! nem megy!26
(1866)
VÁGY
Vágytam, Juliskám, lakni hozzád, Számlálgatám az évek hosszát...
(1866 után)
INTÉS
A fájdalommal, gyermekek, - Láng az, mely éget és emészt, Kard, mely önvéred ellen készt, Tréfát ne űzzön versetek.
(1866 körül)
A CSILLAG-HULLÁSKOR
1867
I
Azt beszélik, rendjelt kaptam Nem vetettem, mért arattam?
26 A. J. jegyzete a kéziraton.



280
II
Ami benne fényes: Az irodalomé; Ami benne kényes: Egyedül magamé.
III MÁSKÉP
Fénye, ragyogása... (ha van,) Az irodalomé; Gyanúsítása... (a’ van,) Egymagamé!
IV
Járnak hozzám méltóságok, Kötik rám a méltóságot: „Megbocsásson méltóságtok, Nem érzek rá méltóságot.”
V
Csillagot, keresztet noha rám aggattok, Boldog ez a kebel nem lesz már alattok.
VI
Ad notam: Ég a kunyhó, Ropog a nád...
Kis keresztem Hogy szereztem? Feleljétek ezt, ha kérdik: Elkopott a lába térdig.
VII RÉGI DAL, ÚJ SZÖVEG
Székács, Arany, Szilassy S hazánk több ily pimaszi Keresztekért akarnak Sírt ásni a magyarnak!
VIII HIÚSÁGOM!
Ad notam: Minek az a pörge kalap Ha a legény csak egy falat Csillagom, galambom!



281
Minek nekem a rendjelek? Szamárháton bársony nyereg? Csillagom, galambom. Minek nekem az a kereszt? Disznóorra arany perec? Csillagom, galambom.
IX A SZOMORÚ KINÉZÉSŰ LOVAG
A hiúság gőzi bánt-e? Hogyne, arra van nagy ok: Pegazusom Rozinánte, Magam Don Quixote vagyok.
X
Ha békülnek, határt hánynak, Egy suhancra jó sort vágnak: Én is, amit sorsom rám mért, Elszenvedem - a hazámért!
XI
Ha én egy jót alhatnám Száz keresztért nem adnám.
MONDACSOK II.
A HAZA SORSA
Küzdelem a létért, De nem a jóllétért; Nem hatalomért, Csak nyugalomért.
(1867)
DEMOKRATA-NÓTA
Deák Ferenc! megélünk mi Kend nélkül; Kívánjuk a szabadságot Rend nélkül.
(1867)



282
POHÁRKÖSZÖNTŐ
A CSENGERY CSALÁDRA
Mint nevök e versben, oly símán folyjon az éltök: Antal, Róza, Loránt, Olga, Leona, Eti.
(1867)
ÁJ-VÁJ
Vagy a tüdő, vagy a máj, Vagy a szív, de az a táj! Érzem, szorul, feszül, fáj. Ettől csappan meg a háj: Ez mondja majd nekem: állj! Hanem panaszt ne ejts, száj! Az élet úgy se volt báj, Meghalni jobb, ha - muszáj!
(1868)
HINC ILLAE...
Haynaunál, Bachnál gonoszabb e nemzeti kormány, Ez csak üvölteni hágy: az hivatalt is adott.
(1868)
TOMPA SÍRKÖVÉRE
I
Tompa Mihály tetemén ez elomló szikla nem emlék; Ó maradandóbbat tőn maga műveiben. Csak jel: egész ország fájdalma kiért sajog egyre; Hű fia drága porát e helyen őrzi Gömör!
II
Természet! ki ezer képben tükrözte halálod S új életre hogyan kelsz, ha üdűl a tavasz, Most öleden nyugszik, maga egy burkolt, szomorú kép. Várva nagy értelmét bús tele titkainak. Lágyan öleld tetemét Anyaföld s ti szeretti, Virágok, Üljetek ágya köré, mondani méla regét.
(1868)



283
SZEGÉNY MISKA SÍRKÖVÉRE
Hát jól van így, amice Tompa: Én skártba, te végnyugalomba; S ha nem pönög lantunk, gitárunk, A varju sem károg utánunk.
(1869)
AZ ALKOTMÁNYOS SARJADÉK
„Jobb dolgunk volt a Bach korában!” Kiáltja száz ifjú torok. És rájok áll is e dolog: „Hajh! a boldog gyermekszobában!”
(1869)
AZ 1869-I VÁLASZTÁSOK
Irtó háboru volt küzdelmed az értelem ellen; Készül az irtó harc a kaput ellen: örülj!
MÁSKÉPEN
Mely ideálként leng vala Ifjú lelkem elébe; Majd vértanúként meghala: A szent hazának képe:
Ti vagytok-é, kik most szavaztok, Szatócsok és részeg parasztok S megvesztek általa!?!
(1869)
EMLÉKRE
Vándor megállj! Hó! bámuld e követ, Mellyel magunknak szerzénk hírnevet; Itt tornyosúl a megkövült dagály: Mind nagy szavak! bim! bum! Vándor megállj.
(1869)
NŐMHÖZ
Ezernyolcszázharminckilenc Irtuk már e levelet; Harminc éves, Julim édes! Lelki frigyem teveled.



284
Ifju voltál, ifju voltam, Árva voltál, én szegény: Nem volt messze olyan összeIllő pár a föld-tekén. ..............................
(Karlsbad, 1869. júl. 12.)
BÚCSÚ A FÜRDŐTŐL
Isten veled Karlsbad szép tája! Örökké az ember nem állja, Rothad neki tüdeje-mája; Igy végződik a földi pálya. Alás’szolgája!
(1869)
AJ-BAJ
Nem fáklya vagy, éltem: Vagy te silány gyertya, Mely csepü-kanócát Sercegve itatja, Majd-majd el is oltja.
Mégis ha elégne! De mennyi hiában Elcsepeg, elcsurog Így átabotában: Áldatlan munkában.
(1869)
FŐTITKÁRSÁG
Szép megtiszteltetés, De nem birok vele: Nem vagyok már a kés, Hanem csak a nyele.
(1869)
ALUNNI
......................... Alunni és álmodni kell: Felét az ember életének Deliriumban tölti el!
(1869)



285
„URAM-BÁTYÁM”
Férfi-korom végefelé máris, Hideg nekem a delelő nyár is, Koravénség hava ül felettem: Mind a világ „ura-bátyja” lettem.
(1869)
SÍRVERS
Élt, szeretett, meghalt; nincs hézag utána nemében; Jó emlékezetét őrzi utódja: elég!
(1869)
ÓDA EGY VENDÉGHAJHOZ
Szép nap virradt a hármas dombra, Ragyogjon a kettős-kereszt, Ne háborodjék senki gyomra: Im, egy kopasz hajat ereszt. Örvendj hazám, fürtös fiadnak, S ha még nem tettél, tégy nagyot, Történni kell ma bármi vadnak, Megünnepelni e napot.
Egy ezredévi...
(1870)
ÖTVENHÁROM ÉV
Az élet rajtam egyre nehezűl; Kivénültem kortársaim közűl.
(1870)
ZÖLD VERS A LIGETBEN
Azt hittem a télen, hogy fűbe harapok: De látom, ez egyszer tán még fűre kapok.
(1870 ápr. 2)
AZ „ÜSTÖKÖS”-NEK
Zengi epigrammád a fényt, melyet a görög ellen Olcsón puffogató szónak a honra derít; Forgatom én nappal görög íróm’ s forgatom éjjel; Vénségemre be nagy lelki homályba esém!
(1871 dec. 24)



286
PIROSKA BETEGSÉGÉBEN
Azt hittem: öröm vagy, s kezdettem örülni, Eltakartál egy sírt, hogy szemem ne lássa; Korán volt reményért hozzád menekülni: Csak a fájdalomnak vagy te folytatása.
(1871 dec. 28)
1872 MÁJUS 1
Jöhetsz tőlem vidor tavasz, Jöhetsz bús őszi felleg, Nyár, mely pirít, tél mely havaz: Én meg nem énekellek. Az én időmnek egy szaka Van már csak: a fagyos tél, S ama földsarki éjszaka, Melynek több napja nem kél. -------------
RÉGI MAGYAR ÉNEKEK
Somogyi Antal humbugja
Ál verset költesz, de rosszúl: így kétszeres a bűn; Egy az, hogy roszat írsz; más, hogy akarva hazudsz. Somogyi! könyvednek mégis fele bűn, fele mentség: Bűn, hogy csalni akar; menti, hogy arra silány.
(1873 szept. 4)
ÉNEK AZ ÖREGSÉGRŐL
Vén vagyok már - isten látja! Minden ember „ura-bátyja”, Bár még ötvenim felén; Leng fehér zászlója főmnek, Megadásul az Időnek: Tőle békét esdem én.
Kik velem egyenlők korban, Még virulnak férfi-sorban...
----------------
(1875 körül)



287
EJNYE!
Ejnye, mi az isten haragja! G... is a verset faragja; Már van neki egész saraglya, Nem tudja majd, hogy hova rakja, Kár, hogy a Pegazust befogja,
Mikor ő annak nem lovagja; Verse kócos, mint tüske-baglya, Sok a gazza, kevés a magja, Ki van marjulva íze, tagja; Jó embere is kikacagja.
(1876)
TOLDYHOZ
I
Ülési meghívóra
Sár van, hó van, köd, fergeteg, A szegény tag bús és beteg; Nem jöhetek Végezzetek.
(1875 körül)
II
Egy másik ülési meghívóra
Beteg vagyok, süket, vak és vén; Tanácskozni miért mennék én?
(1880 ápr.)
A LEPKE
Zöld lepke, mint hulló levél, Melyet tovább legyint a szél, Nem száll virágot lepni meg, Csak lenn, az út porán libeg.
Nincs feltünő bársony meze, Csilló-pora, fény-lemeze; Virágkorát most éli bár: Oly színhagyott köntösbe’ jár.
Volt napja, volt, négy, tán öt is, Hogy izlelt ő szerelmet is; Most a jövőnek hint magot; Nem fél, hogy a láb rátapod.



288
Szegény! ha rátoppantanék, Pusztulna ő s egy nemzedék; De oly bizalmas ott alant: Mért bántsam a kis gondtalant?...
Élj, lepke! éld múló nyarad, Ha még egy-két napod marad: Jöhet vihar nagy-hirtelen, S megfagysz esőn, hideg szelen.
Köszönd, hogy már tekintetem Földhöz lapúl, nem föl vetem: Ha bátran még fenn hordanám, Rád is tiportam volna tán.
Mért nézzek a magasba fel? E szép világ: egy köd-lepel; Nem látom az ég madarát, Csak téged itt s útam porát.
Nem a pacsirtát, aki szánt; A napnak áldott fénye bánt; De az anyaföld szintelen Fakóján megnyugszik szemem.
Sorsom pedig, s egy méla gond Egemből már a földre vont; De nem remény-magot vetek: Azt nézem: hol pihenhetek?
(1877 júl. 3)
EPILOGUS
Az életet már megjártam. Többnyire csak gyalog jártam, Gyalog bizon’... Legfölebb ha omnibuszon.
Láttam sok kevély fogatot, Fényes tengelyt, cifra bakot: S egy a lelkem! Soha meg se’ irigyeltem.
Nem törődtem bennülővel, Hetyke úrral, cifra nővel: Hogy’ áll orra Az út szélin baktatóra.
Ha egy úri lócsiszárral Találkoztam s bevert sárral: Nem pöröltem, Félreálltam, letöröltem.



289
Hiszen az útfélen itt-ott, Egy kis virág nekem nyitott: Azt leszedve, Megvolt szívem minden kedve.
Az életet, ím, megjártam; Nem azt adott, amit vártam: Néha többet, Kérve, kellve, kevesebbet.
Ada címet, bár nem kértem, S több a hír-név, mint az érdem: Nagyravágyva, Bételt volna keblem vágya.
Kik hiúnak és kevélynek Tudom, boldognak is vélnek: S boldogságot Irígy nélkül még ki látott?
Bárha engem titkos métely Fölemészt: az örök kétely; S pályám bére Égető, mint Nessus vére.
Mily temérdek munka várt még!... Mily kevés, amit beválték Félbe’-szerbe’ S hány reményem hagyott cserbe’!...
Az életet már megjártam; Mit szivembe vágyva zártam, Azt nem hozta, Attól makacsul megfoszta.
Egy kis független nyugalmat, Melyben a dal megfoganhat, Kértem kérve: S ő halasztá évrül-évre.
Csöndes fészket zöld lomb árnyán, Hova múzsám el-elvárnám, Mely sajátom; Benne én és kis családom.
Munkás, vidám öregséget, Hol, mit kezdtem, abban véget... Ennyi volt csak; S hogy megint ültessek, oltsak.
Most, ha adná is már, késő: Egy nyugalom vár, a végső: Mert hogy’ szálljon, Bár kalitja már kinyitva, Rab madár is, szegett szárnyon?
(1877 júl. 6)



290
AZ ELKÉSETT
Későn keltél, öreg! hova indulsz már ma? Nyakadon a vénség tehetetlen járma; Messze utad célját soha el nem éred: Jobb, ha maradsz s „lement napodat dicséred.” „Tudom, sikerűltén sohasem örűlök, Szándékomnak tán már elején kidűlök: De hiú tett is jobb áldatlan panasznál: Űz gondot, unalmat, és a mozgás használ.”
(1877 júl. 7)
NATURAM FURCÂ EX PELLAS...
Gyermekkoromban felköték A színben egy nagy tökharangot, Amely ugyan nem ada hangot, De máskép vígan működék; Megvolt a súlya, lódulása, Kötelét hogy jól visszarántsa S vele a kis harangozót; Szóval: csinált kommóciót.
„No, mondám, majd ha nagy leszek, Valódi harangot veszek És azt egész nap kongatom Saját kényemre, szabadon.” Így kongatom most untalan E verseket - bár hangtalan.
(1877 júl. 9)
VÁSÁRBAN
Gyékényes, abroncsos alföldi szekér, Honnan cipel a sors - s e három egér? Hoztál-e pirosló új búza-magot? Mezők üde lelkét: friss széna-szagot?
Odakünn már, úgy-e, megért a kalász? Rét gyapja lenyirva; foly a takarás; Boglyák tetejéről egy-egy suta gém Néz szét aratóknak vidám seregén?
Rég nem látta bizony vidámnak e nyájt, Minden nyara - új seb - a régire fájt: De talán most e nagy mezei jószág Áldást hoz az egyszer: szép Magyarország.



291
Legyen is, legyen is megáldva e föld - Isten maga telke - mint rég ezelőtt, Mikor én is „markot hajtani” kezdtem, S nem sikerűlt, bárhogy s mint igyekeztem.
Így - vézna, ügyetlen testi dologra Adtam fejem a bölcs tudományokra, Barázda helyébe’ szántván sorokat, Nem kérkedem ezzel, mert azt se sokat.
De, hogy a mezőt, az anyatermészet Kebelét elhagytam, sajog egy érzet, Holtig sajog itt benn, - s tüzesebben vér Láttodra, te búzás alföldi szekér.
(1877. júl. 9.)
CSAK AZÉRT IS!
Eh, mi gondja a világnak Erre a szakállra? Nékem ebből hasznom lehet, Másnak meg mi kára?
Fizetésem már ha nem lesz, Kell szakáll, hogy légyen Mire szegény szorult ember Kurta kölcsönt végyen.
(1877 júl. 10)
TAMBURÁS ÖREG ÚR
Az öreg úrnak van egy tamburája, S mikor az ihlet s unalom megszállja, Veszi a rozzant, kopogó eszközt S múlatja magát vele négy fala közt.
Nem figyel arra deli hallgatóság, Nem olyan szerszám, divata is óság: Az öreg úr (fél-süket és fél-vak), Maga számára és lopva zenél csak.
Ami dalt elnyűtt ez az emberöltő, S mit összelopott mai zene-költő, Öreg úrnak egyről sincs tudomása; Neki új nem kell: amit ő ver, más a’.
Mind régi dalok, csuda hangmenettel: Váltva kemény, lágy, - s magyar a némettel; Hegyes-éles jajja úti betyárnak, Ki hallja szavát törvényfa-madárnak.



292
Nyers, vad riadás... mire a leglágyabb Hangnembe a húr lebukik, lebágyad’, Ott zokog, ott csúsz kígyó-testtel... Hol végzi, ki tudná? nincs az a mester.
Majd egyszerü dal, édesdeden ömlő - Tiszta remekké magába’ szülemlő Pendűl, melyen a tánc tétova ringat, Mint lombot a szél ha ütemre ingat.
Olykor egy-egy ének nyújt neki vígaszt; A hitújítás kora szűlte még azt: Benne a tört szív, bűnt-vallva, leverve, Vagy erős hittel Istenhez emelve.
Mindezt öreg úr, nem mintha kihozná Kopogójábul - csak képzeli hozzá; S ha nem sikerül kivitelben a dal: A két öreg szerszám egymásra utal.
De azért nem tűri rajta meg a port; Emlékezetes neki minden akkord; Egy hang: s feledett régi dalra émed Szövege cikornyás, dallama német.
Az öreg úr így, dalai közt élve, Emlékszik időre, helyre, személyre: Kitől, mikor és hol tanulta, dalolta Ezt is, amazt is, gyermekkora olta.
Néha egy új dalt terem önkint húrja, S felejti legott, már ő le nem írja; Később, ha megint eszébe ütődik: Álmodta-e, vagy hallotta? - tünődik.
Sokra bizony már alig viszi dolgát: Ő is „minden nap feled egy-egy nótát”; Nem is a művész babérja hevíti, Csak gémberedő ujját melegíti.
Gyakorold is, amit valaha tudtál; Hasznát veheted, ha nyomorba jutnál; Ha kiűlsz, öregem! vele útfélre, Hull tán kalapodba egy-egy fillérke.
(1877 júl. 12)
„A HAZÁRÓL”
A hazáról egy merész szót Én is ejték hajdanába’ Mikor annyit is nehéz volt: Most közömbös lettem s gyáva.



293
Most!... mikor szabad sajtó van, És üvölt a pajkos gyermek, S vénasszony az utc’ajtóban Nagy-bátran fülébe ordít A királynak, miniszternek.
(1877 júl. 12)
HONNAN ÉS HOVÁ?
Mily rövid az élet!... Mint hullócsillag futása, Mely földünk körébe jutva, Lángra gyúl, és tűz-barázdát Írva elszalad, gyorsabban, Mint egyet pillantanál. Útja honnan jött? hová visz?... Míg sötét volt, s ujra az lesz, A világ-ür végtelenjén Hol bolyongott? és hová fog?... Ki tudná megmondani! Míg tündöklött, addig élt.
S honnan jössz te, lélek... Mely csak e föld gőz-körében Vetve lángot, addig fénylel, Amig éppen áthaladsz; Bölcsőd és sirod homály. Akkor lobbanál-e föl csak Az állatban, s véle múlsz el?... Vagy jövél a végtelenből Ismeretlen, hosszu pályán, S visszatérsz azon megint?... Oh, ha nem volt, és ha nincs E parányi csillogáson Innen és túl folytatás: Mily rövid az élet!
Megfelelsz te, lélek. Volt idő, mikor tagadták A futamló csillagot: Semmi az, csak földi pára, Lobban, és fut, és el-ég. Most a szellemet tagadják: Semmi az, csupán anyag, Agyvelő, vér és ideg Összhatása, mely azonnal Véget ér, ha szétbomol Agyvelő, vér és ideg. Az anyag a halhatatlan: Fűben-fában újra éled,



294
Összetársul, meg elszéled Mindörökké, szakadatlan; Hanem e feltámadást A szellem nem éri meg: Ez üres hang, nincs sehol, Puszta réme ferde agynak, Mílyet századok ránk hagynak S csak zavarja a tudást.
Oh, ti, akik jobb felemnek Már e földön mély sírt ástok: Oly bizonyos hát tudástok, Hogy helye sincs védelemnek? Nem mond ellen az a szellem; Mely kutat, hogy támaszt leljen Megtagadni önmagát? S nem rettegné, ha meglelte - Mit tudása így teremte Azt az örök éjszakát?... Ah, jobb volna kissé várni, Nehogy úgy találjon járni Az a híres tudomány, Mint ama gyors fénnyel jára, Mit csillagnak vélt a golyhó, Ő azt mondá: csak gyúlt pára: S ím, ma áll, hogy égi bolygó Mi lehet még ezután?
Ami annyi szívbe oltva Élt világ kezdete olta; Mit remélt a hindu, párz; Amért lángolt annyi oltár, Zengett Szíonon a zsoltár: Hogy nem addig tart az élet Míg alant a testbe’ jársz; Hanem egykor újra éled, S költözzék bár fűbe, fába Vagy keresztül állaton: Lesz idő, hogy visszatérhet Régi nemes alakjába, Megtisztúlva, szabadon; Vagy a „boldogok szigetjén”, Mint hivé a boldog hellén, Vagy az üdvezűltek helyén, Mint reméli keresztyény, Lesz dicsőbb folytatása: Én ezt meg nem tagadom.



295
Mit hisz a tudós? ő lássa, Földi pályám’ ami nézi: Annak immár vége lesz, Vissza senki nem idézi; S rövid foglalatja ez:
Mély homályban, éjfél tájban, Kis fény is ha nagynak tetszik, Hogy a föld körén bolyongtam: Egy barázdát én is vontam. Az emberek ráveték Pillantásukat egy percig, S egy tudós tán megfigyelt És lapjára, sok száz jelhez - Ahogy csillagfutást felvesz Könnyed, vékony karcolással Rólam is tőn némi jelt, Mire reggel ő sem ismer; S összevéti annyi mással A jövendő nemzedék, Mely se kérdi tán, se tudja, Nem is igen lesz rá gondja: Hogy itt éltem, s a tömegben Én is lantot pengeték.
(1877 júl. 14)
TENGERI-HÁNTÁS
Ballada
Ropog a tűz, messze süt a vidékre, Pirosan száll füstje fel a nagy égre; Körülállja egynehány fa, Tovanyúlik rémes árnya; S körül űli a tanyáknak Szép legénye, szép leánya.
„Szaporán, hé! nagy a rakás; mozogni! Nem is illik összebúva susogni. Ki először piros csőt lel, Lakodalma lesz az ősszel. - Tegyetek rá! hadd lobogjon: Te gyerek, gondolj a tűzzel.
- Dalos Eszti szép leány volt, de árva. Fiatal még a mezei munkára; Sanyarú volt beleszokni: Napon égni, pirosodni, - Hüvös éj lesz, fogas a szél! Derekának hajladozni.



296
Deli karcsú derekában a salló, Puha lábán nem teve kárt a talló; Mint a búza, piros, teljes, Kerek arca, maga mellyes, - Teli a hold, most buvik fel Az egész lyány ugyan helyes.
Tuba Ferkó juhot őriz a tájon: Juha mételyt legel a rossz lapályon, Maga oly bús... mi nem éri? Furulyája mindig sí-ri, - Aha! rókát hajt a Bodré Dalos Esztert úgy kiséri.
Dalos Eszti - a mezőre kiment ő, Aratókkal puha fűvön pihent ő; De ha álom ért reájok, Odahagyta kis tanyájok’ - Töri a vadkan az „irtást” Ne tegyétek, ti leányok!
Szederinda gyolcs ruháját szakasztja, Tövis, talló piros vérit fakasztja; Hova jár, mint kósza lélek, Ha alusznak más cselédek?... - Soha, mennyi csillag hull ma! Ti, leányok, ne tegyétek.
Tuba Ferkó a legelőt megúnta, Tovahajtott, furulyáját se fútta; Dalos Eszter nem kiséri, Maga halvány, dala sí-rí: - Nagy a harmat, esik egyre Csak az isten tudja, mér’ rí.
Szomorún jár, tébolyog a mezőben, Nem is áll jól semmi dolog kezében; Éje hosszú, napja bágyadt, Szive sóhajt - csak egy vágyat: - De suhogjon az a munka! Te, halál, vess puha ágyat.
Ködös őszre vált az idő azonban, Törik is már a tengerit Adonyban; Dalos Eszter csak nem jött ki: Temetőbe költözött ki; - Az a Lombár nagy harangja! Ne gyalázza érte senki.



297
Tuba Ferkó hazakerűlt sokára, Dalos Esztit hallja szegényt, hogy jára; Ki-kimén a temetőbe Rossz időbe’, jó időbe’: - Kuvikol már, az ebanyja! „Itt nyugosznak, fagyos földbe.”
Maga Ferkó nem nyughatik az ágyon, Behunyt szemmel jár-kel a holdvilágon, Muzsikát hall nagy-fenn, messze,27 Dalos Eszti hangja közte, - Ne aludj, hé! vele álmodsz Azt danolja: „gyere! jöszte!”
Nosza Ferkó, felszalad a boglyára, Azután a falu hegyes tornyára; Kapaszkodnék, de nem éri, Feje szédűl: mi nem éri?... - Tizenkettőt ver Adonyban: Elég is volt ma regélni. -”
Lohad a tűz; a legények subába Összebúnak a leányok csuhába; Magasan a levegőben Repül egy nagy lepedő fenn: Azon ülve muzsikálnak, Furulyálnak, eltünőben.
(1877 júl. 15)
AZ ÜNNEPRONTÓK
Zendűl, kondul szent harangszó, Csengve, búgva messze hangzó: „Imára! imára!” Jámbor népe a kis helynek Halkan lépve gyűlnek, mennek Imára, imára.
Szép piros a pünkösd reggel, Mintha tűzzel, Szentlélekkel Menny-föld tele volna; E napot fent s lent megűlik. E nap oly ragyogva nyílik; Mint hajnali rózsa.
27 Mezőn háló emberek sokszor vélnek magasan a légben felettük áthúzódó kísértetes zenét hallani, a (daemoni) zenészek valami nagy, kiterült ponyván repülnek tova. - A. J.



298
De mi réjja riad? de mi ördögi zaj, Rekegő szitok és otromba kacaj, Hogy reszket az egyház tornya?... Szembe’ Isten hajlokával, Nem törődve a szent mával, Foly tegnapi dőre tivornya.
„Hol egy muzsikás? hegedű, vagy egyéb? Ha különb nem akad, dudaszó is elég: Ki fut érte? szaladj Zsuzsi lyányom.” „A Zsuzska maradjon! hagyj neki békét Eszem ezt a pirosítós képét: A kufercest majd vele járom.”
Hát íme, kapóra, dudás közeleg. Egy sanda, szikár, csúf szőrös öreg, Tömlője degeszre fújva; Füle táján két kis szarva gidának, - Mintha neki volna szarva magának Sípján már billeg az újja.
„Ide, a Jebuzéus pofádat! Mert megkeserűli a hátad.” „Uraim, de papolnak ott-benn...” „Hát baj neked az; pogány hitünek? Az enyém - ha töröm, ha nem - ez ünnep Enyém, ha szidom; ez az Isten!”
Ravaszul mosolyog fél szája hegyén S rákezdi dudáját halkal a vén, Minden sark billeg a táncra; Azután vidorabb lesz, majd sebesebb; A tánc is utána pörébb, hevesebb, Amint kopog és szaporázza.
De vége szakadni mikor fog, ugyan?... „Hagyd el - riad egy rá - aki szele van! Kihasítom kecske-dudádat.” Hanem a muzsikás mindég fujja, Mindég szilajabban pörög ujja Az egész tivornya kifáradt.
Lankadva leűlne az is, meg ez is, Hívnák haza őket ebédjekhez is: Nem, nem lehet; ugrani kell csak. Szidják a dudást, - verik, öklözik őt Verik bizony a nagy üres levegőt; Gyors híre szaladt e csudának.



299
Fut gazda, kié ama renyhe cseléd: „Jössz...? vagy dobom - itt ez a villa - beléd...” Vasvilla kezébe ragadt ám; Fut lyány, fiu, és anya és feleség: „Apám, fiam, apjokom! untig elég...” S kezeit töri, szíve szakadtán.
Már józanon a fiu, az apa, férj Mennének is - íme, közelget az éj Nyújtják kezöket nagy-epedve; A táncosok arcán vérkönyü hull: De a láb még egyre bokázza vadul, Viszi a tánc ördögi kedve.
Éjfélt hogy üt a toronyóra közel, Kénkő fojtó szaga terjedez el; S mint szél ha forogva ragad port: Úgy táncol el, egy bősz harci-zenére, (Mondják, a pokol tüzes fenekére) Az egész örjöngő csoport.
(1877 júl. 21)
MÁRIA! BŰNEID MEG VANNAK BOCSÁTVA
Oh, ne sujtsák a szelid nőt A morál kemény szemöldi, Hogyha női hívatását Méltatlannak is betölti.
Láttam ily nőt esni porba Mivel férjét nem hagyhatta; Elkisérte a nyomorba, El a bűnbe, gyalázatba.
Védangyalkint állt fölötte S míg tehette, védelmezte; Mikor erre gyönge volt már,
Hozzáromlott: úgy lőn veszte.
Mint a hű eb - kész urával Elbujdosni, száműzött lesz; Macska ott marad a háznál: Új gazdát nyal, egeret les.
(1877 júl. 22)
MINDVÉGIG
A lantot, a lantot Szorítsd kebeledhez Ha jő a halál; Ujjod valamíg azt Pengetheti: vígaszt Bús elme talál.



300
Bár a szerelem s bor Ereidben nem forr: Ne tedd le azért; Hát nincs örömed, hát Nincs bánat, amit rád Balsors keze mért?...
Hisz szép ez az élet Fogytig, ha kíméled Azt ami maradt; Csak az ősz fordultán, Leveleid hulltán Ne kivánj nyarat.
Bár füstbe reményid, S egeden felényit Sincs már fel a nap: Ami derüs, élvezd, Boruját meg széleszd: Légy te vidorabb.
S ne hidd, hogy a lantnak Ereje meglankadt: Csak hangköre más; Ezzel ha elégszel, Még várhat elégszer Dalban vidulás.
Tárgy künn, s temagadban És érzelem, az van, Míg dobban a szív; S új eszme ha pezsdűl; Ne vonakodj restűl Mikor a lant hív.
Van hallgatód? nincsen? Te mondd, ahogy isten Adta mondanod, Bár puszta kopáron - Mint tücsöké nyáron Vész is ki dalod.
(1877 júl. 24)
A RÉGI PANASZ
„Eh! mi gondod a jövőre? Eh! a múlttal mi közöd? Könnyel a múlt sirja dombját S a reménynek száraz lombját Hasztalan mit öntözöd?



301
Századoknak bűne, átka Mind csak téged terhel-e? Nem talán még sokkal érzőbb, Nem talán még sokkal vérzőbb Honfitársid kebele?...”
Oh, tudom; de bánatomban Meg nem enyhít társaság; Mint szülétlen több gyerekre Osztatlan száll s mindegyikre Az egész nagy árvaság.
Sőt azáltal súlyosb részem, Hogy míg a tett melege Más sebét enyhőbbé tészi: Ő, szegény, csak kínját érzi A lant méla gyermeke.
Hogy reméltünk! s mint csalódánk! És magunkban mekkorát!... Hisz csak egy pontot kerestünk: Megtalálva, onnan estünk; Így bukásunk lelki vád.
Mennyi seprő a pezsgésben, S mily kevés bor!... Volt elég, Kit nagy honszerelme vonzott Megragadni minden koncot, Nehogy más elkapja még.
Mennyi szájhős! mennyi lárma! S egyre sűlyedt a naszád; Nem elég csak emlegetni: Tudni is kell jól szeretni, Tudni bölcsen, a hazát.
Vagy nekünk már így is, úgy is Minden módon veszni kell? Egy világ hogy ránk omoljon? Kül-erőszak elsodorjon?... Vagy itt-benn rohadni el?
(1877 júl. 26)
RANGOS KOLDUS
Csak hiába! elmaradt az A világtól, aki vén: Tudta nélkül nagy „fejlődés” Folyt le, s foly e sártekén. Demokrata lett az úrból, A koldus meg rangra vágy, Hát’szen úr ki más legyen, ha Többé nincs úr, se jobbágy?



302
Másszor ő is csak szegény volt, Nyomorult, szánt, megvetett; Nem is igen „ámbiálták” Akkor ezt az életet: Most közőlünk minden tízből Egy e szép pályán halad; Sőt, ha így gazdálkodunk, még Többségben is lesz a had.
Ne gondolj az utca-sarkra, Oh ne! édes olvasó: Aki ott áll, az nem koldus, Az szegény, szánnivaló; Könyörülj meg sántán, bénán: Éhező gyermeknek adj: („Ezerennyit” ígér a Könyv Hanem ez uzsora nagy.)
Koldus ő nagysága hozzád Bekopogtat egy napon, (És ez egy nap sűrün fordul); Kezdi bókon, hírlapon: Hogy olvasta rólad ezt, azt... S míg kártyáját forgatod, (Mert beküldte: Chevalier N. N.) Hogy’ fogadd el? nem tudod.
Mutat ordót, bizonyítványt, Köz- s magános levelet; Ha vendég jön, azt kivárja, Négyszemközt marad veled: Szemlesütve és zavartan Ülsz, mint vádlott a padon: „Ily nagy úron mit segít az Én csekély szolgálatom?...”
Erre ívet von ki zsebből, Szép a kalligráfia, S megmutatja, hogy hová kell A nevét beírnia, Ki Deákkal és Tiszával Óhajt lenni egy lapon; „Mi jótékony célra?” kérded; „Nemes a cél, mondhatom:
Egy dicső ház végső sarja (Tudja: Várna, meg Mohács...) Nem lehet, ha birtok már nincs, Sem szijjgyártó, sem kovács. Volt, igaz, még egy tenyérnyi: De a rozsda és aszály... No, meg Homburg, s a zsidóság... Hanem a rang: az muszáj.”



303
Végre látod, az egészből Hogy mi lóg ki: a „fizess!” Fanyalogva mondod: „Itt van, - Nem telik sok - pár tizes.” Te örűlsz, hogy így kiszurtad (Ami nem volt) a szemét: Ő örűl, hogy a népkonyhán Meglesz mára az ebéd.
(1877 júl. 27)
NÖVÜNK EGYÜTT
Soknak lettem már, hogy élek, A szemében szúró tüske: De van még egy kicsi lélek, Aki rám hiú és büszke.
Ez, hogy nevem is volt „hurcán”, Most eszmél csak, most tanulja: S lesi már, ha megy az utcán, Rámutat-e mások ujja.
Eddig együtt voltunk gyermek, Én másod-, ő első ízben: Épűltek fa-tornyok, termek, Pacskolódtunk porban, vízben.
De, hogy ő nőtt, én is nőttem; Alig ismerünk egymásra: Ő kisasszony lett előttem, Én meg neki óriássa.
No, engedjük kedvét telni, Ha okos lesz, majd elhagyja; Legalább még nem szégyelli Hogy én voltam... a nagyapja.
(1877 júl. 30)
ÉJFÉLI PÁRBAJ
Bende vitéz lakodalmát lakja, Hetekig tart... ma van első napja: Szól a zene, tárogató, rézkürt, Pörög a tánc, mint az orsó; Bende kiált: „Ez utolsó! Száraz ajkam eper-ajkat Szedegetni készűl.”



304
Bende vitézt a nyoszolyó-asszony Elvezeti, hol olyat szakasszon; Néma, sötét már az egész kastély S ím, lovag áll ágyok előtt, Talpig acél - ismeri őt: Sápadt arcra kék lángot vet A felütött rostély.
„Jöttem veled újra víni, Bende! Én valék a diadalmas, nem te: Kezdjük elől, csúnya volt a játék; Haha! páncélt a nyakadba! Most ne remélj szolga-hadba’; Kezdjük elől! - e leányért Sok viadal vár még!”
Kél a vitéz: „Nosza kardot, vértet!” „Hova édes?” - „Víni, arám, érted!” S hallik, amint össze-összevágnak, Odaát a fegyverházban Harcrobaj is: csengő paizs, Tompa nyögés, erőlködés, Dobogása lábnak.
Szép menyasszony szemét le se zárja, Szörnyűködik, hova lett a párja; Remegő kéz gyujtja meg a mécsest, Férje urát fölkeresi, Hajnalig ott sírva lesi: „Ez is olyan, mint a másik... Mint valami holttest!”
Bende vitéz lakodalmát lakja, Vagyon immár a második napja, Szól a zene - borba fuladt e nap, Bende úrnak veszett kedve, Táncol, iszik erőltetve; Szép menyasszony nekiborzad: „Ha ma is, mint tennap!...”
Este hamar az urok föld-részeg, Ágyba vivék a szolga-vitézek; Szép menyasszony vele menni reszket: De hogy titkán ki ne adjon - Hová legyen? hol maradjon? Lenyugoszik, s külön ágyban Hányja a keresztet.



305
Bende riad...s mint a halál, józan: Lovag ott áll szembe, az ajtóban. „Hah! Robogány...” s nem akarna menni. „Szeretőm elcsábítója, Gyere, víjjunk! üt az óra; Míg le nem győzsz, tiltva neked Mellette pihenni.”
Ujra nehéz, szörnyű tusa hallik; Bende halott, mire meghajnallik, Nagynehezen, délfele ha ébred, Mikor immár gyűl a vendég; Fölkeresik a leventék: „Hol vagy uram? mind az egész Nép vár az ebédre.”
Bende vitéz lakodalmát lakja, Legszomorúbb a harmadik napja; Szól a zene, öblöget a rézkürt: Hanem a tánc csak úgy lézeng, Vendégnek a java szétment: „Vérbe’ fogant nász sose volt Isten átka nélkül!”
Nos, az új párt rokoni, - egy püspök Előveszi, hogy mi esett köztök: Bende konok, - a menyasszony gyászba, Teste remeg, mint a harmat, Csak azt vallja, hogy nem vallhat,Ha lefekszik, küldjenek őrt A fegyveres házba.
Mene oda nagy erős őrízet. Bende kacag: „Meglopom a mézet!” Siet is be kakas-elő-szóra: Mikor ágyasházát nyitja, Másodikat kukoritja,
Fönn pedig, a kastély tornyán, Éjfélt ver az óra.
„Bende lovag! ez az utolsó nap, Lakodalmad félbeszakad holnap; Víni ma még!... ölj meg igazábban; Mert ha nem ölsz, én megöllek, Lelkedet ám, én mint lélek; Az a hűtlen hadd sirassa Bűnét e világban!”



306
Bende vitéz, szemei szikrázva, Rohan ismét a fegyveres házba. Rettenetes, amit lát az őrség: Urok őrjöng... kivont karddal Levegőbe szúr és vagdal; Közülök is hármat leölt Míg lebirák, győzék.
Földalatti kamarába’, láncon, Bende üvölt, viaskodik, táncol; Szép menyasszony sem eladó többé „Elsőt én nem érdemeltem, A második engemet nem: Püspök atyám, vígy el Urunk Jegyesei közzé!”
(1877 júl. 31)
ÖREG PINCÉR
Az öreg pincér se gyanítja, Hogy versbe legyen kanyarítva, De kivált hogy pláne magyarba: Ha gyanítná, jönne zavarba!
Töri bár húsz éve a nyelvet, S foga megritkult, haja elment: Nem birta kivenni a vadját, Megijedne bizony, hogy eladják.
Fizető kellner sose lessz ő, Nem kenyere a kétszerkettő; Szolgálni sem ugri-szilaj már, Megelőzné bátran a lajhár.
Hogy sokra se vitte a pályán, Megláthatod ócska ruháján, Galléra törött, s elegendő Karjára egy hétig egy kendő.
Mint nem fia e mai kornak; Lőn Ganymédje víznek, bornak, Kenyeret hoz, vált oda tányért; Ingyen teszi, nem adományért.
Ha azonban vetsz neki épen Pár fillért: köszöni szépen Nem mint az a sok cifra, dandy S hozzá is adja: „Küss’ die Händi!”



307
Köre hát nem valami széles; De mi hű szolgád! mi kedélyes! Jó szót neki; s ha belefúl is, Elkotyog érte... magyarúl is.
S elpörgi, legyen bár négy lap, Könyv nélkül, hogy mi az étlap; „Mást írtak?”... sose kell megróni Meglesz az a sült, makaróni.
Ha senki se hívja, elámolyg A folyosón, vagy fel- s alá bolyg. - Hadd futkosson a többi „kölyök!” S meglöki minden tálca, könyök.
Elnézi: be dőre világ ez! Hogy’ fut, rohan - enni se hágy ez Nyerekedni, vigadni... a csődbe, Dunába, vagy a temetőbe!...
No öreg, ha lenéz más minden, Jer elő: szolgálj te ki engem, Bár nem vagy „fashionable” módis: Gyere, meglesz borravalód is.
Jer, osonjunk félre mi ketten; Jó ott nekem, a szögeletben, Rajtam sincs semmi legényes: Hadd űljön elől, aki kényes.
Társaid úgyis annyiba néztek, Hogy nekem a főtt rost is beefsteak; Te legalább nem rágatod a gúzst: Adsz, ha igértél, becsületes húst.
(1877 aug. 2)
A TÖLGYEK ALATT
Margitsziget
A tölgyek alatt Szeretek pihenni, Hova el nem hat Város zaja semmi. Zöld lomb közein „Áttörve” az égbolt S a rét mezein Vegyül árny- és fényfolt.
A tölgyek alatt Oly otthonos itten! Évem leapadt: Ime, gyermek lettem,



308
Mint mikor a tölgy Sudarát megmásztam, Hol seregély költ S vígan madarásztam.
A tölgyek alatt Több egykoru társsal Madárfiakat Kifeszíténk nyárssal; Jó tűz lobog ott, Zizeg a kis bogrács S ha bealkonyodott, Haza már egy ugrás.
A tölgyek alatt Örömest valék én, Bár a madarat Hagytam utóbb békén; Gyermeki önző Korom’ ifju ábránd Veszi ösztönző Szárnyára, s tovább ránt...
De tölgyek alatt, Valamerre jártam, Szűlőhonomat, - Csakis ott - találtam; S hol tengve, tunyán Hajt, s nem virul a tölgy: Volt bár Kanaán, Nem lett honom a föld.
A tölgyek alatt Még most is el-űlök; Bűv-kép csalogat, Ábrándba merűlök; Hajó-kerekek Zubogását hallom... „Hajrá, gyerekek: A vízi malom!”
A tölgyek alatt Im, meglep az alkony, Hűsebb fuvalat Zörög át a parkon; Felhők szeme rebben: Haza sietek, Jobb ott, melegebben, Ki vén, ki beteg...



309
A tölgyek alatt Vágynám lenyugodni, Ha csontjaimat Meg kelletik adni; De, akárhol vár A pihenő hely rám: Egyszerüen bár, Tölgy lenne a fejfám!
(1877 aug. 5)
KOZMOPOLITA KÖLTÉSZET
Nem szégyellem, nem is bánom, Hogy, ha írnom kelle már, Magyaros lett írományom S hazám földén túl se jár; Hogy nem „két világ” csodája Lettem csak népemböl egy: Övé (ha van) lantom bája, Övé rajtam minden jegy.
Ám terjessze a hatalmos Nyelvét, honját, istenit! Zúgó ár az, mindent elmos, Rombol és termékenyit: De kis fajban, amely ép e Rombolásnak útban áll: Költő az legyen, mi népe, Mert kivágyni: kész halál.
Vagy kevés itt a dicsőség, S a nemzettel sírba lejt? Kis-szerű az oly elsőség, Amit a szomszéd se sejt? Nincs erőnkhöz méltó verseny? Dalra itthon tárgy elég? Nem férünk a kontinensen, Albion is kéne még?...
Légy, ha birsz, te „világ-költő!” Rázd fel a rest nyugatot: Nekem áldott az a bölcső, Mely magyarrá ringatott; Onnan kezdve, ezer szállal Köt hazámhoz tartalék: Puszta elvont ideállal Inkább nem is dallanék.
S hol vevéd gyász tévedésed, Hogy faját s a nemzeti Bélyeget, mit az rávésett,



310
A nagy költő megveti? Hisz forgattam, a javából, Én is egypárt valaha; Mind tükör volt: egymagából Tűnt nekem föl nép, s haza.
És ne gondold, hogy kihalnak Sujtott népek hirtelen, Amig össze-zeng a dalnok S a nemzeti érzelem. Tán veszélyt, vagy annak látszót Vélsz a honra tűnni fel: Hát van lelked, a szent zászlót Épen akkor hagyni el!?
Oh, ha méltóbb s új kobozzal A megifjodott hazát Zönghetném még Homérosszal; Ne csak mindig panaszát! De legyek, ha veszni sorsa, Húnyó nép közt Osszián, Inkább, hogysem dalok korcsa Közönyös harmóniám!
(1877 aug. 8)
MEDDŐ ÓRÁN
Belenézek a nagy éjszakába, Alszik a föld, maga árnyékába’; Itt vagy amott csillagok röppennek: Gondolatim is úgy jönnek-mennek.
Gondolatom szappanbuboréki Csillogók, mint odafenn az égi: De töredék mindkettőnek utja Mind szétpattan, mielőtt megfutja.
(1877 aug. 9)
VÁNDOR CIPÓ
Kinek nyúlfarknyi a reménye S többé se kér se vár sokat: A multban él, ez ócska lom közt Tesz-vesz, keresgél, rakogat. Emlékeimmel olykor én is, - Mint rongya közt egy vén szipó28 Elbíbelődöm: ilyen emlék Ama fentírt vándor cipó.
28 Anyó, szipa, szipirtyó, szipó. - A. J.



311
A tékozló fiú regéjét Sokan csináltuk újra már: Én nem vagyont, kincset pazarlék, (Apámnak is lett volna bár!) Hanem jövendőt, biztos állást, Meg ami erre útnyitó, Légvárak-, ábránd- s délibábért... Tanulság: egy vándor cipó.
Hogy aztán a goromba élet Jeges zuhannyal önte le: „Megyek - kiáltám - vészes út ez, Vissza megint bölcsőm fele!” Ma fizetés-nap; húsz forintra Jut húsz krajcár „proporció”: Harminc gyalog mérföldre abból Kifutja... egy vándor cipó.
Mondám s tevém; - a dél-ebéd már A nagy országuton lele; Sebaj! kinek hátán a háza És kebelén a kenyere. De majd az estve!... hátha rablók... Eh! nincs velem sok földi jó: Egy zsebkendőbe minden elfért: A gárdrob és vándor cipó.
Egy bot talán jó volna mégis Ahol egy tört „lógó”-darab! Ettől ugyan valódi medve Nem fél; de képzelt megszalad. Most éjszakára fel, a „bércnek!” Előttem rónaszéki só Megy sok szekéren: biztosabb már A vándor és vándor cipó.
Kérdik: ki és mi? hova mászkál? Hang csúfos, a nyelv idegen; Szepeg biz ő, s azt mondja: dászkál. Most haza indult betegen. Bükkös tetőn éjjel kifognak, Pór-élc megöklel, mint tinó: De tűznél, mit kazalba raknak, Jólesik a vándor cipó.
Hűs hajnalon (még mind üressen Lógtak ki a járom-szegek) Bucsút köhintve, megiramlva S a késő hajnalig, megyek. Ott száraz ágból, korcsma végin, Lombsátor a közös „ivó”:



312
Ott deszka-pad lapít deszkává, S párnám csak a vándor cipó.
Hanem a szép táj bűvöl így is, Oh, ifju könnyedvérüség! Ím ott dülőnkint a hegyoldal Harmat-szivárvány színben ég; Lent, sziklavölgyben, fakupával Csurgó kinál, oly csábitó! Az útas keble megtelik... de Bezzeg fogy a vándor cipó!
Bérc elmaradt; tölgyes lapályon Visz útam, napja már negyed; Tölgy sincs azontúl, - visszanézve Látom csak a kéklő hegyet. Posványiban, mint lomha sertés, Ferdőzik az ecsedi tó; Rekkent a hév nap, útas izzad, Bár könnyű a vándor cipó.
Egy híd megől hajdú behajszol, Gazdája kérdi: „Útlevél?” Az nincs bizony, - de iskolából Van bizonyítvány, még kevély. Az isten áldja! elbocsátott, Lévén maga, mint neve, Jó: Így szabadult a „fogdmeg-eddmeg” Körmébül vándor és cipó.
Égő homokban, itt a „város, Amott a nagy kollégyiom Hátall ki, mint szamár a nyájból: Maradj te, zárt paradicsom! Hogy szem ne lásson, félre csaptam Egy útcán (neve is „Csapó”); Pénz nincs, kerűlöm a „kenyér-sort”: Pedig hol a vándor cipó!?...
Az elfogyott, erőm is elfogy; Már útban egy egész hetem; Itt pap lakik, tán könyörűl is: Bezörgetek - nem tűrhetem! Elborzadék... ha rám rivallna: „Pusztulj, csavargó, naplopó!” S lekaptam újjom’ a kilincsről: „Adj lelket még, vándor cipó!”



313
Elérem végre a szülőhont; Fedd és gunyol rokon; barát, Csak egy nem: az anyai szívnek Érzém üdítő sugarát. Ezt nem felejtém soha, ámbár Lettem suhancból nagyapó, Ezért méltattalak dalomra Téged, szerény vándor cipó.
(1877 aug. 11)
ŐSZIKÉK
I
Olvasó, ha fennakadsz, hogy Könyvem címe „Őszikék”, Tudd meg: e néven virágok Vannak ősszel, és - csibék.
Ha virágok: a deres fű Hantját szépen színezik; Ha csibék: ez is megjárja, Ki olyanra éhezik.
A virágnak nincs illatja, Ha megcsapta őszi dér; De csibének húsa, vére S a konyhában többet ér.
(1877 aug. 13)
II
Amit én a zugba jegyzék, Nem hagy bennem mély nyomot, De enyhültem, hogy kiöntém, Amikor fájt és nyomott.
Isten látja, az enyéim Tán nagyon is szeretem, És ha fáj a vélt mellőzés, Lopva ide temetem.
Mint Midás király borbélya Ura fején hogy mit lát: Óh ne keljen elsusogni Soha innét lenge nád.
(1877)



314
SEMMI TERMÉSZET
No, kertész úr, ma szép esőnk volt: Éled fű és virág, Büszkébben tolja égnek a fa Megifjult sudarát; A levegő tisztán borul ránk Mint egy opál-paizs; Egy-két nap ittasan hever majd Az útak pora is.
„Hja! lássa kérem, - az esőnek Örvendjen a paraszt, Nem öntöz, - vár buzát az égből És kap helyette gazt; Én bízom a kannába, csőbe, Attól zöldül gyepem; Eső!... mit ért az én szakomhoz? Azt nem szivelhetem.
Ha vártam, elmarad; ha sok volt, Hétszámra meg nem áll, S nem mondhatom: no, zárd el a csőt, Te Janó, te Mihál! Tőből kimossa gyenge pástom, Az út iszap, mocsár, Virágim dúlva, - felkötözni Egy héti munka vár.
Ha meg viharral, jéggel indult, (Mi nála rossz szokás) S fát tördel és ágyat lepaskol: Van itt káromkodás. Ezért mondom: hogy az eső oly ,Túlhaladt pont’ ma már, Mint főzni a nyilt konyha, - melyen Vesződjék a szamár!”
Lám hova jutna a müvészet Csak egy pár századig: De közbe ront a vad természet S belé kontárkodik.
(1877. aug. 17)
HÍD-AVATÁS
Szólt a fiú: „Kettő, vagy semmi!” És kártya perdül, kártya mén; Bedobta... késő visszavenni: Ez az utolsó tétemény: „Egy fiatal élet-remény.”



315
A kártya nem „fest”, - a fiúnak Vérgyöngy izzad ki homlokán. Tét elveszett!... ő vándorútnak - Most már remény nélkül, magán Indúl a késő éjszakán.
Előtte a folyam, az új hid, Még rajta zászlók lengenek: Ma szentelé föl a komoly hit, S vidám zenével körmenet: Nyeré „Szűz-Szent-Margit” nevet.
Halad középig, hova záros Kapcsát ereszték mesteri; Éjfélt is a négy parti város Tornyában sorra elveri; Lenn, csillagok száz-ezeri.
S amint az óra, csengve, bongva, Ki véknyan üt, ki vastagon, S ő néz a visszás csillagokba: Kél egy-egy árnyék a habon: Ősz, gyermek, ifju, hajadon.
Elébb csak a fej nő ki állig, S körülforog kiváncsian; Majd az egész termet kiválik S ujjonganak mindannyian: „Uj hid! avatni mind! vigan.”
„Jerünk!... ki kezdje? a galamb-pár!” Fehérben ifju és leány Ölelkezik s a hídon van már: „Egymásé a halál után!” S buknak, - mint egykor igazán.
Taps várja. - „Most a millióson Van a sor: bátran, öregem!” „Ha megszökött minden adósom: Igy szökni tisztesebb nekem!” S elsímul a víz tükre lenn.
Hivatlanul is jönnek aztán A harmadik, a negyedik: „Én a quaternót elszalasztám!” „Én a becsűletet, - pedig Viseltem négy évtizedig.”
S kört körre hány a barna hullám, Amint letűnnek, itt vagy ott. Jön egy fiú: „Én most tanúlám Az elsőt; pénzem elfogyott: Nem adtak: ugrom hát nagyot!”



316
Egy tisztes agg, fehér szakállal, Lassan a hídra vánszorog: „Hordozta ez, míg birta vállal, A létet: mégis nyomorog! Fogadd be, nyílt örvény-torok!
Unalmas arc, félig kifestve Egy úri nő lomhán kikel: „Ah, kínos élet: reggel, estve Öltözni és vetkezni kell!” Ezt is hullámok nyelik el.
Nagy zajjal egy dúlt férfi váza Csörtet fel és vigyorgva mond: „Enyém a hadvezéri pálca, Mely megveré Napleont!” A többi sugdos: „a bolond!...”
Szurtos fiú ennek nyakába Hátul röhögve ott terem S ketten repűlnek a Dunába: „Lábszijjra várt a mesterem: No, várjon, míg megkérlelem!”
„Én dús vagyok” kiált egy másik S élvezni többé nem tudom! -” „Én hű valék a kézfogásig S elvette Alfréd a hugom’!” Eltűnnek mind, a járt uton.
„Párbajban ezt én így fogadtam: Menj hát elül, sötét golyó!” -„Én a szemérmet félrehagytam, És íme, az lőn bosszuló: Most vőlegényem a folyó. -”
Igy, s már nem egyenkint, - seregben, Cikázva, némán ugranak, Mint röpke hal a tengerekben; Vagy mint csoportos madarak Föl-fölreppenve, szállanak.
Órjás szemekben hull e zápor, Lenn táncol órjás buborék; Félkörben az öngyilkos tábor Zúg fel s le, mint malomkerék; A Duna győzi s adja még.
Néz a fiú... nem látja többé, Elméje bódult, szeme vak; De, amint sűrübbé, sűrübbé Nő a veszélyes forgatag: Megérzi sodrát, hogy ragad.



317
S nincs ellenállás e viharnak, Széttörni e varázsgyürüt Nincsen hatalma földi karnak. Mire az óra egyet üt: Üres a híd, - csend mindenütt.
(1877 aug. 22)
KORTÁRSAM R. A. HALÁLÁN
Kidölt immár sok ép, erős, Ki velem indult és haladt; Kevés itt fenn az ismerős: Oh, mennyivel több föld alatt!
Reményem - elzárt völgy-fenék, Nincs onnan út, kivezető; Emlékezet üdítne még De az meg egy nagy temető.
Ott fekszenek távol, közel; Egy-egy külön sír jeleli Futó harcban hol estek el Mint a Horácok elleni.29
S én a pályán vagyok ma még, Leggyöngébb a futók között; Fenntart egy szálnyi tartalék, Bár testem és lelkem törött.
Még elkerült ásó, kapa S tán engem a sors arra tart, Hogy visszanézve, mind csupa Sirhalmot lássak, ravatalt.
Most a tiédet hantolák: Im, tőlem is rá egy göröngy! Oh! hitte volna egy világ, Hogy te elébb bucsút köszönj?
Egy nap derült volt rád s reám: Nem várhatál még keveset?... De sírunk sem lész messze tán, Ha bölcsőnk oly közel esett.
(1877 aug. 25)
29 A Curiatiusok. (Célzás a Horatiusok és Curiatiusok viadalára, amint e mondát Livius (I. k.) elbeszéli. A. J.



318
HÍRLAP-ÁRULÓ
Mindenki annyit ér, ahogy Betölti hívatását: Nézd ezt a vén ujsághordót: Becsűlöm a szokását. Hajnalba’ már lót-fut szegény, Öllel van a csomagja, S mit nem csinál - kit nem kinál, Míg számonkint eladja.
Nem kérgesült bürokrata Ő, aki - mintha ebnek Úgy dob feléd egy szót, irást, S fittyet hány a tömegnek. Ő nyájas, emberségtudó, Megadja tituládat: „Méltóságos” - „nagyságos” úr Amennyiről beláthat.
S hogy tudja kötni a gonosz! Látszik, nem mái gyermek: „Tessék, uram! győz az orosz -” Kiált oda egy szerbnek; „Tessék, uram! nyolc az ezüst, Napoleon meg tíz ma.” „Győztünk, uram! mi, a török...” Ha térdig ér a csizma.
„Kisasszony! a FŐVÁROSI... Van benne hír, novella -” „Ifj’úr, ni, hogy’ áll Gorcsakoff Tótágast, mint egy vella!...” Ha nincs vevő, olvas maga Egy harapást s tovább megy, Hogy, majd ha lesz, ajánlattal Megint győzhesse a begy.
Elkérkedik negyvennyolccal, S nem hiszi, hogy hihetlen, Hogy ő akkor több hirlapot Árult el a „szigetben.” „Igaz, még csak suhanc valék, De a torkom hatalmos: „Friss MÁRCIUS-ból száz forint Egy estve, itt, uram! No’s?...”



319
De van mégis, kit ő lenéz, Gyülöl, nem méltat szóra, Haragszik rá, mint borbély az Ön-beretválkozóra: Ez „piszkos” ember, akire Ránézni is utálat: Nem egyenkint vesz hírlapot, Hanem - évszámra járat.
(1877 aug. 25)
NÉPDAL
Duna vizén lefelé úsz a ladik, A ladik, Róla muzsikaszó, guzlicaszó, csimpolyaszó Hallatik; Juhaj! viszik a piros almát, barackot, Juhaj: Kevibe Szent-Endréről menyasszont!
Piros almát eladják a budapesti Piacon, Abbul cifrálkodik Kevibe’ a piros arcu Menyasszony: Juhaj! de derék ruha ez a fejkötő: Megfér ezalatt akármennyi szerető!
Kevi csárda reggel óta tele van, Teli van: Ott járja a kolót egy éles késsel, véres késsel A Jovan: Juhaj! piros volt, de csak férges alma volt, Asszony, csinos volt, de azért csak r--a volt.
Duna vizén lefele úsz a ladik, A ladik, Róla hejjehujja, szitok-átok, dávoria Hallatik: „Juhaj! közel már Alexinác, Knyazevác: Engem Kevi-Rác, többet ugyan sose látsz!”
(1877 aug. 28)
BONCZÉK
Boncz urat, én dalom, el ne feledd! Verebet fog, ha megénekeled, Mert hiu a fiu rettenetes: Hírre ha kap neve, szíve repes.



320
Nem fiu már ugyan Boncz, az öreg, Sőt fia, Náci se mái gyerek, De kifog ősz hajon, ócska koron A pamacs, a kefe, bécsi korom.
Szép ösi birtokon él a család: Kapja örökbe a hívatalát: Napdíjon kezdte az impetrátor, Nyugdíjon végzi a többi fráter.
S merje tagadni akárki fia; Hogy nem a fő arisztokrácia!... Fiai, lányai mind csupa Boncz, Kit csak az új divat ingere vonz.
Játszik evésben-ivásban urast, Félre dehogy tesz egy árva garast. Volna hat annyi a jövedelem, Jelszava: „a kiadást emelem!”
„Piszkos” az őneki, nem „zsenerőz”, Aki - talán fukar és maga főz?... Nem, hanem aki, - ha elveri mind, Ad neki ál-ökonómia-szint.
Már neki mindene drága legyen! Hármat igér, ha te tartod egyen; Tán nem is étel az, amit eszik, Hanem az ár, ha magasra teszik.
Látszani, játszani vágy szerepet, Otthon elég neki barna retek, Mert mikor ingadoz a sulyegyen, Tud takarítni, hogy - páholyt vegyen.
Élj „urasan”, apa és fia Boncz, S hogy ki ne essék szádbul a konc, Sose köszöntsd a lenyugvó napot, Ami kel, annak emelj kalapot.
(1877 aug. 30)
AZ ELAGGOTT FÜLEMILE
Ki már több nyarat élt, beteg, szeretne is elköltözni, de nem tud; csak gubbaszt az őszi fán; hű párját elvesztette, régi dalait elfeledte, megkisérti olykor, de közepén belésűl, abba hagyja. Így üldögél, vagy lomhán átrepül egyik fáról a másikra, tépett fakó köntösében; még a verebek is kicsúfolják.
(1875-1880 körül)



321
VÉGPONT
Punctum finale
Sebtében eddig irtam; Két hóra nem kevés; Most, ím, erőt vesz rajtam A régi csüggedés.
Hisz’ szép a nagy önérzet, Kivált ha igaz is, S merészen győzi röptét A szárnyas Pegaz is.
Az én ágaskodásom Nem ér egy fakovát: Csak a cigány vagyok, ki „Biztatja a lovát!”
(1877 szept. 11)
MÉG EGY
Mit is akarsz?... nézz az időre: Ősz van, s neked bús télre jár, Szemedben köd lett a sugár, Dér, hó leszállott a tetőre.
Nyílhatnak a fán csalvirágok: Nem lesz érett gyümölcse már; Hallgat minden dalos madár: Csak - a beszédes liba gágog.
(1877 szept. 12)
ÉNEK A PESTI LIGETRŐL
Kimentem a ligetbe újra Hosszacska távollét után, Hogy lássam: fűve, berke, útja Minő hatással lesz reám. Annak találtam most is, ami, (Régóta búvom, s eleget), Úgy összeillünk párosan mi: Kopott ember, kopott liget.
Már útja is (kettő viszen ki) Zilált kedélyhez jól talál: Az árnyasabbat sok nép döngi, És bűzös mint a döghalál; A másik szép, de hő sugáru, Oldalt paloták és - romok, Kevély, nagy boltokban zsibáru, S dűl Rákosról be a homok.



322
Ki a korral szeret haladni, Vasútra váltja fel magát, S örül, ha van hely felakadni S úgy lógni ott, mint egy kabát. De én rozzant szekérre űlök Tized magammal (a baki Trónt nem igénylem) - és repűlök Hogy a velőmet rázza ki.
Ott, a kapun kivűl, leszállunk, Illet szerénység mindenütt, Szerencse, ha - míg bétalálunk Egy fényes hintó el nem üt. Benn, összevissza, minden sarkon Kintorna, koldus, bűn, nyomor; S hogy örömünk teljék a parkon: Jó legyen a fül, szív, gyomor!
És mégis, a liget nekem szép, Valahogy a lelkemhe’ szól, Ha elbolyongok félre, messzébb A köznép tolongásitól; (Nem az egy-ingre vetkezettet Értvén csupán e név alatt: Köz nép az is, mely toilettet Fitogtatván, körben halad.)
Szabadság - és hogy biztos szárazt Érzek, hat így rám; hogy e kis Ligetből (bár maga kifáraszt) Mehetnék a Tiszáig is!... Keletre, mint a berki szellő, Mely a lombok közt rést talál... Keletre, mint az égi felhő, Mely ott egy kedves sírra száll.
Szabadság - amelynek nevében Tűröm, ha víg pünkösti nép A „rendet” elnyomtatja szépen, S le is fekszik, ha fűre lép; Hogy itt nincs tábla, tilalomfa. Vagy ördög hajt rá, ha van is; Hajrá, fiúk!... ifjú koromba’Úgy tettem volna magam is.
Laptával ott kemény „bolhákat” Oszt és kap egy sereg diák: Itt „cica-játékot” találgat És bámul e német világ; Azt gondolom: a liba-pázsit. Már nézem is: hol a ludak? S a tó körűl a kép vonásit Bevégzi néhány hattyu-nyak.



323
Egyszóval, én e ligetecskét Így is, ahogy van, szeretem; Örömmel töltöm itt az estét, Egész majorság ez nekem, (Más nincs is a kerek világon.) Itt látom az év szakaszát, Mikor hajt rügy, levél az ágon, Mikor pendítik a kaszát.
Az ég itt nem pár négyszeg ölnyi: Holnapra könnyű az időt Nagy-biztosan megjövendölni, (Emlékszem, egyszer már betölt). Van nádas itt, van bucka, posvány, S talán azért is szeretem, Hogy amint csínosul, kimosdván: Húsz éve már, hogy követem.
Mert nem varázs-ütésre épült, Mint túl ama pompás sziget: Ott lestem, amint lassan szépült, A változást mindeniket; S egy megnyesett, vagy megporondolt Ösvény, beültetett ugar, Nekem az mind új-új öröm volt De ez nem történt oly hamar.
Most sem marad el, ami késik, „Szirtet kivölgyel sűrü csepp,” Már eljutánk az öntözésig, De sárgaságban vész a gyep; Jut majd talán ez úti sárból A fűnek is egy korty ital, Hogy felzsendülhet a kopárból Megéri, aki fiatal.
Engem bozótja, gazza nem bánt, Mert a gyom is természetes; Nem is szidok tanácsot, kormányt, Ha útam kissé szemetes; Tudom, hogy itt az ősz, ha lábam Alatt megzördül az avar, S nyomot vesztek a sokaságban (Csak a szó lenne több - magyar!)
Természetet s magányt keresvén Fel nem söpört falevelen, El-elvisz egy kalandor ösvény A „rengetegbe” (képzelem); Hol fű, fa zöldebb, - annak selyme Nem törle annyi csizma-port, Ennek se hántá buta elme Kérgét le, vagy részeg csoport.



324
És gondolatim a „vadonban” Ha jőnek, eljátszom velek, Ábránd s szivarfüst közt; - azonban Órámra-mimre ügyelek; Szemeim a zöld szigetbe néznek, Hol a vidám ifjú-öreg Történetét a magyar észnek Megírta - most már szendereg.
Nyugodjék!... méltóbb napi munkát Nem végzett nála senki sem; Sirjára, - mit most vadonunk ád, E kis gyopár-szálat teszem. S tétlen tovább bolyongok ismét, Egyéb dolgom sincs, igaz a, Mint várni nyugton a napestét S elmenni csöndesen - haza.
El is megyek, tán nemsokára, Hír-név, dicsőség nem maraszt; Tudom, mit ér fagyos sugára, Itt is megtanulhattam azt: Nyerd bár világi életedben Ég s föld minden koszoruit: Neved csak az, mit e ligetben Egy sirkő rád olvas: Fuit.
(1877 szept. 17)
PLEVNA
A Haemus ormán s a Dunánál, Ím, óriások harca foly: S az én múzsám - kisebb magánál A porba’ játszik, ott dalol.
Hát hol van a magasztos ének, Mely a győzőt megilleti: Hogy két világra zöngenének Neve méltó dicséreti?
Hol a lant, melynek húrja váltson, S ne a nagy tetteknél alább? S a harc zaján is túlkiáltson: Csak diadalra!... csak tovább!...”
Ki zsarnok volt s Európa réme, Most ezt nagy rémtől menti meg, S a népszabadság szent nevébe’ Övé a zászló, mely lebeg.



325
Mert így jutnak, idő lejártán, Magok a szerencsétlenek Szabadsághoz, kik most a sárkány Szemétől megszédültenek.
Elvész, bizony, varázsa, bűve, Mikép hatalma megtörött, S ez a győzelmi zászló műve, Mely leng a vérmező fölött.
Azért e zászlónak dicsőség! S magyar ajakról kétszeres!... Ha volna költő - volna Ő még, Kit vágyunk holtan is keres!
De én lantom bágyadt idegjét Addig feszítni nem merem, Habár olykor elhagyja szegjét S unalmat űzni dalt terem.
S nem szólok népem - a magyarhoz, Tán meg sem ismerné szavam; A szebb napnak, mit e vihar hoz, Örűlök csendesen, magam.
Szabad, egy még érző tetemnek, Sírig szeretni a honát: S e diadal-nap életemnek Megaranyozza alkonyát.
(1877 szept. 21)
ÍGY IS JÓ
Szép a független nyúgalom: Megérleli egy-egy dalom; Nem mintha nem volnék beteg, De nyugtat az, hogy - lehetek.
(1877 szept. 24)
EX TENEBRIS
Keserűből jön az édes, Édesből a keserű; Rekkenő nap nyugta kétes, Szebb, borúra várt derű.
Ma ködös szem, mord kedéllyel, Holnap tisztább mindenik: Meghozhatja - tán egy éjjel, Hogy majd „új fény jelenik.”



326
Vagy, ha ez nem, a vakságnak Kiürítem poharát, S az „örök világosságnak” Várom fénylő sugarát.
(1877 szept. 24)
VÖRÖS RÉBÉK
„Vörös Rébék általment a Keskeny pallón s elrepült -”30 Tollászkodni, már mint varju, Egy jegenyefára űlt. Akinek azt mondja: kár! Nagy baj éri és nagy kár: Hess, madár!
Ő volt az, ki addig főzte Pörge Dani bocskorát, Míg elvette a Sinkóék Cifra lányát, a Terát. De most bezzeg bánja már, Váltig hajtja: kár volt, kár! Hess, madár!
Pörge Dani most őbenne Ha elbotlik se köszön, S ha ott kapja, kibuktatja Orrával a küszöbön. Pedig titkon oda jár, Szép asszonynak mondja: kár! Hess, madár!
Cifra asszony színes szóra Tetteti, hogy mit se hajt: „Kend meg köztünk ne csináljon Háborodást, házi bajt, Nem vagyok én csapodár.” Rebi néni mondja: kár! Hess, madár!
Másszor is jön, hoz fehér pénzt, Piros kendőt s egyebet: „Nesze, lyányom? e mézes bor Erősítse a szived: Szépnek úgy nem tenni kár!” - „Hadd jöjjön hát a kasznár.” Hess, madár!
30 E két sor népmondai töredék. - A. J.



327
Háborúság, házi patvar Attól kezdve van elég; De nem hallik a szomszédba: Pörge Dani tűri még. A bölcső is ott van már: Künn egy varju mondja: kár! Hess, madár!
„Asszony, ördög! vidd apádnak Haza ezt a gyermeket Ne! a varjut (hol a puskám?) Útra meglövöm neked.” Varju azt se mondja: kár! El sem is rebbenti már: „Hess, madár!
Híre terjed a helységben:. „Tudjátok, mi az eset? Pörge Dani egy varjút lőtt S Rebi néni leesett!” Rebi lelke nem vón’ kár: De, mint varju, visszajár Hess, madár!
Gyilkost a törvény nyomozza; Szegény Dani mit tegyen? Útnak indul, bujdosásnak, Keskeny pallón átmegyen. Szembe jött rá a kasznár. Varju elkiáltja: kár! Hess, madár!
Keskeny a palló kettőnek: Nem térhet ki a Dani; Egy billentés: lent a vízben Nagyot csobban valami. Sok eső volt: mély az ár. Varju látja, mondja: kár! Hess, madár!
Bujdosónak kín az élte; Reszket, ha levél zörög: Felvont sárkányt vesz kezébe, Hajtja éh: „megállj, görög!” Varjú mind’ kiséri: „kár!... Fennakadsz te, szép betyár!” „Hess, madár!”



328
„Most ebédre, hollók, varjak Seregestül, aki van! De szemét ne bántsa senki: Azzal elbánok magam.” Fekete volt; mint bogár: Asszony ott sír: „mégis kár! Hess, madár!”
Vörös Rébék általment a Keskeny pallón: most repűl; Egy varjúból a másikba Száll a lelke, vég ne’kül S kinek ő azt mondja: kár! Nagy baj éri és nagy kár. Hess, madár!
(1877 szept. 26)
INTÉS
Jó költőktül azt tanultam S adom intésül neked: Sose fáradj, sok cifrával Elborítni éneked!
Szólj erővel, és nevezd meg Ön nevén a gyermeket; Szólj gyöngéden, hol az illik, S ne keríts nagy feneket.
Olykor egy-két szó is jobban Helyre üti a szeget, Mint az olyan, ki beléhord Földet, poklot és eget, S ordít, amíg elreked.
(1877 szept. 29)
PÁRVIADAL
Paulo majora canamus
Asszonyért nem méltó vívni, Mert, ha tiszta, nincs is ok; Ha nem az már, olyanért meg Egy lövet port szánni sok. Amit erről álmodám, Az sem tréfa-dolog ám: Elmesélem, hogy más ember Hadd okuljon a csodán.



329
Meneláosz hősöm neve;
Róla írt volt már Homér, S amit ő írt, nem is adnám Ezer ilyen álomér’; De az álom, ész ne’kül, Mindent össze-vissza csűr, Hogy jelen, mult és jövő közt Semmi hézag, semmi űr.
Meneláosz nője szép volt, Ám nevezzük így: Helén, De Paris után bolondult, (Csak a várost értem én): Drága köntös, pipere, Csalta onnan: „jöjj! gyere!” Addig csalta, egyszer arra Fordult férje szekere.
S minthogy ott nem a „jó erkölcs És isteni félelem” Uralkodnak: hanem olló, Csipke, rojt, cafrang, selyem: És ott mindez eladó: Minden asszony „mutató”; Ezer nézi: nő, ruháját, Magát utca-koptató.
Nő birál, csodál, irígyel, Tanul, gunyol és nevet, Férfi angyalt-mit fecseg, de Gondol aztán egyebet. S ki ne vágynék a deli Szép Parisnak tetszeni? Nőben épen megfordítva Voln’ természet-elleni.
Hát Helén ne tudná, hogy - mint Köntös farkán por, szemet, Úgy tapad rá sok rejtett vágy, Úgy vonszol minden szemet? „Hadd söpörjön! hisz selyem; Hadd tapadjon! leverem!” A királylány így von „aranyFolyosót”31 - azt képzelem.
S már az útca sem elég tág: Hadd nyiljék meg a szalon; Idehordva szőr-, selyem-rongy, Üveg, forgács, drága lom.
31 A népmesében. - A. J.



330
S minden, amit nézni kell; Miben ész s kéz remekel, Hogy divatnő csóka-fészkét „Fényesnek” tüntesse fel.
Meneláosz e zsibvásárt Győzi kinccsel - hisz király; Ő is beáll „műértőnek”; Rendel, választ és birál; Lássa meg, ha jő, Paris, Hogy izlése volt, van is: Mikor nőjét választotta, S most egyéb dologban is.
Már kitűzve a hét’ napja, Nap’ órája-ideje, Amikor Parist „fogadja
Monsieur Ménélas s neje.” Pontban (illőt késve) jő A madame és monsieur;
(Mert az is van: hol Paris jár. Hogy’ maradna el a nő?)
Bók, köszöntés megtörténik Mindkét részről comme il faut, S megindul a nyelv-ballet tánc. Lábujjhegyen jár a szó; A társalgás kellemes, Fürge, finom, szellemes; Drága szőnyeg: a fonája Sem lehet más, mint nemes.
Másszor őket látja „otthon” Vendégül monsieur s madame; És ez így foly, váltva, mindig (Ha ugyan jól álmodám) Így foly télen, tavaszon, Ameddig tart a saison; Meneláosz mondja végre: „Közelebb elútazom.”
De „királyok” szándokát is „Boldog isten birja” lám! Meneláosz homlokában, Kétfelől, az oldalán, Támad olyan valami, - Röstelem is mondani Mint bakőznek, ha tavaszra „Címert” készül hajtani.



331
Üt szeget mindjár’ fejébe, Tompán bámul, hogy mi a? Majd gyanít, sejt, elborítja Sötét melancholia. Érzi, hogy nő két kis ág, De tükörből mit se lát; Ő nem látja, csak tapintja Nem tudom, más? a világ?
Csak tapintja, tapogatja, Amint homloka fölé Széles körben felkanyarul, Mint a lombár ököré. Dühös érte: „nem türöm! Monsieur Parist megölöm! Ezt az izét a fejemről Az ő testén letöröm!”
Most tíz évi harc - - Bocsáss meg, Homér apánk szelleme! Azt nekem leénekelni Másik tíz év kellene: Hol leszek én akkor ám!... Hadd fuvom el, szaporán; Csak jól végződjék az affaire. Mindegy, későn, vagy korán.
Küldené hát bajsegédit, Ez rövid harc és modern, (Bárha még majom korunkból Maradt józan elve fenn: Tegyenek az okosok Fejjel úgy, mint a - kosok:32 Akkor a szűz becsületről Tisztul minden seb, mocsok.)
Küldené, mondom, segédit, De bizonyitéka nincs, (Van bizony, de hogy’ szerezte, Földerítve még a’ nincs.) Szerencsére jő Paris; Összenéz a két „hamis”, Össze is mosolyg: de hátul Suhog a szíj, csattan is.
Meglevén a „casus belli” (Ez művelt kor divatja, Méltó az ős „majom-elvhez”) Szentesítve a csata.
32 Lásd a szerecsen párbajt leírva s rajzolva valamelyik képeslapban. - A. J.



332
Kupak-tanács egyre tart; Kérdik: pisztoly-é, vagy kard? Meneláosz nagyot gondol És sötéten mondja: - szarv!
Ez bolond!... álomnak is... de Kérem:”aegri somnia”, Már csak így kell e kalandnak Valahogy lefolynia; S ha Paris vagy embere (Nincs hasonló fegyvere) Kifogást tesz: vívjon karddal; Mit törődöm én vele!
Kinek szarvat ád az isten, Vívni ösztönt is nyere; A komort33 is hajtja mindjár’ Tülkölődzés ingere. Meneláosz vére forr, S mint Nabuchodonozor Áll ki, ahogy meg volt szabva Az idő s hely: hol? mikor?
De Paris nejét küldé csak (Hisz’ Homér is dalolá: Hogy’ szaladt meg a csatából, Egyenest az ágy alá;) Szívességből a madame Megteszi, de kölcsön ám, Holmi apró elnézésért, A multban, és ezután.
Úgy láttam, mint most... azaz jól Láttam szembehunyva is, Vörös plaidban s parasollal Hogy állt ki madame Paris. A királyt riasztja: hők! Az dühében vágtat, bőg: S ne vón’ ott a Vendôme-oszlop Megsiratnák, drága nők!
Madame oly ügyes ugrással Terem az oszlop mögé, Hogy Meneláosz úr annak Törzsökén szarvát szegé. „Becsületem mentve!” mond, „Enyim a vivó porond!” S haza indul és Helént is Haza viszi - a bolond!
33 Így nevezik a fiatal bikát vagy bikás ökörtinót. - A. J.



333
De azért tört szarva könnyen, Mert alul nő új kis ág; Mind’ tapintja, s hallgatódzik: Mit szól már most a világ? A világ - üt gúnykacajt, Pletykaszót pletykára hajt; Szép Helén meg könnyü szívvel Mondja el a - „kutyabajt”!
(1877 okt. 4)
TETEMRE HÍVÁS
A radványi sötét erdőben Halva találták Bárczi Benőt. Hosszu hegyes tőr ifju szivében; „Ime, bizonyság Isten előtt: Gyilkos erőszak ölte meg őt!”
Kastélyába vitette föl atyja, Ott letevék a hűs palotán; Ki se terítteti, meg se mosatja: Vérben, ahogy volt, nap nap után Hever egyszerű ravatalán.
Állata őrzeni négy alabárdost: „Lélek ez ajtón se be, se ki...” „Hátha az anyja, szép huga már most Jönne siratni?” - „Vissza neki; Jaj, ki parancsom, élve, szegi!”
Fojtva, teremről rejti teremre Halk zokogását asszonyi bú. Maga, pecséttel, „hívja tetemre” Kit szemre vesz, ölyvként, sanda gyanú: Legyen a seb vérzése tanú.
A palotát fedi fekete posztó, Déli verőn sem süt oda nap; Áll a tetemnél tiszti pörosztó, Gyertya, feszűlet, kánoni pap: Sárga viaszfényt nyughelye kap.
„Jöjjenek ellenségi, ha voltak!” Jő, kit az apja rendre nevez; Hiába! nem indul sebe a holtnak Állva fejénél az, vagy emez: „Gyilkosa hát nem ez... újra nem ez.”



334
„Hát ki?...” riad fel Bárczi sötéten, „Boszulatlan nem foly ez ösi vér; Ide a gyilkost!... bárha pecsétem Váddal az önnön szívemig ér: Mindenki gyanús nekem, aki él!”
„Jöjjenek úgy hát ifju baráti!” Sorra belépdel sok dalia: Fáj nekik a hőst véribe’ látni, S nem harc mezején elomlania. Erre se vérzik Bárczi fia.
„Jöjjön az udvar! apraja, nagyja... Jöjjön elő Bárc, a falu, mind!” Megkönnyezetlen senki se hagyja, Kedves urára szánva tekint. Nem fakad a seb könnyre megint.
„Jöjjön az anyja! hajadon húga!” Künn a leány, már messze, sikolt; Anyja reárogy, öleli búgva: Mindre nem érez semmit a holt: Marad a tört vér - fekete folt.
„Jöjjön utolszor szép szeretője, Titkos arája, Kund Abigél!” Jő; - szeme villan s tapad a tőrre, Arca szobor lett, lába gyökér. - Sebből pirosan buzog a vér.
Könnye se perdűl, jajja se hallik, Csak odakap, hol fészkel az agy: Iszonyu az, mi oda nyilallik!... Döbbenet által a szív ere fagy: „Lyányom, ez ifjú gyilkosa vagy!”
Kétszeri mondást - mint lebüvölten Hallgat el, aztán így rebegi: „Bárczi Benőt én meg nem öltem Tanum az Ég, s minden seregi! Hanem e tőrt én adtam neki.
Bírta szivem’ már hű szerelemre Tudhatta, közöttünk nem vala gát: Unszola mégis szóval „igenre”, Mert ha nem: ő kivégzi magát. Enyelegve adám a tőrt: nosza hát!”
S vadul a sebből a tőrt kiragadja, Szeme szokatlan lángot lövell, Kacag és sír, s fennvillogtatja S vércse-visongással rohan el. Vetni kezet rá senki se mer.



335
Odakinn lefut a nyilt utca során, Táncolni, dalolni se szégyell; Dala víg: „Egyszer volt egy leány, Ki csak úgy játszott a legénnyel, Mint macska szokott az egérrel!”
(1877 okt. 27)
ALMANACH 1878-RA
Itt van tehát: megjött az Új év, Mint biztató előlegem; Háromszázhatvanöt nap-éjre Halvány reményszínt34 hoz nekem; Bár majd, ha eljön a valódi, Nem lesz, mint most, ruhája zöld; Inkább hiszem, hogy a küszöbnél Fejér, halotti leplet ölt.
Légy üdvöz, Év, e zöld burokban! Elfogadom a jóslatot, És köszönöm, hogy a jövőre Kilátásom’ tovább nyitod: Hisz’ egy időtül fogva nálam Látás, kilátás oly rövid!... Ha meg nem érném: gondolatban Hadd élvezem át örömid.
Mindjárt az első nap rohammal Köszönt boldog-boldogtalan; Oly ünnep ez (no! nem panaszlom), Midőn szív s tárca nyitva van; S egy „szellemdús” játék (amelynek Nem kellett nagy heuréka) A pénz-pazarláshoz időd’ is Ellopja: a „b. u. é. k.”
Aztán jön a farsang, - az árvíz Mátyás körül, mely „tört jeget”; Szegény kiöntött ürge-népség Verdesi jajjal az eget; Mi táncolunk a szenvedőkért, Bőven fogunk pazarlani: S ha nem csordúl - százezreinkből Csöppen nekik is valami.
Aztán jön, amely „gólyafőt mos” A híres márciusi hó, Ha „Gergely megrázza szakállát”
34 Az akadémiai Almanach borítéka rendesen halványzöld. - A. J.



336
No meg böjt, exekúció. E hó egy napját űltem én is Már két közép embernyomig: „Simplicius” napján születtem: „Simplex” maradtam holtomig.
Ápril minden nedvet kiszáraszt, Májusba’ jőnek a fagyok; S ha sáska, féreg, rozsda nem járt, S a június szépen ragyog S a július „meg nem szorítja”: Még a vetés bőven terem; Örvend az úr, - hát még az asszony! Lesz csipke több is, meg selyem.
Míg a paraszt izzad, mi gazdák Fürdőre járunk, hűsleni, A repce-, gyapju- s más előleg A csorbát szépen kifeni; Nem, mint apáink sűltek, - itthon Töltvén egész mélő nyarat, S nézték a vén béres hogyan vet S a tót napszámos hogy’ arat.
Szeptember - ah! szüret már nem lesz: Vagy: lesz szüret, ha bor nem is: Történeti jogát megőrzi Híven az iszom-eszem is; Különbség az, hogy míg apáink Egy canga birkán „laktanak”: Nekünk cukor kell, sütve, főzve, Pezsgő bor, osztrigák, halak.
Így, ber, megint ber fogytig-untig S „brrr!” míg az esztendő lefut; Miközben egy nap a halottak Fényűzésére is kijut, Midőn gyertyával, zöld levéllel S virággal megvendégelik, S kitesz halottjáért az élő, Mutatva dúsan, hogy: „telik!”
Majd a karácsony hozza végűl Az apró szívek örömét; De a „bubus” már nagy szakértő, Bírálva hordja meg szemét, S ha nem drágát hozott az angyal Ajak lepittyed és befagy; Biz’, édes Jézuskám, te is már A luxus terjesztője vagy!
(1877 nov. 4)



337
HAJA, HAJA, HAGYMA-HAJA...
Haja, haja, hagyma-haja, Sír a leány: mi a baja? Kicsi a lyány mint egy bögre: Nagy szerelem teszi tönkre.
„Veszett is vón’ hagyma földbe’: Nem könnyezne szemem tőle! Veszett vón’ az úrfi Pesten: Nem verne így az úristen!”
(1877 nov. 7)
DAL FOGYTÁN
Függ már szögén a hárfa; Kapcsos könyvem bezárva Mint egy koporsó. Ujjam nehéz a húron, A verset únva írom: Ez tán utolsó.
Mi haszna is, mi haszna Kél egyhangú panaszra Belőlem a dal? Még majd szememre lobban: „Közöld, ha ily bajod van, Az orvosoddal!...”
(1877 nov. 29)
A KÉP-MUTOGATÓ
Énekes história
Debreceni sokadalom! Nézz e képre, halld meg dalom: Szomorú történet esett, - Kin sok jámbor szív megesett E szomorú időben; Arrul szerzék ez új verset Ebben az esztendőben.
Első képem azt mutatja: Grófkisasszonyt feddi atyja, Mér fejére súlyos átkot, Hogyha az íródeákot Még tovább is szíveli, Kihez a sáros cipőjét Sem méltó megtörleni.



338
Im haragra lobban arca, Ősi dölyfe, mély kudarca! A leány, mint szőke harmat, Reszket, elfoly; - ajka hallgat, Vagy, ha mond is, ennyit mond: Válni nem tud, de meghalhat, Ősz fején úgy nem lesz gond.
Második kép: hogy az atyja A deákot felhivatja. Ime, ott áll; büszke, délceg; Viseletén semmi félszeg; De szegény - csak köznemes, Grófkisasszony szép kezére Már ezért sem érdemes.
Szigorún ezt tudtul adja Grófkisasszony édesatyja, S hogy sem esztendő, se’ hónap, Kitelt éve, mehet holnap. Messze ám! nagy a világ. Mélyet bókol, de csak ott áll Bátran az iródeák.
„Gróf úr! enyim a leánya, Szíve, lelke, minden vágya; Minket senki el nem választ: Kezét kérem és a választ, Ha »igen«, ha »nem« is; Rangja, fénye, java nem kell: Elveszem egy ingben is.”
Fagy, ütésre, föl nem enged: Hogy kidobják: szolgát csenget. Új kép váltja most a régit: (Nézni kell a vesszőm végit) A leányt mutatja, hogy Ezt sikoltva: „egy ingben is!” Apja lábához lerogy.
A deákkal hajduk bánnak. Szőke fürtit a leánynak Apja tekeré kezére, Mintha nem vón’ édes vére, S dobja a legény után. Hír nincs rólok, hang sincs rólok A kastélyban ezután.
Szalma-viskó s falu vége Ifju párnak menedéke; Ottan rejtve volna, s boldog, Ha tudna, vagy birna dolgot:



339
Hanem a természet kér, S már sohajjal végzi a dal: „Kis kunyhóban is megfér”.35
Avagy e kéz finom bőre Áll-e a mosóteknőre? Kit arasszal így fogunk át: E derék, bír durva munkát?... Férje könnyebben veszi: Savanyú tej neki nem kell, A fölét ha leeszi.
Őszi este, kandallónál, Az öreg gróf ott szunyókál; Bőg a kémény, künn esik, fú, Hogy belép egy szolga fiú S könnyes szemmel oda súg „Kapu-rácsnál rongyos nő áll. Azt mondja, kisasszonyunk.”
„Ha! tépesd le az ebekkel! Nincs leányom - nem volt - nem kell!” - Legszomorúbb ez a rajzon, Ezt ne nézze terhes asszony, Mert úgy jár, mint amit lát, Mint a szegény grófkisasszony Mikor üzték a kutyák.
Múlik a tél, esztendő is, Múlat a gróf, feled ő is; Nappal verseny és vadászat, Este keres vídám házat, Hol van élénk társaság; S időt ölni felkerűl ott Mindenféle furcsaság.
Asztal-írás ötvenhatban Vala itt-ott még divatban; Kisded asztal egyik lába Iró-eszközt rejt magába: A körűl sereglenek Azzal írnak másvilági Láthatatlan szellemek.
35 „Hiszen két boldog szerelmes Kis kunyhóban is megfér.”
Így végződik Schiller dala (An der Quelle...) SZEMERE Pál fordításában, mely a század első felében országszerte zengett érzelgő ifjak és leányok ajkán. - A. J.



340
Szép ajak mond: „Gróf úr nem mer Szóba állni a szellemmel.” Gróf mosolygva asztalhoz nyúl, Csak érinti: asztal indúl, Szalad ujja közt az ón, S a papírra ez van írva: Ismert kézzél: „Én, Verón.”
Arcát éri hűs fuvallat, Hátranéz s egy „ah!” szót hallat: Áll mögötte volt leánya, Már nem élő, csak az árnya, Sápadt, rongyos, - ím, minő! Karján, alva-é vagy halva? Egy idétlen csecsemő.
„Nem emelek súlyos vádat, Csak elhoztam unokádat; Teste nyugszik az enyémmel, Vad erdőben temeték el, Nézd ha élne, szép fiú; Lelke szunnyad, nem költ még fel, Nem volt arra ért korú.”
Mint kit rémes álma zaklat, Gróf néhány szót félbeszaggat; Kik ezt látják ott körösleg, Vélik olyan különösnek, Szóbeszédnek tere tág; A gróf elment; - nem is látja Többé semmi társaság.
Megy, s bezárja benső zárját Hivja gyakran holt leányát; Kulcslyukon kik hallgatóznak, Csak felét hallják a szónak: Amit a gróf maga mond; Szájról szájra suttogás kél: „Csitt... való: a gróf bolond.”
Nem, nem az még: szól, tesz, rendel Most is mindent értelemmel; De, ha asztalával írat, Hogy sebére leljen írat És ha lánya megjelen: Kérdi, kéri, térden állva: Engesztelni mit tegyen?
„Nem mondom, hogy »megbocsátok« Mert nem tőlem függ ez átok; Míg szivemben élet égett, Sem táplált az gyűlölséget,



341
Megtöré csak fájdalom; Kérjed Istent; bűnbocsátni Nála több az irgalom.”
„Monddsza hát, hol nyugszik tested? Gróf atyád már rég kerestet; Felrakattam új kápolnád, Aranyozzák büszke tornyát: Ott nyugodjál, gazdagon.” „Oh - hová kopóid űztek Jobb nekem már a vadon!”
Még egy kép jön, az utolsó: Márványkőbül nagy koporsó; (Benn egész sort rejt e kripta.) Címerét most megfordítva Vésték rá a kőlapon: Ez a sírbolt nem lesz nyitva Csak az ítéletnapon.
(1877 nov. 25)
HAGYATÉK
„Hát csak írni, mindég írni A manó se tudja, mit? Nosza, már a közönség is Lásson egyszer valamit!”
Nem akarok több izgalmat: Mert - betegnek - izgalom, Ha olvassák itt is, ott is, S bírálgatják új dalom.
Hadd maradjon, mint tizenkét Év során belém fagyott! És ne haljak meg, mint koldus, Aki semmit sem hagyott.
(1877 dec. 11)
AISTHESIS
Megérzés
Bort vett magának a tudós; Van hozzá tudománya, Van eszköze: felbontja és Izenként latra hányja:
Mi benne a szesztartalom, Mi a cukor, a mézga? Festőanyag, csersav, víz, lég Mi fínom zagyvaléka?



342
S minden hogyan másul, vegyül? Eredmény az: midőn begyül Hozzá néhány cimbora: Ihatatlan a bora!
Bor-szedni jár a vén kupec; Van néki „borpróbája”: Nem oly tudákos eszköz az, Csak nyelve, ínye, szája.
S megismeri a zamatost, Véknyat, „testest”, kövéret; Ez vén, „magát megette már”, Ez fiatal, ez érett.
Hordószagút-mit nem visz el; S ha önkint nem ereszti fel Hogy sok legyen, szapora: Nagyon kapós a bora.
*
A nyelvnek is törvényeit: Széppé, jóvá mi tészi: Nyelvész urak jobban „tudják”. A költő jobban „érzi”.
(1877 dec. 29)
FORMAI NYŰG
Pongyola járású lovadat fékezd meg erősen: S lépni tanul büszkén, tánchoz emelve nyakát.
(1877 dec. 31)
CSAK BOLDOG...
Csak boldog, aki háziúrnak Öreg napjára felcsapott. Nem próbáltam, de azt hiszem, hogy Ez már kényelmes állapot. Más dolga sincsen, mint beszedni A lakbért, ha jő a negyed. Aztán pipázni nagy csibukból S ütni csapóval a legyet.
Jön egy asszonyság, férje nem tom: Tiszt, vagy talán képviselő; Szállást keres: a háziúr most Egy roppant tervet húz elő.
*



343
Hát felszalad az emeletre, Mely gondolom már negyedik, És onnan az udvar kövére Nagyot zuhan: fővel pedig.
(1877 dec.)
PRÓFÉTA-LOMB
Mondja pedig az Úr választott hivének: Menj, hirdess végromlást a nagy Ninivének.
(1877)
AZ IDŐK...
Az időkben semmi nagyság, Az ember mind csak pénzes zsák; Szólni hozzá hasztalan: Szive nincs, csak szijja van.
(1877 körül)
A NÉMA HÁBORÚ
Fáradt szemre álmokat hoz Esős idő és ború: Azt álmodtam én, hogy hangját Elveszté a háború.
Sorba, rendbe voltak állva Az ellenfél és fele, Meg van adva ütközetre A vezérlők kézjele.
De parancsszó ajkon elfúl, Tiszt nem hallja önmagát, Trombitásnak láthatod csak Duzzadt képit és nyakát.
*
Irtóznék el a rettentő Vérontástól a világ S minden korból, új tavaszból Nem hullna el a virág.
(1877 után)



344
CIVILIZÁCIÓ
Ezelőtt a háborúban Nem követtek semmi elvet, Az erősebb a gyengétől Amit elvehetett, elvett.
Most nem úgy van. A világot Értekezlet igazgatja: S az erősebb ha mi csinyt tesz, Összeűl és - helybehagyja.
(1877 után)
SZENVEDEK ÉN...
Szenvedek én egyben-másban, Vén hurutban, fulladásban, Rokkant ideggyengeségben, Félvakságban, siketségben, S impertinens dicsőségben.
(1877-78)
VAKSÁGBAN
Köszönöm, oh Isten, köszönöm azt neked, Hogy hatvan évemig láthatnám remeked, Ezt a szép világot...
(1877-78)
A JÓ ÖREG ÚRRÓL
Ismertem én - ismerte minden, Nem oly rég azt a jó urat, Ki öreg volt már férfi-renden, S vénült korig ifjú maradt; „Öreg” névvel hódolt eszének Az a bizalmas tisztelet, Mely a szivet nem érzi vénnek, S midőn tisztel, inkább szeret.
Egy oly remek könyv mássa volt ő, Minőt - évezredben alig Nagy bölcs teremt, vagy égi költő; Melytől új eszme foganik Firól-fira az ember-észben, Élvezi nem, kor, vegyesen: Az együgyű is érti részben, De a tanult sem teljesen.



345
„Jó bácsi” már a zsenge kornak,
----------------
És a hazafiság - ne lenne Méltóbb erény mindannyinál: Azt mondanám: nagyobb volt benne Az ember a hazafinál.
(1877 után)
AZ „ÖREG” HÁZRÓL
Illa vetus dominis etiam casa parva duobus, Vertitur in templum.
Híre pora sincsen már az öreg háznak, Honnan elindultam földi utazásnak, Nem is úgy épült, hogy századokig álljon, Csak rövid tanyául, mint a fecskefészek, Míg ideje eljön a...
(1877 után)
HOC ERAT IN VOTIS
Ez volt vágyam netovábbja, Hogy ne légyek senki bábja; Kötelesség vampyr-vádja Ne háljon mindig velem: Gondolám, majd egy kis birtok Vételére pénzt szorítok, Ott el-űltetek, s el-irtok; Új erőért, mívelem.
A csatából, bár nyomorral, Fél-kézláb, de ép gyomorral Hazatérni - győzelem.
S bárha nem lesz rajta kastély, Kenyerében sem kakastéj; Sőt kopasz nyár, zord havas tél Több mint tavasz és zefir: Semmi légvár! semmi ábránd, Mi a jelenből tovább ránt, S űzve tarka szép szivárványt Mindig a jövőbe sír! Boldog az, kit a ma-hozta Örömétől meg nem foszta Sem a holnap, sem a hír.



346
Nézni - oh, mint egykor régen Ami szép van földön, égen; Boldog első gyermekségem Otthonos vidékeit;
(1878 körül)
MÉG EZ EGYSZER...
Még ez egyszer, még útószor Hadd zendűljön meg dalom; Mért sebeim’ rejtegetni? Szégyen-é a fájdalom? Tán könnyebbűl a nyilt érzés Ha sohajban rést talál: Oh, ez örök benső vérzés; Oh, e folytonos halál!
Egyedűl a társaságban, Ezerek közt egyedűl...
(1878 körül)
A SZÁJASOK
Sokan szeretnék a hazát: De gyűlölik minden fiát, Ha népszerű alkalmakon Oly nagyot, mint ők, nem kiált.
(1878 febr. 15)
EZ AZ ÉLET...
Ez az élet egy tivornya: Inni kell, ha rád jön sorja, Az örömbül, búbánatból, Karcos borbul, kéj-zamatból.
Inni hosszut és körömre, Kedvet búra, bút örömre; Sok megissza vad-őszintén: Egy-kettő vigyázva, mint én.
Kivel egykor én mulattam, Többnyire már pad alatt van: Én, ki a mámort kerűltem, Helyt maradék, hol leűltem.
De, ha végignézek romján: Oly sivár, dúlt e tivornyám! Mért nem ittam úgy, hogy jó-rég Én is a pad alatt volnék?...
(1878 márc. 23)



347
„A TÖLGYEK ALATT”
A tölgyek alatt Sokat űltem másszor, De meg is bántam E hibámat százszor: Jutott nekem érte Keserű falat; Dehogy űlök többé A tölgyek alatt!
A tölgyek alatt Verset gabalyíték; Ment, - homlokomat Sem verte veríték; Vesszőt futa, - hétszer Föl meg le szaladt Érte szegény kis vers: „A tölgyek alatt.”
„A tölgyek alatt Én űlni ne merjek, Miután lettem (Magam írom) gyermek” Nagy ménkü levélben Jött parancsolat „Avagy írjak prózát A tölgyek alatt.”
„A tölgyek alatt Beteg, ősz poéta Leűlhet ugyan, Ha nehéz a séta: Hanem aki hatvan Telet ért s nyarat, Az versbe ne fogjon A tölgyek alatt.
„A tölgyek alatt Öreg hernyók másznak, Melyek ifjan mint Lepkék karikáztak; Ez a világ rende, (Visszára halad): Aki hernyó, másszon A tölgyek alatt!
„De tölgyek alól Pindusra ne másszon, S ott mint fiatal Ne is hadonázzon; Mi vagyunk, babért ki



348
Ott mostan arat: Ő fogja be száját A tölgyek alatt!”
Mert tölgyek alatt Üte lantján csorbát, S lánglisztje közé Elegyíte korpát: Most, ha mi lisztlángot Őrölt e garad, Mind korpa ez egytől: „A tölgyek alatt.”
„A tölgyek alatt Babérjain űlve Még élhet ugyan, Nem irígylem tűle: Hanem irjon már más, Ki fiatalabb S nem rímel a b-re Igy: „tölgyek alatt.”
„A tölgyek alatt” Küldöm kritizálva: Minden sora bűn, Minden szava szálka. Nincs benne sem érzés Sem egy gondolat, Csupa üres léggömb „A tölgyek alatt.”
„Ki a tölgyek alatt, Noha csúzos karral, Üstökbe nem áll Egy nyári viharral, S ha érzi szelét, már Gyáván beszalad: Hogy’ is írna az jót, A tölgyek alatt!
„A tölgyek alatt Felhők szeme rebben” Van-e szép, vagy kép, Vagy értelem ebben? „Felhők szeme” ilyen Csoda-bogarat Képzelni... ha cédrus, Nem tölgyek alatt!...



349
„Ám, tölgyek alatt Hiú vén poéta
Megszokta nagyon Olvasni nevét a Rossz verssel, amelytől Már fű-fa szalad... Úgy ontja örökké A tölgyek alatt.
„A tölgyek alatt Beteg-é, vagy alszik? Nem oroszlány - de Szuszogása hallszik: Nosza, rugjuk főbe, Bármily fenevad, Hogy holtra gebedjen A tölgyek alatt!”
(1878 máj. 8)
NEM KELL DÉR...
Nem kell dér az őszi lombnak, Mégis egyre sárgul: Dér nekűl is, fagy nekűl is, Lesohajt az ágrul.
Nem kell bú az aggott főnek, Mégis egyre őszül: Bú nekűl is, gond nekűl is Nyúgalomra készűl.
Hátha dér-fagy, bú-gond érte, Ősze is már késő: Hogy’ pereljen sorsa ellen A szegény lomb és fő!...
(1878 okt. 10)
AKADÉMIAI PAPÍRSZELETEK II.
I
BUDENZHEZ
Igazi vasfejű székely a Bálint: Nem arra megy, amerre Hunfalvy Pál int.
(1878)



350
II BÁLINT GÁBOR RÖPIRATÁRA
melyben panaszosan kikelt az akadémia s a kultuszminisztérium ellen, hogy méltatlanul bánnak vele; de ő maga annál hevesebben megtámadta mind a kettőt.
Szegény Bálint Gábor, Boldogtalan góbé; Amennyit te szenvedsz, Mi ahhoz a Jóbé!
(1878)
III
Balassagyarmaton aszonták: Nem kell nekünk Greguss, csak Szontágh.
IV CAPUT, ALAS, PEDES...
Schola salernitana Műfordítás. Ajánlva Szász Károlynak
Vágd le fejét nyakkal, szárnyát és combjait; úgy jő Sarkantyúja elől, és a két vállperec oldalt; Most oldalra teszed s mellét elvágod a háttól, Mellhúsát (ha nagyobb) szépen lemetéled a csontról, Megtöröd a derekát s elejét nem bántod azontul, Ámde farát, hosszába, megint háromra metéled; Mindezt jó késsel, hogy húst, bőrt össze ne nyizbálj!
(1879)
EMLÉKRE
Felszólítottak verset írni a v.-i honvédemlékre. Ecce:
Itt nyugosznak a honvédek: Könnyű nekik, mert nem élnek!
(1878-9)
HARMINC ÉV MULVA
Álmaimat gyakran látogatod most is, Rég sír fedez, oh de nem nyughatol ott is, Ha ugyan jámbor kéz teneked sírt ásott S nem temetetlen bolyg földi alak-másod.



351
Volna hitünk, mint a római, a hellén, Már égne az oltár tova-tüntöd helyjén, Magad, istenűlve, örök istenek tárt Csarnokiban szívnád az üdítő nektárt.
De így is, az évek haladó terhével, Mely minket elaggít, te gyarapulsz névvel, Amit adál, abból semmi sincs elveszve: Firól-fira szállsz te, mint egy közös eszme.
Hanem én, ki veled testben együtt éltem, Elborúlok néha s iszonyodva kérdem: Vad kozák a láncsát hű szivedbe tolá? Vagy fejszével ütött agyon buta oláh?
(1879 jan. 23)
ÉVNAPRA
Ma hatvankét esztendeje annak, Mikor engem megtettek Johannak, Esztendeim hát bövibe’ vannak Nem sok időt igérek magamnak.
(1879 márc. 8)
SZÁSZ KÁROLYNAK
„Szép élet” (Kalobios) című költeménye megjelenésekor
Kalobios Károly! munkálj, örűlj, szeress: Oly nyugalmat, mint én, ne találj s ne keress.
(1879)
A SORS HUMORA
Mint folyondár, melynek Támasza kidőle, Roskad le az özvegy - Oly hirtelen özvegy! A fekete földre.
Csak, aki legárvább, A legkisebb árva Mutogat örömmel A szép új ruhára: Fekete ruhára.
(1879 júl.)



352
RÉGI ADOMA
Bujkált a nap. Vén cigányt Majd megvette a hideg. „Bujkálj! bujkálj!” így kiált: „Majd sütnél még: de kinek...?”
(1879)
OTIUM
Hiszen daloltam már is Untig eleget, Az énekes madár is Magvat szedeget.
(1879)
NINCS MÁR SZÉNA...
Nincs már széna, nincsen abrak, Édes munkám, tüzbe csaplak!
(1879 márc. 26)
TOLDI II. RÉSZÉHEZ
Későn születtél, buksi költemény, Tíz vagy húsz évi meddőség után, Bátyáid már idősek és nagyok, Aggott szülédre szégyent hozsz reám.
Mit mond felőled a nép, a világ, Mely rólad a várással rég letett, És a reményre, hogy születni fogsz, Keresztet arra, hármat is, vetett!?
Testvérid, akikkel osztozni jösz, Irigylik tőled osztályrészedet, Sőt tán meg is tagadnak, hogy anyád Az ördög tudja, hol, hol nem szedett.
Ha mint Heraklesz, meg nem bírsz tehát Minden kigyót s kritikát fojtani: Aludj’ bölcsődben, egy pisszet se mondj! Mért is jövél családod rontani?
(1879 aug. 31)



353
GYÖNGYÖSIÁD
Fáradt elmével ne akarj futtatni gebével: Mert gebe meg ha szakad, kitöri árva nyakad.
(1880 körül)
EGY ARA SÍRKÖVÉRE
El nem aludt lámpám; csak, mint nem-földi menyasszony Hoztam el: éjfélkor várni az égi Jegyest.36 Könnyetek értem hát, szüleim, már omlani szűnjék: Balzsamot, ím, mennyből hint Ilonátok alá.
(1880 jan.)
A JÓSÁGOS ÖZVEGYNEK
Ne hagyjon el engem a múzsa kegyelme, Ne fogyjon el addig ez a vékony elme, Míg rólad is egy dalt könyvembe nem írok, (Szűk hála, de minden, amit adni bírok).
Búbánatos özvegy! - rég özvegye Annak Kit Klio följegyzett már halhatatlannak, Mert „Örök Igazság” volt szava járása. Az neve, az tette, az példa-adása.
Ki - míg az önérdek, az ösi jog örvén, Nem hallgat e szóra, s még haboz a törvény Tettel bizonyítá, mit hirdete szája; Hogy szabad a jobbágy, földje és munkája.
Rád ezt a pazarlást hagyta dicsőségül, Ösi birtokát a régi panasz nélkül, S a korpát édenné ápolva, mivelve Megmutatá: mit tesz szorgalom és elme.
És ez az érdem még kamatozott nálad, Birta örökségét gyenge női vállad, Áldozni, mikép őt, nemesen, közjóra, Téged is oly készen lele minden óra.
Egynek nem adatván - anyja levél soknak, Kik hűlt poraidban is áldani fognak; Senki vigasz nélkül nem forga körűlted, Ahol egy könny csillant, te azt letörűlted.
36 Máté evang. XXV. r. - A. J.



354
Ez vala örömed, - s tűzhelyednél látni, Kik voltak a férjed elvtársi, baráti; Hol - mint nemes arca hiu árnyék-képen Szelleme is folyvást ott lenge középen.
Ott, mikor fordúlón volt a Haza sorsa, (Bölcse ajakáról nekem is hullt morzsa), Hogy’ kössük a multtal a jövendőt öszve: Fehér asztalodnál pendült meg az eszme.
De fogy ez asztal már, oszlanak vendégi, Csak úrnője maradt a kegyes, a régi; Bánatos arcára fénysugarat vetnek Alkonyi felhői szép emlékezetnek.
(1880 jan. 27)
KÜLÖNBSÉG
Az ifju évek bajt hoznak s visznek, Ha rontanak, viszont jóvá tesznek: Az öreg évek - évei rossznak Nem visznek többé, mindig csak hoznak.
(1880 febr. 2)
CSALFA SUGÁR
Kis bokor, ne hajts még, Tél ez, nem tavasz; Kis lány, ne sohajts még; Nem tudod, mi az.
Bokor új hajtását Letarolja fagy; Lány kora nyilását Bú követi, nagy.
Szánnám a bokorkát Lomb- s virágtalan: S a lányt, a botorkát, Hogy már oda van!
(1880 márc. 16)
MELYIK TALÁL
Hogy melyik arcképem választom rajzai közzől? Fényképíró úr! a botos és kalapost. Mint maradó vendég űl s áll a többi nyugodtan, Menni csak egy készül: útja van: ez leszek én!
(1880 márc. 30)



355
A CSIKYEK
Első volt a Sándor, Ki Estánnal vándorl. Második a Kálmán, Professzor az „Álmán”37 Harmadik a Gergel, Ki Pegazust nyergel.
(1880)
A „TAVASZ-ÜNNEPÉLY” ALBUMÁBA
Anyai gond, anyai báj Virraszt a bölcső felett, Redős homlok, mosolygó száj Az aggódó szeretet; Kire ily nap nem derűl: Szánd az árvát, könyörűlj.
(1880)
A SZIGETEN
Már jön a főherceg, hallom, mert a kocsi sereg, A kis sárga ponnyk lassan ügetve vonik. - Félre, padon űlő! járt útat félve kerül ő, De le ne vedd kalapod, - resteli, ha lekapod.
(1880)
TOLDY SÍRJÁRA
Toldy Ferenc tetemét nagy erővel nyomja ez a sír S kétszerezett súllyal féltve takarja porát, Mennyei szikra nehogy csapván a lelkes öreghez, Új munkára legott keljen a hantok alól.
(1880 júl. 2)
NÉPDALOK A KORNAK
I
Úgy ég a tűz, ha lobog, Úgy élek én, ha lopok: Ha is lopok, ha is nem, Elélek már, úgy hiszem.
37 Alma Universitas. - A. J.



356
II
Ha is engem felültettél, Irányomban meghült lettél, Alighanem, drága lélek, Most is szeretlek én tényleg.
III
Ki lett mondva az itélet, Elodáztak engem tőled; Ha is úgy lőn: ide-oda! Egy tehén még nem egy csorda.
(1880 körül)
AZ ORTHOLÓGUSOKRA
I
De mivel verba valent usu,
Halad a nyelv, akárhogy nyúzzu(k).
(1877)
II
Kisütik, hogy a magyar nyelv Nincs, nem is lesz, nem is volt; Ami új van benne, mind rossz, Ami régi, az meg tót.
(1878 körül)
III
Motto: Üsd, nem anyád! Közmondás.
Boncold csak nyelvész! hát baj, hogy az áldozat elvész? Tartozik ez tereád?... Egy bizonyos: nem anyád!
(1879 jún.)
IV A NAGY MUNKA
Szót, ragot és képzőt idegentől mennyit oroztál Attól fogva, hogy e négy folyam árja itat, Miklosich és Dankovszky nyomán s irigyelve babérjok’ Egy sereg ifju tudós rád bizonyitja mohón. S minthogy utánok a szláv böngészni valót nem igen hágy, Most jön a német, oláh, új-görög és talián,



357
Perzsa, tatár, török és amit száz évig az átkos Újító szellem vak dühe fúrt-faragott. E nagy munka ha kész, (sietős!), a többivel aztán Visszamehetsz Magyarom, Scythia téreire.
(1881 vagy 1882)
V
Ahogy indult a nyelvészet árja: Árpád nyelve csak ferdített árja.
VI
Ezután már hát hiába Küldtök vissza Ázsiába, Illünk az orosz igába, A nagy Szláviába.
VII
Amit Miklosich és Dankovszky s Leschka szerényen Meghagya, Bernátok kótyavetyélik el azt. Kapkod ürügyhöz ez is, mint a mennykőhöz előde, Hogy, ha mi bönge maradt, elszlavizálja szegény.
VIII KI VAN
Azon hírre, hogy ezt ,aus ist’-nek (vége van) olvasták nálam s meg akarják támadni
Már ha ki van kártyád, sincsen ki a nyelvtudományod, Nyelvőr! nem nyelv-őr vagy te, ha nyelvi malheur.
IX
Oh Búdenc, Búdenc! magad is már mennyire túlmensz, Nézd fiadat, Simonyit! Elhagya, rád se konyit.
(Az utolsó évekből)
A HANGSÚLYOSOK HEXAMETERE
Ajánlva Szász Károlynak
’ ∪ ∪ ’ ∪ ∪ ’ ∪∪ ’ ∪ ∪ ’ ∪ ∪ ’ ∪
Reménység | barátság | jóltévőnk | vezess el | sírunkig | karon
Ezért adjuk oda Vörösmarty hatosait?
(1880 körül)



358
HANGSÚLYOS VERSELÉS38
< < ∪ <∪ < Hajdani | dicsősé- | günk, hol | késtél az | éjjeli | időn? < < <∪ < Századok | ültenek | el s te | alattok | enyésznyi | hajolt
∪ <∪∪ < ∪ <
Fénnyel | jársz csak | magadban. | Rajtad | sürűdött | ködök < ∪ < ∪ <∪ < S a bús | feledé- | kenység | dicstelen | alakja | lebeg.
(1880 körül)
KLASSZIKUSOK KÖRMÖNFONT FORDÍTÁSA
Igaz jó magyarsággal
Múzsa, nekem énekeld el Az Akhilles haragját, Mely nagyon megtizedelte A görögök kobakját; Bátor lelkét sok nagy hősnek A pokolba kergeté, Magát pedig mint egy dögöt, Kutyákkal megéteté: S bételt Zeüsz akaratja, Mióta Atreus fattya Agamemnon s Akhillesch Összeveszett, a híres.
(1880 körül)
DALSZÖVEGÜL
Huzd rá, cigány, a kedves nótámat, Had’ oszoljon tőlem a bubánat, Ez az élet úgy is csak egy óra: Nem jut abból sok idő a búra.
Hadd pezsegjen a poharunk nedve, Attól, jön meg magyar ember kedve... -----------------
(1880 szept.)
38 Hogyan kezdte volna Vörösmarty Zalánt, ha ismerte volna azt az új elméletet, mely szerint a magyarban a hangsúly mindig a szó első tagjára esik, a versmértéknek pedig a hangsúly szerint kell igazodnia. - A. J.



359
TÖRÖK PÁLNAK
I
Pál, fordulásod forduljon mindig örömre! Pál, megtérésed hagyja sokára az ég.
II
Adós vagyok, de insolvens, Pálom, Csak e kis váltóval prolongálom.
(1880)
HASADNAK RENDÜLETLENÜL
Hasadnak rendületlenűl Légy híve, oh magyar! Bölcsődtül kezdve sírodig Ezt ápold, ezt takard. A nagy világon ekivűl Nincs más, amit mivelj: Áldjon vagy verjen sors keze, Itt enned, innod kell.
Ez a föld, melyen annyiszor Apáid vére folyt, Ez a föld másra sem való, Csak hogy eltékozold. Itt küzdtenek honért a hős Árpádnak hadai; Bátorság volna ezt a hont Neked fenntartani.
Szabadság! itten hordozák Véres zászlóidat, Szabad száj! itt csikorgatod Véres fogaidat. --------------
(1880 körül)
EN PHILOSOPHE
Azt hivém, hogy életem, Filozóf módjára, Csöndes daccal végzem majd, Ha jutok fogytára.



360
Azt hivém: tört39 dal lesz az Mely derülten játszik, Míg rájegyzi jámbor kéz: „A többi hiányzik.”
Most látom, hogy ami volt, Eltűnt édes mámor; „Vanitatum vanitas” Maga is a húmor.
Nem marad Kómosz velem, Sem a szende múzsák, Csak a húmor-nélküli Puszta nyomorúság.
(1880 dec. 10)
ÉVNAPRA
Nyolcvan év Ritka szép; Hetven év Jó, ha ép; Hatvannégy esztendő: Untig elegendő.
(1881 márc. 2)
SOK NAGY EMBER...
Sok nagy ember szállt pokolra Négy-öt ezredév alatt, Vissza is tért egy vagy kettő, A nagy többség ott maradt;
Nyaktörő is ez a próba, Mert a nagy egérfogóba Könnyű búni, de ki nem.
Herkules volt, úgy beszélik, E pályán az úttörő, Noha sajnos egy kutyáért Oly nemes hév, szent erő... -------------
(Az utolsó évekből)
39 Töredék. - A. J.



361
MELYIK A BŰNÖS?
Meghalt a vén Test; - kiterítve Fekszik az első éjjelen: S éjfélkor, ím, mert zárva idve, Fölötte egy árny megjelen: A Lélek, meztelen.
Megáll fejénél, s néz merőn a Homlokra, hol lakása volt, ---------------
(Az utolsó évekből)
BÓKA BANDI
Bóka Bandi a faluban ismeretes, Levelet hord; hívatala: gyaloghetes, Mert a foga más dologhoz nem igen fűl, Bár asszonyok, lyányok után most is szemfül.
Bandi gyerek sohasem járt iskolába, Tudománya beletörnék a nagy Á-ba, De mesélni, danolászni nem volt párja, A táncot még öregen is el-eljárja.
Nyalka legény cseperedett volt belőle, Akkoriban mind a világ szeretője; De a sokból egy se vált be feleségnek, Bandi, szegény, csúfra maradt, agglegénynek.
Kapta magát, azzal állott bosszút érte, Hogy mind csupa lakodalom lett az élte: -------------------
(Az utolsó évekből)
BUGA PÉTER
Megvetik ágyát puha szép forgáccsal, Lekocogtatják vas kalapáccsal, Szegény Buga Pétert a temetőbe Akkor esett nagy töprenkedőbe.
Jaj de korán volt ide még leszállnom, Társam öléből hideg ágyra válnom, Hallani férgek foga percenését Nem csecsemőmnek szava rebbenését. -------------------
(Az utolsó évekből)



362
ÖRÖKKÉ!
Prometheusz nem vagyok, de kínját érezem, Mint régi Tantalusz szomjazva éhezem, Fut perceim nyugalma. Csak most világosak előttem a mesék, A szüntelen fogyó s kiújuló vesék És a tünékeny alma.
Ott űl az alkotó, az istenember, ott! Kaukázus bércin egy örökéltű halott...
(Az utolsó évekből)
A REGGEL
Természetrajz40
Földünk mind hegyesebb szög alatt fordítja keletnek A pontot, hol az én pusztai kis lakom áll. Szőke világát már az égen terjeszti előre A Nap s jelzi mikép fordulok arrafelé. Majd pirosabb színt vált, megtörvén fénye a földi Fennlebegő párák ködszerü cseppjeiben; És, mint nagy gömböt, veti a horizonra csalárdúl A levegő-réteg vérpirosan hüvelyét.41 Ez még nem nap - ihol szemmel nézhetni beléje; Ám, ha derékszög alatt dől zenithemre a fény: Égő gáztakarója körét meglátom a Napnak, Mely a mi Földünknél (szám ide!)-szorta nagyobb; Hogy kicsinek látszik, nagy távolléte okozza, Oly keskeny szög alatt éri sugára szemem. Már körül a gyárak kéményeiből viszi nagy fel Könnyü korom-terhét a nekifűlt levegő. Vas sinen a gőzgép nagy terhet vonva közelget, Mert a súrlódás nem köti meg kerekét. Mily szép most minden, kezdik kilehelni a fák is Élenyöket, - s széngázt színi be lombjaikon. A levegő-réteg, mely Földünket beborítja, Kékszínű tömegén játszva eget mutogat. Ah de mi ez? Hőség megritkította köröttem A levegőt s felszáll, váltja rohanva hideg. Képződnek szaporán s gyülekeznek vizi parányok S összeverődve, legitt földre csapódnak alá. Testem is a hőanyt likacsin már veszteni kezdi, Adieu természet! Vissza lakomba megyek.
(1881)
40 Gáncsolják a költőket, hogy a természetet még mindig a régi tudatlan módon írják le, nem úgy, mint a tudomány haladása kívánná. Ehol egy kísérlet. - A. J.
41 Hiba, mert a Napnak nincs hüvelye. - A. J.



363
SEJTELEM
Ifjúkori munkát öregen ne végezz, Ha akarod, hogy jól menjen sora véghez, Mert a keverék-mű a fejedre támad, Inkább töredéknek maradjon utánad.
(1881)
AZ AGG SZINÉSZ
Még egy pár jelenet! s a függöny aláfoly, A lámpa kialszik, taps és fütty elhallgat; Még egy pár jelenet! - s vége. Azután - oly Néptelen, rideg, bús lesz a deszkaalkat. A nézők csoportja hazaszéled innét, Egykedvűn felejti mosolyát vagy könnyét, És a hosszu dráma, melyben szinre lépék; A nagy játékrendből ki lesz hagyva, végkép.
(Hihetőleg az utolsó évekből)
TANULSÁG
Rossz szememről egy nagy könyvben Míg megkérdem a tudást: Jó tanácsot nem lelek, de Kapok új szemgyulladást.
Most tanács is, tanulság is Ebből könnyen vonható: Tűrj pihenve; a természet A legjobb útmutató.
(1881)
HA NAPFÉNYES VÍZKERESZT...
Ha napfényes Vízkereszt Megcsordítja az ereszt, Akkor évben jól ereszt A kalász és a gerezd. Öregektől tudom ezt, Higyjük el, probatum est. Kelt: hoc anno, Buda-Peszt.
(1882)



364
DR. BEADYNAK
Nemcsak a jelen betegség Ellen adsz te étetőt, Hanem gyógyítsz már elmult bajt, S gyógyítsz még csak jöhetőt.
(1882)
ELÉGIÁK
I
O nátha, nátha! Grippe!42 Katarrhusz! Influensz! Vagy bármi cifra névvel S alakban megjelensz. ------------------------Ugyan mért nem pihensz?
II
Tegnap mint ma Hurut, flegma, Gyilkos asthma, Emphysema, Meg rheuma, Örök téma.
III
Oh rút Hurut! Az ember addig hurú’t, (ige)
Míg egyszer megmurút (oláh szó).
(1882)
MI VAGYOK ÉN?
Mi vagyok én? Senki Pál, Egy fájó gép, mely pipál.
(1882)
42 Méltó okom van megénekelni, mert vénségemre örökösen fojtogat, s végre is megfojt, mint George Sandot. - A. J.



365
SEJTELEM
Életem hatvanhatodik évébe’ Köt engem a jó Isten kévébe, Betakarít régi rakott csűrébe, Vet helyemre más gabonát cserébe.
(1882 márc. 2)



366
Zsengék, magánérdekű és Aranynak tulajdonított versek
GYERMEKKORI EX-LIBRIS
Ha akarod tudni E könyv kié légyen, Az Arany Jánosé Ki sokáig éljen.
DÉVAI BÁLINTNAK
Kedves hajdani Praeceptor Uram!
Kívánom hívataljának Ízes gyümölcsét vegye És ne a búnak bánatnak Keserű tejét egye. Zafir kövek ragyogjanak Maga s párja karjain, Piros rózsák fakadjanak Lábok minden nyomain.
*
Ha megérdemlette azt az aranyalmát Venus, melynek Párizs élvezte jutalmát, Midőn egy időben az Ida hegyében Három istenasszony együtt űlésében Junó gazdagsággal Párizst megbíztatta Egy aranyalmáért, de el nem kaphatta.
Minerva tudományt ígért s bölcsességet, De ezzel sem ére szándékában véget. Vénusnak végtére az volt ígéreti, Hogy a legszebb leányt ölébe ülteti. Kap rajta az ifju úgy is heves vére Tüzesen gerjedvén egy szűz szerelmére.
Azt az aranyalmát hozzá gördítette, Így a szép Helénát feleségül vette. Mennyivel illőbb hát, hogy koszorút fonjunk, Melyet örömök közt homlokára vonjunk Az Árpádi Reff. Ecclésia rectorának Tiszt. Tud. Dévai Bálint úrnak.



367
Engedelmet kérek édes hajdani praeceptor uram, ha valamit alkalmatlankodtam ezen levél által. Csak nem felejthetem el azokat a jótéteményeket, amelyeket közlöttél velem, mikor hűséges tanítóm valál, csak nem felejthetem azokat a drága ajándékokat, amelyekkel dajkálkodtál velem, mint az édes anya az ő gyermekével. Alázatos szolgája egyszersmind tanítványa
ARANY JÁNOS Nagy-Szalontán.
A DÉVAVÁNYAI JUHBEHAJTÁS
Híres volt a hajdan korban a „kunsági nagy ártány.” Szinte ezzel állt egy sorban, a „csökmői nagy sárkány”, Melyet mint a pisztolyokat, Tokjában akként tartogat Csökmő régen titokban. De a „ványai juhhajtás” Alább egyiknél sem áll, Sőt mind három kaland egymás Karját fogva átal száll Jövőn, jelenen, multakon. Ördög-pillangó szárnyakon, A hírnév csarnokába. Míg hát én most e hőstettnek Velejét eldúdolom Ugy hiszem, akik szeretnek, Végig hallgatják dalom. Legalább, ha más órában Rá nem érnek, a budában Lesz mit olvasgatniok. Mint egyszer a debreceni Béka a kocsonyából, Vagy pedig a mesebeli Pap hajdan a varsából, Akként pislog Déva-Ványa Mocsárja és ingoványa Közül fel a nagy égre. Hajdan benne kontyos Tarok Sokszor dévánkozának Azért hívják a magyarok Ma is Déva-Ványának. Neve tehát nagyon régi, Nem mint sok kárpátvidéki Iczky-viczky magyarnak. Most magyarul dévánkoznak Ványa törvény-házanál, És ha ma egy törvényt hoznak Fél napig se vigeál.



368
Így van a magyar hazában, Mindenféle [Sedriá]ban; Minden országgyűlésen. Sokáig tartott volt a tor, Este a faluháznál Csúszott a jó gyomai bor, Tele volt tyúkkal sok tál, Melyeket a kis birákok Ezer szitok s asszonyátok Között szedtek rakásra. Azért a bíró sokáig Elnyujtotta bocskorát, S körülbelül nyolc óráig Aludta a mámorát. Még most sem nyitná csipását, Ha mező-csősz az alvását Meg nem háborítaná. Miska csősz kutya-lötyögve Betoppan a szobába, S így üdvözöli röhögve, Biráját hamarjában: „Isten jó nap’ bíró bátya! Veszettadtát, hát nem látja Hasára sütött a nap?!” Két öklével kitörüli Bíró uram a szemét, Hákog, torkát köszörüli, Lapos pillantatot vét A csőszre és - a kancsóra, És rá kiált az anyjokra: „Hozzad már a meleg bort”. A meleg bor jó előre Padka szélén pezsgett már, Szine sámpány, íze lőre, Félig hányva borssal bár. Ebből hatalmas kortyokat Bíró uram lekortyogtat Mámor üzése végett. Mikor már ujra kurázsit Ivott volna magának, Előbb egy hatalmast ásít - A macskák elfutának. Megijedvén nagy torkától, Kérdezi csősz sógorától: Mi járatban jött hozzá? „Sógor uram - így kezdi rá Miska csősz a beszédet Temérdek juh elborít Szinte az egész rétet.



369
Tűt se tudnánk leejteni, Úgy teli van az itteni Egész rétség birkával. Túrkeviek, úgy gondolom, Szép fehérek, mint a hó. Bezzeg lenne lakodalom, - Rajta hé, koma, bíró! Ha be lehetne hajtani, És nem hagynánk kiváltani Egy-egy forinton alól.” Így a csősz. - A bíró fejét Főzé nagy, szép gondolat. Tudós képpel néz szerteszét Makog a ködmön alatt. Körmét rágja, fülét vájja, Végre ő is kitalálja, Mit elmondott már a csősz. „Nem ugy koma! a kend paraszt Esze azt fel nem éri! Tanitsa kend csak a kuvaszt, Amely kendet kiséri. Esze csak a birónak van, Ő ért, ítél másnál jobban, Azért nagyobb a füle. Hogy kendtek mind sült bolondok, Az kendtek szerencséje, Hanem amit én most mondok Az a dolog bibéje: Be fogjuk őket hajtani, Nem engedjük kiváltani, Egy-egy forinton alól.” Azzal a helység házához Szokás szerint felsétál, És a falu zsidajához Pálinkáért persequál. Meghagyja a kisbirónak, Hogy hozza el a zsidónak Gugyiját mind egy cseppig: Mert - ugy mond - ma gyűlés lészen, Nagy dolgok tractáltatnak, S úgy nem fog mulni az észen, Ha eleget ihatnak. Hangos torok és nagy lárma Nélkül gyülés ugyis márma Csak a halak közt esik. Volt is elég papramorgó Izsák zsidó boltjában, Pártot ütne száz kóborgó Kostának a gyomrában.



370
Átadja a kisbírónak, Hogy a congregátionak Lelket öntsön torkába. Azzal: hat meg nyolc: harmincegy Bölcsen felkalkulálja, A számadás majd vígan megy, Senki nem kritizálja.
------
És midőn már asztalon van A keresztelt törkő szesz, Lót-fut az ármás legottan: Tíz órakor gyűlés lesz. Akinek csak nagy a szája, Mind elmenjenek hozzája, Azok szólnak igazán. Már a nagyfejűek gyülnek, A korsókat megkezdik, A jövő harchoz készülnek, A kortyokat eresztik. Bárki, mit mer allegálni, Ők fognak contradicálni, Meghatárzott szándékuk. Mert csak ugy lesznek okosok, Ha civakodni fognak, Nem pedig mint az inasok Mások után cammognak. Hogy azt beszéli sok bohó: Piros a vér, fehér a hó Nem hiszik ők csak puffra. Különböző véleménye És célja mindeniknek, Különböző érzeménye, De gonosz mindegyiknek, Mindenki önhasznát lesi, Bár a hon javát keresi Stentori orditása. A „kupak” is egy corpusban A padokon pipázik, Mindenik otthon a jusban, Csak diploma hibázik. - - - - - - ülhetnek, E bocskoros testületnek Csak csizma tisztitói. Kiváltképpen az uzusnak Nálok tudománya nagy, Amely fontjából a husnak Tizenhat latot kihagy. És ez így megyen rendesen,



371
Hogy a mészáros élhessen S mellette a biró is. A tolvajt büntetni nálok Rég kiment a divatból, Hogy ha bünöst megcitálok, A tanács engem piszkol. Ab invizis idegennek Kell lenni istentelennek, A honi mind ártatlan. A szegényebb fél per után Secundum usum nem nyér, Gazember a név azután Ha szűkön megy a kenyér. Úgy erős a végrendelet: Ha a joggal biró felet Egészen kirekeszti. Hát a köztár és a közkincs Dolga mely jó lábon áll? Mert ahol egy kan poltra sincs, Török ágyú sem talál. Azért a félvékás zsebek, Hogy a közjót őrző ebek Osztozzanak a koncon. Ez a kupak ez a község Összegyűle végtére, Recsegett a fenyőfaszék, Hullott a fal fehére, Mert voltak sok faldörzsölők, Akik azt sem tudták, hogy ők Mi ellen kurjogatnak. Végre a bíró felállott, Pápaszemét feltette, Az egymás hátára mászott Népet csendre intette. De nem akart hallgatni a Kemencén a galéria, Ököllel contradicált. Félórai szedte-vette Után lőn egy kevés csend, És az elnök igy kezdette El beszédét, mint a rend Félig-meddig helyre állott, A por vastagon rá szállott A birákok bajszára: „Az érdemes közönséget Össze azért gyüjtöttük, Mivel, hogy pedig evégett Most a gyülést hirdettük, Ámbár egy szerencsés fátom



372
Fenyeget minket, mert látom, Mely is annál fogva ez: Miska a határnak csősze, Ma házamba ügetett, Lihegni is alig tudott Szegény ugy megsietett” Ekkor félbe szakasztották Nehányan, kik kiáltották: „Nem hagyjuk mindhalálig!” „Halljuk! Halljuk!”... „Hát osztéglan: Miska elő azt adta, Hogy a rét elborítva van Juhval, - ő sem tagadja. Ámbár tessék inquirálni, Azt fogja ő fateálni Letett hite után is. De hogy tehát el ne térjünk A dologtól más felé, A sok szóban véget érjünk, Csak könyököljünk belé, Tanácskozzunk józan fővel Hogy azt ne mondják idővel: Bolond volt a hajdankor. Hogy ha pedig a juhokat Most be tudnók hajtani, Majd nem engednők azokat Olcsóért kiváltani. Dixi, buksi, szóljon már más, Van kisbíró, hetes, ármás Brachium a juhokra.” Ha százezer kan ördögnek Ordit kénköves szája, Bugnak, huhognak, röhögnek, Kinek mi a nótája, Ha millió cigány gyermek Verekszik s a farkasvermek Alján száz farkas üvölt: Mindezek szunyogdongások, Beteg légy áriája, A lármához, melyet a sok Okosnak ordit szája. Száz is csak azért rekedett El, mert már fenn dicsekedett: „Én torkolom le őket!” Végre egy a kolomposok Közül megköpi markát, És ekként szakasztja a sok Civakodásnak farkát: „Mind jó - be fogjuk hajtani,



373
Úgy se győzzük már tartani A belső embereket. De érdemes communitás; Még egy nehézség vagyon Mely - akárhogy ítéljen más, Szívemen fekszik nagyon. Ha a kárttevő juh: birka, Kár volna az irka-firka A porotokolumba’. Mert mióta existálnak Déva-Ványa rétjei, A birkának mindhalálig Vagyunk ellenségei. Nincs szükségünk a birkára, Inkább a községnek kára Százezerekre menjen.” „Maradjunk a régi mellett” - Mindnyájan felzudulnak, Ők a Svábországba ellett Birkára nem szorulnak, Ha magyar juhok volnának, Érettük jó pénzt kapnának, De így, usus ellen van. Ekkor egy, kinek fülénél Volt a falu pennája, - Eddig még csak az itcénél Foglalkozott a szája, Hatalmas ékesszólással Így szólítja az egymással Adtázodó rendeket: „Urak! a legum spiritus Soha sem ellenezte, Hogy ha van egy kis pirítus, Háj ne legyen mellette. Annálfogva consequenter, Mikor nem plenus a venter, Non est contra dicendum. Legyen bár az birka, de hisz Az semmi baj nem lészen, Hisz ez a diák szó: ovis Szintugy birkát is tészen. Már pedig oves et boves Az ebanyája, ha kárt tesz: Impellere opus est. Annál fogva allegálom Hogy szükség behajtani, Én a pénzt percipiálom Ha ki fogják váltani. Most pedig igyunk előre



374
Dictum, factum a juhbőrre: Quod erat demonstrandum.” „Helyes, helyes a quod erat, Amellett kell maradnunk, Nótáros uram a vivát, Szavát meg kell fogadnunk. Mert annyi diákszó között Lehetetlen, hogy négy vagy öt Igazmondás ne légyen.” Azzal a kalendárjomot A jegyző elővette És az egész decrétumot Híven bele jegyezte, Mely az azon lapon levő Több sorokkal eképpen jő, Szépen összehangzásban: „Nona Április: égzengés, Decima: két véka zab, Octava Maji: földrengés, Vigesima: két új csap, Quinta Junii: új patkó Jött a kovácstól, mert a ló Nem járhatott a jégen. Sexta Julii: Közgyűlés A birkahajtás végett, Mely dologban az a végzés, Protoculált rendelet: Hogy a falu minden csősze És ármása hajtsa össze A juhot egy akolba. Azután birák uramék A helységnek határán; A csárdánál várjanak még Begyül a canga s bárány. Ha mindent végre hajtanak, Majd jó áldomást igyanak: Sic est deliberatum”. Már a helységnek lovait Csapja a kender-ostor, Már a fülesek torkait Mossa a gyomai bor, Melyet bőven ád a csárda, Miglen a falusi gárda. A juhokat hajhássza. Fegyverkeznek nagy botokkal, Köpdösik a markukat, Lándzsákkal és fustélyokkal Felkészítik magukat. Tüzes vérüknek forgása



375
Úgy, hogy megfőne a kása A szivöknek gödrében. Kurjogatnak örömükben, Készitik a torukat, Bízva nagy vitézségükben Hányják-vetik magukat. Megvivnának a sárkánnyal, Törökkel, krimi tatárral, Oly nagy a kurázsijok. Hány darabot sikkasszon el, Ki-ki titkon, - számlálják A terhet, ha emelni kell, Majd a tanácsra tolják: Úgy is elég a helységnek Kincse, a szegény községnek Is kell nyerni valamit. Már messziről fehérelik A rétről a birka-nyáj, Már örömhangokkal telik Két pofára minden száj. Vége-hossza száma nincsen, A’ lesz a baj, hogy a kincsen Nem győznek megosztozni. Tehát tüstént egy kisbirót, A csárdába küldenek, Hogy a bírák vagy húsz hajtót Melléjök rendeljenek. És várják jó uzsonnára, Mert a birkák váltságára, Hónapszámra ihatnak. Felvidámul minden torok E hirre a csárdában, Felverve a hordó borok Zöld sátor árnyékában. Nádcsövekkel körül állják, Szüntelenül szivdogálják, Mint a vért a pióca. Némelyek hasas szilkéket Fülön csipvén kétfelől, A telhetetlen gégéket Keresztelgetik belől. Száraz spongyia-gyomruknak Szövetén át szivárognak Az itcék minduntalan. Tejes csupor, zsíros csupor, Most mind forgásban vannak, Melyek közűl egyet is bor Nélkül lenni nem hagynak. Minduntalan foly a lőre,



376
Hogy végre a borstörőre Szintugy rá kerül a sor. Van, ki ily apró csónakkal Ekkép vesződni restel, Düjjedt szemmel, hosszu nyakkal Csebres dézsát ragad fel. Mutogatja vitézségét, Üres gyomrot és oly gégét, Mely babért érdemelne. Hullanak a tüzes harcon Sokan a gyávák közül, Ki hanyatt fekszik, ki arcon Ki meg olyan helyen ül, Honnan, ha mindjárt kimászna. Röfögéssel rálármázna Az egész gyülekezet. Sok amugy Nóé módjára, Oldott gatyával fekszik, Vagy mászkál béka módjára És hiába törekszik Mégegyszer lábára állni, Nincs mód benne mást csinálni, Mint heverni a porban. Sok már csak a port dagasztja A két első talpával, S a pofájához ragasztja A tésztát, mit rókával Megáztatott, mint záporral, És most fülével-orrával Mézes bábnak cifrázza. De ki tudná elbeszélni Az itten történteket. Máshol is lehet találni Ottan-ottan ilyeket. S éppen ezért hajtja búra Fejét a Priznic-kúra, Hogy íly bendők léteznek. Annyit mégis mond az írás, Hogy legjobban ittanak, Akik a jelen juhhajtás Ellenére szóltanak. Kiknek ott legnagyobb szája Volt, itt is az praetendálja A püspökfalatokat. Míg a dolognak folyása Ekként áll a csárdában, A juhoknak behajtása Készül lenni munkában. Mindenfelé elszéledni



377
A rétséget körül venni Ez lesz hadi fortélyuk. „Hü! Hej! - mind rá kiáltanak, Amint jó közel jutnak, De egyszerre megállanak; Szuszogni alig tudnak! Azt gondolják - boszorkányok Mind a juhok, mind bárányok, S tenyérnyi szemet vetnek, Mert az egész nyáj egyszerre Nagy zúgással felreppen, Száma rá megy sok ezerre, Most a légben odafenn. Darvak, vadludak, gődények, Velük a megcsalt remények Elröpültek világra. Úgy van, kócsagok és darvak, Vadlud és gődénysereg Volt a nyáj és most már a vak Hajtók búsan térnek meg. Elbeszélik hosszú orral, Felsülésüket a borral Pácolt előljáróknak. Ki szerencsétlenebb náluk Mióta az eb csahol? Bezzeg leesett az álluk. Bujnak a lóca alól: Búsan pislognak egymásra, A csárdai számadásra: Kocsonyává lesz lelkük. De nincs más mód mint fizetni, A dorbézolás árát... Ki kell a falura vetni, Hadd fizesse a kárát! Ezt pediglen krónikába A florenc istóriába, Emlékül bejegyezni. Melyet én, hogy minapában, Ottan kezembe vettem, Amint annak véglapjában A piszokbol érthettem: Akként az egész juhhajtást Eldúdoltam, mert addig mást Nem tudtam mit csinálni.
(Állítólag Arany ifjúkori verse)



378
SIRVERSEK A SZALONTAI TEMETŐBŐL
I
Sötét éj van, melynek Virradása nincs, Csontomon nem csörög Nehéz vasbilincs, Mégis rabként nyugszom Mélyen föld alatt, Lelkem elrepült, de Testem itt maradt.
II
Álom, álom, hosszu álom, Ébredését várom, várom.
TISZA LAJOS LEÁNYÁNAK TEMETÉSÉRE
Im a szülők reménye porba dült, Egy ártatlan kisded meghidegült. Oda kedves reménye az anyának! Jaj, mert az elmulás törvénye Igy forgat bennünket szabad kénye.
Igy altatik el véle életünk. Oh, de egy remény-szó Így hangzik mennyekbűl: Nem hal meg senki örökűl.
(1831?)
(Aranynak tulajdonított versek)
ELÉGIA
Virult reményim boldogabb korában Távolban tőled is derült valék, A röpke képzetek tündérhonában Még néha elragadva járdalék, Elkapva a gyönyör hullámzajában Ott úsztam én, - szerencsés martalék! Ha olykor egy rövid, de édes álom Előteremté kedves ideálom.
Ha keblemből titkos sohaj kiszálla, Rokonkebelhez útasíthatám. Ha elmém egy arany jövőn megálla, Reményem napja még mosolyga rám. Sorsom még néha gúnyolót talála Bennem, midőn tört sajkám biztatám. Gyakorta feltűnt a partok viránya, Volt a küzdő hajósnak céliránya!



379
Eltűntek ők! Köd és hullám dagálya Válták fel a virágzó partokat; Kiküzdve a hajós végső csatája, Nem álmodik jobb létre álmokat. Távol habon úszkál üres sajkája, Hab-sír borítja a tört tagokat. Csillagtalan terűl fölé az ég. Hamván tenger-moraj s örök feledség!!!
(1839 márc. 19)
FELÉD, FELÉD...
Feléd, feléd, te drága lélek, Repülnek bús fohászaim, Magányomban veled beszélek, Ölelve képed’ karjaim. Unalmas század minden óra, Mely nem körödben röppen el Haj, nem talál más nyugtatóra Kivűled e vérző kebel.
Ha dallok, gyászos a víg ének; Sértik szivem lágy hangjai; Érzem: víg-percim eltelének, Közelgnek a bú napjai. Mérföldek nyúlnak el közöttünk, Eltilt idő és messzeség: Oh - ... a frigy; mit kötöttünk Fog-é, fog-é majd élni még?
Ha majd derült élet körében Neked kedv és öröm virúl, Ha majd kiesb táj édenében Feléd vidám hajnal pirúl, Ha boldogságodat tetézni Ifjak szerelmért esdenek: Fogsz-é a multra visszanézni, Hol oly csekélyek mindenek?
Ha élte rózsa-hajnalában Imádód majd előtted áll S forró szerelme lángzatában Szivével szívedért kinál, S tűz és erő, kedv és reménység Dereng az ifju arcain Gondolsz-e vissza egyszer csak még Andalgva a mult kinjain?



380
A társas élet víg körében A víg májusi esteken, Járván az alkony hűs csendjében Árnyas, virító kerteken: Ah, mily könnyű lész elfeledni Egy oly kietlen, bús telet, Hol csak tüskét lehete szedni, Hol elfagy a lángképzelet!
Ah, összevetve majd a multat A víg jelennek bájival, A bánatost, ködbe borultat Az új öröm rózsáival: Ki fog vádolni, Lányka, hogyha Felejted az örömtelent: S kezed kinyujtod a rózsára, Éldelve a kedves jelent?
Én nem vádollak: csak szivemnek Emésztő lángját vádolom: És égi üdvét egy telemnek Öröklő télben gyászolom.
Tavasz, nyár, ősz, - mit ér nekem már, Volt egy telem: szebb, mint tavasz. Ősznél kiesb, forróbb, mint a nyár, Ah - volt, - de többé nincsen az!
(1840)
REGGELI ÉNEK
(Fordítás németből; folytatása prózában)
Új erőben ébredve Köszöntöm fényedet Istenem s műveidre Fordítom szememet. Mily dicsően kel fel a nap S minden új életet kap.
(1840)
CIGÁNY-BÚCSÚZTATÓ
E sírhalom fedi Hóvar Csotó Gyurit, Végsőt fujt szuflája, lett azután murit.
(Ez után szerszámai siratják gazdájokat:)
Mert oda gazdájok, nem tér többé vissza, A pálinkát tőle a föld pora issza. Oda se hederít a feltámadásra, A hívó angyalok nagy harsonájára. De ha sugják neki: Itt a szalmásüveg! Tüstént azt feleli: Köszöntse rám kelmed!



381
SZILÁGYI ISTVÁN NEVENAPJÁRA
Lelki szemét hordó lapát, vagyis Olyan hasznos könyvecske, melyben a léleknek erőtlenségei kézzel foghatólag előadatnak és épületes példával megmutattatik, miképpen kelljen egy szóból nem százat, hanem százezeret csinálni, anélkül, hogy az ember értelmét vehesse.
Irta aki nem aludt, olvassa aki aludni nem tud. Az Úrnak Nagy tiszteletű és tudományú, de kevés dohányú (echó) leányú Szilágyi István úrnak becses névnapja tiszteletére juhászkutyai alázatossággal ajánlja (F. B. még leeb írta volna nevét; de nem lehetett)
szerző
Ajánló versek
Mottó: Tisztelkedném kösöntyűkkel És reá arany betűkkel Szilágyi István nevét mettszenék. Csokonai
*
Im ajánlom önnek, Kihez sokan jönnek, Ezen koszorús munkát, Árányát nem kérek Kevésvel megérek, Ádjon jó bort és sunkát.
S minthogy István napjá, Melyet ritkán kapjá, Egyszer egy esztendőben: Ázért tehát igyunk, Mivel hogy nem tudgyunk Iszünk-é jövendőben.
*
Üdvösséges elmélkedés
Ezen théma fölött: hasznos-é embernek magát lekapni.
Az egyesült tót-magyar-német nyelvrontó társaságtól régi suszták jutalmat és foghagyma koszorút nyert értekezés, sine irá, odio et consilió. - Irta Pécsy Lajos, a fent címzett Társaság tiszteletbeli Conrespondens tagja, (tessék megnézni a Conrespondence-t), több tudós ostobaságok szerzője, - de a font sónak meg nem szerzője - Lord Essex című uj dráma vadon új lemásolója a Sock am lisen című híres német regény (Lásd Volks-kalendert 1739.) angol fordítója



382
minden honi hirlapok elpiszkolásában munkás dolgozótárs, a csőd-hirdetéseket, széna- és birka-eladásokat olvasó egyesület tiszteletbeli levelező tagja - valóságos belső titkos - valami a menyecskék körül - és külső szitkos - Grobián satt. satt. satt. satt. satt. satt. satt. egyébiránt a deákné vásznához képest - pokróc.
Mottó: Hallgas Vásár! Zenim píz megveszett a Zaskó! Ki leltunk, adunk: mert majd harákszünk! Egy sipegő tót a pesti vásárban.
A szerző feldicsérése
Mikoron írnának ezer negyvenkettőt S közzé még nyolc százat, itélet nap előtt, Akkoron e munka világra hogy lépött, Mindenek szivében nagy álmélkodást tött.
Óh én bölcs Apollóm, tündöklő Fébuschom! Óh én Szokrateschem és Jérémiásom, Óh én Jóel, Ámos, Vendel-Habakukom, Óh Bálámot hordó szerelmes állatom!
Miképpen bujdosék Aeneás Trójából, Mikép bölcs Árgyilus apjának házából, Ulisszes a Circe asszony szigetéből: Apád se csinálna vaskarikát fából. Tehát ne sírjatok keserves sirással, Hanem örüljetek hatalmas ivással, Osztán daloljatok hangos ordítással Kinek kalapja rossz, ne köszönjön mással.
írta Farkas Falvi Filiczki János Dejólógos diák! anno 1301-k esztendőben, mikor a Duna égett.
Maga a munka:
Küszöb: Mindezeknek utánna csak annyit akarok mondani, hogy figyelmezzen az érdemes olvasó (de nem a Rosenkranc).
Kilincs: Attention! Kopogtassunk.
Odabenn a bölcsesség asszonya: „Herein! herein! kiált a felséges császár.” Vitéz Johan Háry.
Bevezetés:
Az olvasó: Engedelmet kérek! vezetetlen is be tudok menni.
Az Iró: Nem, teremtette! musszájn úgy jőni, ahogy én vezetlek. Igy, balláboddal előbb, azután - egy nyomra egy lábbal kétszer ne lépj.
Az olvasó: Értem - de ne tessék ollyan sebessen vezetni, mert felbukom.



383
Az Iró: Semmi, semmi! Csak siess. Ha már benn vagyunk, Szerencsés Jó napot - vagy estvét kivánok - minthogy az Isten István
A bőlcsesség asszonya (egy irgalmatlan sancos vászon pipából dohányozva mert tudva van, hogy a bagolyt szereti). Üljetek le erre a somi kanapéra! Na ez derék rekruta! újonnan megnyerve a tudományoknak. Csak hiába! egy halász ha prédikál - fog sok ezer... körmös halat.
Előljáró beszéd:
Notabéné: Engedelmet kérünk, az előljáró beszéd épen azért mivel mindig előljáró, nagyon elsietett. - Majd talán elérjük utoljára.
Felosztás:
Érdemes közönség: ennek az én thémámnak 6 részei vannak, eccé: 1-ő rész „hasznos” 2-k rész „é” 3-k rész „embernek” 4-k rész „magát” 5-k rész „lekapni” 6-k rész „?” (t. i. a kérdőjel), mellyek szerint kiki jó lelki esmérettel figyelmezzen és mondja ezt: mea maxima culpa, én hiszem és vallom.
1-ő rész:
Hasznos, a, um. - Nomen adiectivum. Talán azt gondolják az urak? hogy ami hasznos, az nem káros? és ami káros, az nem hasznos? - - Hallgatunk úgy-é - tehát megmondom én, hogy van! Ami hasznos, az káros és ami káros, az hasznos. Példával világosítom... Leesik a lópatkó... ti láikusok azt mondjátok, káros... holott csalatkoztok, mivel a cigány hozzám jő lópatkónak való vasért - én két árán megfizettetem magamnak - és így hasznos. Aliud eiusdem argumenti. Disznótorba hívlak! ti azt mondjátok hasznos - persze, mert jól megveritek a horpaszt, nem éheztek, mint otthon. - De nekem? Nekem isten utse káros az, mert ha minden estve ott zabálnátok, utolsó filléremből is kipusztítnátok. - De térjünk a továbbára... Továbbá
2-k rész:
É: Némelyek h betűvel használják, így: „éh” s azok rendesen mindenütt megjelennek, ahol a kémény füstöl.
Jelszó: Az én térdeim ellankadnak Böjtölés miatt elszáradnak.
Zsoltár
Valólag ez keserves rész, - jaj azoknak, kik teljes életökben ezt olvasgatják. - Azért is hamar-hamar-hamar ugordjunk a másik részre.



384
3-k rész:
Embernek.
Scholion:
A nak-nek-keli helyes élést a grammatika s az egyszeri mendikás már eléggé megtanították - most tehát - vegyük fel - ha bírjuk - az embert.
Ember. Plátó definitiója szerint tollatlan kétlábú állat. De mivel Diogenes megmutatta, hogy a koppasztott kakassal ezen definitióban osztozik, én másképen fogom definiálni.
1-ör. Az ember ollyan valami - ami mozog, - de többnyire azért mozog, hogy embertársa ne mozoghasson.
2-or. Az ember ollyan valami - ami nem mozog: - mihelyt hermetice bezárják.
3-or. Az ember ollyan valami, mint a rongyos köpenyeg - keresztül jár rajta a levegő.
4-er. Az ember ollyan valami - amiből idővel még csak semmi sem lehet.
5-ör. Az ember ollyan okos - aki gyönyörködik, ha bolond lehet.
6-or. Végre az ember ollyan állat, mely hol lenyesi, hol meghagyja a szakállát.
4-k rész:
Magát. Jaj! lelkeim! ezt a szócskát csak nézve olvassák de az istenért! ki ne mondják! mert esztétika és ezen szent-kettősség elleni bűnbe esnek: kegyed és ön, - hagyjuk itt, fussunk tovább! Végtére, végezetre, utólszor és utóljára előtt való vagyis
5-k rész:
Lekapni? Ezen szóval igen sok fiatal emberek élnek, holott az N. N. város és J. vármegye botozó intézetében cáfolhatatlanul megmutattatott már, hogy nincs veszedelmesebb szó, mint ez: kapjátok le csak! Egyébiránt vannak vele többféle szóllás formák: jelessen: 30-at kapni ajándékot kapni rühet kapni bizonyos durva és nehezen viselhető darócnemű öltözetet satt. Van a kap törzsöktől még egy igen népszerű és épületes példabeszéd is: üsd a kaputost, melly sokkal gyakorlatiasb, mintsem bővebb magyarázatra szüksége volna; ismétlem továbbá



385
6-k rész:
? (kérdőjel, girbe-gurba ut videtur). Ezen jelet nem teszik ugyan az eféle sohajtó szók után: hajh! oh! jaj! haj! vagy ha oda teszik, előbb szépen kiegyenesítik, mindazáltal ne higyjetek neki, ritka van közte, aki idő multával fel ne egyenesedjék, azaz kérdőből felkiáltó jeggyé ne váljék. Exempli gratia:
1. Kérdőjelt lát az ifju az ujonnan vett menyecske homlokán - lelke titkos sejtelmében elébe gondolva e szót: hű leszel-é Éva? Mulnak évek s a jel felkiáltóvá változott, - melynek elébe sóhajtja a férj: „haj haj”
2. Kérdőjelt lát a kártyás a kártya hátának valamennyi cifrájában. Felfordítja s a felkiáltó jelet látja helyette.
3. Satt. satt. hiszen tudja az érdemes olvasó - mert máskép érdemes sem volna - hogy exempla sunt odiosa.
Bérekesztés:
Miután tárgyunkat ekképen a lehetőségig kimerítettük, és ledönthetetlen okokkal megmutattuk, hogy az embernek magát lekapni hasznos, nincs egyéb hátra, mint e bölcs tant tettleg is bébizonyítni - egyúttal a Bölcsesség asszonyára ajtót húzni, ő kegyelmének a bagolyevéshez jó étvágyat, nyugodalmas jó nappalt (mert nappal szokott aludni) kivánni.
Előljáró beszéd:
(a céldombnál használva). Na, én már ki is pihentem magamat, tessék az uraknak is leülni.
Vége.
Epilogus
Finis rei operae Jó búvó hely a Csere Jó boros pince Csere Azért él úgy, mint here Azért van sok korhele Evő ivó embere,
Allgemeine kenyere Pécsije és Zvikkele Morgalmas Pap Emere, És szűz Rozvány Endere, Klassicus Demetere, Rectora Correctere Cigány eskütt embere (F. M.) Und so weiter - cibere.
Szívesen kívánom.



386
Voinovich Géza jegyzete a köszöntőhöz:
E köszöntő megismerteti Arany szalontai ismerőseinek körét s ezzel megérteti tréfáinak színvonalát. Az epilógus felvázolja őket. A „Csere” búvóhely, erdő, Szalonta határában. Csere József kántor volt, Pécsi Lajos fűszeres - ezért a célzás a sóra; egy szekrényében állítólag levelezését tartotta, - kiderült, hogy italokat. - Zwickel József chirurgus, borozó cimbora; Rozvány Endre atyja boltjában dolgozott, nagyon utánavetette magát a fehércselédeknek; Zsugovics Demeter a görög város boltosa, rosszul, de szívesen beszélt deákul; Pap Imre üveges boltos; a „cigány esküdt” Fekete Mihály, barna-fekete ember, innen ragadt rá a tréfás elnevezés.
SZENT PÁL LEVELE
Névnapi köszöntő Borbély Pál szalontai főjegyző névnapjára
Az égből. Borbély Pál kedves druszámnak pártfogói kegyességgel. Szalontán (franco).
Sz. Pálnak B. Pálhoz küldött 1-ő Levele
„Kedves druszám, édes kedves Pálom, Minthogy nem jő most szememre álom, S személyesen nem szólhatok Veled, Ime küldöm e frankós levelet. Úgy hallottam, jól van fejed dolga, Bár nem úr vagy, hanem olyan szolga, Kinek ura légió, mint tenger, Mint a Nyírben Compossessor ember.
Ámde nagy kár volna elcsüggedni, Tüske közzől szoktak vackort szedni; Minden ember nem lehet egyforma, Hidd el; nincs jobb étel, mint a torma. Ha semmid sincs, van szép szabadságod, A papiros rongyát körülvágod, És midőn magad vagy egy szobába, Az igazat megmondhat’d vaktába. Fizetésed hogy zsíros ne volna, Ebben Komócsin meghazudtolna. Búza helyett konkolyt, repcét adnak, Melyből üttethetsz olajt magadnak.
Azért fiam, csak tűrj, mint a bárány, Míg megállhatsz kurta lábod szárán. Hisz ha feldőlsz, elénekli Csere, Hogy te, mint ő, nem valál csak here. Járj el a nemzeti kaszinóba, Mely, mint hallom, most van felbomlóba. Szép az, aki ott kitesz magáért! Dicsőség civódni a hazáért.



387
Most ugyan bor nincs még benne és ser, Ámde nem megírtam-e már egyszer, Hogy jó inni, ha szomjuság éget, Egészségnek fenntartása végett. Kaszinótok pedig nagyon beteg, Csak diószegi bor gyógyítná meg. Ferbli-lázban mit sem ér a lőre. Pécsi jobb tanácsot ád előre. És most adieu, szívemnek drága, Nagyot nőjön lúdaidnak mája.”
Nem hasadt még a mosolygós hajnal, Malac-álmot aludt minden angyal, És az égi tyúkok gunnyasztának, Fittyet vetve a kakas szavának. A mennyország nagy-torkú bakterje Szundikált még, s nem volt ki felverje, Amint ott ült, utca szögleténél, Kétöles lándzsája jobb-fülénél. Ámde Szent Pál nem tudott alunni, Óra hosszat még szemet sem húnyni. Ürgött-forgott, mint tótban a kása, Innen az-nap az ő fordulása. Néha-néha pikszisébe markolt. Mely, mint szérű, oly kerületű volt; Majd kicsiholt és gyujtván világot, Olvasgatni kezdé Kartigámot. Néha ismét verset készült írni. S a papírt körül is tudta nyírni. De felakadt szárnyaló múzsája: „Irjon a szösz, hordja el a gálya.” Ekkor ötlött hirtelen eszébe, Hogy levélíró volt életébe. S hogy Szalontán van egy jó druszája, Nosza tüstént levelet hozzája. Bő schlafrockját felkapá magára, Hálósipkát nyom kopasz agyára; S végezvén még egy kötelességet, Oly szilkében; melynek neve német: Tollat márta kalamárisába, S megtörülve vagy tízszer hajába; Miután végét rojtosra rágta, S néha-néha asztalához vágta: Végre elsült ilyetén levele, (Notabene: lehúzgálva fele) S mint az ízem, olyan tücskök benne, Ördög volna, ki rajta elmenne:
„És legyen sok marhád, mint a gomba. Látogass meg a Paradicsomba.”



388
UTÓÍRÁS
„Megvan-e még régi jó barátom, Hordja-e még elviselt kabátom, Bőgik-e még? írjál róla, írjál, Debrecenben jó druszám, a vén Pál.”
***
Ezzel a Szent, végezvén írását. Fölvevé bádog tolvajlámpását. És bemenvén az előszobába, Egy fiók szentnek ragadt hajába. Hét az óra, mért vagy olyan álmos? „Kelj föl,” úgymond, „Aranyszájú János, Fogass bé a posta-taligába, E stafétát vigyed hamarjába’ Nagy-Szalonta híres városába, Az öreg Nótárus hajlékába. Kívánj neki friss jó egészséget, Tudom, szívesen fog látni téged.”
Ezzel visszafordult dunyhájába, János pedig fogván taligába, Útra indult, s mint malac rívása, Messze zörg a talyga nyikorgása. Szűkön van most Pálnak ott fent hája, Azt siratja fakó taligája. Mert a disznók mind pokolra mentek; Foghagymával zsíroznak a szentek. Ámde János sehogysem tűrheti, Hogy fülét a talyga sértegeti, A tengelyre köpköd, mindhiába, Annál jobban csikorog agyába’. Mit tegyen? vizelni kezd az árva A marokfa száraz oldalára. Hajh de mig ő kerekét locsolja, Balgatag fővel meg nem gondolja: Hogy minálunk térdig ér a sár, víz. - Ha nem isztok, hordjon el az árvíz.
(1846)
Vége
KENYERES JÁNOS FIÁNAK HALÁLAKOR
Sír fagyán elhervadott A bimbó, mely fakadott. Léte kezdetén Koporsó éjjelén Semmisül, hamvad el.



389
Reményi a szüléknek Gyászködbe sülyedének, Kebelét bú rázza, Hogy gyenge virága Semmisül, hamvad el.
Ah ne sírd e könnyeket A halott kisded felett. Meghal a portetem, Az égi szikra nem Semmisül, hamvad el.
Sírvers
Szép virágom itten elhulla, Ötödéves Kenyeres Gyula. Kicsiny a te sírod, magzatom, Nem fér abba tenger bánatom.
(Aranynak tulajdonított vers)
(1850)
TOMPA MIHÁLYHOZ
Levél verses részlete
Téged magadat is, szerelmes nődet is, Meg, ha ugyan volna, kis csecsemődet is, Apádat, anyádat, a familiádat, Kijáró, bejáró ökonómiádat: Kivánjuk szivesen én s a feleségem, Laci, Julcsa, én két apró szép cselédem, Kivánjuk nem egyszer, hanem száz- meg százszor, Most ölel forróan, - s többet ir majd másszor - igaz barátod
Arany János.
(1852 okt. 1.)
KÖSZÖNTŐ VERS
Szász Károlynak
Mottó: Tüstént a faluban hosszú, valamennyi kötél van, Összekötözgetvén rakjuk szekerekre legottan.
Csökmei sárkány
Kötelet Károlynak! gerendába vele! Ez a magyaroknál a köszöntés jele; Kivált míg az ember holmi sückő gyermek, Kinek Aprószentkor a seggire vernek. Hadd lógjon őkelme a gerenda alatt, Hacsak meg nem adja a Károly-poharat. „Uj szita szegen függ” - ne mondják hiába Kössük fel, hogy földet se érjen a lába.



390
De ha van jó kolbász, paprikás meg rétes, Aminek szavára begyűlt ennyi éhes, És ha van jó bora, még pedig pecsétes, Mit törvényes ágyban szült Tokaj vagy Ménes: Már akkor se bántsuk, már akkor ne féljen, Jánosi, Mentovich kiáltsák, hogy éljen! S oly jó kedvünk legyen, hogy tánc közbe’ még a Padlást is beverje Csikai kolléga.
A naptárcsináló soha jobbat nem tett, Mint, hogy összeirkált annyi ócska szentet, Kik, mivel böjtöltek egész életökben, Az eszem-iszomot ránk hagyták örökben. Cyrillus, Kajetán, Sz. Eulália
Nekünk mind Ivó-nap és Leokádia; Hozzanak bárányhúst, mellé galambbegyet, Mi mindenik szentre ráfogjuk, hogy Egyed. Hozzanak borocskát jó bőven utána, Akkor mindenik szent lészen Bibiána. Vidám torral üljük szomorú emlékét, Kívánva penészes hamvainak békét.
Természete az már az emberfiának, Minden jót kívánni felebarátjának; Vagy ha nem is mindég - egyszer esztendőben, Ha érzelme nem fér a teli bendőben. Azért találták fel, - emeljünk kalapot! Régi bölcs atyáink hajdan a névnapot: Máskép a szeretet közülünk kihalna; Máskép a halandó, nem lévén alkalma, Sohasem óhajtná embertársa javát, És akkor az élet nem érne egy kovát.
Azért öcsém Károly, idvezel e múzsa, Mihelyt lelkesíti kövér malac húsa, Mihelyt bor tüzeli, melyet ingyen adnak S ha fogy a palackból, másikért szaladnak. Ezer jó kívánat vagyon készen nálam, De hadd lám először, hogy mi lesz a tálban? Hoztok-e pecsenyét, avagy túrós rétest, Mert az áldásokat mérem ahhoz képest.
Hogyha malacod van..., azaz nem magadnak, Hanem olyan, amit megsűlve feladnak, Úgy, fiam, e földön élj sokáig, hízva: S a szegény kis állat neked adja vissza A tőle elrabolt disznói napokat, Békés hízlalóban te éld le azokat. Hadd lássa mindenki a gömbölyű testen, Hogy te legalább is háziúr vagy Pesten, Ki semmit sem téve, nagy boldogságban él, Még csak nem is olvas egyebet a pénznél.



391
Ha pedig egy lúdba ütötted a nyársat, Akkor az én múzsám kíván neked másat. Akkor legyen tied a libának tolla, Hogy szállhass vele a magas Helikonra. Persze, hogy a toll más, és megint más a lud, Mert ebből nem eszik, akinek amaz jut. De a repüléshez nem szükséges nagy háj, S egyiké a lúdtoll, másiké a lúdmáj.
Ha pulykát tetetsz fel ide az asztalra, Juttasson az Isten fényes hivatalra; Ruházza fel szíved hozzá való gőggel, Hogy megéreztethesd az esedezőkkel; Jól esik olyankor egy kis pulyka-méreg, De ha ez nem tetszik, úgy egyebet kérek Amire mostanság lesz nagyobb szükséged: A farkadban álljon főfő büszkeséged!
Ha galambot adnál, az sem lenne káros, Akkor azt kívánom: legyen élted páros, Rétesed a túrót ahányszor takarja, Annyi boldogsággal légy te eltakarva. Örömed legyen a cékla pirossága, Reményed a zeller zöld-szín koronája, Napjaid legyenek édes ízű kompót, Meg ne keserítse gyógyszertári kontó.
Végre csöndes legyen nyugtod a halálba, Oly csendes, mikép egy részeg ember álma. Ha pedig nem volna enni, innya semmid, Akkor az én múzsám sem kívánhat semmit, Ha se malac, pulyka, ha se kappan, sem lud: Áldjon meg az Isten magától, ahogy tud.
(1852 jan.)
NÉVNAPRA
Tisztelt jó barátunk, ki vagy Fodor Gerson, Virtusokkal fénylő, becsületes Person, Kinek Balog uram mondaná most: „Herr Sohn,” Ne jöjjön éltedre felhő, csak immer Sonn’!
Neved örömnapja imé hozzánk juta, Sőt ha nem csalódom, már tovább is futa, Mégis az én Múzsám néma volt és buta, Ami, ha nem csuda, üssön meg a guta.
Ne legyen ez, kérlek, teneked megbántás, Hogy ebédutánra lett készen a rántás, Azt ne mondd szegénynek: „post festa quid cántás?” Rossz volt a vonója, de már ismét gyántás.



392
Mert különben, hidd el, nem lett volna ő röst: S mint Izsák megáldá Ézsaut, a szőröst, Amiérthogy neki lencsét hoza bőröst: Úgy megáldott volna téged és Nagy-Kőröst.
No de, ami haladt, nem marad el mégis, Menjen nálam hozzád lajhárabb vendég is. Ezerszer későbben az utolsó vég is, Avagy csak egy hitvány náthabetegség is.
Légy jó egészségben, derék Gerson Fodor. Valamíg a halál slepje el nem sodor, Égő pipád füstje legyen mindég bodor, És e poémában ne sértsen a modor.
U.i. Tyúk ide, búbos! Kalács ide, fonatos! Béles ide, rongyos!
(1853. febr. 22)
TÖREDÉK EGY NÉPIES VÍG EPOSZBÓL
Takarodót harangoznak, A nap terhe már lejára, A kis újhold mindjárt elfogy, Kaszapengés jelenti, hogy A holnap vár új munkára.
Jön a mezők fáradt népe, A fa alá települnek, Nagy malomkő-asztal várja, Most körül a pohár járja, Aztán vacsorához ülnek.
Két kis tarka macska játszván Fölkapott az eperfára, Maguk sem tudják, hogy esett. Magasra van egy keveset Lepislogni a nagy tálra.
Falatra vár a Bodri lenn, Szeme, füle áll fölfelé: Néha száját is föltátja, Valaki tán, ha meglátja; Majd egy csontocskát dob belé.
Rezzen az eperfa lombja, Rá a Bodri nagyot mordul, Hogy megszeppen a két cica, Egyik a mást megtaszítja, Lepottyan s a tálba fordul.
(Állítólag Arany verse)
(1853)



393
NÉVNAPI KÖSZÖNTŐ
Mentovich Ferencnek
Írták Arany János és Szász Károly, Nagykőrösön, 1851., az 12 351-ik szerdán.
Kedves jó barátunk, Francisce Mentovich! Búban, fájdalomban te sohase voníccs, Sőt a gondok felé még csak ne is konyíccs, Minket bús pofával sohase szomoríccs.
Hanem legyen élted az üdvtől otromba. Nőjjön örömöd, mint esőtől a gomba. Gyönyöreid háza sose düljön romba. Az ég hozzád soha ne legyen goromba.
Miképen Aeneás bujdosott Trójából: Bujdossék a balsors szíved kunyhójából; Legyen élted szép fa, mit nap s szellő ápol, Sokakra árny készül lomb-koronájából.
Fa, melynek gyökerén nem rágódik féreg, Életnedvét meg nem keseríti méreg, Mert a barátság és szerelem testvérek, A csizma sarkába szükséges a kéreg.
Sose törjön félre kedved csizmasarka, Legyen örömödnek bugyogója tarka, Ne legyen életed rövid, mint nyúl farka, A sorsnak irántad ne legyen szűk marka.
Boldogságod fénye legyen szép szivárvány, Rajta, mint egy hídon, szép tündérek járván, Ne bántson a métely, sem másféle járvány, Hanem oly erős légy, valamint a márvány.
Élj soká, barátom, becses kontentumod Szerinti napokat, míg e pályát futod, S ha végtére elér emberi fátumod, Milliókról szóljon a testamentumod.
Ezeket szörzötték egy hideg szobában, János mester egyik, Arany mostanában, Továbbá Szász Karli, gondolván magában, Hogy jót kívánni is jobb kadenciában.
(1854)
BARTOS GÁBOR SÍRKÖVÉRE
Mint atya, mint hű férj sietett az övéi körébe, Szíve családja után fáj vala: fölkeresé. „Itt lelem a nagy részt: nőm és nyolc gyermekem” úgymond, „Értök alélt testem köztük alunni ohajt.



394
Kettő még viharos pályán oda van: Gyula, Gábor; Isten, az árva fiúk atyja, vezére te légy!”
(1856 ápr. 12)
A TANÁRI KAR
Lengyel, Arany, Kiss, Nagy, Weiss, Pajzán, Mentvich, Ádám, Varga, Szilágyi, Szabó, Szarka, Losonczi, Deák.
(1856)
WEISS BARÁTOM...
Weiss barátom, azt a foltot, Amely tavaly még nem volt ott, Viseld egészségesen.
(1856)
LOSONCI GYULA NEVÉBEN
Kedves atyám! ez örömnap Arra buzdít engemet, Hogy kiöntsem egy-két szóban Háládatos szívemet.
Tiszta keblem hű fiúi Érzelemmel van teli, S amit érez, meg nem osztva, Mind tenéked szenteli.
Te vagy nékem - több atyánál, Te atyám és mindenem: Kit szeretnék, ha nem téged! S ki szeretne, ha te nem!...
Élj soká, hogy én is éljek, Míg tettel beválthatom Azt a hálát, melyet mostan Rebeg gyönge szózatom!
Élj soká! és legyen élted, Mint derűs nap, tiszta, víg, Mely piros hajnalból támad, S ismét abban áldozik.
(A verset tanártársa fiának kérésére Nagykőrösön írta Arany.)
(1855 körül)



395
ALKALMATOSSÁGRA ÍROTT VERSEK
midőn Szilágyi Sándor úr az ő első és utolsó malacának végső tisztességtételét nagy és fényes gyülekezet jelenlétében tartaná: ezen alkalmatosságra készítődött és elmondódott egy bocskoros poéta által következőképpen:
Múzsám! ki lebuktál Parnasszus hegyérül És csak orrbézúzást nyertél pálya-bérül, Szünj meg erőltetni szárnyadat magasra, Hagyd az égi kvártélyt a fellengő sasra; Jobb teneked immár itt lenn tollászkodni, Hősek és harcokról még nem is álmodni; Lelsz alacsony tárgyat akármennyit; - hisz na Ehol van Szilágyi s az ő poltrás diszna!
Oh te, disznótornak nyájas istensége! Kitől ihletődve jobban vált a gége, Bicskanyitó új bor a vászon-kehelyben, Ki előttem állasz tamquam egy pendelyben: Tehozzád kiáltok, te légy segítségem, Adj néhány rossz rímet, máskülönben végem; Csak a leghitványabb fűzfaverset adsza, Milyet ő érdemel és az ő malaca.
De talán azt kérdik - magam is azt kérdem Mi közös tulajdon, vagy mi közös érdem Fűzi össze őket, hogy így énekembe Mindig egy pórázra kötve vezetem be? Épen ez a dolog fő-fő csinja-binja, Ezért gyötör engem a versgyártás kínja, Hogy megbizonyítsam ékes rigmusokkal, Szépen földerítsem „ad hominem”-okkal, Mi hasonlatosság vagyon ő közöttök: Elmondom, Uraim! - ha ki nem... köhögtök.
Legelébb is: tudjuk a tapasztalásból, Hogy a malac élte nem áll semmi másból, Csupán enni, inni, vackon elheverni, Ily módon szalonnát s nagy hasat nevelni. Sándor is a háját szépecskén ereszti, Már is látszik rajta, még pedig csak kezdi, Hátha még disznó lesz! amit, hogy elérjen, Üssünk össze urak, kívánjuk, hogy éljen!
Második hasonlat: hogy a malac korog, Sándorunk is gyakran oly gyanúsan morog, Hogy produkálhatná magát Athenében, Bár malac nem volna rejtve köpenyében. Azt hiszem furorét csinálhatna véle, Olyat még nem hallott az a görög-féle, Nincs is egyéb olyan tulajdona néki, Mellyel annyi bölcs közt magát tüntetné ki.



396
Harmadik hasonlat: hogy a malac sokat Lót-fut, csetlik-botlik, mindent felborogat: E malac-tulajdon úgy megvan Sándorban, Mint a két meszely bor az egy itce borban. Ő is mindig ott jár, ahol sose kéne, Ahol orron üti egyik-másik néne, Minden lépten kárt tesz, nyal-fal amit talál, Kotnyeles, kótyonfitty, minden lében kanál.
Negyedik hasonlat: hogy a malac élve Nem szokott fizetni se nyárba, se télbe. Mégis akad bőven árpa, kukorica, Hogy kedvére élhet a jó mangalica. Sándort is tehetjük vele azon rangra: Minden fizetésit bízza nagyharangra, Ő maga sohse vet, mégis bőven arat: Húzza be az ajtót, aki hátul marad.
Ötödik hasonlat... de ne menjünk messze, Im itt van előttünk, hasonlítsuk össze: Ez a pockos termet, ez a karika-láb, Ez a kuncogó hang, - minek menjünk tovább. Csupán egy különbség van, fájdalom! köztök, Az, hogy a malacból jóízűen ösztök, De szegény Sándornak, ha majd így jár szinte, Nem lesz neki bezzeg ilyen tora, mint e.
Végezvén beszédem épületes részét, Halljuk már a malac utolsó nyögését, Mellyel az élőktől örökre bucsúzik, Mielőtt gyomrunkba - végképen becsúszik. Előbb is gazdáján, megölőjén kezdi, Szemét a tányérból ő reá mereszti, Szájában az almát mérgesen harapja -, Szóljon hát, mielőtt Lengyel úr bekapja.
A malac búcsúzása
Gyilkosom, kegyetlen! mivel érdemlettem, Hogy ez a sok éhes osztozik felettem, Hogy fiatalságom zsíros tavaszában Így körülfogjanak széltiben, hosszában? Nem irtóztál ugyan belém verni késed, Mellyel eddig nem volt egy zicher döfésed, Melytől ez ideig a patkány sem féle? Hogy tudtál engemet általverni véle?



397
Gyönyörű mulatság, gyönyörű theátrum! Ezért mondták rólunk: „par nobile fratrum”? Ilyen a barátság? A gyöngébb a vesztes. Így tett Pyladessel a derék Orestes? Várj rá! mert szellemem feljár kísérteni, Minden bátorságod az inadba keni, Nem mersz többé este az utcán járkálni, Nem fogsz gyertya nélkül egymagadban hálni.
Ha valami éjjel paplanodban korog, Az én lelkem lesz az, amely ott kucorog; Az lesz, mely a legszebb női társaságban Egyszer csak megröffen hátul a nadrágban. De nem, megbocsátok, jó keresztyén módra, Hiszen hol találnék ily méltó utódra! Baráti emlékül azt a gyűrűt hagyom, Melyben, ha jól sejtem, farkam dugva vagyon.
(1856)
KNÓCZ JÓZSEF ÉS LÁSZLÓ SÍRVERSE
I
E fölemelt gyász-kő; idegen! számodra jelentse: Kit fedez a holtak nem rövid éje alant. Emlékét, mi övéi, kövön nem, szótalan ércen S néma betűn bírjuk: vésve szivünkbe van az. Emlékül minekünk állatta magasztos erényét A hű férj, szeretett jó atya és hazafi. Tiszta becsűlettel ragyogóvá tette betűit, Jelleme a márvány, hol neve írva marad. A fáradhatlant fáradság győzte le végre; Sok vesztése után itt nyeresége vagyon. Két város polgára, betöltvén emberi tisztét, Mennyei polgárrá tette örök kegyelem.
(1856)
II
A nagyatyát, szerető nagyatyát vidítani jöttem. Könnyetek a fiuért szűnjön omolni, szülék. Még, örömére, alig hogy kezdtem játszani térdén: Most kebelén nyugszom, hív unokája, megint.
(1857 okt. 27)



398
KUPAI KOVÁCS MIHÁLY SÍRJÁRA
A jó férjet, atyát Özvegye, magzatja, Éjjeli, nappali Bánatban siratja; Vissza óhajtaná, Vissza nem sírhatja: Számláld meg könnyeit, Vigasztalás atyja!
(1860)
KÁROLYI SÁMUEL SÍRKÖVÉRE
Óh a kimondhatatlan Kínt mondd ki, néma jel! Férj, atya volt: ma egy név: Károlyi Sámuel. Egyedül hogy ne lenne A sírnak mélyiben: Két kis fia itt véle, Lajos, László pihen. És hogy vigaszt keresve Találjon egy helyet, Bús özvegy és öt árva Emelé e követ. Orvos, ki itt lelt gyógyirat, Itt várja, míg új nap virad.
(1862)
BORDÁCS DÁNIEL SÍRVERSE
Azt jelenti e néma jel, Itt nyugszik Bordács Dániel; Bíró, ügyvéd, polgár, barát; Sok nemes szív áldja porát. Mint férj: maga volt a hűség, Ez az első keserűség, Mellyel hitvesét illette, Hogy bánatba öltöztette.
(1865)



399
VERSES BÍRÁLATOK, SZÉLJEGYZETEK
Ercsey Sándor vers-gyakorlatára:
A vers jó, csak az a hiba, hogy sok lábai sánták, Sándor öcsém, máskor görgetegebbre csináld.
*
Szentmiklósy Sámuel: Az állatok restaurációja c. munkájára:
Kanna akarván Lenni, minek váltál csuprocskává a korongon? (Horác.)
*
Szilágyi István: Emlékbeszéd c. szatírájára:
Vág, szúr, csíp, harap, öl: simit is, de nem ám szőrmentén. Nem csoda, Borzos, azért, hogy hajad élire áll.
*
Gaal József: Zenekórság c. szatírájára:
Szép, jó vagy, de az álnevet hagyd; mert rajtad a névnek Megbosszulja magát jogszerű birtokosa.
*
Tárkányi Béla: Indítványok c. szatírájára:
Bezzeg ez ám megfőzte, követvén Róma szakácsát, Hús, víz benne elég; kár, sava hogy kimaradt.
*
Az Elveszett Alkotmány bírálatának az Idő Malmát kifogásoló passzusához:
Ostoba Kauderwelsch! ez az öt sor jó az egészben.
*
„A tölgyek alatt” című költeményére valaki gúnyverset írt. A vers szemére vetette: „Korpát vegyítettél össze a lángliszttel.” Ehhez a következőket fűzte:
Meglehet, úgy is van, de hisz a patvarba! Annyi lángliszt közé egy gyüszűnyi korpa! Nem az a baj, hanem, ha oly rég nem tettem, Most a korpa közé minek elegyedtem.
E sorhoz: „Hagyjunk fel a Pindusz meredek ormával” ezt írta:
Tudtam én előre, hogy evvel így járok, Hogy utamat állják pinduszi betyárok; Elismerik: hajdan hogy voltam valami: De ma nem engednek helyet szorítani.



400
Az egész gúnyvers végére pedig ezt:
Ez nem jó-akarat, vagy hozzá-nem-tudás, Beteg oroszlánynak volt szánva e rugás, Ki, bár nem oroszlány, csak másforma beteg: Bír mondani annyit: „én ilyet megvetek”.
(1878. jan. 2)
VERSES REJTVÉNY
Fogj össze kettőt, s már többen leszünk; Más hármat: akkor börtönben veszünk; Siralmas sóhaj az ott maradó: Vedd az egészet s olvasd Mi-rab-ó. (Mirabeau.)
(Az utolsó évekből)
DISZNAIRÓL HAJDANONTA
Disznairól hajdanonta, Konya fülü nyájról: De ma hires Nagy-Szalonta Az ő Aranyáról.
(1857)
TOMPÁHOZ
Várja soká, de mi haszna várja Leveledet Figyelő bojtárja, Ha soká jön, maga megy Hanvára.
(1862)
KARLSBADI VERSIKE
Wenn die Wässer Wär’n nit besser Als die Doctoren: Wär’n mer verloren.
(1869)



401
PARÓDIÁK KERTBENYRE
I
TSCHÓKONAY
Von Petőfi - Übersetzt von K...
Ein Kalvinischer Pfaff und Tschókonay, Sie waren gute Freunde, diese zwey, Von Debrezin einst flog er h’naus, Und sich vor seinem Freunde stellt Und „Durst hab ich, Komrad” so ruft Michael Tschókonay, der Held.
(1882)
II VOLKSLIED
‘S gibt keine Frau so g’scheidt und klug Als die G’vatterin; Frau von Krug. Sie bäckt den Kuchen in der Pfann; Sie lockt die jungen Burschen an.
„Wenn ihr die Kuchen mir gegessen, Sollt Ihr die Kathe nicht vergessen.” „Wir mögen eure Kathe nie: Denn ihr Rock reicht nur bis zum Knie.”
(1882)
MAGAMRÓL
Auf der Margarethen-Insel Raucht Tabak der alte Pinsel, Spielt Gitarre, mit Gewinsel, Und vergeudet seine Zinsel.
(1882)
GOETHE UTÁN SZABADON
Pénzt, időt hogy vertem el, Arra e kis könyv felel.
(1882)



402
Toldi trilógia



403
TOLDI
1846
,Mostan emlékezem az elmult időkről, Az elmult időkben jó Tholdi Miklósról...’
Ilosvai
Mint ha pásztortűz ég őszi éjszakákon, Messziről lobogva tenger pusztaságon: Toldi Miklós képe úgy lobog fel nékem Majd kilenc-tíz ember-öltő régiségben. Rémlik, mintha látnám termetes növését, Pusztító csatában szálfa-öklelését, Hallanám dübörgő hangjait szavának, Kit ma képzelnétek Isten haragjának.
Ez volt ám az ember, ha kellett, a gáton, Nem terem ma párja hetedhét országon; Ha most feltámadna s eljőne közétek, Minden dolgát szemfényvesztésnek hinnétek. Hárman sem birnátok súlyos buzogányát, Parittyaköveit, öklelő kopjáját, Elhülnétek, látva rettenetes pajzsát, ,És, kit a csizmáján viselt, sarkantyúját.’43
ELSŐ ÉNEK
,Nyomó rúdat félkezével kapta vala, Buda felé azzal utat mutatja vala.’
Ilosvai
1
Ég a napmelegtől a kopár szík sarja, Tikkadt szöcskenyájak legelésznek rajta; Nincs egy árva fűszál a tors közt kelőben, Nincs tenyérnyi zöld hely nagy határ mezőben. Boglyák hűvösében tíz-tizenkét szolga Hortyog, mintha legjobb rendin menne dolga; Hej, pedig üresen, vagy félig rakottan, Nagy szénás szekerek álldogálnak ottan.
43 Az ezen ,_’ jeggyel felhozott helyek Ilosvaiból vannak átvéve. A. J.



404
2
Ösztövér kútágas, hórihorgas gémmel Mélyen néz a kútba s benne vizet kémel: Óriás szunyognak képzelné valaki, Mely az öreg földnek vérit most szíja ki. Válunál az ökrök szomjasan delelnek, Bőgölyök hadával háborúra kelnek: De felült Lackó a béresek nyakára,44 Nincs, ki vizet merjen hosszu csatornára.
3
Egy, csak egy legény van talpon a vidéken, Meddig a szem ellát puszta földön, égen; Szörnyű vendégoldal reng araszos vállán, Pedig még legénytoll sem pehelyzik állán. Széles országútra messze, messze bámul, Mintha más mezőkre vágyna e határrul; Azt hinné az ember: élő tilalomfa, Ütve ,általútnál’ egy csekély halomba.
4
Szép öcsém, miért állsz ott a nap tüzében? Ládd, a többi horkol boglya hűvösében; Nyelvel a kuvasz is földre hengeredve, A világért sincs most egerészni kedve: Vagy sohasem láttál olyan forgó szelet, Mint az, aki mindjárt megbirkózik veled, És az útat nyalja sebesen haladva, Mintha füstokádó nagy kémény szaladna?
5
Nem is, nem is azt a forgószelet nézi, Mely a hamvas útat véges-végig méri: Túl a tornyon, melyet porbul rakott a szél, Büszke fegyver csillog, büszke hadsereg kél. És amint sereg kél szürke por ködéből, Úgy kel a sohajtás a fiú szivéből; Aztán csak néz, csak néz előre hajolva, Mintha szive-lelke a szemében volna.
44 „Felült Lackó.” Így gúnyolja tréfásan a magyar paraszt azon mezei munkást, ki a nap és dolog hevétől bágyadtan a munkára ráunt. A. J.



405
6
„Szép magyar leventék, aranyos vitézek! Jaj be keservesen, jaj be búsan nézlek. Merre, meddig mentek? Harcra? Háborúba? Hírvirágot szedni gyöngyös koszorúba? Mentek-é tatárra? mentek-é törökre, Nekik jóéjszakát mondani örökre? Hej! ha én is, én is köztetek mehetnék, Szép magyar vitézek, aranyos leventék!”
7
Ilyenforma Toldi Miklós gondolatja, Mely sovárgó lelkét mélyen szántogatja; S amint fő magában, amint gondolkodik, Szíve búbánatban összefacsarodik. Mert vitéz volt apja: György is, álnok bátyja, A királyfi mellett nőtt fel, mint barátja; S míg ő béresekkel gyüjt, kaszál egy sorban, Gőgösen henyél az a királyudvarban.
8
Itt van immár a had, Laczfi nádor hada, Itt kevély hadával Laczfi Endre maga; Délcegen megűli sárga paripáját, Sok nehéz aranyhím terheli ruháját; És utána nyalka, kolcsagos legények, Tombolván alattok cifra nyergü mének: Nézi Miklós, nézi, s dehogy veszi észbe, Hogy a szeme is fáj az erős nézésbe.
9
„Hé, paraszt! melyik út megyen itt Budára?” Kérdi Laczfi hetykén, csak amúgy félvállra; De Toldinak a szó szívébe nyilallik, És olyat döbben rá, hogy kivűl is hallik. „Hm, paraszt én!” emígy füstölög magában, „Hát ki volna úr más széles e határban? Toldi György talán, a rókalelkü bátya, Ki Lajos királynál fenn a tányért váltja?
10
„Én paraszt? én?” - Amit még e szóhoz gondolt, Toldi Györgyre szörnyü nagy káromkodás volt. Azzal a nehéz fát könnyedén forgatja, Mint csekély botocskát, véginél ragadja; Hosszan, egyenesen tartja félkezével,



406
Mutatván az utat, hol Budára tér el, S mintha vassá volna karja, maga válva, Még csak meg se rezzen a kinyujtott szálfa.
11
Nádorispán látja Toldit a nagy fával, És elámul rajta mind egész hadával. „Ember ez magáért” Laczfi mond „akárki; Nos fiúk, birokra, hadd lássuk, ki áll ki? Vagy ki tartja úgy fel azt a hitvány rúdat, Amellyel mutatja e suhanc az útat?” Szégyen és gyalázat: zúg, morog mindenki, Egy paraszt fiúval még sem áll ki senki!
12
De ki vína bajt az égiháborúval, Szélveszes, zimankós, viharos borúval? És ki vína Isten tüzes haragjával, Hosszu, kacskaringós, sistergő nyilával? Mert csak az kössön ki Toldival, ha drága S nem megunt előtte Isten szép világa; Jaj-keserves annak, aki jut kezébe, Meghalt anyjának is visszarí ölébe.
13
Elvonúl a hadnép hosszu tömött sorban, Toldiról beszélnek az egész táborban; Mindenik mond néki nyájasat vagy szépet, Mindenik derít rá egy mosolygó képet; Egyik így szól: „Bajtárs! mért ne jősz csatára? Ily legénynek, mint te, ott van ám nagy ára.” Másik szánva mondja: „Szép öcsém, be nagy kár, Hogy apád paraszt volt s te is az maradtál.”
14
Elvonúl a tábor, csillapul morajja: Ezt a szél elhordta, azt a por takarja; Toldi meg nagybúsan hazafelé ballag, Vaskos lábnyomától messze reng a parlag; Mint komor bikáé, olyan a járása, Mint a barna éjfél, szeme pillantása, Mint a sértett vadkan, fú veszett dühében, Csaknem összeroppan a rúd vas kezében.



407
MÁSODIK ÉNEK
,... hogy Budából Tholdi György megjő vala, Öccsét... gyakran feddi vala.’
Ilosvai
1
Így vesződék Miklós, nyers, haragos búban, De van drága dolog otthon Nagyfaluban: Tán kigyúlt a ház is, úgy füstöl a kémény, Nagy kolonc köszönget a kút méla gémén. A malac-nép sí-rí; borju, bárány béget; Aprómarha-nyáj közt van szörnyű itélet; A fehércseléd közt a beteg se lomha: Holmi kis vásárnál népesebb a konyha.
2
Egy cseléd vizet tesz félakós bögrében, Mely ha forr a tűzön s nem fér a bőrében, Akkor a baromfit gyorsan belemártja, Tollait letörli, bocskorát lerántja. Van, ki a kis bárányt félti izzadástul; S bundáját lerántja, még pedig irhástul; Más a vékonypénzű nyúlat szalonnázza, Hogy csöpögjön zsírtól ösztövér csontváza.
3
Másik a malacot láng felett hintálja, Szőrit kés fokával bőrig borotválja; Bort ez csobolyóban, az kecsketömlőben, Kenyeret hoz amaz bükkfa tekenőben...
4
- Mit jelent e hű-hó gyászos özvegy-házban, Hol a dinom-dánom régen volt szokásban? Toldi Lőrincnének most van-é a torja? Vagy menyegzőjének hozta így a sorja? Tán megunta gyászos özvegysége ágyát, S másnak adta élte fonnyadó virágát?
5
Nincs halotti tora Toldi Lőrincnének, Napja sem derült fel új menyegzőjének; Másért sütnek-főznek, másért lakomáznak: György van itthon, első szülötte a háznak.



408
6
Toldi György nagy úr volt. Sok becses marhája, Kincse volt temérdek, s arra büszke mája, Sok nemes vitéze, fegyveres szolgája, Sok nyerítő méne, nagy sereg kutyája. Látogatni jött most negyvened magával, Renyhe sáska népnek pusztitó fajával, És a kész haszonnak egy felét fölenni, Más felét magának tarsolyába tenni.
7
György az édesanyját hidegen köszönté, Bár ez a lelkét is majd elébe önté! „Hát a másik hol van?” fanyalogva kérdi. Senki sem hinné, hogy kedves öccsét érti. „Szénát hord szegényke künn a béresekkel, Hívatom -” de György úr ezt rikoltja: „Nem kell!” Nem kell! és e két szó úgy esik anyjának, Mintha a szivébe nagy kést mártanának.
8
Nem kell? - Ím azonban kelletlen, hivatlan A fiú betoppan; szive égő katlan, Belsejét még most is fúrja és faragja Szégyenítő búja, búsító haragja. Mégis, mindamellett - mily Isten csodája! Egy zokszót sem ejt ki Toldi Györgyre szája: Lelke gyűlölségén erőt vesz valami, Valami - nem tudom én azt kimondani.
9
Amint látja Györgyöt hirtelen, váratlan, Karja ölelésre nyílik akaratlan; De az eltaszítja testvérét magától, Gőgösen fordul el jó atyjafiától. A szegény anyának könny tolul szemébe, Kőszívű fiának sírva lép elébe, Reszkető ajakkal, keze fejét gyúrván, Ott reménykedik, de György korholja durván:
10
„Úgy anyám! kecsegtesd ölbeli ebedet, Ójad fúvó széltül drága gyermekedet; Mártsad tejbe-vajba, mit se kímélj tőle, Majd derék fajankó válik úgy belőle.



409
Most van a dandárja45 réten a munkának, De foga nem fűlik ahhoz e gazdának; Mint kopó, megérzi a zsíros ebédet, S tővel-heggyel össze hagyja a cselédet.
11
„Így sirattad mindig, én ha mondtam néha: Nem válik belőle semmi, csak nagy léha,46 Hogy parasztnak is rossz, lebzsel készakarva, Noha birna dolgot, mert erős, mint marha. Most tehetd ablakba: húsa és kövére Szépen nő naponkint anyja örömére...” Szóla György s kitoldá a szót egy kacajjal, Melyre Miklós felbúg tompa, hosszu jajjal:
12
„Átok és hazugság minden ige szádban! Egy betű való sincs, Toldi György, a vádban. Jól tudom, mi lappang bokrodnak megette, Úgy szeressen Isten, ahogy engemet te! Rossz vagyok parasztnak, rossz vagyok vitéznek, Béresek között is től cudar csihésnek:47 Forr epéd, hogy más is márt veled egy tálba, Vesztenél, ha tudnál, egy vizes kanálba.
13
„Azért, hogy senkinek láb alatt ne legyek, Nem bánom én, igen, akár ma elmegyek; Száz mérföld a világ, erre is, arra is: Nem bánom én, igen, elmegyek én ma is. De ami az enyém, azt elviszem innet: Add ki, bátya, tüstént, ami engem illet; Add ki a jussomat: pénzt, paripát, fegyvert: Azontúl - az Isten áldjon minden embert.”
14
„Itt a juss, kölök; ne mondd, hogy ki nem adtam!” György kiált és arcul csapja, szintúgy csattan. Toldi Miklósnak sincs ám galambepéje, Bosszuállás lelke költözik beléje; Szeme, mint az acél, a szikrát úgy hányja,
45 »Dandárja«: halmaza, csoportosa. Nálunk használtatik. A. J.
46 »Léha«, gyáva, henye. A. J.
47 »Csihés«: kin a többi kifog, belőle tréfát, csúfot űz, s mindenkinél alább való. A. J.



410
Ütni készül ökle csontos buzogánya; György ijedve hátrál, odavan egészen: E csapás utolsó szélütése lészen;
15
S Györgyöt e csapással hűs verembe tennék, Isten kenyeréből hol többé nem ennék, Hol, mint egy repedt csont deszka közé kötve, Ítéletnapig sem forradozna össze: De midőn az öccse épen megrohanja, Elsikoltja magát s közéjük fut anyja, Testével takarja Györgyöt és úgy védi, Pedig nem is Györgyöt, hanem Miklóst félti.
16
Most a szörnyü gyermek karját elereszté, Fejét és szemeit búsan lefüggeszté, S mintha most ocsúdnék forró-hideg lázból, Tántorogva ment ki az apai házból. Méne elbusulva, némán haragjában, És leült az udvar távolabb zugában, Ott fejét a térdén tenyerébe hajtá, S zokogott magában, de senki sem hallá.
HARMADIK ÉNEK
,Öccsére, Miklósra nagy haragja vala, Szerető szolgáját mert megölte vala.’
Ilosvai
1
Bezzeg nem busultak ám az ősi házban, Szintén eltörődtek az evés-ivásban. Fölkelvén pedig jó Toldi György asztala: ,Vitéz ő szolgái rudat hánynak vala.’ Ifju vér, öreg bor fickándott erökben, A fa dárda vígan perdült jobb kezökben; Mindenik kötődött, hangosan nevetve, S mint szilaj csikóé, magas volt a kedve.
2
Toldi György meg, amint torkig itta-ette, Egy öreg karszékbe úr-magát vetette, És az eresz alól gyönyörködve nézi, Hogyan játszadoznak csintalan vitézi; Majd, midőn meglátta a telek lábjában



411
Ülni öccsét Mikóst nagy-busan magában, Föltámad lelkének szennyes indulatja, S nagyfejű legényit ily szókkal biztatja:
3
„Hé fiúk! amott ül egy túzok magában, Orrát szárnya alá dugta nagy buvában; Gunnyaszt, vagy dög is már? lássuk, fölrepűl-e? Meg kell a palánkot döngetni körűle!”
4
Mint kutyák közé ha nyulfiat lökének, Kaptak a beszéden a szilaj legények, Döng a deszkabástya Miklósnak megette, Miklós a kudarcon ,búskodik’ felette. Mert fölérni könnyű, könnyű nemcsak ésszel, Hanem ököllel is, és megfogni kézzel, Hogy csak őt bosszantja mind e vastag tréfa, Mely ugyan fejétől sem járt messze néha.
5
Toldi tűr azonban, bárha nem békével; Birkozik nagy lelke fellázadt dühével; Majd meggyőzi magát s megvetéssel tűri, Szolganép belőle a csúfot hogy űzi. Mert e nép eperszem volna haragjának, Bosszuló karjától úgy elhullanának, Mint a Sámsonétól, kiről írva vagyon, Hogy ezer pogányt vert egy álcsonttal agyon.
6
Tűrte Miklós, tűrte, ameddig tűrhette, Azzal álla bosszút, hogy csak fel sem vette; Úgy mutatta, mintha nem is venné észre, Fülét sem mozdítá a nagy döngetésre. De, midőn egy dárda válla csontját érte, Iszonyatosképen megharagutt érte, S melyen ült, a malomkő-darabot fogta, Toldi György bosszantó népe közé dobta.
7
Repül a nehéz kő: ki tudja, hol áll meg? Ki tudja, hol áll meg s kit hogyan talál meg? Fuss, ha futhatsz, Miklós! pallos alatt fejed! Víz sem mossa rólad le a gyilkos nevet!



412
Elvadulsz, elzüllöl48 az apai háztól, Mint amely kivert kan elzüllik a nyájtól: Ki egyet agyarral halálosan sérte, Ugy aztán kimarta őt a többi érte.
8
Elrepült a nagy kő, és ahol leszálla, Egy nemes vitéznek lőn szörnyű halála: Mint olajütőben szétmállott a teste, És az összetört hús vérolajt ereszte. Vérit a poros föld nagy-mohón felnyalta, Két szemét halálos hályog eltakarta, S aki őt eloltá, az a veszedelem Mindenik bajtársnak fájt, csak ő neki nem.
9
György haragja pedig lészen rendkivűli, Mert vitéz szolgáját igen keserűli. Másfelől örül, hogy gyilkos a testvére, Kit hogy elveszessen, most esik kezére. Most ravasz szándékát, melynek úta görbe, Eltakarja törvény és igazság örve, És, hogy öccsét bíró hírivel megrontsa, El kell fogni nyomban, az kemény parancsa.
NEGYEDIK ÉNEK
,Igen keserüli Miklóst az ő anyja: Titkon ezért őtet éléssel táplálja.’
Ilosvai
1
Mint a hímszarvas, kit vadász sérte nyillal, Fut sötét erdőbe sajgó fájdalmival, Fut hideg forrásnak enyhítő vizére, És ezerjófűvet tépni a sebére; Jaj! de a forrásnak kiszáradt az ágya, Az ezerjófűvet írul sem találja, Minden ág megtépte, tüske megszaggatta, Úgyhogy még aléltabb most az isten-adta:
48 ,Elzüllik’: elvadulva elkóborol. A. J.



413
2
Úgy bolyonga Miklós. Nyakán ült a búja, Oldalát kikezdte annak sarkantyúja, S mint bezárt paripa, mely fölött az ól ég, Szíve a mellében akkép hánykolódék. Bujdosik az ,éren’, bujdosik a ,nádon’, Nincs, hová lehajtsa fejét a világon. Hasztalan kereste a magánosságot, Mert beteg lelkének nem lelt orvosságot.
3
És mint a toportyán,49 ha juhász kergette, Magát egy kiszáradt nagy nádasba vette: Ott is azt susogta a nád minden szála: Széles e világon nincsen árvább nála. Nádtors lőn az ágya, zsombok50 a párnája, Isten kék egével födve a tanyája, Mígnem a sötét éj szárnya alá vette S fekete ponyvából sátort vont felette.
4
Majd az édes álom pillangó képében Elvetődött arra tarka köntösében, De nem mert szemére szállni még sokáig, Szinte a pirosló hajnal hasadtáig. Mert félt a szunyogtól, félt a szúrós nádtól, Jobban a nádasnak csörtető vadától, Félt az üldözőknek távoli zajától, De legis-legjobban Toldi nagy bajától.
5
Hanem amidőn már szépen megpitymallott, És elült a szúnyog, és a zaj sem hallott, Akkor lelopódzott a fiú fejére, Két szárnyát teríté annak két szemére; Aztán álommézet csókolt ajakára, Akit mákvirágból gyüjte éjszakára; Bűvös-bájos mézet, úgy hogy édességén Tiszta nyál csordult ki Toldi szája végén.
49 »Toportyán«: réti farkas. A. J.
50 »Zsombok«: zsombék. Mint fazok - fazék stb. A »zsombik« zsombéknak hibás kiejtése. A. J.



414
6
De a kínos éhség azt is irigyelte, Hajnali álmából csakhamar fölverte, S addig ösztökélte, addig korbácsolta, Míg a rétet összevissza barangolta; Fölkereste fészkit a réti madárnak, Szárcsa-, vadrucának, bibicnek, sirálynak, Házukat feltörte és kifosztogatta, Tarka tojásikkal éhét elaltatta.
7
Vadmadár-tojással éh-szomját elvervén, Szörnyen hányta a hab a jövőnek tervén: Merre menjen? mihez fogjon? uramfia! Nincsen hő lelkének hová fordulnia. Mert elmenne könnyen, el is bujdokolna, Ha az édesanyja előtte nem volna: Jaj, de majd ha róla hírt nem hallanának, Megrepedne szíve az édesanyjának.
8
Három napig magát ekkép vesztegette, Harmadik nap a nád megzörrent megette, Azt gondolta farkas, meg se moccant karja, Mert ellátta, hogy őt csak testvére marja. Pedig Bence volt az, régi hű cseléde, Akit anyja küldött fölkeresésére, Ki nagy zokogással nyakába borulva Így szólott Miklóshoz egy kis idő mulva:
9
„Jaj! eszem a lelked, beh jó, hogy meglellek, Harmadnapja már, hogy mindenütt kereslek; Tűvé tettem érted ezt a tenger rétet, Sose hittem, hogy meglássalak ma téged. Hogy’ vagy édes szolgám? nem haltál meg éhen?51 Nem evett meg a vad ezen a vad réten? Itt a tarsolyom, fogd, és egyél szépen; ne! Sült hús, fehér cipó, kulacs bor van benne.”
51 »Szolgám«: kedveskedő megszólítás ifjabbhoz, nem tekintve az egymás közti úr- vagy szolgai viszonyt. A. J.



415
10
Azzal a hű szolga szemét az ökléhez, S öklét megtörölte ócska köntöséhez, Letérdelt a földre, tarsolyát letette, Ami csak volt benne, sorra mind kiszedte. Asztalt is terített, csak úgy hevenyéből, Az üres tarsolyból, meg a födeléből, A cipót, kulacsot, pecsenyét rárakta, Végre két almával a módját megadta.
11
Akkor elővette csillagos bicskáját, Megkínálta vele kisebbik gazdáját;52 Toldi a jó késsel a cipót fölszelte, S a cipóval a hust jóizűen nyelte. S mily örömmel nézte Bence, a hű szolga! Jobban esett, mintha maga falta volna; Mintha ő is ennék, úgy mozgott a szája, Néha szinte könnybe lábadt ősz pillája.
12
Mikor aztán Miklós az éhét elverte, Bence a kulacsnak nyakát kitekerte: A kulacs sikoltott és kibuggyant vére Az öreg szolgának a keze fejére. Ez meg a vörösbort urára köszönte, Néhány kortyot előbb nyelve mellé önte, S míg azt a fiúnak nyujtá jobb kezével, Megtörülte száját inge elejével.
13
S a bor az öreget jókedvre tüzelve, Hogy’ kinyilt a szíve! hogy’ megoldott nyelve! Kezdte a beszédet Miklósnak nagyapján, (Ostoros gyerek volt annál néhanapján); Azután fordítá apjára, anyjára, Györgyre a bátyjára, végre önmagára, S tán a szó belőle, míg a világ, folyna, Ha Miklós szomorún így nem kezdte volna:
52 »Kisebbik gazda«: a gazda fia vagy öccse. Így a nőnek a férje öccse: »kisebbik ura«. A. J.



416
14
„Haj! be zokon esik most hallgatnom téged! Hagyd el, kérlek, hagyd el e fájós beszédet. Máskor, a tűzhelynél tengerit morzsolva, Ítéletnapig is elhallgattam volna. Hányszor elbeszélted apám vitézségét! Majd éjfél vetette minden este végét; Aztán mily sokára tudtam elalunni! Hajnalig se birtam a szemem lehunyni.
15
„Ami volt, az nincs már: ami jó volt, elmult; Más pennával írnak; sorsom balra fordult; Gyilkosságba estem, lettem bujdosóvá, Hej, ki tudja, mikor leszek bele jóvá? De hiszem az Istent, az árvát sem hagyja, Mert azért az árvák gondviselő atyja; Tán veszett nevemet is lemossa vérem, Mit fejemre költe drága jó testvérem.
16
„Nem születtem arra, érzem ezt magamban, Hogy itt békamódra káka között lakjam; Nem is teremtőztem béresnek, villásnak, Hogy petrencét hordjak akárki fiának. Már csak arra várok, hogy bealkonyodjék, A világ mezőrül haza takarodjék, És akkor nyakamba veszem az országot, Szél sem hoz felétek énrólam ujságot.”
17
Nagyon elbusúla Bence a beszéden, Szánta kis gazdáját, hogy bujdosni mégyen, Hallgatott sokáig s majd elfakadt sírva, Bocskorán körmével kereszteket írva. Végre megszólamlott s nagyon szépen kérte, Ne nehezteljen meg Miklós gazda érte: De ő ezt a dolgát bolondságnak tartja, Hogy fejét ily rögtön bujdosásnak adja.
18
„Látod jó kis gazdám: György úr nemsokára, Három-négy nap mulva, visszamegy Budára: Akkor, ami elmult, feledségbe mégyen, Kiskirály leszesz te az egész vidéken. Hát itt hagynál minket, sok derék cselédet,



417
Kik, mint gyermekünket, úgy szerettünk téged? Itt hagynád a Bimbót s Lombárt, a hajszását.53 Kiknek hét vásáron sem találni mását?
19
„Itt hagynád sokféle kedves mulatságod? Párjával malomba ki emelne zsákot? A malomkövet ki öltené karjára Molnárlegényeknek álmélkodására? Ne menj, édes szolgám, jaj, ne menj messzére, Egész Nagyfalunak keserűségére; Jaj! ne hagyd bitangul az ős Toldi házat, Ne taszítsd a sírba jó édesanyádat.”
20
Így rimánkodott az, de kevésbe vette, Fejét rázta Miklós, ahol nem szerette; Hanem, amint anyját hozta fel végtére, Követ hengerített a fiú szivére. Nem felelt sokáig Bencének szavára, Csak nézett sohajtva a susogó nádra, S addig-addig bámult a susogó nádra, Nagy meleg könnycsepp ült szeme pillájára.
21
S mintha törlené csak arca verítékét, Tenyeréhez törlé hívatlan vendégét: Végig a kisujján a könny földre csordult, Ő pedig Bencéhez ily szavakkal fordult: „Mondd meg ezt, jó Bence, az édesanyámnak: Gyászba borult mostan csillaga fiának: Egykorig nem látja, még nem is hall róla; Eltemetik hírét, mintha meghalt volna.
22
„De azért nem hal meg, csak olyaténképen, Mint midőn az ember elrejtezik mélyen, És mikor fölébred bizonyos időre, Csodálatos dolgot hallani felőle. Rólam is hall még hírt, hogy mikor meghallja, Még a csecsszopó is álmélkodik rajta: Akkor anyám lelke repes a beszéden, Csak meg ne szakadjon szíve örömében.”
53 »Bimbó, Lombár”: ökrök nevei. A. J.



418
23
Ezt izente Miklós. Akkor a hű szolga Az üres kulacsot tarsolyába tolta; Megtörülte szépen csillagos bicskáját, Összehajtogatta szalonnás ruháját.54 Aztán a tarisznyát félvállára vette, Búcsut vévén, lábát útnak egyengette: Ment is volna, nem is; gyakran visszanézett, Végre a töretlen nád közt elenyészett.
ÖTÖDIK ÉNEK
,Az éren és nádon Miklós bujdosik vala.’
Ilosvai
1
Elfeküdt már a nap túl a nádas réten, Nagy vörös palástját künn hagyá az égen, De az éj erőt vett, csakhamar beronta, Az eget, a földet bakacsinba vonta, És kiverte szépen koporsószegével: Fényes csillagoknak milljom-ezerével; Végre a szép holdat előkerítette S ezüst koszorúnak fejtül odatette.
2
Miklós pedig indult a szokatlan útra, Magát jobba-jobban a nádasba fúrta: De mintha kötéllel vonták volna hátul, Nem birt elszakadni az édesanyjátul. Vissza-visszanézett: hej, pedig mi haszna? Egy teremtés sincs ott, akit megláthatna, Mégis visszanézett, sőt meg is fordulva, Búcsut venni indult egy kis idő mulva.
3
S amint visszafelé méne, mendegéle, Egy helyütt a zsombék csak lesüpped véle: Réti farkas fészke volt épen alatta, Benne két kis kölyke rítt az isten-adta. Megsajnálta Miklós hogy reájok hágott, Símogatta a két árva kis jószágot,
54 »Szalonnás ruha«: darabka vászon a tarisznyában, melybe szalonnát vagy más zsiradékot takarnak. A. J.



419
Mint a juhász-bojtár, amikor kapatja, A komondor kölyköt végig simogatja.
4
Kár volt símogatni; csak vesztére tette; Mert megzörren a nád hirtelen megette; Jő az anya-farkas szörnyü ordítással, Rohan a fiúnak, birkoznak egymással. Fel-feláll a farkas hátulsó lábára, Méri éles körmét Toldi orcájára, Csattog a fejér fog vérszopó inyében, S mintha szikrát hányna, csillog a holdfényben.
5
Toldi pedig magát serényül forgatja, Öklének csapásit sűrűn osztogatja: Ömlik a vér száján és orrán a vadnak, Nagy meredt szemei szörnyen kidagadnak. Nyelve a szájában meg nem tudna férni, Csattogó fogával azt is összevérzi, Mint veszett kutyáé csorog véres nyála; Senki sem látott már dühösb vadat nála.
6
Miklós a kötődést unni kezdi végre, Lábát sem restelli híni segítségre, S mint midőn a bika dolgozik szarvával, Fölveti a farkast egy erős rugással. Messze az avasba esik a vadállat, Nagy darab helyütt letördeli a nádat, És amint lehulla puffanó eséssel, Nagyot üt a földre hangos nyekkenéssel.
7
De lám, mintha ördög volna belé bújva, Egyet hengeredik s talpra ugrik újra, Elordítja magát keserves haraggal, S mégyen új csatára köszörült fogakkal. Körmeit Miklósnak a vállába mártja, Száját a fejénél két araszra tátja S hátulsó lábával úgy szorítja térdét, Pusztítsa el Isten a kegyetlen férgét!



420
8
Ez még csak mehetne, de most jő a nagyja: Ordít a hímfarkas s hátul megtámadja; - Mit csinálsz most Miklós? jaj, dehogy birsz vélek! Ezer lelked volna, mégis megölnének. Semmi baj! az néki a tulajdonsága, Hogy, ha nő veszélye, nő a bátorsága: Kisegíti magát, sohase féltsétek, Nem válik belőle farkasoknak étek.
9
Mert amint a nőstény ölre ment s birokra, Megszorítja torkát Toldi két marokra; Csak kifordult körme a fiú nyakából, Kifogy minden erő a horgas-inából. Szeme is kidülled, véres könnyel telve, Mint egy nagy csoroszlya, lóg ki zöldes nyelve: Nem kiment belőle, bennszorult a pára, Ahogy eltátotta, úgy maradt az álla.
10
Akkor fogja Toldi, jót kanyarít véle, És a kanhoz vágja, mely rohan feléje; Fölkel az dühösen, s hogy megint lecsapja, Párját fekhelyéből mérgesen harapja. És pedig világos, hogy megint fölkelne, Ha Miklós előre néki nem felelne: De úgy elpaskolja most a nőstényével, Hogy világ végéig sem támad többé fel.
11
Toldi a vadaktól így megmenekülvén, Megpihent kevéssé egy zsombékra ülvén; A farkas-fiakban sem volt már lehellet, Eltaposva nyúltak Toldi lába mellett. Távolabb fekütt az anyjok, meg a párja; Tisztán sütött rájok a hold karikája, Hidegen tekintett a rét fenekébe, Mint egy arany tepsi, szétmeredt a képe.
12
Miklós az elméjét mindenképen hányta, Nem mondhatnám pedig, hogy a farkast szánta, Hanem gondolkozott az ő farkasáról, Őt elnyelni vágyó rossz szivű bátyjáról. De hát mért akarja bátyja őt megenni,



421
Mért akar hóhéra, nem testvére lenni? Vagy mikor járt Miklós néki ártalmára? Mért feni agyarát jó atyjafiára?
13
Mert hiszen, ha példát farkasokról vészen: Ott is a rosszabbik az ő bátyja lészen: Fészkit oltalmazza a mezőnek vadja, Ki nem ingerelte, azt meg nem támadja. Vagy ha néha gyomra készti öldöklésre, Nem bánt senkit aztán ha csillapul éhe; Akkor is barmoknak tizedelve nyáját, Megkiméli mindég a maga fajtáját.
14
De az ő testvére - de az ő testvére, Ki mondja meg neki: mért tör életére? Nem csillapul máskép, csak vérével, szomja? Vagy ha birtokából jó öccsét kinyomja? Hátha annak, aki szomjuhozza vérit, Mint a farkasoknak most, megadná bérit? Vagy talán emberben tartósabb a pára, És azért nincs Györgynek végső éjszakája?
15
...Állj meg, állj meg, Toldi! gyilkos a szándékod, Jaj ne vess bosszúdnak véres martalékot. Tudd meg: a legyilkolt atyafinak vére Bosszuért kiált fel az egek egére. Tudd meg: ha megölnéd tennen testvéredet, Akkor meggyilkolnád örök életedet; Ne félj, fenn az Isten; ő majd igazat lát, Bízd rá a büntető bosszuállás dolgát.
16
- Most, mintha valami ötlenék eszébe, Hirtelen felállott s a vadakhoz lépe, Gyorsan fölvetette őket a vállára, Úgy indult veszélyes éjjeli útjára. Ment nagy sebbel-lobbal a nád erdejében, Nagy hosszú sikátort fúrt azon mentében. Hátul a két farkas csüngött a sarkáig, Vissza sem tekintett az anyja házáig.



422
HATODIK ÉNEK
,Anyja Tholdi Györgynek Miklóst szánja vala.’
Ilosvai
1
Szépen süt le a hold Nagyfalu tornyára, Gyepszélen fejérlik Toldi Lőrinc háza; Háta megett annak nagy gyümölcskert zöldel, Mely fölérne holmi alföldi erdővel. Kertre nyílik a ház egyik ajtócskája; Ott van Toldinénak a hálószobája; Rozmarin bokor van gyászos ablakában: A körül leskődik a fiú magában.
2
Farkasait Miklós, amint oda ére, Letevé a kertnek harmatos gyepére. Ő meg, mintha lopni jőne, lábujjhegyen, Édesanyja záros ajtajához megyen, Soká hallgatózik, mindenütt hiában; Mert csak egy szú perceg a szemöldökfában; Zörgetne is, nem is; bátorsága nincsen, Csak úgy tétovázik keze a kilincsen.
3
Ejnye, hát hol járhat most ez a félsz benne?55 Máskor a sárkánnyal is birokra menne; Édesanyját félti igen-igen nagyon, Nehogy a zörejre szörnyen felriadjon. Az is megeshetnék, hogyha így fölverné, Ablakát, ajtóját megnyitni se merné, Hanem zajt csinálna hangos sikoltással, S tán nem is tudnának szólni majd egymással.
4
Azért a két farkast fölveszi vállára: Elkerül a háznak másik oldalára: Minden élő állat elpihent ott, kinn, benn: Még csak a kutyák is alusznak egy színben. Nyitva áll az ajtó: látszik a György ágya: Hosszu fejér kendőt terít a hold rája; Alatta pediglen a ház ereszének őrálló legényi sorban heverésznek.
55 »Félsz«: népies, »félelem« helyett. A. J.



423
5
Minden alszik. Miklós sem tétováz sokat, Küszöbre fekteti le a farkasokat, Aztán a lándzsákat a kezébe kapja, Melyek a fal mellé voltak támogatva; Őrállók ruháit földre szegzi vélek, Hogy ne kelhessenek, majd mikor kelnének, S bemegy a szobába. Jaj! most Toldi Györgyöt Ha még el nem vitte, elviszi az ördög.
6
Ott lesi Miklós a szúnyogháló mellett, Györgyből mikép hortyog ki s be a lehellet; Egy marokszorítás - s ha száz lelke volna, Mégis elhallgatna, többet nem horkolna. De Miklós elkezdi: „No megölhetnélek, Megérdemelnéd, ha rávinne a lélek, Hanem most egyszer nem leszek ártásodra, Csak hogy itt is voltam, azt adom tudtodra.”
7
Azzal a két farkast az ölébe vette, Az öreg nyoszolya szélire fektette, Így beszélve nékik: „tente, tente szépen: A testvérbátyátok fekszik itten épen.” Maga pedig ment a benyíló szobába, Melyben asztalnál ült anyja gyászruhába: Asztalon két öklét egymásra fektette, Búbánatos fejét arra eresztette.
8
Hasztalan leskődött ott az édes álom, Nem birt általtörni a szomoruságon, És utoljára is csalással ejté meg, Köntösét elkérte a hideglelésnek; Úgy furá magát be tarkójába hátul, Futkosott sarkáig s vissza a sarkátul, Összezsibbasztotta, megrészegítette: Ennyibe került, míg elszenderíthette.
9
Még így sem sokáig tartott szunnyadása: Elrebbenté Miklós csendes kopogása; Felriadt az asszony, mihelyt meghallotta, De Miklós előre így bátorította: „Édes anyámasszony, ne féljen kegyelmed:



424
Nem hozok a házra semmi veszedelmet, Jóllehet, hogy éjjel járok, mint a lélek, De ha nappal jőnék, tudja, megölnének.”
10
Nem is félt az özvegy, amint ezt hallotta, Karjával a fiát általszorította, Egy fillér kis darab, de annyi hely sincsen, Hová az orcáján csókvetést ne hintsen. „Jaj, hát látlak ismét! be sose gondoltam, Majd kétségbeestem, érted majd megholtam, De Istenem minek beszélek oly nagyon: Bátyádurad itt a másik házban vagyon.”
11
Ennyit mondott anyja; többet nem is szólna, Ha mindjárt a széles Hortobágyon volna, Ott is úgy ölelné, szíve elfogódnék, Szája hosszu néma csókra kulcsolódnék. Érzi Miklós, hogy mint reszket az ölében, Tán lerogyna, ha ő nem tartaná szépen; Pedig ő is szörnyen meg vala indulva, Nem is felelt mindjárt, csak jó idő mulva.
12
Tartani akarta magát, de hiába! Mintha tűt szúrnának orra cimpájába, Vagy mintha alatta reszelnének tormát, Tekerő nyilallást érze olyanformát. Megáradva hulla könnye két szemének Az ábrázatjára kedves szülőjének, S mint mikor két hegyről összefut a patak, A kétféle könnyek egybeszakadtanak.
13
Végre szivét Miklós megkeményítette, Szemét anyja őszes hajához értette, Összeszedte magát s fölegyenesedvén, Valahogy erőt vett rínivaló kedvén. És szólott anyjához következő szókkal: „Hagyjon fel kegyelmed kicsinyég a csókkal; Szakmány módra van rám mérve minden óra: Jöttem kegyelmedhez búcsuvevő szóra.



425
14
„Nem remélem, hogy itt maradásom legyen György miá, kit Isten akárhová tegyen; Végre még gyilkosa lennék, attól félek... Nem! az sosem leszek - arról nem beszélek, Hanem annyit mondok: ne busuljon kelmed; Vesse ki szivéből azt a nagy félelmet: Nem azért megyek el, hogy vissza ne jőjek; Hiszem a teremtőt, még addig nem öl meg.
15
„Nagy erőt érezek mind a két karomban, Nem vesztegetem azt szérűn és malomban; Édesapámnak is hallám vitézségét: Hát csak én gyaláznám meg a nemzetségét? Felmegyek Budára bajnok katonának, Mutatok valamit ottan a királynak, Olyat, ami nem lesz bátyám szégyenére, Sőt irígység miatt megszakad a lépe.
16
„Azért szépen kérem, édes anyámasszony, Sohase aggódjék, sohase sirasson; Aki meg se halt még, minek azt siratni, Mikor a halott sem fog halott maradni...?” Többet is beszélne még a szülőjének, Ha az ebek alant nem üvöltenének, De mihelyt ezt hallá, mindjárt észrevette, Hogy imént egy dolgát balgatagul tette.
17
A kutyák haragját nem egyéb okozta, Hanem hogy a farkast az udvarba hozta; Mármost felugatják ezek a cselédet; Azért csak rövidre fogta a beszédet: „Nincs időm továbbra hogy maradjak itten, Kegyelmedet pedig áldja meg az Isten; Áldja meg az Isten ezen a világon: Még a másikon is, szivemből kivánom.”
18
„Áldjon meg, áldjon meg!”...anyja eddig mondta, Hogy ki áldjon? vagy kit? azt csak úgy gondolta; Tudta, hogy az, aki a szivet vizsgálja, Minden kívánságát benne megtalálja. Hát mikor melléről elszakadt a gyermek!



426
Kínját elbeszélni nyelve nincs embernek: Lelke volt talán a lánc közöttük, aki Nem kikapcsolódott: tövestül szakadt ki.
19
A kutyák azonban nyíttak és szűköltek, Csúnya üvöltéssel az ajtóig jöttek, Feltápászkodtak a szolgák üggyel-bajjal, Györgyöt is fölverték a fertelmes zajjal. „Ki járt itt? mi járt itt?” így óbégatának, Hogy a két farkasra reá akadának. „Ez a Miklós dolga! ezt más nem tehette! Utána! utána! ilyen szedtevette!”
20
S mint mikor egy fészek lódarázs fellázad, Olybá képzelhetni most az egész házat: Bukdosnak egymásban a széles tornácon, Futkosnak szanaszét gyalog vagy lóháton. Merre? vagy hová fut? azt egyik sem tudja, A bolondok útát jobbra-balra futja; Végre György úr őket összeszidva rútul, Megy elül s a többi mind utána zúdul.
21
Hallja-é az özvegy e vadászi lármát, Kürtölést, kurjantást, kopók csaholását? Hallja, mint kiáltják: elébe! elébe! S tudja ki elébe? hogy Miklós elébe? Nem! ezt ő nem hallja. Eltüntén fiának Gyönge lábinai megtántorodának, Lehanyatlott szépen a megvetett ágyra: Isten tudja, meddig tart az ájulása.
HETEDIK ÉNEK
,Oly igen megszáná az asszony siralmát, Mondá, hogy megállja nékie bosszuját.’
Ilosvai
1
Kinek az ég alatt már senkije sincsen, Ne féljen: felfogja ügyét a jó Isten. Toldi Miklósét is lám miként felfogta: A holdat egy vastag felhőbe burkolta; Lett olyan sötétség, hogy semmi sem látszott,



427
Zengett az ég szörnyen, csattogott, villámlott: Az Isten haragja megütött egy hajdút, Vége lett azonnal, még csak el sem jajdúlt.
2
Nem vette tréfára Toldi György a dolgot, Hogy az istennyila feje körül forgott, Elszéledt kutyáit visszakürtöltette, Kósza népe is mind összegyűlt megette: De bizony közel volt akkor már a reggel, Hogy haza vergődött az ázott sereggel, S az volt a legnagyobb bosszusága neki, Hogy, amit elgondolt, még sem vihette ki.
3
Miklós messze tette magát azon éjjel, Szembeszállt esővel, villámmal és széllel, És midőn a hajnal a homályt elverte, Magát egy sivatag pusztaságban lelte. Ki volt útitársa a kietlen pusztán? A nap ment utána a kék égen úszván: Elérte, elhagyta; otthagyta magában, A barátságtalan nedves éjszakában.
4
Háromszor hagyá el. Negyedik nap, délben, Nagy hegyek lebegtek délibáb vizében: Bámult Miklós, mert ő olyat sosem látott, A hegyet bámulta, nem a délibábot. Sietett, sietett, ámbár vala fáradt; Estenden meglátta a budai várat; S még nem ment le a nap, midőn odaére Híres nevezetes Rákos mezejére.
5
Rákosnak mezője tőszomszédos Pesttel, Pest alatt ért össze utasunk az esttel. Találkoztak pedig egy temető mellett, Temetőben új sír dombja sötétellett. De miféle sírnak sötétlik ott dombja, Arra Miklósnak most van is nincs is gondja: Hosszu gyászruhában - mindenható Isten! Édesanyja bókol egy pár új kereszten.



428
6
Pedig nem anyja volt, csak szakasztott mása, Követ meglágyítna keserves sirása; Hát Miklós ugyan hogy ne szánná meg nagyon, Holott neki kőnél lágyabb szíve vagyon? Meg is esett szíve, oda is ment hozzá, Hogy kiért? miért sír? tőle tudakozá, És a gyászos özvegy (mert özvegy volt nyilván) Így felelt szavára keservesen sírván:
7
„Jaj, fiam! ne kérdezd az én esetemet: Ma temettem el két vitéz gyermekemet: Duna szigetében gyilkolá meg egy cseh, Isten a pokoltól soha meg ne mentse.” Többet nem szólhatott, ezt is csak tördelve: Nagy zokogás miatt elállott a nyelve; Letérdelt a sírnak fekete dombjára, S nyögött, leborulván a két keresztfára.
8
Sokáig tartott így. Miklós pedig várta, Hadd szűnjék az asszony keserves sirása; Szűnt is egyszer aztán, legalább úgy látszott: Nem rí oly erősen, egy kicsit juházott. Akkor monda néki: „Hallom, amint hallom, Az asszony baját, de nem értem, megvallom; Két fiát megölték, ki ölé meg és mért? Ha megölték: nincs, ki vért kivánjon vérért?”
9
Fölegyenesedék e szavakat hallván, S erőt vett az asszony kegyetlen fájdalmán; Sovány is, halvány is volt az ábrázatja, Csak a két nagy szeme sötétellett rajta. „Vért a vérért, mondod? O jaj! senki sincsen, Az én keservembe ki belé tekintsen; Puszta a szivem, mint kopár őszi tarló, Amelyről leszedte a kalászt a sarló.”
10
Toldi pedig monda: „Ne sírjon kegyelmed, Csak nem támad már fel a két vitéz gyermek: De ne legyen nekem az Isten Istenem, Ha bosszút nem állok érettök a csehen. Hanem kérem szépen (s látja, nem hiában),



429
Mondja el a dolgot isten-igazában; Özvegy édesanyám van nekem is otthon, Tudom én sajnálni a jó özvegyasszonyt.”
11
Ekkor a bús asszony nekibátorodva, Hogy’ esett, mint esett, mind elpanaszolta: Duna szigetében öklelődzik egy cseh, S szörnyüképpen szolgál neki a szerencse; Kérkedik nagy fennen, magát hányja veti, A magyar nemzetet csúfra emlegeti: Sok bajnok kiment már életre, halálra, Özvegyet, árvát és jajszót hagyni hátra.
12
Tegnap állt ki az ő két levente fia; Nem volt félországban olyan pár dalia, Nem volt a világon olyan jó két gyermek: És most egymás mellett egy sírban hevernek! Elrémült a világ; nem is akadt már ma, Aki a kegyetlen csehvel szembe szállna; Pedig megint ott lesz a szigetben reggel, Istent káromoló gőgös beszédekkel.
13
Így megértve Miklós a bajnak mivoltát, Tovább az asszonnyal nem közlötte dolgát, Hanem köszönt s indult Pestnek városába, Menet nagy dolgokat forgatván magába’. Utcáról utcára ment nagy sebbel-lobbal, Mintha ott a járást ő tudná legjobban, Pedig csak ödöngött előre meg hátra: Kebelén kenyere, hátán volt a háza.
NYOLCADIK ÉNEK
,...... Király........ Ha tartaná Miklóst otthon, írá nagy kárnak.’
Ilosvai
1
Toldi György pediglen kigondolta bölcsen, (Hogy egyik szavamat másikba ne öltsem) Kigondolta, mondom, kifőzte magában: Mikép legyen úrrá öccse vagyonában. Hát előbb mint Miklós, ő is Budán termett,



430
Hogy Lajos királynál megássa a vermet. Fel is ment, mihelyest leszállott a lórul, S ilyen ajánlást tett a szegény fiúrul.
2
„Felséges királyom! keserű az nékem, Amit jelenteni gyász kötelességem; Keserű, mert vízzé csak nem válik a vér, Csak testvér marad az, aki egyszer testvér.” Itt elhagyta, s mintha erősen zokogna, Szemét egy kendővel ugyancsak nyomkodta; Veres lett a szeme a nagy dörzsölésre, De könnyet a király nem vett benne észre.
3
A király azonban ilyenképen szóla: „Nem is hallottam még, hogy testvéred volna, Udvaromba miért soha nem vezetted, Be sem is mutattad, meg sem ismertetted?” György pedig felele: „Oh, uram királyom! Nekem az kiváltkép szégyenem és gyászom, De, -” (s nagyot sohajtott erre az egy dé-re), „Érdemetlen volna királyom kegyére.
4
„Miklós a tizedik esztendőben járván, Kimúlt szegény apánk s ő elmaradt árván, Apja helyett apja én akartam lenni, S belőle, mint illik, jó vitézt nevelni: De korhely, buta lőn: jóra semmi kedve, Hon maradt, betyárnak, pórnak nevekedve; Pedig erő benne volna módnélkűli: De mi haszna? lebzsel és a bajt kerűli.”
5
Felelt a jó király: „Ejnye bizony nagy kár, Mégis rosszul tetted, hogy róla hallgattál, Azt mondád: igen nagy erő lakik benne: Csodálnám, ha harcra kedve mégsem lenne. De ami elhaladt, nem mult el végképen, Hozd fel őt, hadd lássam, hozd fel, kérlek szépen, Megtanul, majd meglásd, az én iskolámban; Ha nem, úgy is elmegy egy közember-számban.”



431
6
„Köszönöm, köszönöm felséged kegyelmét, Méltatlan öcsémről ily jó hiedelmét, De jaj! minden késő: öcsém el van veszve, Szántszándékkal való gyilkosságba esve! Jaj! hogy ily panaszra kell nyitnom a számat, Megölé némelynap szerető szolgámat...” Monda György és nyögve egy kőszentre borult; A király ránézett s képe elkomorult.
7
Hogy miért borult el a király orcája, Azt nem mondta Györgynek, ez sem tudokálta; Hallgattak sokáig; végre a felséges Király így töré meg a nagy csendességet: „Mégis van egy módon kegyelem számára, Hozasd fel a fiút mielőbb Budára: Egy erős cseh ví bajt Duna szigetében, Sok derék vitézem mult ki már kezében.
8
„Hadd jőjön fel öcséd és álljon ki azzal: Vagy erőt vesz rajta, vagy keze miatt hal, Ha győz, úgy derék fi, méltó kegyelemre; Ha nem, úgy vétkeért meg leszen büntetve.” Ezt mondá a király; de nem örült rajta A jó szívü bátya, sőt ekkép sohajta: „Jaj! mérthogy öcsémnek már ez is későn jön: Elment, bujdosóvá lett az egész földön.
9
„Hová, hová nem lett? elosont a háztól, El sem búcsuzott, csak a kapufélfától, Híre, hamva eltűnt, elveszett az útja; Él-e, hal-e már most? a jó Isten tudja.’ Így sopánkodott György álnoksággal telve, Hej pedig hamis volt néki teste-lelke, A foga fejérit mindjárt kimutatta, Beszédének sorját emígy fordította:
10
„Neki már világ és törvény szerint vége, Jól tudom, rám nézne földi öröksége: El is foglalhatnám, elvehetném joggal, Hogyha úgy akarnék bánni a dologgal. De azt mondaná majd egyik avagy másik,



432
Toldi György az öccse birtokára vágyik. Lám ni! azt a háztól világra zavarta, Aztán fogta, minden földét elfoglalta.
11
„Pedig Isten mentsen, hogy így elfoglaljam, S a világ bosszantó rágalmait halljam! Aztán meg ki áll jót, hogy reám nem törne, S elvett birtokáért öcsém meg nem ölne. Ezt én nem akarom és nem is tanácsos, Hanem im letészem széked zsámolyához: Hogy ki legméltóbb rá, felséged tudhatja, Királyi adomány-képen annak adja.”
12
Elmondá Toldi György és hajlonga mélyen; A király kilátta, mi szándéka légyen; Kitalálta szépen a fő gondolatot, Melyet Toldi György úr szépen elhallgatott: Királyi levelet ohajtott felőle, Hogy öccsét könnyebben kitudja belőle, Ha netán kegyelmet nyerne idő mulva, És az öröksége után felindulna.
13
Hidegen mosolygott a felséges király, S így fogá meg Györgyöt saját szavainál: „Öcséd örökségét, jól van, elfogadom, S rá te vagy legméltóbb, tehát néked adom: Olyan feltétellel adom pedig néked, Hogyha holnap a cseh bajnokot kivégzed. Vár fokára tűzöd a levágott fejet: Úgy nyered királyi függő pecsétemet.”
14
Toldi György veresebb lőn a főzött ráknál, Homályosan látott a szép napvilágnál, A faragott képek táncoltak körűle, Csak kicsibe mult el, hogy el nem szédűle; Aztán egy hidegség végig futott rajta, Fázott, mégis izzadt; elsápadt az arca, Elsápadt, hogy annyi vér se maradt benne, Mennyi egy szúnyognak egyszer elég lenne.



433
15
Megszólamlott aztán végre valahára, S így felelt szomorún a király szavára: „Mondom: nekem nem kell az öcsém vagyonja, Én lemondtam róla, lelkemet ne nyomja.” Így szólott s köszönt a felséges királynak, Hazament s nekiállt otthon a hajának, Nekiesett tépni, homlokát öklözni: Csak lesték a szolgák: kell-e már kötözni.
KILENCEDIK ÉNEK
,Bika rugaszkodván, kötél szakadt vala... Miklósnak akkoron sok máj adatott vala’
Ilosvai
1
Pest város utcáin fényes holdvilág van, Sok kémény fejérlik fenn a holdvilágban; Barna zsindelytetők hunyászkodnak alább, Megborítva mintegy a ház egész falát. Azt hinné az ember: a padláson laknak, Azért csinálták azt sokkal magasabbnak; Most a házfalakat rakják emeletre, Akkor a tető volt kétszer újra kezdve.
2
Sok bolyongás után végre kifáradva, Letelepült Miklós az utcán egy padra; Úri nép jött-ment ott; asszony, lány és férfi, Miklós nézte őket, el is unta nézni. Aláfüggesztette fejét nagy bánatban, Mert egy pénze is nincs üres tarsolyában,’ Pedig négy nap óta csak gombát mit evett, Melyet vándorolva útfélen szedhetett.
3
Hirtelen nagy lárma, nagy sikoltás támad: Tűz van-é vagy árvíz, vagy víják a várat? Nincsen tűz sem árvíz, nem is jő ellenség, Hanem van egy másik rémítő jelenség: Egy nagy szilaj bika fut a keskeny utcán, Valahogyan vágóhidrul szabadulván; Bömböl és sikangat, és a vért szagolja, Mely füléből ömlik s szügyét végig folyja.



434
4
Mészáros legények merre láttak, széjjel Iramodtak egy-egy hurkoló kötéllel, És míg magok biztos helyre nem jutának, Addig rá sem értek szólni a kutyának. Volt pedig a hídnál hat erős szelindek, Utána uszíták a bikának mindet, A kutyák szaladtak, nem is voltak restek, A bika fülének és marjának estek.
5
Mihelyt egyik kutya a fülét megvérzé S fülében a bika a fájdalmat érzé, Elbődüle szörnyen és lerázta őket, Elszórá füléről a fülönfüggőket. Hullottak az ebek, hogy jobban sem kellett, Nagyokat püffentek a házfalak mellett, Egy-egy darab fül, hús ha maradt szájokban, Agyarkodva rágták kínos haragjokban.
6
A vágólegények csak kiálták: „fogd, fogd!” De a veszett állat karikára forgott, S amely kutya egyszer hozzá közelített, Annak ő szarvával repülni segített. Egyiket bedobta a szomszéd udvarra, Másiknak a bélit ontotta ki szarva, A vágók pedig, hisz’ mit tehettek másat? Biztaták keményen a - döglött kutyákat.
7
A bika azonban, mint a zúgó szélvész, Nem nézte az útnak sem hosszát, sem szélét: Annak tartott, akit elül-utol talált, Futá minden ember a bizonyos halált. Sikolt a fehér nép, esve már kétségbe; Férfiak kiáltják: elébe, elébe! De egy sincsen, aki elébe fordulna, Hanem még a fúru-lyukba is bebúna.
8
Toldi nem futott el, csak felállott szépen, S a bikát bevárta az utcaközépen. „Mit akarsz te fickó! tán bolond vagy? nem ládd A dühös bikát, hogy jön egyenesen rád?” Látta Miklós bizony, hogyne látta volna?



435
„Csak kiáltozzatok” - magában gondolta, S elbocsátá a szót a két füle mellett, Minthogy látni mármost a bikához kellett.
9
Mert alighogy Miklóst a bika meglátta, Rémitőt sikkantott és a port kapálta, Azután úgy szórta a földet szarvával, Mintha szérűn pelyvát forgatna villával. Egyszersmind erősen nekirugaszkodva Szarvát öklelőre nagy-le bocsátotta. „Odavan! vége van! jaj, jaj!” sikoltának Minden ablakából a pesti utcának.
10
Dehogy van! lábával elébe toppantott, Rémitő szavával erősen kurjantott: E fogással visszahökkenté a marhát, S azon pillanatban megragadta szarvát, Vágószékre voná két szarvánál fogva, A mészárosokat előkiáltotta, Nagy-sokára el is jöttek azok oztán, Erős köteleket és pányvákat hozván.
11
Megköték a bikát vastag gerendához, Szarvát lenyügözték az első lábához; A nép széjjeloszlott; a vágó legények Egy kis házikóba fekünni menének. Miklós meg leült a vágóhid szélére, Ott akarván tanyát fogni azon éjre; Fejének párnája a szín ágasa volt, Lepedőt sugárból terített rá a hold.
12
De a mészárosok nem engedék neki, Hogy a vágószínben magát pihenje ki, Egy jó darab májat kilöktek elébe, S menjen onnan, mondák, „anyja keservébe.” „Ez hát a jutalma száz meg száz életnek, Hogy a megmentőnek alamizsnát vetnek -” Gondolá s a májat ott a földön hagyta, Jött egy éhes kutya, annak odaadta.



436
13
Aztán ment az utcán. Sok helyütt susogta Valaki: „ez volt az, aki szarvon fogta;” Sok helyen látott még egy-két emberképet, Ablakból, kapuból amint visszalépett. Aztán becsapódott az ablak táblája, Hallott a kapukon kulcsnak csikorgása, Aztán csendesség lőn, hideg, embertelen; „Hát nekem” mond Toldi „hol lesz már tűzhelyem?”
14
Hányféle dolgok nem jutottak eszébe! Előtte lebegett édesanyja képe, Mint mikor hozzá ment búcsuvétel végett, S nyakán csimpalyogva ajkán csókja égett. Akkor is oly csendes méla éjszaka volt, Akkor is oly tisztán csillogott le a hold, Akkor is ki volt ő mindenünnen zárva, Nyughelyet nem adott senki éjszakára.
15
Majd az édesanyja képét odahagyva, Az özvegyasszonyra repült gondolatja, Hogy’ sírt a kereszten, két kezét hogy’ törte, Amiért a vad cseh két fiát megölte. Fogadása jut most eszébe s így sohajt: „Oh mikép víhatnék holnap én avval bajt? Hol vagyon paizsom, páncélom, fegyverem? Fog-e a cseh bajnok szembeszállni velem?
16
„Oh! bizony mit sem hajt a cseh bajnok énrám, Kinevet, kigúnyol és félvállról néz rám, Vagy talán hozzá még közel sem bocsátnak, »Félre innen, rongyos!« mondják, ha meglátnak.” S nagyon elbusítá Miklóst e gondolat, Lassan ment az utcán, sohajtott nagyokat, Meg-megállt, szemét a föld felé meresztve, Mintha lába előtt valamit keresne.
17
Egyszer föltekinte, képe is felvídult, Azt gondolnák, hogy fut, úgy menésnek indult, Ment, ment egyenesen a temetőkertbe, Hol imént a síró gyászos asszonyt lelte. Könnyü eltalálni, mi lehetett célja:



437
Volt a két fiúnak fegyvere, páncélja; „Felveszem azt,” mondta, és örült előre: Jaj! hogy ez az öröm is elpártolt tőle.
18
Össze-visszajárta a temetőkertet, De nem lelt abban egy elátkozott lelket: Hol keresse mármost az özvegynek lakját? Budapest városát sok ezeren lakják. Látta, hogy hiában minden akaratja, Erős fogadását hiába fogadta; Könnyű dibdáb játék maga, esküvése, Pajkos gyermek a sors, csak úgy játszik véle.
19
És mivelhogy szállást az élők nem adtak, Elpihent tanyáján hideg halottaknak; Nyirkos volt a sírdomb a harmattól, melyet Hűvös éj sírt arra örökösök helyett. Fölnézett az égre, az országutjára;56 Keservesen gondolt bujdosó voltára; S mint amely madár van elröppenő félben, Úgy tett a reménység hervatag szivében.
TIZEDIK ÉNEK
,Anyja Tholdi Györgynek szolgát azon kéré, Jó Tholdi Miklósnak ha lészen szüksége, Akkor rozskenyeret eleibe tégye.’
Ilosvai
1
A játszi reménység amidőn imette57 A boldogtalannál hitelét vesztette, Álmot küld szemére, kecsegtető álmot, Avval édesíti a nyomoruságot. Toldi is álmában csehen győzedelmet És nyert a királytól vétkeért kegyelmet; Drága gyöngyös fegyver csillogott kezében, Drágább örömkönnyü anyja két szemében.
56 „Országútja”: tejút az égen. A. J.
57 »Imette«: ébren, nem álomban.



438
2
Lódobogás hallék: elrepült az álom, Feltekinte Toldi a szép holdvilágon, Messze látott volna, hanemhogy nem kellett, A lóhátas ott ment a temető mellett. S ki volt a lóhátas? Nem hitt a szemének, Midőn abban a vén Bencét ismeré meg: „Hé! ki az? hová mész? te vagy, öreg Bence? Istenem! nem lehet! milyen nagy szerencse!”
3
Bezzeg mondhatná is már a tisztes szolga, Hogy nem a vén Bence, hanem ez s ez volna, Mikor Toldi Miklós letépte lováról S minden port lecsókolt ráncos orcájáról! De Bence mindebből egyebet nem értett, Csak hogy sírból ugrott reá egy kisértet; Hosszasan leckézte Miklós a vén szolgát, Míg fel birta fogni a dolog mivoltát.
4
Hanem mikor aztán felfogta eszével, Halála napjáig sem feledheté el; Nem feledheté el soha az uradta, Mint ijedt meg a nagy örömnek miatta; Mint nem hitt szemének egészen, csak félig: Csontjait hogyan megtapogatta végig; S hogy’ megeredt a könny két öreg szeméből, Mint a záporeső Isten fellegéből.
5
Az öröm, a panasz jó sokáig tarta, Elbeszélte Miklós, ami történt rajta, De tudnivaló, hogy nem beszélt folytában: Anyját kérdte minden tizedik szavában. „Hogy’ van édesanyám? nem beteg-e szegény? Búskodik-e nagyon elveszett gyermekén? Nála dőzsöl-e még s mit csinál a másik? Jaj! szegény anyámmal úgy-e rosszul bánik?”
6
De értésül adta Bence a fiúnak, Magát anyja miatt sose adja búnak, György sem háborítja, odahagyta másnap, Nem is repeszté meg szivét a nagy bánat; Csak látni szeretné Miklóst minden áron,



439
És ha feltalálja széles e világon, Fölkeresi, bizony-bizonnyal igérte, Ha ötven mérföldet kell is menni érte.
7
„Nem is egyébiránt indított el engem Fölkeresni téged, Miklós, édes lelkem, Hanem hogy legyek hű ápoló cseléded, Gondoskodjam róla, mikor mi szükséged. Akármerre jársz-kelsz, ott legyek sarkadnál, Legyek segítségül, ha bajba akadnál...” Ezt mondotta Bence s ezenkívül mennyit! Ki győzné azt versbe szedni valamennyit!
8
Arra határozták, hogy csak ott meghálnak; Bence egy abrakot adott a lovának, Abrak is, kenyér is volt a kápa mellett, Nem röstelte Bence az efféle terhet; Egy öblös tarisznyát is emelt a kápa, Könyökig nyúlt Bence a nagy tarisznyába; Kihúzott valamit, és így szóla: „Itt van; Nesze, szolgám, madár-látta cipót58 hoztam.
9
„Édes anyádasszony ezt neked küldötte, Maga dagasztotta, maga is sütötte, És megparancsolta erős-kegyetlenül, Hogy saját kezedbe adjam szegetlenül.” Azzal átaladta, kést is adott mellé; Néki veti Miklós és ugyancsak szelné: De nem hogy a cipó válna el derékon, Hanem a kés tört el, pedig nem volt vékony.
10
Az öreg csodálta: „Ejnye! hogy a kőben Fútta úgy meg a szél az átalvetőben!” Nézte a kést: hová illik a darabja, Gondolá: jó volna, ha összeragadna. Hanem Miklós bizony nem esett kétségbe, Hogy éhen hal, midőn kenyér van kezébe’:
58 »Madár-látta cipó« vagy »kenyér«: Így kedveskedik a paraszt gyermekének azon kenyérdarabbal, melyet a tarisznyában útról vagy mezőről hozott. A. J.



440
Feltöré a cipót tétovázás nélkül, S íme egy darab vas hull ki közepébül.
11
Felvette a vasat lába mellől Bence: Hát nem vas-darab volt, hanem vasszelence, Könnyen felnyitotta, nem volt semmi zárja, Bele nézett, hát csak elállt szeme szája: Vert arany volt benne, nem kettő, sem három, Hanem amióta megvan a világon, (Pedig kenyerének javát már megette) Annyit sosem látott, azt erősítette.
12
Hát Miklós nem örült a váratlan kincsen? Hogy ne örült volna, abból semmi sincsen, Szörnyűképen örült, ugrált örömében, A holnapi napot forgatá eszében: Hogy’ veszen majd fegyvert, szép ruhát magának! Hogyan veszi fejét a cseh Mikolának! Hogy’ lesz ez? hogy’ lesz az? - De hányféle hogy-ot, Hányféle szép dolgot össze nem álmodott!
13
Mikor mind a ketten eleget örültek, Megolvasni a pénzt egy sírdombra dültek; Toldi a tokjából egyenként szedte ki, Bence pedig tartá a két markát neki. És így szóla Bence: „No te öreg tenyér! Ilyet sosem kaptál, bezzeg viszkethetnél.59 De minek beszélek, a szám majd hibázik -” Nem biz az, kerek szám lett: kijárta százig.
14
„Most hallgass szavamra, jámbor szolga Bence: Nesze tedd el, itt van kilencvenkilence; De a századikat könnyü helyütt hagyom: Megisszuk, mivel most magas kedvem vagyon.” Váltig ellenkeznék benne a hű szolga, Ha nyergén kulacsa ki nem száradt volna: Kívül nedves ugyan, a harmat megeste, De a belsejébe csiholni60 lehetne.
59 »Viszkethetnél.« A nép tenyere viszketéséből azt jósolja, hogy pénzt fog kapni. A. J.
60 »Csiholni lehetne«: szikrát fogna a szárazság miatt. A. J.



441
15
Nem is messze kellett fáradni avégett; Csak közel találtak egy szegény csapszéket: Szennyes is, rongyos is volt az öreg csárda, Oda illett volna Hortobágy síkjára. Egy szomjú kútágas ácsorgott előtte, Bence nyerges lovát amellé kötötte; Toldi pedig bément: sötét volt a házba’, Belevágta fejét a szemöldökfába.
16
„Hé kocsmáros! hol vagy? a teremburádat! Alszol, vagy meghaltál? mért nem gyújtsz világot?” „Dehogy alszom, (kit hoz a forgószél megint?) Itt a mécs, bor is lesz: itce kell-e vagy pint?” „Nem kell pint, sem itce, hiába is adnád, Egy csöppet se hozz, vagy hozz egy öreg kannát!” Elühmgette magát a csaplár e szóra, Gondolván magában: most akadt ivóra.
17
Bence a tarisznyát béhozá ezalatt: Miklósnak ugyancsak jól esett a falat, Rakta is szaporán, alig győzte nyelni, Három sem érkeznék vele versent enni. Mikor pedig a nagy kanna megérkezett, Mint a birkozásnak, neki gyűrekezett; Felhajtá majd félig az öt pintes pohárt; Bence megsokalta: „Az Istenért! megárt.”
18
„Árt, nem árt, én azzal keveset gondolok, Terád pedig kicsit tartozik a dolog; Ha örül az ember, csak nyűg, hogy van esze, Temessük el azt ma, itt van, igyál, nesze!” Avval odaadta az edényt Bencének: Reszketett a keze az öreg legénynek, Nem is bátorkodott inni egyszer sokat; Mindig megolvasta titkon a kortyokat.
19
Míg ezek történtek a felső asztalon, A kemencénél megpendült a cimbalom: Egy öreg cimbalmos hevert a szurdékban, Már alutt, de fölkelt, hallva, hogy vendég van. Toldi meg a kannát felkapá kezébe,



442
És kipattant vele vígan a középre: Ivott is, táncolt is: majd leszakadt a ház, Bence mindig mondta: „Megárt a bor, vigyázz.”
20
„Árt, nem árt, én avval nem gondolok! haj rá!” És az öreg kannát magasan felhajtá, „Búsoljon a lovad, elég nagy a feje; Nem volt ilyen kedvem, van száz esztendeje. Kannát nekem csaplár! pintet az öregnek! Mert nehéz a kanna: kezei remegnek.” Megfogadta a szót a bormérő ember: Bence a pintesből iszogatott renddel.
21
„Haj rá! haj! lakjuk el a búbánat torát; Álmos a csaplárunk: igyuk meg a borát! Igyál vén cimbalom: mindjárt rád locsolom.” „Belém inkább uram: amúgy iszonyodom.” „Magadéból ingyen! hallod-e kocsmáros! Tégy úgy, mintha innál.” „Uram! nem lesz káros?” „Ha csak ennyit tudtok,” monda Miklós, „inni: Igya meg a föld a maradékot: így ni!”
22
S végigönté a bort a szoba földjére: Rázta fejét Bence s így tett rá, hogy: „éjnye!” Toldi pedig rakta ugyancsak a táncát, Verte a fejével a mestergerendát. Széles jókedvében kurjantott nagyokat, Ivott, megint táncolt: megint ivott sokat; De mértéket tartott az öreg cimbora: Csak apránként fogyott a pintesből bora.
23
Egyszer elhallgatott, Miklós nem dorgálta; Nehéz lett a feje, húzta a lócára, Elszaladt előle a boglyakemence, Felborult ültéből, úgy elgyengült Bence. Toldi is beléunt a mulatozásba, Asztalon leborult két izmos karjára: (Meztelen karjában dagadtak az erek) Úgy aludt el, úgy hált a hatalmas gyerek.



443
TIZENEGYEDIK ÉNEK
,Meg kell ma itt halni tudod egyikünknek; Nem szükség a hajó oztán holt embernek.’
Ilosvai
1
Fölvevé a hajnal piros köpenyegét, S eltakarta vele az égboltnak felét, De nem volt oly kényes a bársony ruhába’, Hogy be ne pillantson a szegény csárdába. Betekint félszemmel egy törött ablakon, Hát csak a cimbalmost látja benn egy padon, Kinn sem lát egyebet az öreg szolgánál, Aki dolgát végzi jó Rigó lovánál.
2
Aztán széttekinte Pesten és Budában, Nézegette magát a széles Dunában: Duna folyóvíznek piros lett a habja, Közepén egy barna csónak úszott rajta. A csónakban Toldi, nem egyéb, evezett, Messze felborzolta a lapát a vizet; Fényes apró csöppek hulltak a magasból, Mintha zápor esnék piros kalárisból.
3
Csakhamar is átkelt Toldi a nagy vízen, Megköté csónakját a budai részen, Kiszállott belőle s nagy-sebesen méne, Hogy keressen olyat, ami neki kéne: Szép aranyos fegyvert és ruhát magának, Cifra új szerszámot jó Rigó lovának, A Rigónak, akit hozott hű szolgája, Mert otthon is az volt kedves paripája.
4
Vett is amit kívánt: paizst, szépet, nagyot; Dolmányán a szabó parasztot61 nem hagyott, Mindenütt belepte az aranypaszománt; Vett sisakot, páncélt, hét tollú buzogányt, Kopját is, gerelyt is, mindenféle fegyvert, Melyeket Budán a legjobbik kovács vert;
61 »Paraszt«: puszta, csupasz. A. J.



444
Ezüstös, aranyos, sallangos szerszámot; Egy szó annyi mint száz: mindent megvásárlott.
5
Hogy a csárdába ért, felöltözött szépen, Tollas buzogányát forgatá kezében, Akkor bútt fel a nap az ég karimáján, Meg is akadt szeme a fiú ruháján. A Rigó sem az volt, aki tegnap estve, Sárral, úti porral szürke színre festve, Hanem fekete, mint a fekete bogár, Elsikamlott szőrén a fényes napsugár.
6
Hát mikor ráadták a nyalka szerszámot, Mint illett neki, hogy ragyogott, csillámlott! Mikor hátára ült jó gazdája Toldi, Körülnézte magát s elkezdett táncolni. Akkor „hopp!” s mint a szél, aki most szabadul, Vitte Toldit a ló oly kegyetlen vadul; Bence könnyes szemmel ballagott utána; Fájt, hogy búcsút sem vett tőle kis gazdája.
7
Mi történt ezalatt a budai szélen? Hallgassatok rá csak, azt is elbeszélem. A király sátora vala ott felvonva; Tiszta kék selyemből volt a sátorponyva; Róla, mint az öklöm (ha kicsit nem mondok), Lógtak köröskörül oly nagy arany bojtok: Messze kiösmerszett a többitől, bátor Egymást érte ottan a sok úri sátor.
8
Drága karos rengők dagadóra tömve, Bársonnyal bevonva, arannyal áttörve, Álltak a sátorban gyönyörű szép renddel, Kiknél szebbeket már nem képzelhet ember. Egy öreg szék is volt a kellő középen, Fényes drágakővel kipitykézve szépen, Nagy arany körmével a földet karmolta, Mely bársony pokróccal szinte bé volt vonva.



445
9
A sátrak el voltak rekesztve korláttal, Tilos volt parasztnak lépni azon által; Kívül fegyveres nép és tömérdek ember Az üres sátrakat majd elnyelte szemmel. Duna partjáig nyúlt a korlát kétfelül Nagy üres tér maradt a korláton belül, Olyan, hogy egy marhavásárnak is elég Lenne, ha a marhát oda eresztenék.
10
Duna-partban egy nagy zászló volt felütve, S tarka-barka csónak a nyeléhez kötve; Nemkülönben pedig a pesti oldalon Lobogó odafenn, csónak volt a habon. Széles utca a víz: ember a sövénye; Közepén a sziget nyúlik fel beléje, Gyilkos sziget volt ez: már hetednap óta Vérrel élt, mikép a vérszopó pióca.
11
Egyszer jön a nagy cseh Buda vára felől, Táncol nagy lovával a korláton belől; Káromkodik csúnyán, a magyart böcsmérli: Hogy nincs, aki merje magát vele mérni. De ime hirtelen a pesti oldalon Nagy örömzaj támad és nagy riadalom: Ismeretlen bajnok fekete paripán Vágtat a zászlóhoz és mérkőzni kíván.
12
Sisakellenzője le vagyon bocsátva, Csúcsáról fehér toll libeg-lobog hátra; Toldi (mert hisz’ ő volt) a tollat levészi, Mindjárt ott teremnek a király vitézi, S eveznek a tollal, mint hogy tisztök tartja, A cseh bajvívóhoz a budai partra; Vérszín a cseh tolla, fölcseréli vele: A bajra hívásnak volt e dolog jele.
13
Ezalatt a várba gyors híradók mentek. A király lejött és sok nagyúri rendek, A két bajnok pedig csónakon egyszerre Indult s érkezett meg a bajvívó helyre. Ott Miklós, mihelyest partot ért a lába,



446
Csónakát berúgta a széles Dunába: Mintha korcsolyázna, futott az a habon, Partba vágta orrát a pesti oldalon.62
14
Cseh vitéz kérdezé: miért cselekedte, Hajóját a Dunán hogy eleresztette? „Nem egyébért, vitéz” Miklós így felelt meg, „Hanem hogy egy csónak elég egy embernek: Egyikünknek itt ma gyászos lesz a vége, S nem lesz a halottnak hajóra szüksége.” Monda Toldi, avval kezét összetette, Buzgón fohászkodva Istent említette.
15
Azután így szóla: „Vitéz! addsza kezed: Te sem bántál soha, én sem sértettelek; Ha haragunnál is, egy órád sincs hátra, S a halálos ágyon ki meg nem bocsátna?” Erre a cseh nyujtá vaskesztyűs tenyerét, Hogy összeroppantsa vele Miklós kezét; Észrevette Miklós a dolgot előre, S a cseh barátságát jókor megelőzte.
16
Összeszedte Toldi roppant nagy erejét, S megszorítá szörnyen a bajnok tenyerét; Engedett a kesztyű és összelapúla, Kihasadozott a csehnek minden újja.63 S mint mikor tavasszal, ha lágy idő fordul, A házak ereszén a jégcsap megcsordul: Úgy csordúlt ki a vér minden ujja végén. Elszörnyedt a bajnok Toldi erősségén.
17
Aztán megragadta Toldi csak úgy kézzel, Rángatta a csehet szörnyü erejével, Ropogott keze közt, elolvadt a teste; Végre így könyörgött a cseh térdre esve: „Kérlek édes fiam! ne kivánd halálom, Minden vagyonomat ím neked ajánlom, ,Tizenkét vitéznek drága sok marháját, Vitézlő magammal minden apródságát.’”
62 Szájhagyomány szerint. A. J.
63 Szájhagyomány szerint. A. J.



447
18
Toldinak a szíve hajlott a kérésen, „Legyen úgy” felelte, „marhádat elvészem, De azt is korántsem magamnak kivánom, Két vitézt megöltél: az anyjoknak szánom. Most, mint alamizsnát, megadom életed. Hanem tégy hit alatt erős igéretet: Hogy habár mély tenger nyelné el hazádat, A mi országunkra mégsem teszed lábad.”
19
Mindent felfogadott a bajnok ijedten, S békével mentek a csónak felé ketten: Hát egyszer a nagy cseh, nekihúzakodva, Toldihoz hátulról hozzávág orozva. Szerencse, hogy Toldi a Duna tükrében Meglátta s megkapá a kardot kezében. Leborult a nagy cseh: „Kegyelem! irgalom!” „Eredj, kérd Istentől: útad megmutatom.”
20
S amely kardot ő az álnok csehtől elvett, Avval adott néki örökös kegyelmet. Íziben64 elmetszé fejét a testétől, Piros lett a nagy kard gazdája vérétől. Toldi felmutatja a fejet a kardon, Nagy rivalgás támad kétfelől a parton: Tapsolnak, kiáltnak, zászlót lobogtatnak; Buda nagy hegyei visszakurjongatnak.
TIZENKETTEDIK ÉNEK
,Király azért őtet fejéhez választá, És tizenkét lóra neki hópénzt adata.’
Ilosvai
1
Mikor Toldi Miklós megfogá a csehet És az ijedtében legott térdre esett, Igen megörvendett a felséges király, Könnybe lábadt szeme a nagy öröm miá, S így szólt az urakhoz, kik mellette voltak: „Úgy hiszem, ez a cseh nem fog víni holnap;
64 »Iziben«: hamarjában. A. J.



448
Most akadt emberre, aki megtanítja: Máskor hogy’ gyalázza a magyart s hogy’ szidja.
2
„De ki az a bajnok? nem ösmered Toldi? Ki ismeri? Én nem tudom elgondolni; Nincs egy jóravaló vitéz országomban, Akit ne ismerjek s nevét meg ne mondjam: De ily erőt, mint amely van e vitézben, Én nem tapasztaltam soha emberkézben; Félek, nem magyar lesz; pedig nem lenne szép, Ha más víná ki a magyar becsületét.
3
„Egyébiránt, legyen magyar avvagy német, Nagy csapástól menti meg a magyar népet; El is veszi tőlem jutalmát gazdagon, Toldi gyilkos öccse részét neki adom.” Toldi György e szóra csak úgy hűle-fűle, Szétnézett, hallja-e más is őkivűle? Összesúgtak-búgtak az úri emberek: Hogy gyilkos öccse van, annak örűltenek.
4
Mikor pedig Miklós a csehet kiszabta, S kisebbik darabját kardján felmutatta, Tüstént parancsolá király ő felsége, Tizenkét aranyos vitéz menjen érte. El is mentek azok szép zászlós sajkával, S vitték a királyhoz Toldit nagy pompával. A király szólt: „Bajnok! nyisd fel sisakodat, Mondd neved s mutassad vitézi arcodat.”
5
Térdre esett most a király lábainál S így kezdette Miklós: „Oh felséges király! Nem vagyok én bajnok, csak egy földönfutó, Hogyan lettem azzá? tudj’ a mindentudó. Magam sem tudom hogy’, esém gyilkosságba, S elzaklatott bátyám a széles világba: Én meg idejöttem feladni tettemet, S várni vagy kegyelmet, vagy büntetésemet.”



449
6
Ily bátran beszéle Miklós a királynak, Felnyomá rostélyát acél sisakjának: Halvány is, piros is volt az ábrázatja, Mert bánat és öröm osztozának rajta. Tetszett a királynak szép fiatal képe, Azért nyájasan ily kérdést tőn elébe: „Nemdenem a Toldi Lőrinc fia volnál?” Miklós a fejével ráütött e szónál.
7
Akkor az urakhoz fordult a felséges Király s ekkép tartott hatalmas beszédet: „Urak! hű vitézim! ide hallgassatok, Mert nem tréfaság az, amit most hallotok: Toldi György testvére ez a vitéz gyermek, S György azon van, hogyan ásson ennek vermet, Hogyan zárhatná ki öccsét örökéből, Hogy’ tagadhatná ki a nemzetségéből.
8
„Tudom minden csínyát, mert végére jártam; Azért most szemébe mondom neki bátran: Árván maradt öccsét parasztnak nevelte, Mert nagy erőt sejtett benne s irígyelte, Mert attól félt, hogy a Miklós erős karja Az ő hírét-nevét homályba takarja; Mert - de’jszen tudja azt az ő gonosz lelke, Öccsét rangja szerint miért nem nevelte.
9
„Azt is tudom, hogy ő ingerlé a minap, S úgy talált megütni egy bosszantó inast; Kivallák szolgái, mi módon tartatott A testvéröccsére embervadászatot. Nem úgy van, Toldi György? de úgy van! a király Minek volna, ha nem tudná, ki mit csinál? Egy ilyen testvérre annyi rosszat kenni, Ki csupán magától ennyire bírt menni!”
10
Nagy tetszés követte a király beszédét, Zsenge korához ily ritka bölcsességét: Toldi György pedig lesüté fejét mélyen, Csakhogy a föld alá nem bútt szégyenében. A király most szemét Miklósra vetette.



450
Vállát kegyelmesen meg-megveregette; És monda nyájasan: „Ifju vitéz, állj fel: Eladott a bátyád, de többször nem ád el.
11
„Én neked a földön ím kegyelmet adok; Kérd Istent, remélem Isten is adni fog; Bírjad békességben birtokod, ha rád száll, Nem volt az, mióta megvan, jobb gazdánál. És hogy haragosod ne legyen a szomszéd, Íme bátyád önként neked adja részét: Vértagadó testvér! nemde úgy van? érted? Hogy ősi birtokod öcsédnek igérted?”
12
György meredt szemeket vetett a királyra, Hej dehogy mert nem-et mondani szavára! Mert villogott szeme, és iszonyú pogány Harag sötétellett a király homlokán. „Jól van”, mond a király, „igen a felelet? Jól van! Erről még ma írsz öröklevelet; Most pedig, miután így kipróbáltalak, Mondom: udvaromnál többé ne lássalak.”
13
Megszólalt most Miklós: „Felséges királyom! Bátyám birtokára egy cseppet se vágyom; A magamé sem kell, legyen tied, bátya, Teljék vele fösvény szived kivánsága; Csak azon könyörgök mostan felségednek: Vegyen be sergébe, csupán közembernek; Jó az Isten, jót ad: megszerezi kardom, Amire szükségem leszen, avval tartom.”
14
Felelt a nagy király: „Ne légy olyan gyermek; Hogyan vennélek én hitvány közembernek? Királyi fejemhez választalak téged S mán kezdve tizenkét lóra jár hópénzed.” De míg ezt elmondta, azalatt leoldott Derekáról egy nagy cifra rezes kardot: Gyémánt a cifrája, arany volt a reze, Toldinak nyujtotta s monda: „Kösd fel, nesze!”



451
15
Semmit se mondhatna s adhatna királya, Ami Toldinak ily örömet csinálna, Pénzért, gazdagságért hej dehogy cserélne: Dárius kincsének még oda sem nézne.65 Azért akarta is szépen megköszönni, De a szó nem akart a nyelvére jönni, A király azonban nem neheztelt érte, Mert az együgyű szív nyelvén nagyon érte.
16
És hogy örömében ne maradjon hiány, Hogy beteljék mindaz, amit szíve kiván, Épen mintha álma kezdődnék most elől, Anyját látja jőni a korlátok felől. Elfelejtett mindent és futott elébe, Kimélve szorítá páncélos ölébe, Nem szólott egyik sem, nem sírt, nem nevetett, Csak az öreg Bence rítt a hátok megett.
17
Végre a nagy öröm, mely szivöket nyomta, Mint a terhes fölleg, mérgét kiontotta, Szemökből a zápor bőségesen hullott, Akkor könnyült szívvel Toldiné így szólott: „Lelkemtől lelkezett gyönyörű magzatom, Csakhogy szép orcádat még egyszer láthatom; Be szép vagy! be nagyon illel leventének! Isten sem teremtett tégedet egyébnek.”
18
Miklós pedig monda: „Nem megjövendőltem, Hogy előbb vagy utóbb bajnok lesz belőlem? De nem köszönöm azt magam erejének: Köszönöm az Isten gazdag kegyelmének. Mármost Toldi Györggyel lakhelyet cserélünk, Ő Nagyfaluba megy, mi pedig itt élünk: Valaha tán ő is hozzám édesedik; Ha nem, irígykedjék, míg el nem temetik.”
*
65 »Oda sem néz neki«: tréfás kitétel, körülbelül ennyit tesz; észre sem veszi, rá sem hajt. A. J.



452
19
Így szerette anyját a daliás gyermek, Szívét nem bántá még nyíla szerelemnek; Nem is lőn asszonnyal tartós barátsága, Azután sem lépett soha házasságra. Rettenetes vitéz támadott belőle, Kalász-módra hullt az ellenség előtte, Védte az erőtlent, a királyt, országot; Csuda-dolgairól írtak krónikákat.
20
Senki sem állhatott ellent haragjának, De ingét is odaadta barátjának, S ha nem ellenkedett senki az országgal, Örömest tanyázott a víg cimborákkal. Nem hagyott sok marhát, földet és kincseket, Nem az örökségen civódó gyermeket: De, kivel nem ér föl egész világ ökre, Dicső híre-neve fennmaradt örökre.



453
TOLDI ESTÉJE
1847-1848
Első ének
,Tholdira királynak egyszer lőn haragja... Három esztendeig nem ment bé udvarba.’
Ilosvai
1
Őszbe csavarodott a természet feje, Dérré vált a harmat, hull a fák levele, Rövidebb, rövidebb lesz a napnak útja, És hosszúkat alszik rá, midőn megfutja. Megpihen legszélén az égi határnak S int az öregeknek: „benneteket várlak!” Megrezdűl a feje sok öregnek erre: Egymásután mégis mennek a nyughelyre.
2
Így pihent akkor is; így tekinte vissza; Síma volt a mező, a menny pedig tiszta; Milliom kis naptól ragyogott a mező: Akárhova nézett, csak azt látta: ez ő! Itt egy tócsa tükrén, s felvetődő halán, Ott egy kis bogáron, s a gyep pókfonalán, Mindenütt, mindenütt, meddig szeme kilát, Láthatá a vén nap önnön ia-fiát.
3
Sokfelé tekinte, módja is volt ebben, De most Nagyfalura nézdegélt legszebben, Nagyfalu helységben a Toldi kertjére: Tán az őszi fáknak hulló levelére? Tán az árnyékokra, hogy mind arcra esnek, S leborulva hosszan, tőle búcsut vesznek? Tán a kurta pejre, mely, ahol csak leli, A felmagzott burjánt nagybúsan legeli?
4
Tán erre, tán arra... tán a kőkeresztre, Mely egy kis domb alján földbe volt eresztve? Sem erre, sem arra: Toldit, az öreget Nézte, hogyan térdel a sír dombja megett.



454
Nincsen már hajának egy fekete szála, Öveig lenyúlik szép ezüst szakálla, Szép fehér szakálla, melyet, amig térdel, Kebelére kulcsol összefont kezével.
5
Imádkozik ottan csendesen és mélán, Néha egy könny csillog szeme alsó héján, Néha, de csak ritkán, megmoccan az ajka, Ám egy hang, mi nem sok, annyi sincsen rajta. Feje felett átment a zimankós élet, Tele most hideg, de csendes tiszta tél lett, Három éve már, hogy nem az udvart lesi, Hanem a megígért jobb hazát keresi.
6
Három éve történt, hogy az agg levente A király haragját ősz fejére vette, Gáncsolván az udvart, annak puha kényét, Csinosabb szokásit és olaszos fényét. Szálka volt szemében a sok díszpalota, Szüntelen csak zsémbelt: „nem való ő oda,” Míg, szaván marasztva, elküldé a király: Hazamene halni, és most holt hire jár.
7
Megavult az ős ház, a zápor lemosta, Az idő, e vén sas szörnyen megrugdosta. Érzi a megoszlás napját, hogy eljöve, Földre kivánkozik majd mindenik köve. Apró szelek, mikor repülni tanulnak, Födeléből egy-egy lécközét lefúnak; Egyszer majd nekivág a zivatar apja, Beleölti szarvát és a földhöz csapja.
8
Ott van még az ablak, mely a kertre nyílik, De rozmarinbokor benne már nem díszlik; Ott van a kis ajtó, de hej megvetkezett! Belőle a szú is régen kiéhezett. Rozsdás a kilincse; sarka, amint fordul, Mintha fájna néki, ríva megcsikordul, Pedig tudja bölcsen, merre van a nyitja; S emeli az öreg Bence mikor nyitja.



455
9
Bence Toldinak volt fegyvernök vitéze, Sokszor volt urával háborúban része, Akkor csak komázott a kaszás halállal, Most inkább rőzsefát vinne görnyedt vállal66 Hej! pedig öreg már, sírban a fél lába, Épen olyan, mint az apja hajdanába’, Apja, a vén Bence, kitől nemcsak nevet, Hanem hűséget is mintegy örökbe vett.
10
Az öreg fegyvernök megállt a küszöbön, Észrevette Toldit túl a keskeny kövön; Mutató ujjával béfogá ajakát, A köhögéstől is türtőztette magát, A lovat vigyázta, mert itatni kellett. Azonban felállott Toldi a sír mellett, Inte a cselédnek s parancsolta neki: Egy kapát, egy ásót hozzon egyszerre ki.
11
Kötve hitt a szolga saját füleinek, Hej szerette volna megkérdeni: minek? Veteményezésnek nincs immár ideje, Nem is volt e kertben, van húsz esztendeje. Így töprenkedék, de csak felment azonban, Lelt ásót és kapát négy kamara lomban, Lehozá, - az ásót a földbe ütötte S szemeit urára kérdve függesztette.
12
De Toldi Bencére nem is igen nézett, Fogta, a gyepen egy kis helyet pécézett, Négy lépés a hossza, széle csak felényi: Nem nehéz dolog azt ásóval kimérni. Bence meg csak nézte, tűnődvén magában: Mit akar gazdája sírhalom hosszában? Sírhalom tövében annak ásnak árkot, Aki nem lát többé fényes napvilágot.
66 Célzás az ismert mesére: »A halál és az öreg.« A. J.



456
13
Nagy szeget ütött ez a Bence fejébe, Gondolkozott, hogy-mint kerüljön elébe? Tudta, hogy Toldinál áros a felelet, Századik szavára alig szól egy felet. Azért nem is merte megkérdezni tőle, Csak nézett hol őrá, hol az ásott földre: Vitéz Toldi Miklós galambősz fejére S a keskeny gödörnek fekete földére.
14
Végre feltalálta, hogyan jusson szóhoz, S ekkép szólamolt meg, nyulván az ásóhoz: „Hadd segítsek, uram; illetlen az nékem, Hogy itten, kezemet összedugva, nézem, Úgysem ástam én sírt - haótátul óta...” Itt beszédét rögtön félbeszakította S nézett gazdájára hunyorított szemmel, Lesve, hogy felel majd igennel, vagy nemmel.
15
De urának nem volt kedve azt ráhagyni, Egy szóval se mondta, sír lesz-e hát, vagy mi? Mint a béfagyott tó, nyugodt volt az arca, Nincs szél a világon, ami felzavarja. Bencének ez a kép egy betűt se mondott, Sőt tán még nevelte az előbbi gondot, Sötét szomorúság, mint egy messze felleg, Hírt adott szelével, hogy veszély közelget.
16
Toldi nem bocsátván el az ásó nyelét, A kapát vevé fel a hűséges cseléd: Csak folyt, csak folydogált szó ne’kűl a munka, Végre Bence a nagy hallgatást elunta: Nem is hallgatását unta el annyira, Titkos félelemnek furdalá a nyila: Akkor kell a sír, ha a háznál halott van, De ahol halott nincs, minek ásnak ottan?
17
Mégsem mert kezdeni egyenesen belé, Csak amúgy távolról kerülgetett felé: „Nagy jó uram, tréfán kivül, megkövetem, Hogy mi sírt ásnánk most, sehogy sem hihetem. Igaz, sírnak indult az egész formája,



457
Épen egy emberre van kimérve szája, Széle, hossza megvan, s ha kiássuk mélyét, Át-alhatja benne egy halott az éjét.
18
„Oh, de hát, mennybéli szentséges angyalok! Ki belé fekügyék, hol vagyon a halott? Máskor volt halottunk, mint terített kéve, Kiterítve szépen csata mezejére; Akkor volt halottunk s nem temettük őket, Most nincsen, és mégis vájjuk ezt a földet; Az egész házunknál nincs egy árva lélek Rajtunk kívül, akit ebbe temetnének.”
19
Bence itt egy kissé elhagyá beszédét, Letörlé tenyérrel arca verítékét, Két öreg markán a nedvet eldörzsölte, Hogy ne csússzon ki a kapanyél belőle. Időt akart adni, hogy feleljen Toldi, De a vén Miklósnak nem jött kedve szólni; Hogy tehát az idő ne teljék hiába, Visszament beszéde kerékvágásába:
20
„Aki volt halottunk, kedves életében, Csendes sírban fekszik eltemetve régen: Kedves nagyasszonyunk, Toldi Lőrinc nője, Annak a neve van metszve, ezen kőre. Elkopott az írás - dejszen nem is csoda, Negyven éve lesz már, hogy bevésték oda; Elmosá a zápor - dejszen csak hadd mossa: Úgysem soká lesz már, aki azt olvassa...”
21
Fölegyenesedék e szavakat hallván S végignézett Toldi a sír puszta halmán: Szemei sokáig, sokáig nyugvának Mohos kőkeresztjén jó édesanyjának. De nem szóla semmit, mintha néma volna, Rátekinte a vén fegyverhordozóra, Szeme járásából nem tetszett ki harag, Mintha mondaná, hogy: „beszélj, nem bántalak”.



458
22
Hát beszélt is Bence, mert nagyon kilátta, Hogy ma őrá szorult a beszéd magára: „Szegény édesapám, jó öreg Benedek! Nyugossza meg Isten sírjában kelmedet, Nyugossza meg Isten a haló-porában, Mert hű és igaz volt élete folytában, Hűséges cseléde volt kegyelmed annak, Akinek lábánál csontjai porladnak.
23
„Kelmednek is régen behantoltuk sírját, Azóta hányadik újesztendőt írják! Nem is kívánkozik másik házba kelmed, Tán inkább fiának ássuk ezt a vermet.” Így beszélt a szolga elérzékenyülve És bágyadt szeméből könnycseppet törűle; Rátekintett Toldi a kicsiny halomra, Mely a másik Bence földi részét nyomta.
24
Alul a kereszten, alul a sírhalmon, Alig látszott már ki a földből az a domb, Sőt talán a szem már meg sem lelte volna, Ha lapú és burján fel nem verte volna. Arra néze Toldi s eszébe jutottak, Amikért szerette a szegény halottat, De semmit se szólott, mintha néma volna, Visszatette lábát a kemény ásóra.
25
Foly a munka, csak foly, ásnak együtt, ásnak, De egy árva szót se szólanak egymásnak; Foly a munka, csak foly, vége sincs már messze, És még, hogy mit ásott, csak gyanítja Bence. Megszólal még egyszer faggatózás-képen: „Oh! talán ez a sír a György úré lészen, Talán összeszedték elszórott csontjait, Azt akarja uram eltemetni ma itt...?
26
„Oktalan csevegés! magam is rátérek, Hogy bizz éretlenség, amiket beszélek, Mintha nem jól tudnám, Toldi György hol vagyon Gonosz végre jutván medvevadászaton: Rút halállal halt meg, vadállat levágta,



459
Messze völgy hollója két szemét kivájta, Kullogó farkasok rajta sorsot húztak: Igy lett vége a rossz testvérnek, fiúnak.”
27
Elkészült az árok. Toldi benne álla, Kilátszott belőle ősz haja, szakálla; Bence még a gödröt egyengette, - térden, Hogy kapája inkább a fenékre érjen. Toldi felnézett rá s megszólala: „Bence!” „Mit paran...?” felelt ez, a többi szót lesve, Várta nagy sokáig, mit beszél gazdája, Egyszer a vén Toldi így kezdé hozzája:
28
„Bence, fegyveremnek régi hordozója, Figyelmezz szavamra emberséges szolga; Együtt ettünk meg mi sok kenyeret, sok sót, Jó öreg cimborám, hallgasd meg ez egy szót: Láttam az életnek minden változását; Látom most napomnak végső hanyatlását; Jártam a tömött rend között, melyet kaszált Most fejemre várom a kaszást, a halált.
29
„Lajos, büszke Lajos! magyarok királya! Voltam én is hű, de nincs annak hálája; Tudja a te lelked, hogy ki és mi voltam, S betöréd fejemet, mert igazat szóltam. Adjon Isten neked, adjon a hazának Erősebb karokat, mint ezek valának; Adjon tanácsadót, jobbat mint én valék S tudja Isten, meddig lehettem volna még.
30
„Nincsen az élethez tovább ami kössön, Aki volt, az régen itt pihen hüvösön; Kardomon sötétlik három évi rozsda, Róla ellenségvér soha le nem mossa. Még tán bírtam volna, de már annak vége, Nincsen a hazának énreám szüksége: Nem kell a kalász, ha hő nap megérlelte, Jobban kell a burján, aki azt felverte.



460
31
„Vándor-madár lelkem: jól érzi magába’, Hogy ma-holnap indul melegebb hazába. Neki már e földön minden olyan fagyott! Neki én leroskadt hideg hajlék vagyok. Sírom ez. Kevés nap vár üresen engem Te, öreg barátom, te temess el engem... Ide temess akkor s ne tégy semmi jelet, Csak, amivel ástam, ezt az ásónyelet.”
32
Elhallgatta Bence a Miklós beszédét, Lelkére is vette, de kivált a végét, Zokogott, de el volt a képe takarva, Eltakarta azt a kereszt egyik szarva. Úgy sírt, mint az eső, lelkéből a bánat, Lágyabb szive lévén, mint a gazdájának, Kinek szeme nyugton nézett üregéből, Mint sötét tengerszem mély völgy fenekéből.
33
S immár az esthajnal, mintha város égne, Felsütött pirosan, tüzesen az égre; Majd lohadt a láng és ami ott marada, Csak szén, csak korom lőn: a sötét éjszaka. Romba dőlt a szép nap fényes palotája, Puszta és hideg lett annak omladványa, Embertelen bagoly fogott benne tanyát S elkezdé sivítni halálhozó dalát.
34
Jó Toldi azonban másra figyelmezett: Egy lóhátasra, ki épen most érkezett; Régen elpusztult az ősi kert gyepűje, Nem kellett, hogy azt az útas megkerülje. Észrevette Bencét s odamenvén hozzá, Hol legyen gazdája, tőle tudakozá; De Bence egy szónak sem birt lenni ura, Csak mutatott kézzel a kivájt odura.
35
Akkor a lóhátas ígyen kezde szólni: „Jöttem kegyelmedhez, nagy jó uram Toldi, Jöttem kegyelmedhez, mint hírmondó követ, Fényes Budavárból hozván a hírt jövet. Régi jó baráti ottan kegyelmednek



461
Az öreg bajnokra visszaemlékeznek, Visszaemlékeznek sok csuda dolgára S engem íly szavakkal küldenek hozzája:
36
„Eredj, fiam, eredj Pósafalvi János, Nézd meg a vén Toldit: beteg-é, halálos? Beteg-é, halálos, hogy kezét sem bírja, Vagy talán már épen el is nyelte sírja? S mondd meg ezt a hírt, hogy ha beteg, haljon meg Ha meghalt, sírjában hétszer forduljon meg: Mondd meg neki, hogy a hős magyarnak vége, Leányágra szállott régi dicsősége.
37
„Játék van Budában, fényes harci játék, Sok magyar kidőlt már, de egy olasz áll még: Olasznak süt a nap, annak áll a világ, Magyar! este van rád, neked jóéjszakát. Karján a pajzs, melyet viadalban nyere, Rajta országcímer, hazánk szép címere; Eladó a címer, nem is nagyon drága: Nem arany, nem ezüst, - kis vér a váltsága.
38
„De nincs a hazában, hiába keresnél, Amely azt kiváltsa, egy kanál becses vér, Ami van, az olcsó, nincsen semmi ára, Ingyen öntik a vár szomju piacára. Most az olasz, mint egy hím páva, kevélyen, Országcímerünkkel hazájába mégyen...” „A pokolba megyen!” rivalkodik Toldi, „Vén sas, ifjodjál meg, nem érsz rá meghalni!”
39
És az ősz levente, e szavakat szólva, Kiugrék a sírból, mintha ifju volna; Háborús tenger lőn lelke, melynek habja Tűzokádó hegytől fel vagyon forralva. S monda: „Vidd hírül az öreg cimboráknak, Hogy a vén bajnokot sír fenekén láttad: De a lelke ott lesz a viadaltéren; Vérbosszúját állni az idegen véren.



462
40
...„Menj, vakard meg, Bence, kurta pej lovamat, Étellel, itallal újíts föl magamat, Pincémben tekerd ki a bedagadt csapot S hozz öreg bort, attól ifju kedvet kapok. Te meg, Pósafalvi, jőj be vendégemül, Hálj nálam, sötét lesz elmenned egyedül, Légy vendégem és lásd: isten-igazában Hogy’ iszik, hogy’ vigad a magyar buvában.”
41
Akkor bemenének. Benn a tág szobában Ivott és vígadott Toldi haragjában, Birkozott a borral, erejét próbálván És meggyőzte a bort, erős lábon állván. Bence, meg a másik, eláztak mellőle. Toldi is ledőlt egy kopott medvebőrre: De csak úgy boronga szemein az álom, Mint ha árnyék napfényt kerget a határon.
Második ének
,Egy olasz vitéztől mind elejtetének.’
Ilosvai
1
A hajnal, az égnek gyönyörű tündére, Nem űle ki másnap az ég küszöbére, Tán bizony beteg lett, ágyba lévén esve, Hogy ki sem pillanta sem reggel, sem estve. A puszták határit sűrü köd takará, Mely egész nap röstelt fölmenni, vagy alá, Nagy, nehéz, fojtó köd, milyen az embernek A lelkét is nyomja, rátapad tehernek.
2
Toldi ment az úton, csak másodmagával, Be lévén födözve nagy vastag ruhával: Teste béburkolva őszi nap ködével, Lelke bús haragnak sötét fellegével. „Hm” köhinte néha; néha felsohajta. Nagy lehet az a bú, hogy erőt vesz rajta, Nagy lehet nyakán e hároméves gyermek, Hogy az erős Toldi sem birá a terhet.



463
3
„Elvadult a vén sas” - gondolá, „de lesz még, Sokszor lesz ilyen nap, mikor fölkeresnék, Mikor vén karjaim és rozsdás fegyverem Örömest megvennék e kis szón: kegyelem; De adhat kegyelmet, adja bár halmazzal: Ha eddig nem adta: most nem élek azzal! Nyakamon penészlik az unalom örve, Testem meg van törve, lelkem meg van ölve!
4
Jött azonban a dél, bárha nem süt a nap, Jön az éj, bár holdja nem világol annak, Sem egy szelet holdja, sem egy szem csillaga. Hogy magát legalább látná az éjszaka. Végre egy hűs szellő addig erőlködött, Hogy messze zavarta a nagy lomha ködöt; A piros hajnalnak volt az csipős szele, Mely a Toldi útján harmadikszor kele.
5
Ébred a zaj reggel híres Budavárban, Ősz Lajos királynak fényes udvarában, Áll a harci játék, vagy inkább csak állna, Ha mérkőzni bajnok, már csak egy is válna. Vált ugyan még eddig minden nap, de mennyi, S mindnek meggyalázva kellett visszamenni: Mert halálos vért az olasz bár nem ontott, Tíz is megfekütte egy nap a porondot.
6
Nagy is volt az olasz, sok erő fért belé, Fekete mén lova nehezen cipelé, Sokat nyomott rajta páncéla, fegyvere, De csontos teste volt a legsúlyosb tereh. Hetykén járt alá s fel ország címerével, Faggatá a népet gúnyoló beszéddel, Szíve a szerencsén hólyaggá fuvódott, S gyakran éles szókkal ígyen csúfolódott:
7
„Nem vagyok én tenger idétlen csodája, Hogy elálljon rajtam utca szeme-szája; Nem is jöttem ide, pórázon vezetve, Táncomat mutatni, mint valamely medve. Sőt a szemfényvesztést sem oly nagyon értem,



464
Hogy magát ily sok nép összetörje értem: A szemfényvesztésnek csak egy módját tudom... Aki meri nézni, jőjön, megmutatom.
8
„De ugyan ki jőne? melyik merne jőni, Gyenge ábrázatját kövön összetörni...? Ne lopjuk az időt: felment annak ára; Jobb, hogy minden ember hazamegy dolgára; Én is ezt a címert hazaviszem innet, Mivelhogy ez engem örökösen illet: Jó’jtszakát, magyarok, ámbár reggel vagyon: Váratok piacát én immár elhagyom.”
9
Mint a bőszült gulya, ha vérszagot érez, Bömbölve fut össze a kiomlott vérhez: A lázadt magyarok azonképen vannak, Mind az olasz felé törnek és rohannak. Mennydörgést felülmúl vészes ordítások, Látszik, de nem hallik fogcsikorgatások? Mint a tengerhabok, egymást zúgva tolják S amint neki dőlnek, recseg a nagy korlát.
10
Feláll a király is hímzett sátorában, Mind a két ajaka reszket haragjában, Homlokán a ráncok sűrűbbre vonúlnak, Szeme széjjelvillog, orcái kigyúlnak. Egyszersmind előáll két derék levente, Egy édesanyának szülötte, nevelte, Egyformák tetőtül talpig épenséggel, S szólnak a királyhoz tanult emberséggel:
11
„Szépen megkövetjük felséges királyunk, Hogy hitvány beszéddel színe elé állunk, Nem tehetünk róla, mert a vérünk lázad, Égeti lelkünket e szörnyű gyalázat. Ím az országcímert, négyes szalagjával, Négy ezüst szalagján hét oroszlánjával, Koronás, keresztes, hármas zöld hegyével Egy bitang kalandor játékon nyeré el.



465
12
„Tiszteljük, becsűljük az olaszt mi otthon, De magyar hazánkban rajtunk ki ne fogjon, Ne kössön velünk ki, csúffá ne tegyen, mert Megharagszunk, aztán nem nézzük az embert. Sohse lásson úgy föl hústorony testével, Szeme föl se nyíljék kocka-szerencsével: Gyermeki játszásnak mi a dicsősége? Rója fel, hogy annak sírás lesz a vége.
13
„Vagy talán azért van úgy elkevélyedve, Hogy vele kitűzni senkinek sincs kedve? Nincs, mert nem játékra való ez a dolog, Melyben egy nemzetnek böcsülete forog. Nem játszhatnék, midőn haragszik a magyar És hazájáért nem orra bukni akar: Szégyen és kacajgúny a bukás jutalma: De dicső az ember hazájáért halva.
14
„Azért megkövetjük felséges királyunk, Mi e csúfolóval mostan szembeszállunk, Szembeszállunk pedig nemcsak kopjaszálra, Hanem, ahogy illik, életre s halálra. Nem való játékra az efféle dolog, Melyben egy országnak becsületi forog: Gyalázatos élet a bukás jutalma: De dicső a bajnok, a hazáért halva.”
15
Míg az egyik szólott, fejjel a testvére Ráüté a szókat, mintha ő beszélne; Hallgatá a népség, mint valamely papot, Víni mind a kettő engedelmet kapott. Az olasz kivonta - s végignéze kardján, Fényes lapját kétszer végigfente karján, S megfordult a lóval egy álló helyében, Körülhordva szemét a temérdek népen.
16
A nép mit se hajtott az olasz vitézre, Mintha fénylő kardját nem is venné észre; Most már bizonyosnak hitte a diadalt, Tudta, kinek híják a két szép fiatalt, Azt is, kinek híják, azt is, hogy ki fia,



466
Azt is, hogy mindkettő nagy vitéz dalia; Kik midőn a korlát közzé bejövének, Rájok minden szemből nevetett a lélek.
17
Gyulafi nemzetség sarja mind a kettő, Egy napon és órán hajtá őket egy tő, Iker magzatai egy édesanyának, Szemre, szívre, főre hasonlók valának. Mint midőn egy szárra két szép gyümölcs forrad. Mindenik megsínyli, ha az egyik sorvad: Úgy hangzottak össze a legkisebb vágyban; Ittak egy pohárból s háltanak egy ágyban.
18
Lóránt az idősebb - alig néhány perccel Néha, midőn tréfált, büszke is volt ezzel; Bertalan az öccse, - de magasabb nála, Legalább oly fokkal, mint egy haja-szála. Ezen esett néha szóbeli feszengés; Nem is vala köztük komolyabb versengés, Mígnem a két ifju azt az időt érte, Mikor mindenik szív a magáét kérte.
19
De midőn ama szép korra eljutának, Melyben már az ifju örvend a leánynak, Mikor elbájolja minden, ami szűzi, És, ha mit az eldob, kebelére tűzi; Mikor - oh, élet rövid paradicsoma! Egy virág, egy fűszál, vagy csak lába nyoma, Egy vonás, egy semmi... rája emlékeztet, És a szívben meleg forrást gerjedeztet;
20
Mikor, mondom, e szép korra eljutának: Szerelmére gyúltak ketten egy leánynak; Kende Rózsa volt az, Kende Pál magzatja, Büszkébb vala rá, mint őseire, atyja. Annak szánta lányát, akit keble választ, De ez a fiúkban nem birt tenni választ; Szíve mindenikhez egy mértékbe’ vonzá A kettős szerelmet egyszerre viszonzá.



467
21
Váltig mondja Lóránt, váltig is izenget, Hogy ő az idősebb, s az idősebb enged; Bertalant is gyötri a testvéri bánat: Ő az ifjabb, úgymond, és az ifjabb várhat. Százszor a leányt ők nevezik biróvá: Egyszer sem tehetik részre-hajolóvá, Míg nyomos tanáccsal közbeszól az apja És a döntő percet három évre szabja.
22
És már a kitűzött három év letelvén, Nem enyhíte semmit az ifjak szerelmén; Hiába kereste mindenik a halált, Mert csak hírre-névre, dicsőségre talált. Ismeré azt minden, a két forgótollat, Mely elüljár mindég, hol veszély van s hol had; Ismeré a kardot, melyhez oly hű társa, Valamint a két szem egy közös látásra.
23
Ott valának, midőn Lengyelország népe Másodízben térdelt nagy Lajos elébe, Ki utólszor vonta fegyverét, - a litván Zendülők haragját hódolni tanitván. Ott valának, midőn a gőgös Velence, Az Ádria-tenger mátkája, kegyence, A föld kincsesháza és a világ ura, A magyar fegyvertől békeszót koldula.
24
Jelen voltak nemrég a nápolyi harcon, Hol vérbűne díját elvevé az asszony, Ki Lajosunk öccsét birta hajdan férjül, És még nem számolt be a kiontott vérrül, Amiért hogy András ő általa vesze. Most elérte Isten bosszuálló keze Gyilkoló vasától négy dühös magyarnak, Neve... bár ne volna... vesszen a cudarnak!
25
És már a kitűzött három év letelvén, Nem könnyíte semmit a leány küzdelmén; Szomorún adá ki az utolsó választ: Kettő nem bírhatja, hát egyet se választ. De én messzehagytam a beszédem sorját;



468
Ha! mint forr a népség! hogy zsibong a korlát! Az olasz csak rám vár, lova hetykén táncol; Maga pedig így szól és homlokot ráncol:
26
„Gyermekek, ez a hely nem tinektek való, Fussatok, eltapos itt a katona-ló... Hír ne’kül hazulról minek távozátok? Sírva-ríva keres az édesanyátok.” Így csúfolta őket az olasz előre; De a két levente nem ijedt meg tőle, Vérvörös tollukat kapák mind a ketten S küldék neki ilyen erős izenettel:
27
„Mondd meg az olasznak, a bitang lelkének, Fogja meg zabláját csúfoló nyelvének, Az gyermek, akinek nyelve a fegyvere, Nyelvet öltögetni mi nem tudunk vele: De ha kedve is van, bátorsága is van Víni bajnok módra: íme tollunk, itt van. Válasszon közűlök, tűzze sisakjához, Könnyű a választás, mindenik halálos.”
28
Ezt hallván az olasz, nevetésre fakadt, Kéklő sisakjához tűzte a tollakat, Melynek a legcsúcsán a maga nagy tolla, Egy fekete sas-szárny, volt hátrahajolva. Kiszakaszta ebből két parányi szálat, Küldé a fiúknak s vele gúnyos választ: „Jőjön mind a kettő, vagy, nem bánom, annyi, Ahánynak egy-egy szál pelyhet győzök adni.”
29
A magyar leventék átalltak egyszerre Csapni az olaszra, ketten egy emberre, Nyilat húztak; a nyíl esék Bertalanra, Megölelte bátyját és indult rohanva. Lova mintegy úszott a levegőégen, Dárdáját előre szögezte keményen: Dárda, ember és ló úgy suhant előre, Mint egy óriási szárnyas nyil, kilőve.



469
30
Megállott az olasz, mintha kőszirt volna S messziről száguldó szélvésszel dacolna; A ló sem moccant meg, még a fülhegye sem, Ahogy azt előre szögezé hegyesen. De midőn alig volt ötlépésnyi távol, Egyet szökött hajszra, mintegy csak magától, Míg gazdája nagyot billente a dárdán, A magyar vitéznek hónaljába mártván.
31
A derék levente lováról ledőle; Meghorkant a szép ló és elszaladt tőle, Futkosott gazdátlan s addig meg sem állott Míg mind le nem hányta a nyeregszerszámot. Elbusúlta magát a másik dalia, Látván, hogy elesett kedves atyjafia: Megereszti fékét és vágtatva nyargal Az olaszra, kivont széles görbe karddal.
32
Nagy volt a csapás, mit a levente mére Az olasz vitéznek sisakos fejére, De mégis nagyobb, bár csak balkézzel adta, Mellyel az idegen a csapást fogadta. Elszakadt a kardvas épen a tövében, Markolatja maradt az ifjú kezében, Parittyázott a vas - felrepült ragyogva, Aztán eltemette magát a homokba.
33
Mig ezt cselekedte izmos balkezével, Jobbjával a súlyos dárdát emelé fel (Súlyos volna másnak, de neki csak álom) S megcsapá vele a szegény ifjat vállon. Egybe’ visszarántá. Dőlt a test utána, Mert nyakába akadt a bárdnak szakálla: Fővel esett, lábát felfogá kengyele, Bokros paripája futni kezdett vele.
34
És elfutott volna megbokrosult lova Fennakadt testével Isten tudja hova, Kövön törte volna össze ifju fejét, Szomjú föveny inná szétloccsant velejét: De nem óhajtotta íly csúnya halálát



470
Az olasz levente: kapta nagy dárdáját, Szügyébe hajítá a szép paripának: Visszatántorodva lerogyott az állat.
35
A király orvosi most elésiettek, Kezök alá venni az elesetteket: Megörűltek mindjárt s paizson emelve Vitték onnan őket nyúgodalmas helyre. Seböket kimosták tiszta forrásvízzel, Bekötözték szépen, drága balzsamírrel; Mikor ők elhagyták, jött az édes álom, Aki legjobb orvos ezen a világon.
36
Aki legjobb orvos, aki legjobb dajka, Vagy tán puha bölcső, vagy himbáló sajka, Vagy folyam az élet s halál közti mesgyén, Egyik partja innen, a másik túl esvén. E folyón az ifjak ellenkező partra Váltanak egymástól; - Isten úgy akarta: Lóránt az életre, szerelemre virrad, Bertalannak enyhet a nyugasztó sír ad.
Harmadik ének
,Nagy öklelő fáját hogy fölhányja vala Lajos király kérdi, vajjon kicsoda volna.’
Ilosvai
1
Az olasz, a téren egyedűl maradva, Ballagott kevélyen, el se volt fáradva; Hajszála se görbült a nagy viadalban, Nemhogy nehéz sebet kapott volna abban. Nyargalódzik fejér lován a hirdető, Bő köpenyeg rajta, mint egy nagy lepedő; Köntösén islóggal, arany-ezüst hímmel Írva és kivarrva sok szép jeles címer.
2
„Magyarok,” kiáltja, „címeres vitézek! Idegen bajvívók s mindenféle népek! Nyílik a sorompó életre-halálra, Ország címerének szabadítására.” Monda, és kinyitván a magas korlátot



471
Három ízben kürtölt, háromszor kiáltott: „Megnyílt a sorompó életre-halálra, Ország címerének szabadítására.”
3
Zúg-morog a népség, néz hátra, előre, Várja, hogy bajvívó valahonnan jőne, Nyitva a sorompó és a rézkürt harsog, De vitéz nem akad, aki vína harcot. Szerbe-számba vette a hadieszközét S elhagyá az olasz a sorompók közét. Felállt a király is, szégyenült haraggal, És indulni készült a többi urakkal.
4
Ekkor a várkapus kürtjével jelt adott, Patkók csattogása messziről hallatott, A király megállott, az urak is szinte, Nagyot várt a népség, mind arra tekinte. Pej paripán vágtat egy iszonyú barát, Ki magára öltött egy durva szőr harát, Mely feje bubjától a sarkáig leér, Derekán keresztül kötve vastag kötél.
5
Rőt csuklyája megől a képe sem látszik, Mert levonta mélyen, egész az orráig, Egyebütt takarja szakálla, bajusza, Mint fejér zászlócska, szellőháton uszva. Öklelő dárdája, melyet bal kezén hord... Vélnéd, hurcol egy nagy pusztai kútostort; Olyan hosszu, mondom, de nem oly hajlékony, Vendégoldalnak sem lenne biz’ az vékony.
6
Csípejéről görbe kardja lóg, szertelen, Jóval alul ér az a vaskos kengyelen. Rezes volt valaha, most is látszik rajta, Csakhogy a réz most már zöldet játszik rajta. Kétfelől a kápán két tömérdek fegyver Egy hadi szekerce s egy buzogány hever: Otromba két szerszám, ordasnál ordasabb, Nem kímélte tőlük a cigány a vasat.



472
7
Ennyiből áll rajta az egész fegyverzet. De hátra van még egy csudálatos szerzet: „Ahol jő” nevetnek, akik arra néznek, „Rozsdás fegyvernöke a rozsdás vitéznek!” Balfelől belepte egy nagy öblös paizs, Ami nagy lenne, ha tekenő volna is; Teherkép emeli, nem ótalom végett, Nem őróla szabták ahhoz a mértéket.
8
A paizs megől egy néminemű dárda Rozsdás rőt fejével kandikál ki hátra; Szélességre ugyan ásónak is elég Lenne, ha elvágnák a hosszának felét. Kétfelől a nyergen egy-egy szál parittya, Erős bikabőrnek hátából hasítva, Lóg le, mint valamely óriás bocskora, Bennök egy-egy kő, mint a fejem akkora.
9
Hátul a nyeregnél feküttek a nyilak; Ezek is megannyi szárnyas kopjafiak; Vállán az öregnek van az erős kézíj, Elszörnyed az ember arra csak ránézni. Jobb kezében, amit nem várt esetre tart, Egy pár meztelen vas, igaz fringia kard, Hosszu, görbe, széles - nagy az ő mivoltok, Sömörként borítják véres rozsdafoltok.
10
Így körültámasztva sok nehéz fegyverrel Lassabban poroszkált a ló a teherrel, Ellenben a másik, az ijesztő barát, Csakhamar elérte a bámulók sorát. Összenézett a nép, nézett, de hallgatott S a lovas barátnak nagy sikátort adott, Mint mikor a Vörös-tenger kettéválván Habjai csendesen ültek egymás vállán.
11
De midőn a szolga odaért ügetve, Kifakadt a népnek a nevető kedve, Kifakadt s azonnal magas fokra hágott, Üzvén az öregből sok bolond csúfságot. Kérdi egyik: „Hogy’ az ócska vasad, bátya?



473
Hátha vásárt ütnénk: sokan vagyunk, látja.” „Atyafi! eladó a hasadt tekenő?” Rikácsol egy félhang: „Ugyan hozza elő.”
12
Jól hallotta Bence, (mert hiszen hogy ő volt, Arra tán nem is kell vesztegetni a szót) Egy betűig hallá, de tűntette magát, Mintha nem értené a csufolók szavát. Derekát azonban kezdte egyengetni, Kár, hogy csak a nyakát tudta hátrább vetni; Virgonc legénysége is eszébe jutott, Próbálta, ha tudná, amit akkor tudott.
13
Megsodorta bajszát, de az visszahajla S mely elébb volt csákó, lett belőle kajla; Néha meg-megrántá a zabolaszárat S ijedtében majd leült a jámbor állat. A pajzán suhancok méginkább nevették E hiuságért az isten-teremtettét: „Félre, félre, nyargal a szilaj paripa; Fusson, aki futhat; ember-halál lesz ma!”
14
Bence jobbra-balra sandalít félszemmel, Káromkodni volna kedve, csakhogy nem mer, Komoly ráncba szedi szemöldöke táját, „Megvetem,” gondolja, „a csufolók száját.” Ballag nagy-begyesen, a kacaj követi, Mert sehogysem illik e méltóság neki, Úgy se’, mintha rozsdás sisakja helyére Üstöt borítana borzas vén fejére.
15
Ócska mentéjéről perém és paszománt Csüng előre-hátra fülek, farkak gyanánt, Nadrága még birná, csakhogy, az átkozott Szörnyüség! a térdin hogy’ megfogyatkozott. Sárga csizmáján nincs egy mákszemnyi sárga, Legöregebb lenne az a zsibvásárba’; De a sarkantyúján van ám rozsda elég, Tán bizony kincsásók a föld alatt lelék.



474
16
Ballagna begyesen, de, ebanyja lova, Egyszer csak megáll s nem megy se té, se tova: „Co fel, sárga, co fel!” biztatja hiába, Nem mozdúl a sárga, leragadt a lába. Hátra tekint Bence: „Ejnye veszetthordtát!” Négy-öt erős fickó tartja lova farkát; Felejti mérgében, hogy félni kellene S ily szavakat szórat a bosszuság vele:
17
„Cudarok; zsiványok, haramiafajták, Kik az embert fényes délbe’ megtámadják, Léhűtő pocsék nép: ezelőtt húsz évvel Bántatok volna így szegény jó gebémmel! Birnám csak én is úgy, mint akkor, vén tagom. Nem tréfálna kendtek velem ily vastagon; Most is megmutatnám ugyan, ki az ember, Csak ne volna rajtam ennyi súlyos fegyver.”
18
Vesztedre beszéltél; szegény jámbor öreg, Egymást érik a nagy pajzson a kövek, Kushad Bence vitéz, fejét aláhúzza, Hogy valamiképen a kő be ne zúzza. „Üssük, üssük, ott mász a tekenősbéka! És foly a legénység csintalan játéka, Még tovább is folyna, ha a szörnyü barát Meg nem hallaná az ingerkedők zaját.
19
Meghallotta ám és hátra is tekintett, Szólni ugyan nem szólt, csak kezével intett, Öklelő dorongját magasra emelé, Rázta fenyegetve a pajkosok felé. S mint mikor vesszőjét sejtve a mesternek, Az iskolás fiúk pisszenni se mernek: Hirtelen elnémult a vihogó lárma; Tőlük ugyan Bence akár fején járna.
20
Most az ősz barátra fordult a figyelem, Ki lovát ugratta a bajvívó helyen; Nem kövér a pej ló, de csontjai nagyok, Szép simára kefélt szőre pedig ragyog. Kitetszik belőle, hogy nemes a vére,



475
Szinte örül, hogy ma táncolhat kedvére, Kényesen hordozza az erős leventét, Látszik, hogy az Isten sem hámba teremté.
21
A barát a lóval karikára forgott, Felhányta magasan a nehéz dorongot S megkapá marokkal, - vagy tán meg se kapta Csak, mint könnyü pálcát ujjain forgatta. Zúgott a nehéz rúd, kavarván a szelet, Nagy tányért csinált a barát feje felett. Fényes karikát írt hegye a fegyvernek, Mint ha tüzes üszköt csóválgat a gyermek.
22
Álmélkodik a nép, eláll szeme-szája, A vitéz karoknak erejét csudálja, Suttog babonáról, kételkedve morog: Nincsen Istentől e szemmel látott dolog. Van, ki a barátban Toldira ismerne, De vénelli Toldit oly nehéz fegyverre; Másik úgysegélylyel állítja, hogy megholt Az öreg Miklós, - ő temetésén is volt.
23
Olyan is van elég, aki, ha csak lehet, Szörnyíti erősen a csudás híreket, Sőt, ha mástól nem hall, jobban esik neki, Ha maga csinálhat és azt terjesztheti. Egyik ezek közzül azt a mesét lelte, Hogy e biz’ a meghalt Toldi Miklós lelke; Elragadt a félsz, a sziveket eltelé, Még aki nem hitte, az is borzadt belé.
24
Kérdezi a király: ki s kicsoda volna, Ha már az ősz bajnok, Toldi, odavolna? „Azt mondátok nekem, hogy a vén sas nem él: De hol venné magát hasonlatos személy? Akár nagy termetét és őszöreg fejét, Akár pedig nézem iszonyú erejét: Mindenhogy’ csak a vén Miklóst lelem benne, Ily szakasztott mása honnan is teremne?”



476
25
Az urak egymásra néztek, de nem szóltak, Látszott képükön, hogy zavarodva voltak, Nem akadt közűlök aki szót emeljen, Mindenik azt várta, hogy másik feleljen. Végre monda egyik: „Hihető, hogy csak ál - Mint a gúnya rajta - a bajusz és szakáll; Hiszen bírja, bírja vén ember is vasát De csak fiataltól telik e gyorsaság.
26
„Aztán a vén Toldi - nagy híre volt annak, Urát is adhatom mindenkor szavamnak Nem soká élt, hogy az udvart idehagyta Vakmerő goromba beszédnek miatta. Elkövetett bűnét vette-e szivére? Vagy csak a vénségtől állott meg a vére? Akárhogy, akármint, de őt testi szemmel Nem látta azóta földönjáró ember.”
27
A király megrázta ősz fürtit hajának, Ködöt vont szemére néminemü bánat, „Tudom”, monda, „tudom; emlékezem arra Az oly sokszor megbánt - »távozzál« - szavamra. Emlékezem, mikor voltam olyan gyenge, Hogy az igazmondást nem birám el szembe; Mert zsémbes, de hű volt a vén Toldi nálam: Keserű orvosság durva fakanálban.
28
„Akkor is... de nem jut már eszembe szava Úgy emlékezem, hogy néki lett igaza, Megbántam a dolgot, nemsoká hogy elment, S hej örömmel adtam volna a kegyelmet: De ti azt mondátok, már minden hiába, A király haragját elvitte sirjába... Mely hazugságot én most megbocsátanék, Csak volna életben a régi szolga még.”
29
A király e szókon méla gondba merült, De vidult azonnal, orcája kiderült: Nemcsak látja már, hogy erősek az inak, Mennydörgő szavát is hallja vén Toldinak. Mert míg az urakkal a király szót váltott,



477
Háromszor kerülte az meg a korlátot; Nem kerűli többször, kiáll a középre S így rivalkodik a körülálló népre:
30
„Hát én itt magamban körös-körül járjak, Mint a nyomtató ló, vagy a kerge állat? Talán azt hiszitek, hogy útam-veszetten, Szándékomon kívül csak idetévedtem És azért kerengek, hogy a rést, amelyen Szabadúlni tudnék, valahol megleljem? Háborgós nyila! hát nem akad egy kölyök, Aki szembeálljon, mikor víni jövök?
31
„Hogy nem ért a szórul...? vagy hol az a talján? Most jőjön erejét fitogtatni, hadd lám! Vagy talán odébb állt az országcímerrel, Szégyellve, hogy ahhoz jut oly könnyü szerrel? Ó! hogy ez a várhegy meg nem nyitja száját S e bámész juhoknak el nem nyeli nyáját; Nem elég, hogy szabad címert hagya rátok, Védni azt a sírból járjon fel apátok?”
32
Így kiált a csuklyás, elég értelmesen; Félreáll az olasz, nem venné észre sem, Hej dehogy mutatná magát víni késznek, Csak ne szégyellné, hogy annyian ránéznek. Felzökken lovára, amely szinte görnyed, Nyomul a középre káromkodva szörnyet: „Vén pap, mit keressz itt? meguntad életed?” „Olasz! neked hoztam utolsó kenetet.”
33
Azzal egyberoppan a két erős bajnok. Toldi a nyeregben jobbra-balra hajlong, Jobbra, balra rántja tanult lova száját S játszva kikerűli az olasz dárdáját. Szúr aztán az olasz a semmin nagyokat, Mint a vénasszony, ki négy szemmel varrogat, Cérnát vonna tűbe... épen mellette jár Csak, ahová kéne, fokába nem talál.



478
34
Megharagszik egyszer a nagy bálvány olasz: „Gyilkolom a lelkét! hát engem csúfol az? Öklelő dorongját vállán hordja veszteg Védd magad - mert véged, ha én hozzákezdek. Elhibázza Toldit, mint előbb, a dárda, De mikor mellé jut és ez nem is várta, Kardot ránt az olasz - a szőrcsuklya reped, Megrémül a sok nép: „no barát, jaj neked!”
35
Jaj is volna, bizony, vagy tán jaj se volna, Szörnyet halna Toldi, egy igét se szólna: De acél-sisak van a szőr-csuklya megett, Másszor is kapott az oly ütést eleget. Kardot ránt az öreg, de míg azt kivonja, Hármat csap az olasz sebesen, egy nyomra: Peng harmadszor a kard, elakad középen, Csonka vaskó marad gazdája kezében.
36
Nekihúzalkodik a barát is, kapja, Ahogy Isten bírni adta, oda szabja; Féluton a kard-él az olasz nyakához, Sose hal meg, ha e vágás nem halálos: De látván, hogy eltört ellenfele kardja, Iszonyú csapását rögtön visszatartja És kiáltja Bencét, hogy ez egy heverő Kardot a vitéznek hamar hozzon elő.
37
Megfogadja Bence, a kard elérkezik. Most sokáig tartó vívás keletkezik: Kar feszűl kar ellen, szablya szablyát penget; Egytestvér a két kard; hát egyik sem enged. Kétszer csapnak össze, annyiszor pihennek; Harmadszor dühösen megint összemennek; Maga Toldi is már ühmgetésre kezdi, Látván, hogy erejét oly hiába veszti.
38
Megharagszik aztán s odavág olymódra, Hogy legény korában is számot tett volna: Felfogá a másik a csapást, de élit Egymásba rótta a két kard, szinte félig. Nem birá az olasz kardját megtartani,



479
Recsegve-ropogva tágultak inai: Repül a hegyes kard szárnya-szabadjában És billegve áll meg egy sorompó-fában.
39
Az olasz elugrott: ezer szerencséje! Mert iszonyút vág most a barát feléje, Olyat, hogy utána rándult maga ferdén És csak kicsi tartá, hogy megmaradt nyergén. Káromkodik egyet, ott van buzogánya (Félmázsa, ha nem több) zúdítja utána, Sejti amaz és a lóserényre fekszik, Annak köszönje, hogy haláltól menekszik.
40
Az idegen bajnok gyorsan visszafordul, Vér fut a szemébe, részeg, de nem bortul, Él, hal, neki mindegy, rohan a barátja, Ágaskodik a ló, villámlik a dárda: Mintegy el akarja ellenét gázolni, Csakhogy nem ereszti ám oly közel Toldi: Szügyének feszíti nagy öklelő fáját, Úgy buktatja hanyatt a lovat s gazdáját.
41
Ekkor a vén Miklós leugrik lovárul És kivont fegyverrel az olaszhoz járul; A király engedne: „Kegyelem!” kiáltja, De elébb járt a vas, Toldi Miklós bárdja. Maga lóra pattan, maga Bencének int, Azzal útat veszt a sokaság közt megint: Megfélemlik a nép, csak bámul utána, Míg el nem csapódnak egy közel utcára.
42
Nagy hallgatás után ébredez a zsibaj, Először csak egyes, kérdő hangjaival, (Szálankint először; úgy lehet mondani;) Felelet helyen is mind kérdést hallani: „Ki volt ez? mi volt ez? ördög-e, vagy barát? Mért fel nem födözte a királynak magát? Mért hódolni nem ment? vagy semmi szüksége Földi jutalomra, földi dicsőségre...?



480
43
Lett aztán zaj elég, sok szónak sok alja, A hírnök azonban kürtjét megfuvallja: Harsog tölcsér-szája a fonatos réznek, Elcsitúl a lárma és mind odanéznek. Felkiált a hírnök: „Ha van, aki meri Állítni, hogy az ősz bajnokot ismeri, Álljon elő bátran és ha igazat szól, Jutalmát veszi a felséges királytól.”
44
Mindjárt is előáll Pósafalvi János És meghajtva térdét így szól a királyhoz: „Felséges uram, én esküszóval merem Állítni, hogy az ősz bajnokot ismerem. Tegnapelőtt este én vittem neki hírt, Hogy az országcímer idegen kézre birt, Ettem, ittam vele, láttam is táncolni: Sose menjek haza, uram, ha nem Toldi.”
45
E szavakkal önte a királyba lelket. Kapott is jutalmul két szép nemestelket, Hátraszól a király a nagyurak felé: „Írjátok meg” úgymond „aranyos levelét.” Egyszersmind az urak közül kiválogat Fényes öltözetű éltes embert sokat: Toldi után küldi: híják nyomba’ vissza: Sehogy ott ne hagyják, szörnyen rájok bízza.
46
De a nép sokallja mindezt sorra lesni, Ujjongatva ömlik Toldit fölkeresni, Azt hinné az ember: tűz felé szaladnak, Majd felfordul a vár, oly robajjal vannak. A királynak sincsen kedve lent maradni; Négyszemközt akarja Toldit elfogadni: Nem bízik magához (föl is azért megyen) Hogy a négy szem közzül kettő száraz legyen.



481
Negyedik ének
,Dicsérete, tisztességi lön barátnak.’
Ilosvai
1
Immár Toldi Miklós, és öreg szolgája, A Dunán átkelve Rákosmezőn jára, Toldi elül, Bence utána csendesen, Nem dobban az úton lovaik lába sem, Körme sík homokba csuklóig lehalad, Nyom előttük sincsen, utánok sem marad; Ha maradna is, azt mindjárt egyenlőre Söpri az éjszaki szélnek fölözője.67
2
Ballag a vén Toldi, tépelődve ballag, Ki tudná, mit gondol azért, hogy csak hallgat? Látom én: a folyó, azért hogy hallgatag, Mélyebb szokott lenni, mint a csörgő patak. Bence sem szólott még, amióta jőnek; De a hallgatást nem soká bírja ő meg: Csak az első egy szót ejtené ki Toldi, Majd ki tudná ő a többijét pótolni.
3
Úgy intézte a sort, hogy gazdája mellé Érkezzék, de mintha észre nem is venné; Akkor hol köhentett (nála szokott próba), Hol pedig lovával őgyeledett szóba. Avval is kénytelen volt felhagyni aztán, Bölcsen átallátta hogy semmit sem használ; Mentek, mendegéltek még egy jó darabot, Egyszer a vén Miklós e szókra fakadott:
4
„Nem hiába ástunk földalatti vermet: Lásd, Bence, a földön már meg sem ismernek; Mesévé csinálnak maholnap engem is, Amiről azt mondják: hisszük is azt, nem is.” Itt elhagyta kissé, vagy épen elakadt Érzé, hogy ha még szól, mindjárt sírva fakad; Így sem óhatá, hogy titkon el ne lepje Szeme ősz pilláit könnyjének egy cseppje.
67 Szérű-eszköz. A. J.



482
5
Nem sok idő kellett, csak amíg az ember Kettőt avagy hármat pillantana szemmel, Hogy megint erőt vett szívén az ősz Toldi S folytatván beszédét, ígyen kezde szólni: „Időnek előtte krónikába tesznek, Még szemökkel látnak s ihol már se hisznek; Tán sokallják ami vén karomtól telik: Mennydörgős nyila! hát kinek keveselik?
6
„Büszke Lajos király, ravasz vén ember te! Jobb szemed volt másszor; karomat ismerte, Ismeréd a testőrt, aki hajdanában Testével takart el sok nehéz csatában. Most nem ismersz, ugy-e, bár erőmet látod? Hm! hogy’ ismerhetnél minden vén barátot? Hidegen vonítasz a dologra vállat Vén király! a róka nem rókább tenálad.
7
„Vagy talán azt várta, hogy mint földi féreg, Lábaihoz csúszok és kegyelmet kérek? Mért kérjek kegyelmet? amiért a gyermek, Kit goromba szülék ok nélkül megvernek? Én kérjek kegyelmet? én, holott ő vétett? Hisz te látod, Bence, te látod mivé tett! Elsötétült lelkem, mint a sötét árnyék, Ollyá lettem, mintha már földön se járnék.
8
„Mit vétettem azzal, hogy kikeltem bátran És korcs udvaráért a királyt dorgáltam Melyben már alig van egy jó magyar bajnok, Csak holmi lyányképű, ugrándozó majmok? Fájt, hogy a magyarból olasz bábot csinál, És szemébe mondtam: ez nem szabad, király! Ha megromlik a nép régi jó erkölcse: Mit ér a világnak csillogó kenőcse?
9
„Nem vénség az, ami engem sírba teszen, Régi kardját, íme, most is birja kezem, Fájdalmim, ha vannak, nagynéha gyötörnek: Óh, ez a penészes tunyaság, ez öl meg! Nem áhítom én a nagy király kegyelmét



483
De Lajost szerettem... most is szeretem még; Hozzá vonz a lelkem... Mi haszna? mi haszna? Bújj el öreg: halj meg; ne nyisd szád panaszra.”
10
Erővel nyomá ki utolsó szavait; Mint, ha szűk edényből öntenek valamit, Utoljára mindig legnagyobbat buggyan: Oly formán szakadt ki őbelőle a hang. Elfordult sebesen, alighogy kimondta, Szőrcsuháját mélyen a szemére vonta, Úgy nézett a széllel farkasszemet, soká, S könnye csordulását a nagy porra fogá.
11
Pest felől azonban, mint valamely felleg, Porral és morajjal a sok nép közelget, Nagy ujjongatás lesz, mihelyest belátják: Toldi! a mi Toldink! örömmel kiáltják. Egymást töri a nép, úgy nyomul előre, Hogy meglássa Toldit; siet nyakrafőre: Karikába veszik, elfogják az utját, Köszöntik jelekkel, hanggal, ahogy tudják.
12
A lovasok közzül pedig egy úr kivál, Mondván: „Toldi Miklós! köszöntet a király, Régen tartogat már számodra kegyelmet, És nem vala szükség azt újra kinyerned; Meg is adta volna százszor és nem egyszer, De híre futamlék, hogy már sírban fekszel: Most, midőn ezt a hírt így meghazudtolád, Jöszte, vedd kegyelmét, mit ő kész szívvel ád.”
13
Így szóla, és mikor véget ért a beszéd, Nyujtá a vitéznek barátságos kezét: Késett elfogadni - szeme csak tébolygott, Mintha nem is hinné Toldi ezt a dolgot. Akármerre tekint, minden ember képe, Minden ember szeme ragyog örömébe’: Csak, lám mondom, ő néz tétovázó szemmel; Elszokott, hiába! még örülni sem mer.



484
14
Majd az öröm lángja őt is átalhatja, Szeme kezd lobogni, jobb kezét odadja: De, mintegy akarván örömét titkolni, Indultában ekkép dörmölődik Toldi: ,Óh én vén szakállam, hívatlan vendégem,68 Ím Budára hívat most a király éngem, Tán meg is csufolnak ott az ifjak éngem, De király parancsa: fel kell menni nékem.
15
Ám, ha megállandod ott a te bosszúdat És megtanítandod most serdült ifjakat: Gyönggyel megfűzetlek, mint jó szakállamat. Ha pedig szégyenbe hozod tenmagadat: Szálankint tégedet én el-kiszaggatlak, Város piacára, szemétre kihánylak. Azért úgy mutassad; ősz szakáll, magadat, Hogy aranyba, gyöngybe téged foglaljanak!’
16
A nép helyeselve integet egymásnak, Vége-hossza nincsen az ujjongatásnak, Toldihoz tolúlnak, egymást nyomva, törve, Akit a szép ruhás urak vettek körbe. Más csoport az öreg Bencét fogja körül: Szegény jámbor szolga! majd meghal, úgy örül: „Megmondtam” dicsekszik, „hogy e lesz belőle!” Pedig sose mondott semmit meg előre.
17
Fogdossák a markát, kérdik, ismerkednek: „Ej no, Bence bátya, jut eszébe kendnek: Mikor itt s itt - tudja?”... s mondtak olyanokat Mikből sose hallott a jó öreg, sokat. „Hogy van Bence gazda? alig ismerni rá.” „Cimbora, most kendnek falut ád a király.” - „Meg is érdemelné, ugyseg’en, igazán: Van egy faluára ereje a hazán.”
68 Csaknem szóról szóra Ilosvaiból. A. J.



485
18
Bence azt se tudta, mely felé tekintsen, Hogy mindnek odadja, annyi keze nincsen, Szájának is kéne lenni vagy ötvennek, Hogy felelni győzzön, aki kérd, mindennek. Csak nézett mosolygva, hol ide, hol oda: Bal kezével mente-gombjain kapkodva, Jobbja meg a nép közt kézről-kézre járván Kifogott az öröm, kifogott az árván.
19
Nem tágít a népség, egymást töri, tolja; Még jobban gyülekszik, nemhogy eloszolna; Aki hozzá nem fér, hogy vele beszéljen: „Éljen Bence!” kiált, „a jó Bence éljen!” „Megvan a vén Bence? lássuk a vén csontot!” - „Ezt hajigálták meg valamely bolondok?” - „Ki bántotta Bencét, a pokolra termett? Akasztófa kéne annak az embernek.”
20
- „Hol az öreg Bence, Toldi vén dárdása? Fel kell őt emelni, hogy mindenki lássa! -” „Emeljük, emeljük! hisz’ vagyunk elegen: Így la, mindenestül, hogy hamarább legyen!” Azzal nekidőlnek, ahogy tőlük telik, És Bencét lovastul vállukra cepelik; Fészkelődött elébb egy kissé az állat, De majd belenyugszik, mivel úgyis fáradt.
21
Csakhogy a hideg nem rázta szegény szolgát; Látva, hogy’ felvitte Isten az ő dolgát; Két fejjel nagyobb most, annyival kilátszik: Egyik a lováé, magáé a másik. Nézett jobbra, balra, hátra és előre: „Istenem, Istenem!” ennyi telt ki tőle, „Istenem, Istenem! ejnye bizony! no lám!” Tördelé rebegve, „sohase gondolám.”
22
Toldi pedig, menvén elül az urakkal Kezde alábbhagyni minden búbánattal; Hátra-hátra nézett s Bence diadalán El-elmosolyodék, irigylé is talán. Minek irigyelné? tudja, kiért teszik:



486
Hol kedves a vendég, ebe sem éhezik; Aztán neki volt már része dicsőségben... De sohasem annyi, mint ma lesz egy végben.
23
Mert, amint Pest város utcáira jutnak, Emberből van ottan peremje az útnak; Tán, ha a felséges király maga jőne, Annak sem lenne már annyi sok nézője. Nem is nézők ezek: mindnek szája tátva: „Éljen Toldi! éljen!” harsogják kiáltva; Összeroppan a hang - sőt a kopasz falak, Messziről azok is „Toldit” kiáltanak.
24
Minden ablak nyitva s emberfővel tele Annyira, hogy hátul semmit sem lát fele; Minden ház gerince valóságos nyereg, Sorra ülnek rajta lármás sühederek. Némelyik a kémény tetejére mászott, És, mint szélkatona, kézzel hadaráz ott, Akármely felől jő, vastagon vagy véknyan: „Toldi! éljen Toldi!” nem hallik egyéb hang.
25
Az öreg Miklósnak felderűl orcája, Árnyékos búbánat nem vet foltot rája: Ilyen az ég, ha a felhők felszakadnak S este szép pirosan visszatekint a nap. Ki gondol akkor rá, hogy mindjárt lemegyen? Örömszín terül el síkon, völgyön, hegyen; Maga az esőcsepp a mezőn, az sem könny Olyankor, hanem mind-mind megannyi szem gyöngy.
26
Akármerre tekint, nem látni egyebet Csak felé sugárzó száz meg ezer szemet, Fennrázott süveget, karok emelését, Mint örvendő lelkek szárnya lebbenését. Látni ablakában csaknem minden háznak Lelkes hölgyeket, kik fejér kendőt ráznak, Nevét is kiáltják, de az zajban vész el, Mint ha mennydörgéskor árva méh döngécsel.



487
27
Egyszer, mint a zápor, kezdének rászállni Az elaggott ősznek gyenge szép leányi: Bokréták, virágok; - télizöld növények, Melyek, mint a szép hír, halálban is élnek. Hullanak magára, hullnak a lovára, Előtte, megette - elmenő útjára, Pesten is, Budán is; míg, a várhoz érve, Meg nem álla Toldi, az urakat kérve:
28
„Édes jó barátim, akiket jobbadán Én kapattam egykor fegyvert fogni csatán, Most ti váljatok el tőlem, hírüladni, Hogy nem fog sokáig Toldi elmaradni: Házikóm van itten; elmult három éve, Hogy lábbal se voltam fordulva feléje Mint jóféle gazda most oda elnézek, Nem hordták-e még el tőbül a szélvészek.
29
„Levetem e zubbonyt; - páncélom is rozsdás; Jó-magamnak sem fog ártani a mosdás, Poros a küzdőhely, nem úgy mint a szőnyeg, Porral fedi arcát az ott öklözőnek. Hisz talán még rajtam is fog a pipere, Belőlem is válik palota embere, Rajtam is megakad holmi cifra rongy még... Eh, barátim, hagyján! úgy kileszek, hogy még.”
30
Nem hinnék az urak amit Toldi fogad, Hogy nem csak kijátssza minden ő dolgokat, Nem bocsátanák el, ha jutna eszekbe, Olyas eset, mikor Toldi szavát szegte. De meghisznek neki és bátran elválnak Megvinni a hírt a felséges királynak; Az öreg vitézt és hű szolgáját pedig A tapsok, éljenek, házához követik.



488
Ötödik ének
,Király, ha nem nézném vitézi voltomat, Majd fejedhez verném héttollú botomat.’
Ilosvai
1
Nem palota volt az öreg Toldi háza, Nem is kendőzé azt festék színe-máza: De elég tágas volt, hogy a vén levente Örömét, haragját kitombolja benne Míg Budán tanyázott. Most üres és néma, Csak egy-egy köhentés hallik benne néha; Vén kapus köhécsel... azaz ő csak kezdi, Kap rajt’ az üres ház s hangját megereszti.
2
Ide ment be Toldi, Bence is követte; A kapus kinézett s a kaput betette; Künn meg a nép minden kis jelre vigyázva, Bámészkodni kezd az ütött-kopott házra. Nem is néztek úgy meg házat soha többet, Sem ahhoz hasonlót, sem annál különbet; Azt se néznék másszor... most is mindhiába Nem akar kijőni annak a gazdája.
3
Amint az ősz bajnok egy szobába nyitott, Jól esett a szemét körülhordozni ott, Nem volt pedig abban drága kárpit, szőnyeg, Sem egyéb divatja annak az időnek; Fegyverek barnálltak sorjában a falon; Szú-sereg rágódott a tölgyfa asztalon, Ágyak, puha székek, drága rengők helyett Medvebőrös lócák álltak a fal mellett.
4
Mégis úgy tett Toldi, szétnézve örömmel, Mint ha ismerősök közé jut az ember: Rémlett neki, mintha a bozontos medve, A sok ócska fegyver, mind reánevetne. Legott sorra nézte az ölő készséget: „Vén kardom, beh régen nem láttalak téged! Hogy’ vagy, öreg láncsa? hát te gerely, kopja? Mint pirul szegény, hogy itt a rozsda fogja!



489
5
„Ősz barátom, Bence, azt hagyom meg neked: Tisztogasd ki szépen őket szegényeket; Régi rozsdás szerszám vagy te már magad is, Dörzsöljétek egymást, hadd fogjon rajtad is. Fénylenünk kell, öreg, fénylenünk még egyszer! Mért ne lenne fényes, bár kopott, a fegyver! Ne búsulj, ne őszülj, kenyeres cimbora: Hátra még nekünk a vénasszonyok nyara.
6
„Voltam már halott is; - nem érzém hogy élek, Három évig hálni járt belém a lélek: Most élni akarok, Bence pajtás, élni, Mint ahogy’ az ember jó világát éli! Mint most ezt a kámzsát, elvetem a gondot, Három esztendőmnek jó éjszakát mondok, Van még hátra talán vagy háromszor három, Pajtásul azokhoz az örömet várom.”
7
Monda s e szavakkal: „Most eredj pokolba!” Eldobá a kámzsát, messzi egy zugolyba! Jól járt a daróc, hogy nem vasból csinálták, Mert most szétszakadna, amint odavágták. Sisakját, vas üngét szintén levetette, Kalpagot és mentét hozatván helyette A szekrényből, ahol sok gunyája állott, Mely még mind azon jó, - noha kissé pállott.
8
Míg porolta Bence a mentét nagyából, Kurta buzgányt vont ki annak az ujjából. „Csak tedd vissza, Bence, ane’kül nem járok: Ha kutyák morognak, hogy’ riasszak rájok?” Úgymond. Öltözködve igen hamar fel lett, Mert míg annyira nőtt, tükör sose kellett, Mégis illik néki a sötétzöld mente, Nem mutat felényit sok nyalka levente.
9
Így aztán elindult a király-udvarba, Hogy kövesse a nép, azt most nem akarva; Unni kezdé immár amely dolgot mivel, És átalla oly nagy hű-hóval menni fel. Azért, szökve mintegy önnön udvarátul,



490
Más utcára illan a kis ajtón, hátul; Bátran halad ottan fel az új kastélyhoz, Senki rá nem ismer, legfölebb, ha céloz.
10
Várja Lajos király, nehezen is várja, Hogy az öreg Toldi ajtót nyisson rája, Sétál a szobában, de csak alig-alig Győzi lesni, míg a lomha idő telik; Mert óhajtja látni vén Miklóst. De bezzeg A vidám apródok nem úgy cselekesznek: El vannak merülve zajba, mulatságba, Hárfáznak, kötődnek az előszobákba’.
11
Mert szolgála ottan sok úri csemete: Losonczi-, Maróti-, Bánfiak nemzete, Kanizsai, Szécsi, Kont, Balassa, Csupor, És ama nagyhíres, fényes Laczfi-Apor; Köznemes rendből is egy jóforma csapat, Kiket Lajos ottan csínosságra kapat; Idegen udvartól is jöttek cserébe, Hol magyar ifjúság van azok helyébe.
12
Nem egy azok közül látogatta Pécset, Hol a tudománynak Lajos gyujta mécset; Nem is egy fordult meg Páris-, Bolonyában, Maga erszényén, vagy a király zsoldjában; A tudás fájáról szép gyümölcsöt hoztak, Jót is elég bőven, s ráadásul rosszat; Mert, ha gyalu nélkül bunkósbot az elme: Gyakran kétélű tőr lesz az kimüvelve.
13
De habár az ifju néha könyvet forgat: Nem hiányzik nála kész testi gyakorlat, Hogy karra se légyen gyöngébb, mint az atyja. Ellenben, ha lehet, fővel meghaladja; Ez volt a királynak terve és szándéka. No de áll az ifjak eleven játéka: Ez danol, az tréfál, az vitát feszenget; Egy pedig a hárfán ilyen nótát penget:



491
1
Monda Lajos, a nagy király: Eredj szolgám, Laczfi Endre, Küldj parancsot, mint a villám, Köss nehéz szablyát övedre: A tatártól nagy veszélyben Forog Moldva, ez a véghely: A tatárra veled menjen Tízezernyi lófő székely.
2
Kél Budáról Laczfi Endre, Veszi útját Nagy-Váradnak Kölestermő Kunság földén Jó csatlósi áthaladnak; Várad kövecses utcáin Lovuk acél körme csattog, Messze fénylik a sok fegyver, Messze döng a föld alattok.
3
Hallja László a templomban, Körösvíznek partja mellett; Visszatér szemébe a fény, Kebelébe a lehellet; Koporsója kőfedelét Nyomja szinte három század: Ideje már egy kevéssé Szellőztetni a szűk házat.
4
Köti kardját tűszőjére S fogja a nagy csatabárdot, Mellyel egykor napkeleten A pogánynak annyit ártott; Félrebillent koronáját Halántékin igazítja; - Éjféltájban lehetett már, A vasajtót feltaszítja.
5
És megindul, ki, a térre, És irányát vészi jobbra, Hol magasan felsötétlik Ércbül öntött lovagszobra; Távolról megérzi a mén, Tombol, nyerít, úgy köszönti, Megrázkódik a nagy ércló S érclovagját földre dönti.



492
6
Harci vágytól féke habzik, Kapál, nyihog, lángot fúvall; László a nyeregbe zörren S jelt ad éles sarkantyúval; Messze a magas talapról, A kőlábról messze szöktet; Hegyen völgyön viszi a ló A már rég elköltözöttet.
7
Egy ugrás a Kalvária És kilene a Királyhágó; Hallja körme csattogását A vad székely és a csángó: Ám a lovat és lovagját Élő ember nem láthatja; Csudálatos! de csudákat Szül az Isten akaratja.
8
Három teljes álló napig Vívott a pogánnyal Laczfi; Nem hiányzott a székely szív, De kevés a székely harcfi, Míg a tatár - több mint polyva, Vagy mint a puszták fövénye Sivalkodik, nyilát szórja, Besötétül a nap fénye.
9
Már a székely alig győzi, Már veszélyben a nagy zászló; De fölharsog a kiáltás: „Uram Isten és Szent László!” Mint oroszlán, ví a székely, Megszorítva, nem megtörve... Most a bércen, láthatatlan, Csattog a nagy ércló körme.
10
Ide, ide, jó vitézek! Gyüjti népét Laczfi Endre; Hát egyszer csak vad futással Bomlik a pogányság rende; Nagy tolongásnak miatta Szinte már a föld is rendül; Sok megállván, mint egy bálvány, Leragad a félelemtül.



493
11
Sokat elüt gyors futtában A repülő kurta csákány; Sok ki sem mozdul helyéből, Maga rab lesz, lova zsákmány. Foglyul esett a vezér is Atlamos, de gyalázatja (Nehéz sebben vére elfoly) Életét meg nem válthatja.
12
Fel, Budára, Laczfi Endre Számos hadifoglyot indít; Annyi zászló - annyi préda Ritka helyen esik, mint itt. Rabkötélen a tatárság Félelemtül még mind reszket, És vezeklik és ohajtja Fölvenni a szent keresztet.
13
Hogy elértek Nagy-Váraddá, - Vala épen László napja Keresztvízre áll a vad faj, Laczfi lévén keresztapja. Összegyűl a tenger néző, Hinni a csodába, melyet Egy elaggott, sírba hajlott Ősz tatárnak nyelve hirdet:
14
Nem a székely, nem is Laczfi. Kit Isten soká megtartson, Hanem az a: László! László! Az győzött le minket harcon; A hívásra ő jelent meg, Vállal magasb mindeneknél, Sem azelőtt, sem azóta Nem láttuk azt a seregnél.
15
Nagy lovon ült a nagy férfi, Arca rettentő felséges; Korona volt a fejében, Sáraranyból, kővel ékes; Jobb kezében, mint a villám, Forgolódott csatabárdja: Nincs halandó, földi gyarló Féreg, aki azt bevárja.



494
16
Mert nem volt az földi ember, Egy azokból, kik most élnek, Feje fölött szűz alakja Látszott ékes nőszemélynek; Koronája napsugárból, Oly tündöklő, oly világos Monda a nép: az Szent László És a Szűz, a Boldogságos.
17
S az öreg tatár beszédét, Noha kétség nincs felőle, Bizonyítá a templomnak Egy nem szavajátszó őre: Hogy három nap a sírboltban Lászlót hiába kereste; Negyed napra, átizzadva Találtatott boldog teste.
14
Így hangzott az ének. Hallgatták mindnyájan. Most kiki azon volt, hogy hibát találjon: Egynek itt nem tetszik, másnak ott valahol, Másnak a vén tatár nagyon hosszan papol. „Egyszóval, unalmas, mint a böjti lecke, Többet ér a jó bor, meg a szép menyecske, Hej, ki mond egy vígat?” kiáltának többen: Legott egy kis pisze így kezdi a körben:
1
Hajdanában - danában Csuda történt Budában, Ihajnáré! egy házban, Özvegy asszony házában.
2
Toldi Miklós szerette, A szép asszony nevette, Ihajnáré! szerette, De az asszony nevette.
3
„Toldi Miklós, ha mondom, Gyere hozzám, galambom! Ihajnáré! ha mondom, Vacsorára lesz gondom.



495
4
„Toldi Miklós, aranyszál! Hátha egyet ugornál? Ihajnáré! ugornál Csak amott, a zugolynál.
5
„Selyem kendőn, a falra, Oroszlány van kivarrva, Ihajnáré! csak arra Oda ugorj a falra”
6
„Ugrok biz én, gyémántom! Csak a csizmám lerántom. Ihajnáré! lerántom, Hadd ugorjak, gyémántom!”
7
Toldi Miklós úgy jára Kicsöppent az utcára, Ablakon az utcára, Mind a világ csufjára.
*
15
Hallván e gúnyos dalt a szilaj úrfiak, Jobbra, balra dőlnek a nevetés miatt, Ütik a kis piszét: „Nem való ez, vessz meg!” Kiáltják kacagva: „Sose történt ez meg!” „Hogy is van még egyszer?” „Fúdd el, hékám, újra.” S a pisze belékezd, a többi tanulja; De nyilik az ajtó és belép a bajnok, Egy szempillantásra vége lesz a zajnak.
16
De nehéz megkapni nyargaló szekeret, Nehezebb a kedvet, ha nagyon megered: A fiúk se hosszan győzik türelemmel, Kékvörös orcával és dagadó szemmel; Csakhamar zsibongni kezd a darázsfészek: Egy kiáltja: „Píh, be penészszagot érzek!” „Ni az öreg molnár!” súgja másik „látod, Hogy’ fejéhez verték a nagy lisztes zsákot?”



496
17
Felel a harmadik: „E bizony, hé, halász: Lám! kiverte állát a szálka, vagy kalász.” Egy kiált: „Atyafi! mit akarsz a lúddal.”69 S Toldi háta megett kezdődik a gúnydal. De jaj, aki kezdi! de jaj, aki fújja! Egyet kanyarodik Toldi menteujja; Rendre dől az apród, mint a zöld fű nyáron: Sok fiú megsérül, szörnyet is hal három.
18
Lett aztán ijedség, élők jajgatása, Haldoklók nyögése, fogcsikorgatása; Toldi meg dühösen a királyhoz ronta, És mennydörgő hangon ilyen szókat onta: ,Király, ha nem nézném vitézi voltomat, Majd fejedhez verném hét-tollú botomat, Másszor megfeddenéd apró kölykeidet, Hogy meg ne csufolnák vitéz vén fejemet.’70
19
Szólt és a palota megrázkódott belé; Nagyfejű buzgányát magasra emelé, Ábrázatja tűz lett, amit ősz hajának Fehérlő havasi el nem olthatának. Így, a már becsődült apródokon átal, Iszonyú dühösen a szabadba gázol, A legénység hátrál, szétfutkos előle, Mintha porkapáló fene bika jőne.
20
A király nem tudja, mi? s miért történik? Szemének, fülének nem hiszen, csak félig: Szeme a távozó vén bajnokra tapad, Füle visszacseng-bong minden hallottakat. Majd, hogy a bűntettet hallja a csoporttul, Meghűl benne a vér, ábrázatja mordul, S kiált, odakapván kézzel a szivére: „El kell fogni Toldit! halál a fejére!”
69 Mint a fönnebbiek, ez is célzás az ősz fejre. A. J.
70 E négy sor Ilosvaiból van átvéve, minden változtatás nélkül. A. J.



497
Hatodik ének
,Ott vagyon most is Miklós feje csonttya Híres ez világban szíve nagy bátorsága’
Ilosvai
1
Most Bencéhez térek, aki otthon maradt: Mi emlékezetest vín véghez azalatt. Dolgozék a jámbor, szintúgy izzadt belé: Söpre, takaríta, kapkodott százfelé, A sok ócska fegyvert sorra törülgette, Egyiket letette, másikat fölvette, Hányt-vetett; - csinált a majdani rend végett A szobában szörnyű nagy rendetlenséget.
2
Ott volt a kapus is, hanem ő csak nézte, Elég volt az neki, azt is alig győzte: Mert, mintha sebes szél törne, hányna-vetne, Azt mívelte Bence és az ő nagy kedve. Egy öreges nótát dúdolt jó kedvében, Melynek a versét már elfeledte régen; Mindjárt rányerített odakünn a sárga, Szegény! az abrakot békétlenül várta.
3
Most elkezdi Bence, a kapushoz szólva: „Eredj koma, kösd be a lovat az ólba; Lesz ott széna, elég; lesz zab: vess elébe, Ha te meg nem etted, hagytunk harmadéve. Kösd jászolra őket s vess eléjök, mondom; Magam rá nem érek, lásd ezer a gondom. -” Bővebb utasítást mindhiába lesett A koma, mert Bence súrolásnak esett.
4
Künn megfontolá még a rábizottakat, Illő messzeségről nézte a lovakat: „Szent atyám” tünődék, „vajmitevő legyek? Megharap, ha elül, - rug, ha hátul megyek.” Sosem ült lovon a becsületes varga, Bár ifjabb korában a sarut megvarrta,Azt se varrja többé, amióta szeme Rászaporodott és kettőből négy leve.



498
5
Sokszor volt ugyan már dolga lófélével, Ha nem is a lóval, legalább bőrével, S nem került kezébe olyan vad paripa, Melynek nem parancsolt volna akkoriba! Bicskiája, mint egy pokolbeli sátán, Nyargalódzott végig a szegény ló hátán; Mérte, szaba, vágta - ő volt akkor az ur: Most a kantárhoz is keze-reszketve nyul.
6
Addig próbálgatta, hogy meg merte fogni, Mert a félelemhez kezde hozzászokni; Ha pedig az ember a félést megszoká, Megjön a bátorság, nem marad el soká. Szívébe merészség szállt a kis embernek - Nem olyan, amivel ütközetet nyernek, Hisz a kis vargába annyi sok lett volna Nem, - csak hogy a lovat beköté az ólba.
7
Bekötötte őket, enniök is adott, Tett eléjük szénát, tett eléjük zabot; A lovak aztán, hogy enni kapnak végre, Elkezdtek röhögni a várt eleségre; Nyihogtak, vihogtak sokáig hiába, De belé sem faltak a drága szénába; E csudán a varga csudálkozik nagyon, Törte az elméjét: hogy s miképen vagyon.
8
Végre nem állhatta, hírt adott Bencének: Nem esznek a lovak, pedig ehetnének. Bence, hogy meglássa e csuda esetet, Abbahagyva dolgát, az ólba sietett: „Mi az istennyila! megbomlottál, koma? Hisz nincsen leoldva se fék, se zabola!” S úgy nevetett Bence, hogy el tán nem ájult, De a két vékonya iszonyún megfájult.
9
Majdhogy meg nem evé kezét lábát érte A kapus, hogy ő ezt ésszel föl nem érte; De meg’ arra gondol: mit ért voln’ az ésszel? Hisz csak nem mert volna odanyulni kézzel. E gondolat neki vigasztalást adott,



499
Valahányszor Bence szemébe kacagott, Aki, lezablázván a két éhes párát, Visszament a házba folytatni munkáját.
10
Nem sok időt tölte Bence a dologban, Mert ihol gazdája dühösen betoppan: „Mennydörgős haragom!” bömbölé s elfúladt, Elfojtá szavait az erős indúlat. Buzgányát az asztal közepére csapta, Hogy a vaskos deszka béhorpadt alatta... Jaj e volt - jaj e volt utolsó ereje! Tántorog a lába, szédeleg a feje.
11
Bence sajditá, hogy rosszul lesz a dolog, Látta már előbb, hogy szeme vérben forog, Látta halántékin hogy’ felduzzadt az ér Mint egy kifeszített középszerű kötél. Most meg, amint látja színe változását, Kékülő ajkának görcsös vonaglását, Összerogyó térdét - szalad sebességgel S megölelve Toldit tartja, ne essék el.
12
Kínosan vergődik egy lócához vele. Nincs a nagy vitéznek jártányi ereje, Karjának inai mind letágultanak, Dereka megrokkant... megölé a harag. Pusztitó haragja, mely mint Isten átka Rombolá az ellent vérontó csatákba’, Ránőtt gazdájára és megölte osztán, Mint vezetőjét a vérszomjas oroszlán.
13
Bence átallátta, hogy ütött az óra, Sűrű könnye potyog, hull a takaróra; Toldi csak néz, csak néz; - a hű ember pedig Gyakran el-elfordul, megtörli szemeit. Végre ád az Isten neki annyi erőt, Hogy nem rí legalább a haldokló előtt; Nagy lélegzetet vesz s erőltetve magát, Így kezdi biztató, vigasztaló szavát:



500
14
„Mije fáj kelmednek, édes nagy jó uram? Mert látom, baja lett és változása van: Tán csömör - főfájás - vagy épen a hideg Kezdi háborgatni mostan kegyelmedet? A hidegnek én jó orvosságát tudok, Magamon próbáltam, bizony nem hazudok: Egy kupa jó borsos melegbort inni meg... S mint tennapi álom, úgy eltűn a hideg.
15
„Másszor, ha kelmednek történt változása, Hátgerinc fájdalma, deréknyilallása: Én voltam az orvos, használt is legottan Helyre ment a rossz csont, ha én megtapodtam. Nem teszünk egy próbát? - Azt nem... hátha gyengén (Mint törött tojással bánva) végigkenném...?” Monda, sőt ami több, hitte is az árva, Hogy, ha ő megkenné, mégsem veszne kárba.
16
„Hagyd el Bence, hagyd el”, súgá Toldi halkan, „Hisz talán nem akarsz tréfát űzni rajtam: Nem használ nekem már, jó öreg cimborám, Semmi jóakarat és semmi tudomány.” Bence most szemébe nézett az embernek S ime! mintha fényes kardra rálehellnek, Vagy mint ért gyümülcsnek az a finom hamva: Úgy volt szemefénye fátyollal bevonva.
17
Nem állhatja tovább a hűséges cseléd, Megint sírva fakad, jobban mint az elébb; Eltakarja képét és könnye-szakadva Fordul a betegtől félre, egy ablakba. Onnan az utcára tekint véletlenül: Szent Isten! a házat fegyver veszi körül; De, hogy ezt kimondja, arra sincs ideje, Mert belép Allaghi, a testőrzők feje.
18
Visszainti kézzel a többit a hadnagy; Maga béjön és mond; „Toldi Miklós, rab vagy! Gyilkosságba estél, mivel meggyaláztad Vérrel fertőztetted a királyi házat: A király nevében, bajnok, kövess minket”



501
Bence a betegre fájdalmasan intett; Nem volt arra szükség - a ne’kűl is látta S engesztelni kezdé, hangját lebocsátva:
19
„Oh, miért nem hoztam jobb szót neked ennél? Azonban, vitéz, ha valamit izennél, Ha egy s más bajoddal magadat mentheted: Leszek a királynál szószóló követed.” Ezt mondván a testőr a bajnokhoz lépe, Szánakozó arccal hajlott le fölébe; Rávetette Toldi, most először, szemét És így szakadozott melléből a beszéd:
20
„Mondd meg a királynak, hatalmas uradnak: Csak ez egy órámat hagyja meg szabadnak; Készen áll a börtön, megyek abba önként, Hol nem földi bíró lát fejemre törvényt.” Elfordítja szemét, - de szája mozog még, Mozog is, sohajt is, mintha imádkoznék. Fut Allaghi Simon a szót jelenteni: „Toldi halál révén, uram, s ezt izeni,
21
„Ezt izeni tőlem felséges uramnak: Halála óráját hagyja meg szabadnak; Sír lesz a fogháza: elmegy abba önként, Földi biró többé nem szab őrá törvényt.” A király megdöbben s hirtelen felkiált: „Mindenható Isten! így lesz vége tehát? Dicsősége napján - elhagyva, betegen Meggyalázva - s meghal?... Hozdsza köpenyegem.”
22
És felkavarintva köpenyét nyakába, Mondá, hogy vezessék a Toldi lakába. Elül megy a testőr, ennek háta megett A király és egy-két hű szolga lépeget. Egy cseppet se látszik köntösén, hogy király. Kinevetnék, aki azt merné fogni rá; Az utcán menő, ha szemét rájok veti, Köszön a hadnagynak, de nem köszön neki.



502
23
Süvegelik vagy nem? arra semmi gondja, Sőt felsőruháját a képére vonja, Siet, amint gyenge lábaitól telik: Fél, hogy a vitézt már életben nem lelik. Célját érte mégis: az az egy öröme Meglett fájdalmában, hogy még jókor jöve; Mert van néha öröm a keserüségben, Mint tarka szivárvány a fölleges égen.
24
A király egy székre a beteg mellé ül És föléhajolva szólítja nevérül. Toldit környékezte már az a fél-álma, Mely elnyomja végre s ejti mély halálba. Felriadt a szóra, - ismeré azt szinte Nagy, merő szemekkel Lajosra tekinte: Ráismert, - de mintegy kételkedve: hol van? A padlásgerendát kezdte nézni sorban.
25
A király megszólal: „Nem ismersz engemet, Toldi, ősz barátom, hogy elfordul szemed? Én vagyok, a király... nem aki megbántott Én, Lajos, szólítlak, régi jó barátod. Eszmélj vissza; nézz rám, ne fordítsd el szemed; Egy szót mondj, ne többet: akármit - nevemet Ki tudja, egymásra hol s mikor találunk? Búcsuszó ne’kül csak nem lehet elválnunk.”
26
Toldi tisztán eszmélt és minden erejét Összeszedve, kissé fölemelte fejét: Képpel a királyhoz erőlködve hajlék És nyujtá kezét, mely hideg volt mint a jég. Egyszersmind beszéle értelmesen, halkan: „Milyen álom volt ez! hogy már meg is haltam; Beh jó, hogy te itt vagy - lelkem újraéled: Nem lehet kimúlnom, hogy ne szóljak véled.
27
„Oh - barátom (vedd fel most tőlem e nevet) Megbocsáss, ha jártam valaha ellened; Ha zsémbes, ha durva voltam, lattal ne mérd: Engedd el ezt nékem az én jó szívemért. Meglakoltam úgyis. Dejszen annak vége.



503
Odavan lelkemnek sok szép reménysége; Dejszen ami elmult, az meghalt, elveszett Virrasztója is úgy jár: az emlékezet.
28
„Végső rendelkezést tennék: de hát minek? Nem igen van: miről. S ha volna sincs: kinek. Nem hagyok örököst... csak egy hű cselédet: Azt kötöm szivedre - - meg a magyar népet. Szeresd a magyart, de ne faragd le” - szóla, „Erejét, formáját, durva kérgét róla: Mert mi haszna símább, ha jól megfaragják? Nehezebb eltörni a faragatlan fát.”
29
Ezt mondván, sohajtott és visszahanyatlék; Jobbkeze a király kezében maradt még, Szeme sem fordult el, csak nézett keményen, De mint a szarué, olyan lett a fénye. A király pediglen így felelt szavára: „Hogyne lenne gondom az öreg szolgára? S a magyart, a népet, mikor nem szerettem? Birodalmát három tengerig vetettem.
30
„Mindig abban jártam, fáradék is bezzeg, Hogy magyar népemnek hírt-nevet szerezzek, Hogy megsüvegeljék békében, csatáin, Kívül is, belül is országa határin; Nem dicsekszem evvel - nem is azért mondom Istenem! de hát azt kell-e igazolnom - És kivált előtted (hisz mi tudjuk ketten) Hogy a magyar népet mily igen szerettem?
31
„Vagy hát nem szeretet volt, hanem gyülölség. Hogy simítni kezdtem a nemzet erkölcsét, S azt akartam, hogy a népek dísze légyen, Kivel becsületet valljak és ne szégyent?... Hajt az idő gyorsan - rendes útján eljár Ha felűlünk, felvesz, ha maradunk, nem vár; Változik a világ: gyengül, ami erős, És erős lesz, ami gyenge volt azelőtt.



504
32
„Hajt az idő, nem vár: elhalunk mi, vének, Csak híre marad fenn karunk erejének: Más öltőbeli nép, más ivadék nő fel, Aki ésszel hódít, nem testi erővel. Ím az ész nemrég is egyszerű port talált, Mely egész hadakra képes szórni halált; Toldi vagy nem Toldi... hull előtte sorban: Az ész ereje győz abban a kis porban!”
33
Szólt és rátekinte a beteg arcára: Jaj! de vége van már, leesett az álla; Mégis össze vannak kapcsolva kezeik, Mint két összenőtt galy, bár elszáradt egyik. Lefejté az élő kéz a halott kezet. Hosszu hallgatás lőn. A király könnyezett. Bence meg félreállt, csak az ajtó megé, S erős rázkódással zokog vala szegény.
34
Eközben a napnak szép piros sugára Téli naplementen nyúgalomra szálla; Eltünt az ablakból szivárvány-játéka S fátyolt vete arra nagy hegyek árnyéka. A királyra nézett a gyász-kötelesség Meghagyni legottan: Toldit hogy’ temessék: Egyszerű koporsó lőn a nyugvóháza, De vasból - talán hogy erejét példázza.
35
És még akkor este, alkonyi homályban, Nagy sor fáklya indul útnak Budavárban: Messziről azt hinnék: ott megyen, ott ballag, Hogy Toldit kisérje, valamennyi csillag. Lovas katonák közt a gyászkocsi halad, Rajta Toldi Miklós, vas boríték alatt, Mellette űl Bence a kocsioldalon, Összegörnyesztette a nehéz fájdalom.
36
S gyűl a nép az utcán, mint valamely folyam, Minden köz, sikátor, mint egy patak, olyan: Mert miképen a víz patakból folyamba, Úgy özönlik a nép ezekből amabba. Még sincs semmi lárma. Hallgatva kisérik



505
Mostan vissza Toldit Rákos mezejéig; Megáll a koporsó a Rákoshoz érve S átteszik azt másik, födeles szekérre.
37
Egyszersmind az égő fáklyák kialusznak, Csupán négy világol, mintegy kalauznak, Mely a Nagyfaluba vivő úton halad, Míg a nép sötéttől megborítva marad. Könnybe lábadt szemmel nézik e négy fáklyát, Sötét messziségben, ameddig belátják; Aztán csapatonkint hazafelé térnek, Emlegetve dolgát az elhunyt vitéznek.
38
Harmadnap olyankor, egy fölleges estén, Domb emelkedett már Toldi Miklós testén, Amelyet az őskert, bánatja jelével, Behinte lehulló, sárga falevéllel. Nem jelölte a sírt drága érc, vagy márvány: Bence volt az emlék, lába felől állván: Egy ásót ütött le, arra támaszkodék, S elborítá a sírt új havával az ég.



506
DALIÁS IDŐK
Toldi szerelmének első dolgozata
1849-1853
Első ének
,Az idő akkoron szép folyással vala, Az bálványimádás immár megszünt vala.’
Ilosvai
1
Visszanéz a magyar, sóhajtva néz vissza, Te dicső hajdankor! fényes napjaidra; Szomorú tallóján ösi hírnevének, Hej! csak úgy böngéz már valamit - mesének. Én is visszanézek, el-elképzelődöm, Toldi jut eszembe, régi ösmerősöm; Látok győzedelmes nagy királyt és szép hont, Krónikám ezekről illyen éneket mond.
2
Már lecsöndesűlt a háborúk morajja, Felvirult a béke, mint a zöld olajfa; Már pihent a bajnok maga kénye-kedvén, Nehezebb időkre erőt gyűjtögetvén: De Lajos kerűlte puha párnaszékét, Mert neki nagy lelke nem hagy vala békét: „Elmegyek, fordúlok egyet-kettőt,” szóla, „Hiszen én vagyok az ország számadója.”
3
Senkinek se mondá, titkon útra készült, Ócska dolmányt szerze, s egy ütött-kopott szürt Rossz süveg fejében, vállain kötőfék, Akkor egy otromba lóra fészkelődék: Lovait kereste, mint szegény kárvallott, Szedte a begyébe amit látott, hallott: Merre mi panasz van; mi a népség terhe; Hogy teszik a törvényt a szegény emberre.



507
4
Három nap bolyonga. Harmadnap estenden Megállott egy falu végin, hogy pihenjen: Gyönyörű mező volt, bokáig érő gyep, Leszállott a lórul, gondolá, hogy étet. A nap is fejét már hajtá nyúgalomba, Piros paplanát szép orcájára vonva; Hát neki hol vetnek, vajon, ágyat, hol hál? Szállást kér valamely jószivű bokornál.
5
Nagy fejér ház volt a falu szélső háza, Oda ment itatni, hogy kizaboláza; Nyitva volt a kapu, azaz nem is nyitva, Hanem a sarkából messze kihajítva. A kutyák azonban rátámadtak csúnyán, De a kúton álla egy szép hajadon lyány, Szólott a kutyáknak, ezek szót fogadtak S egyenkint morogva hátra sompolyogtak.
6
Akkor mond a király: „Szépséges kisasszony, Útas ember vagyok, szabad-e itatnom?” Felelt a leányzó: „Ugyan hogyne volna, Szegény ember, - hanem hova megyen már ma? Jobb bizony, ha nálunk megpihen kegyelmed. Holnap idejében megint útra kelhet.” És a szép szavakhoz nézett is oly szépen, Hogy repesett a szív a király mellében.
7
De felelt az útas: „Követem személyét, Illyen úri háznál nem forgottam én még; Másutt is találok valamely szállásra: Úrnak úr, szegénynek szegény az ő társa.” Hallá ezt a gazda, és a tornác alól Parancsolva-formán a beszédjébe szól: „Igen hát, öcsém, de nem addig van ám az! Ki itt esteledik, bizony itt is hál az.”
8
Avval hátra inte s előjött egy szolga: „Péter, a lovat kend beköti az ólba, Te pedig, barátom, gyer a házba vélem, Mert nem mégy el innét, engem úgy segéljen?” Tetszett e magyar szív a fejedelemnek:



508
Nem is a kis házba, a felházba mentek; Ott az asztalfőre ülteti vendégét; Hasztalan szabódik, nem hágy neki békét.
9
„Angyalom Piroskám,” a gazda kiszólal, „Hoznál egy ital bort a fejér kancsóval!” Megfogadta a szót, az edényt kimosta S felhozá a jó bort gyönyörű Piroska. „Nosza, édes lyányom, mutass emberséget,” Unszolá az apja, „kínáld a vendéget.” Ráköszönte a lyány, de rögtön kifordult, Tüzes lett a képe, de nem a kis bortul.
10
Míg Piroska dolgát végezé a konyhán, Folyt a szó odabenn, az ital is folyván; Mikor pedig a tál asztalra kerűle, Mind a hárman helyet foglaltak körűle: Legfelűl a király, oldalvást a gazda; Szembe a királlyal, legalul, Piroska: Hej! ha tudta volna, az útas ki légyen, Vacsorája miatt megölné a szégyen.
11
Pedig volt, amennyi szemnek szájnak kellett: Szép fejes saláta, kövér bárány mellett; Jó lepény, turóval; eper és cseresznye; Lépes méz, a kasbul frissiben lemetszve, Tiszta mint az arany, illatos, mert rajta Kedvesen megérzett a virág zamatja; Hozzá a jeles bor, érmelléki fajta, S a szép lyány mosolygó, piros ábrázatja.
12
Mindez a királynak tetszett igen nagyon, Kicsi kéne hozzá, hogy magán kiadjon, Úgy kinyilt a szíve, oly nehéz volt néki, Hogy magát egészen mért nem öntheté ki. Lelkéről a titok - ez a lenge fátyol Mint az árnyék, majd-majd ellebbent magától; De meg’ arra gondolt: hátha megijednek? Mért szakassza végit ennek a jó kedvnek?



509
13
„Ejnye öcsém, azt se kérded, kinek hínak: Ha hallottad hírét a vén Rozgonyinak” Szóla most a gazda: „Pedig úgy illenék, Hogy már most egymásra kancsót ürítenénk. Más egészségiért, a magunk javáért, Új barátságunknak állandó voltáért, Hazáért, királyért... hanem még egy hija: Becsűletes neved, édes atyámfia?”
14
Válaszolt az útas: „Éltesse az Isten! A Rozgonyi urak híres urak itten, Gazdagok, vitézek, amint hébe-hóba Emlegetni hallám, gyermekségem óta. Makkos erdejök nagy; faluik, pusztáik, Ménes-, gulyabeli és sertés marháik; Hogy-hogy nagy jó uram épen azok féle! Tartsa meg az Isten, háza örömére.”
15
Ráivék, azután illyen mesét mondott (Melyet ivás közben hirtelen kigondolt): „Jaj, biz én nem igen dicsekszem nevemmel, Szegény fiú vagyok, noha nemes-ember. Nagyon megromlottam: valamely zsiványok Három új hámomat üresen hagyának; A miatt szántatlan, vetetlen maradtam; Nagy földet bejárék, de rá nem akadtam.
16
„Különben Apáti volna lakóhelyem, S mikor otthon vagyok Csuta György a nevem; Csuta most, de apám azt vítatta holtig, (Hamis bor, az ember nyelve hogy’ megoldik!): Azt vítatta, mondom, szegény jámbor öreg, Hogy a nemzetségük Árpád vérbül ered Lyányágon. S neheztelt, hogy nem hitte senki, ... Lánchordtát, nagy uram, csak ne nevessen ki.”
17
Felelt Rozgonyi úr: „Mondasz, hé, valamit: Régóta vizsgálom képed vonásait: Szemed járásából mindjárt kiláttam azt Hogy, ha nem vagy is úr, nem vagy épen paraszt. Ki tudja? ki merne hitet mondani rá?



510
Hol fel a talpával a kerék, hol alá; Bocskor a lábán ma sok régi nemesnek: Megjárod bizony, ha még királynak tesznek!”
18
Jót nevettek rajta mint valamely tréfán; Mosolygós arcával távozott a szép lyány; Csuta György pedig szólt (már csak így nevezem): „Hm! királynak? engem? nehezen, nehezen... De, négy szem közt mondva, bizony a mostani Királyra is tudnánk sok hibát mondani -” „Mit!” kiált Rozgonyi: „öcsém uram, hallja!...” S rácsapott öklével a kemény asztalra.
19
Nevetett a király: „No no, édes uram Hanem, szó ami szó, gyönyörű lyánya van: Milyen a járása, termete, milliom! Csak úgy libeg-lobog, mint egy szál liliom.” Ránézett a gazda, amúgy kétkedőleg, Hogy minek gondolja: tán leánynézőnek? Miután a szemét az nem sütötte le, Sohajtván egy nagyot, ily szókkal felele:
20
„Haj!” elkezdi „mondjam? ne mondjam? mi haszna Minden embernek van baja meg panassza, S én az én bajomat meg nem gyógyíthatom: Nekem ez az egy lyány örömem, bánatom. Örömem szépsége, örömem jósága, Ő lelkemnek lelke, szememnek világa, Házam drága kincse, kertem gyöngyvirága: De mégis hiába: hej! mégis hiába.
21
„Mert van egy új törvény - hallhatád is, hogy mi Kár volt a királynak azt a törvényt hozni, Hogy fiágra szóló, apárul-maradtat, Kinek fia nincsen, lyányára nem hagyhat. Ez az én keservem, ez az én bánatom. Renyhe fog civódni sok szép birtokomon, Idegen rokonság, kinek életemben Egy pohár borát, egy jó szavát nem vettem.”



511
22
Nekiszomorodott rajta egy kicsínyég, Szomorúbb is volna, hogyha rá nem innék És ha nem biztatná akivel beszélget, Jó tanácsot adván, és jó reménységet. De Lajos elkezdi gondolkozás után: „Volt-e már evégett, nagy jó uram, Budán?” Fejét rázta, hogy nem; igazán, nem is volt, Azt se tudta, hogy mért kérdi Lajos e szót.
23
„No hát” mond az útas, „fogadja tanácsom, Menjen a királyhoz, kérje meg alásson: Uram fejedelmem, én ez meg ez vagyok, Felségedhez ebben meg ebben fáradok, Nevezet szerint hogy van nekem egy lyányom, De fiam nincs, kire a birtokom szálljon: Tegye azt felséged mintha fiú volna, Írja örökségem kedves leányomra.”
24
Megörült a gazda: „Héj be áldott szó ez! Hogyne tenném meg, ha tudnám hogy való lesz. Beh nem válogatnék gazdag vőlegénybe’! Lenne itt elég, mit aprítni a téjbe. Öcsém, öcsém: akkor én csak embert néznék, Nem kéne egyéb, mint személyes vitézség: Ki mindet legyőzné vitézi játékon, Annak adnám díjul kedves ajándékom.”
25
Ragyogott a szeme, az orcája égett, Mintha így biztatta volna a vendéget: „No fiú, ha tetszik a Rozgonyi lyánya, Állj elő, mutasd meg hogy te sem vagy gyáva.” Pedig a királynak más volt a fejében, Szíve választottja van már neki régen: Valakinek szánta, hej! valaki-másnak Rozgonyi Piroskát: derék Toldijának.
26
Még egy jó darabig fenn beszéltek erről, Azután egyébről, azután mindenről, Azután késő lett, a király is bágyadt S megveté Piroska a drágaszép ágyat. Apjának, magának ott az első házban,



512
Vendégnek külön, egy benyiló szobában: Cifrát, mennyezetest, négy oszlopon állót, Kétfelé hajtván a selyem szunyoghálót.
27
Mielőtt azonban a dagadó párnák A király szemeit nyugalomba zárnák, Mielőtt az ágyba fekünnék; mely tiszta Színével, szagával édesdeden hítta: Pergamen levelet vett ki tarsolyábul, Megirá, pecsétet is nyomott rá hátul, Kis gyürü pecsétet egy darab viaszra, De azért csak annyi volt annak a haszna.
28
Mert midőn a király hajnal hasadtával Fölkele, hogy számot vessen a gazdával, (Nehéz számadás volt, nehezen lett vége: Telhetetlen volt a gazda szívessége); Mikor elbucsúzott, kétszer, háromszor is, S utána néztek, míg elűlt a por is: Vánkos alatt a lyány ilyen írást lelvén, Olvasá, de a szó fennakadt a nyelvén:
29
„Rozgonyi Piroska, Rozgonyi Pál lyánya, Fiú gyanánt lészen apja vagyonába’ Egyetlen örökös, ura mindenének, Dísze, fentartója a Rozgonyi névnek. Harci játékot tart piros pünkösd napján, S ki legbajnokabb lesz, azé legyen a lyány, Mert ezt így helyesnek és jónak találja LAJOS, Magyarország mostani királya.”
30
Fölösleges volna hosszan elbeszélnem, Mint elálmélkodtak ezen a levélen, A levélen is, de hát még az iróján, S mennyifélét gondolt a szép eladó lyány. A pünkösd azonban már nem vala távol, El-elmúlt egy-egy nap Isten jóvoltából; Nehezen is várták, készültek is nagyon Majd meglátjuk, de most egykicsit elhagyom.



513
Második ének
,Történék, hogy ismét esék gyilkosságba, Melyért következék néki bujdosása.’
Ilosvai
1
Rozgonyi lakása nem valami fényes, De akkor-időhöz nem is volt szegényes, Nem gyalázta vályog erős tégla falát, Sok henye kőtámasz terhelte oldalát. Fűzes Tisza partján, Keszi helység mellett, Kék erdő tövéből messze fehérellett; Maga birta Keszit az öreg Rozgonyi: De más falu volt az, nem ez a mostani.
2
Nagyolotta másszor Pál gazda e lakot, Ha vendége nem ment, az útról is fogott: De most annyi sok nép hova tud szorulni? Mivel hólyag gyanánt nem lehet felfúni. Kicsi ház, sok vendég: nincs gyalázatosabb; Mintha ezt kiáltná: odakinn tágasabb! Maga, háztájéka gúny legyen, nevetség? Inkább olyat teszen, hogy megemlegessék.
3
Kinn, a háza megett, puha szíkes gyepen, A viadal helyét kimérte kereken, És körűlszegette cifra új korláttal, Magasan, hogy a ló se ugorja átal. Kívül e sorompón várost építtete, Deszka és cölöp volt annak épűlete, Amelyet bevontak becses szőnyegekkel: S készen vala mindez, pünkösd napján, reggel.
4
Gyült azonban a sok fényes úri vendég, Férfi-, asszonycseléd, ifiú leventék; Keszi csendes táján támad szokatlan zaj, Közel, mint egy vásár, messziről mint a raj. Ott van az ifjúság színe, lángja, lelke, Virágos azoktól a Rozgonyi telke; Cifra köntös, szerszám, lovak, hadi készség, Külön mind egy-egy kincs, többi közt csekélység.



514
5
Hajnalban a konyha már füstölni kezdett, Valamint a méhkas, az is megeresztett: Rajja megszállott egy hátulsó udvaron: Ott egész ökör sül, itt az apró barom. S mint a hangya sereg, cipelvén tojásit, Egy rész mindig megyen, mindig jő a másik; Azt miveli ki s be szakács-asszony, kukta, Szolgáló, bejáró - soha nincsen nyugta.
6
De Piroska nem lát konyhához e napon, Ki sem mer szegényke nézni az ablakon; Lopva ugyan egyszer fölment a padlásra, Onnan leskelődött, hogy senki ne lássa. Jól esett az neki, öröme telt benne, Hogy őérte fárad annyi szép levente; Mint virágos kertben, köztük úgy válogat: „Ezt szeretném - vagy ezt - nem azt - a másikat.”
7
Mikor aztán a nap úgy kenyér-ebéden, Vagy talán még feljebb lehetett az égen, A fiatalság is várakozni restelt: Viadal birákat tettek és bajmestert. Legottan a birák, igazlátás végett, Elfoglalák a nagy vörös bársony széket; A mester pedig fölnyitván a korlátot, Hangos kürtjébe fútt, s arra így kiáltott:
8
„Vitézek, daliák, a sorompó nyitva: Nevezetes harci játék leszen itt ma, Király levelével, a szép Piroskáért, Rozgonyi uramnak egyetlen lyányáért. Először is magát kiki bejelentse, Nyilat húzzon, ahogy üti a szerencse; Aki aztán sorba le fog győzni hármat, Az nyeri jutalmát, amér’ ide fáradt.”
9
De a birák közül egy felállván, monda: „Menyasszony is kell még a lakodalomba!” Akkor néztek széjjel és küldének postát, Hogy siettetné a szemérmes Piroskát. Váltig restelé az, váltig is szabódott,



515
Tűje, kapcsa, bokra, tört, szakadt vagy oldott; Nagy sor ám az, annyi nép közé lemenni: De ha parancsolják, mégis úgy kell lenni.
10
Azonba, hogy én is szavam ne felejtsem, S a beszéd fonalát szála mentin fejtsem: Egy vitézi falka érkezett lóháton, S megállottak, nézni, kívül a korláton. Idegenek - azaz senki nem ismerte; Némelyik az arcát pólyába tekerte: Nem azért, hogy a nap heve meg ne ártson, Sőt hogy, sisak helyen, még meleget tartson.71
11
Soknak a rostélya úgy le volt bocsátva; Hogy az ember csak a szeme fényét látta, Kettő ezek közül oly tüzesen égett, Hogy elkapta szemét, aki abba nézett. Mint erős bajnoktól megszalad a gyenge: Oly nehéz volt másnak nézni e két szembe; Hozzá a nagy termet, izmos válla, karja: Ki lehetne más, mint Toldi Lőrinc sarja?
12
Ő volt, nem is egyéb: Mellette aki áll, Kissé görbe vállal, maga Lajos király;72 Szeme barátságos tűz módjára lángol, Mely körűl édesden megtanyáz a vándor. Halkan, amint látszik, Toldival beszélget; Javasolja neki a szép feleséget; De Toldi azt mondja: „kard a feleségem, Fiaim s leányim: harci dicsőségem!”
13
Ezt dörmögte Miklós, ez az ő nótája, Ha nagyon faggatják; esküt is mond rája; Özvegy édes anyja pedig mennyit kérte! Csuda, hogy ez egyet meg nem teszi érte. Azonban Piroska végre felöltözött, Sétál már tizenkét szép hajadon között:
71 Galeotti, Cap. XIV. A. J.
72 Thuróczy, Pars. III. Cap. 15. A. J.



516
Drágaköves párta, fehér ruha minden, Hó szinü selyemből... nem adták azt ingyen!
14
Pártája mellé egy ma hajnalban nyitott Gyenge rózsaszálat könnyezve szakitott; Egyéb öltözete mint a többi lyányé: De azok szolgálók, ő pedig királyné. Vessző a növése, szellő a menése, Hallhatóbb szive, mint lába döbbenése; Suhog a ruhája, párta-pántlikája: Hosszu sor mosolygás húzódik utána.
15
Hát Miklós ne látná azt, amit mindnyájan? Hej! megakadt szeme, megakadt a lyányon. A bajmester pedig mégegyszer kiáltott, Még egyszer nyitá föl a magas korlátot. S jöttek a vitézek nem remélett számmal, Pajzs-, páncélosan, kész hadi szerszámmal; De sisak borítá arcostúl a főket! Tán szülő anyjok sem ismerné így őket.
16
Először is tehát bevallani mentek: Kicsodák, micsodák és miféle rendek; Súgva gyónták ezt be s a viadal birák Személy szerint egy nagy öreg könyvbe irák. Azután a nyilat húzták ki sorjába, Hogy szép rendbe’ menjen, ne csak bolondjába; Majd a két elsőnek, amint a sors érte, Külön pécéit a bajmester kimérte.
17
Elosztá közöttük a napot, a szelet, Aranyos botjával vágva feje felett; Most ama vitézek tárogató jelre, Lovaik zabláját eresztik egyszerre. Mindenik nagy láncsát szegez jobb kezében. Úgy roppannak össze a kellő középen, Bár a láncsa hegyes, nem pedig oly csonka Mint a más nemzetek bajvivó dorongja.73
73 Galeotti, Cap. XIV. A. J.



517
18
Megtartá a hegyét paizsok, páncéljok, Nem onta piros vért gyilkoló acéljok; De, mint ágyugolyók egymásba ütődve, Mind a két bajvivó lezuhant a földre. Azután más kettő álla ki rendjével, Próbát tenni kisebb nagyobb szerencsével; Kiket számbavenni se’ időm se’ gondom: Ami rám tartozik röviden elmondom.
19
Volt a daliák közt egy magas levente, Holmi kis faluban torony is lehetne, Csak szamár alatta az a nagy bolond ló. Úgy ül rajta, mint az ujjamon egy olló. Ez, miután hármat a fövényre onta, Felállott a biró s a törvényt kimondta: „Vitéz cseh Holubár! (így hítták a nyerőt) Tied szép Piroska, Isten ember előtt.”
20
Felnyitá sisakját a győztes levente, Éktelen rút arca ocsmányul nevetve; Toldi is felnyitja, de már akkor ott van: A korlát tetején lova átalroppan. Fél szemét a síró szép leányra veti, Csukló zokogása úgy fáj belül neki! A másik szemével Holubárt vigyázza, Nem lehet, hogy tovább mérgét zabolázza:
21
„Holubár, cseh fajzat, prédaleső sárkány, Aki szűzvért szomjaz dögleletes torkán! Megállj: meg ne érintsd gyönge martalékod, Mert bizony megbánod e mai játékot. Ím én, Toldi Miklós, magyar nemes bajnok, Veled itt ez órán, mérkőzni ohajtok, Piroska nevében, gyönge Piroskáért, Síró szép szemiért, keze birtokáért.”
22
Mondá rá a nagy cseh: „Te vagy az a Toldi? Épen kezemre jősz: gyere számadolni! Szerető bátyámat te ölted le, régen, Még kölyök korodban, Duna szigetében.” Felel vissza Toldi: „Azóta megnőttem: Állj meg hát, gazember, állj meg hát előttem!”



518
S rohan a másikra eszeveszett dühvel, Iszonyúság nézni, olyan dolgot müvel.
23
Viszi Toldi Miklós, viszi a jaj-választ; A király megtiltja, ő nem hallja már azt: Csattog a vas páncél, roppan a nagy láncsa, Nem hallik a király ismételt parancsa. Nem hallik a zajtól, fegyverek zajától, Az iszonykodó nép hangos morajától, Vitéz cseh Holubár sietős bajától, Szörnyü Toldi Miklós veszett haragjától.
24
Holubár lenyelte újabb feleletét, Kényszeríté Miklós védni az életét, De nem volt sokáig védni azt szüksége, Lefordult a lóról - minthogy immár vége. Toldi a nyeregből magát melléveti, Iszonyú csapásit kárba vesztegeti, Mint egy kévekötő, dühösen rátérdel, Páncélos nagy mellét megroppantja térddel.
25
Helybenhagyá a nép, ujjongatva tapsol, De feláll a király, sisakot lekapcsol, Leveszi fejéről, a kengyelben állva, (Ismeretes göndör haja és szakálla), És int a kezével, hogy szavát hallgassák:74 „Népeim, magyarok: törvény és igazság! Toldi Miklós tette halált érdemelne: Számkivetés lészen a király kegyelme.”
Harmadik ének
,Tholdi Miklós hazaméne, Nagyfaluba.’
Ilosvai
1
Érkezik e percen a királyhoz követ, Összecsapzott szőre jó lovának, jövet; Gyászos levelet hoz, sietős az útja, Mi van a levélben, a jó Isten tudja.
74 Thuróczy, Pars. III., Cap. 15. A. J.



519
Mert fekete azon a zsinór, a pecsét. Bontsd fel, király, bontsd fel: megölték az öcséd’; Olaszok ölték meg, orozva, titokban; Önnön hitvese is tudós e dologban.
2
Hamar átfutá az irás foglalatját, Hamarabb a halál színe, ábrázatját; Nem időzött soká, visszament Budára, Rozgonyi sem merte híni lakomára. Az urak közt pedig arról foly a beszéd, (Mert valami úton hallották a neszét) Hogy nem éri még be a király e búval: Megy az olasz ellen harccal, háborúval.
3
De, mint szomjas plánta zivatar szelére, Úgy üdült, úgy éledt Toldi e rossz hirre, S így beszélt magához: „jó az Isten, jót ád, Jóra igazítja bűnös ember dolgát. Oly erőtlen vagy-e, hogy vissza ne nyernéd, Bárha okkal-móddal, a király kegyelmét? Lesz idő, ne busúlj; kijön még a sorja, Tied lesz Piroska, ha Isten akarja.”
4
Rozgonyi se várta volna ilyen végit, Szomorún marasztja szomorú vendégit, De azok köszönik a jó barátságot, Más időre hagyják ezt a mulatságot. El is oszlott, aki valamire való, Vagy, ha megmaradna egy két tányérnyaló, A többire nézve, csupa szégyenében, Az is haza kullog, szomorúan, éhen.
5
Pál gazdának az most a vigasztalása, Hogy jó helyre esik az Isten áldása: Begyűjti az egész vidékbeli szegényt: Egyenek, igyanak, hozzanak is edényt. Maga méri a bort egy öblös kupával, S a szegény Piroska oly szivesen tálal; Jól esik, ha mondja némely öreg asszony: „Áldja meg az Isten, lelkem szép kisasszony!”



520
6
De mihelyt bevonúl csendes rejtekébe, Ott terem előtte a dalia képe, Azé, akit eddig ő soha nem ismert, Azé, ki levágta azt a csúnya embert, Azé, aki magát veszélybe juttatta, És pedig ki miatt? pedig ő miatta! Akkor aztán elkezd keservesen sírni, S olyat érez, amit nem tudok leírni.
7
Pál ur is rossz kedvű, dörmög tovább-elébb, Hát im alkonyatkor Toldi Miklós belép; No, köszön, fogadja, ültetné, de nem űl, Kérdezi, mi hozta ilyen véletlenűl? „Hej, vitéz nagy uram! hogy mi hozott engem, Kegyelmed lyányához való tiszta lelkem; Adja nékem a lyányt, meg tudom becsűlni: Helyét is megfúvom, ha le akar űlni.”
8
Azt is elbeszélte Rozgonyinak Toldi, Hogy’ akar, mint akar bajából tisztulni: „Háború lesz, úgymond, kell ottan az ember, Másszor is segített rajtam a jó fegyver.” Egy szó annyi mint száz: könnyen összefértek, Toldi meg Piroska gyűrüt is cseréltek, Jegyet is váltottak; de hogy tudniillik, Akkor viszi haza, ha baja elmúlik.
9
Megvacsorált Miklós, meg is éjszakált ott, Másnap a leánnyal még egy pár szót váltott, Azaz, el se’ hagynák azt a pár szót soha: De nyerít a Toldi nyughatatlan lova. „Paripám nyergelve, lábam az kengyelbe: Isten veled, atyám, és szivem szerelme!” „Áldjon meg az Isten, kedves fiam, téged: De várd meg legalább a kenyérebédet.”
10
Megfogadta Miklós, elkelt az ebéd is, Beszéltek, beszéltek, több volt hátra mégis; Jött azonban Toldi fegyveres szolgája, Hogy nem áll a Pirkó, a földet kapálja. „Paripám nyergelve, lábam az kengyelbe:



521
Isten veled atyám és szivem szerelme!” „Áldjon meg az Isten, kedves fiam, téged: De várd meg legalább a déli ebédet.”
11
Megvárta, megevék azt is együtt, délben, Jó-soká maradt még Toldi menő-félben; Benyitott azonban a fegyveres szolga: Nem kell-e a lovat bekötni az ólba? „Paripám nyergelve, lábam az kengyelbe: Megyek édes atyám és szivem szerelme!” „Hordozzon az Isten, jó fiú, de már ma Ugyan hova mennél, ilyen éjszakára?”
12
„Este, vagy éjszaka: tőle nem irtódzom; Hova, merre megyek? az is az én dolgom: De tovább sehogy sincs maradásom itten, Hogy eddig maradjak, bizony azt se’ hittem. Isten hozzád, szívem édes szép szerelme! Addsza kicsiny kezed, borúlj az ölemre; Hadd szakasztok rózsát gyenge rózsafádról Egy csókot az útra, piros két orcádról.”
13
Elcsattant az a csók, nem is egyszer pedig, Mint a földieper csattan, mikor szedik; Rövid vége lett a hosszas bucsuzásnak: Nem is integettek messziről egymásnak. Jó Toldi lovára csakhamar felűle; Szeméből valamit lopva kitörűle; Sarkantyúzza lovát, szintúgy vérzik belé: „Co-fel, jó paripám, szűlő-helyem felé.”
14
De mostan valami ötlik az eszébe: Fogja s a szolgának pénzt ad a kezébe, Mondva neki: „fiam, elmehetsz dolgodra: Nincs tovább szükségem a szolgálatodra. Hű és igaz voltál mindenkor én hozzám, Vétek lenne ha azt meg nem jutalmaznám: Tied a ló, vidd el; vidd el a ruhát is: Ne ríj: ád az Isten neked jobb gazdát is.”



522
15
Ezt mondá a bajnok, de hogy miér’ mondta, Azt a szolga előtt bölcsen eltitkolta: Félt, nehogy ez otthon másnak kibeszélje, Hogyan ejté megint ő magát veszélybe. Tudta, hogy az anyja megijedne szörnyen, Isten mentsen, hogy ez a fülébe menjen! Így talán csak későn hallja meg, vagy soha: Mert hozzá se járnak, ő se’ jár sehova.
16
Vele lakott másszor édes anyja Budán, De haza sovárgott, haza ment azután, Nehogy elpusztuljon gazdaság és hajlék, Mihelyt György fiának halomása hallék. Mert nem ada Isten hosszu éltet annak: Juttatá fogára erdei vadkannak; Toldiné fogta fel árva kis leányát, Fölnevelte szépen kedves unokáját.
17
Hej! nem is álmodta a nemzetes asszony, Hogy neki ez a nap olly örömet hozzon; Ablakában űl, de onnan keveset lát, Mindössze az udvart, meg az aprómarhát; Mert úgy volt a jámbor ősi ház kiszabva, És úgy látta jónak, aki helybenhagyta, Hogy ne kandikáljon országba-világba, Nézzen, mint igaz bölcs, csupán önmagába.
18
Toldiné hát egyszer lódobogást hallott, Szivébe azonnal gyors öröm nyilallott: „Jaj! Miklós” - kiálta és futott elébe, Nem lelé a rostély nyitját hevenyébe. Szép Etelke pedig mihelyest meglátta Hogy a kapu sarkán befordul a bátyja, Szalad az udvarról; kengyelébe pattan, Öleli, csókolja hogy szintolyat csattan.
19
Most leszálla Toldi és hagyá Etelkét, Hadd jártassa Pirkót, töltse abban kedvét; Megcsókolta anyját halvány szép homlokán; Addig fel se ment a lépcső három fokán. Mikor pedig fenn volt, lehajlék hozzája,



523
Megfogá a kezét, reáforrt a szája, Édes anyja szegény! kivül a ruháján, Csókolta nagy fiát, verő szive táján.
20
Akkor a szobába vezeté be karon. Mondanom se’ kell, hogy lett nagy lakodalom. Alig lelte helyét Miklósnak az anyja, Cselédnek is állott pince, kamra, konyha. Bence, a vén Bence, volt a pincemester, Ki is tört belőle, hogy ő arra nagy szer: Ugy járt, ha borér’ ment, hogy ne kelljen várni, S úgy hozott, hogy kétszer sose kelljen járni.
21
De maga korántsem ivott azér’ sokat, Forgatván fejében apai gondokat; Ivott ő, mint szokta, sziv vidámság végett, Vagy midőn kinálni kelle a vendéget. Hanem mikor látta hogy nincs semmi hiány, Enni, avagy inni egy cseléd sem kiván: Intett a fiának, egy szálas legénynek S ketten a szobába Toldihoz menének.
22
És így szóla Bence: „H’óta t’om az eszem Kenyeremet én a Toldi háztól eszem; Rossz kis sütykő voltam, annyi, mint az öklöm. Hogy a toldi pusztán szántottunk hat ökrön. Én ökröt vezettem, - éd’s apám az ekét Tartotta!... de minek ez a hosszas beszéd? Hej! micsoda búza lett abban a földben: Eddig ért, uram, ni! másik esztendőben.
23
„Még akkor boldogult apám uram is élt, Csakugyan Bencének hítták ő kegyelmét, Én is, hogy fiam lett, - látom a bolondok Cifra néven kapnak: Bence legyen, mondok. Nagy fiú: ehol van! Jöszte, szógám, elébb; Szégyellős e’ kicsit, mint fiatal cseléd. Hej! vitéz nagy uram, jut-e még eszébe Mikor együtt mentünk a király elébe?



524
24
„Jóval ifjabb volt még kelmed a fiamnál, Hanem szálasabb is, izmosabb is annál: Hányszor elbeszéltük azelőtt: no, ebből (Kelmedet értettük) ember lesz, ha meg-nől. Biztattam is: menjen katonának, vagy mi, De az édes anyját nem akarta hagyni; Pedig lám ni! milyen ember vált belőle; Kit nem egyszer kétszer mondtam én előre.
25
„Ezt a rossz fiút is nem t’om én mi lelte, Katonának vágyik, vagy mi az eblelke! Azt izéli mindig: nem leszek én paraszt, Nem én, apám uram, elszököm ha maraszt. Itt van, nagy jó uram, azér’ hoztam elő, Legyen kelmed hozzá igaz gondviselő, Apja helyen apja, vezető vezére: Isten is megáldja kegyelmedet érte!”
26
Nevetett Miklós az együgyü beszéden, Forgatá egyszersmind a dolgot eszében: Elvigye-e Bencét, vagy itthon marassza? Melyikben lesz annak idővel is haszna? Etelke azonban, egy asztali késsel, Lovaggá ütötte, három kis ütéssel S kitörvén a kedve hangos hahotába, Bevonszolta Bencét az oldalszobába.
27
Ott egy régi szekrény poros zege-zugát, Felhányta s kiszede holmi ócska ruhát, Amelyeket Toldi már annak előtte Régen elhajított, mivelhogy kinőtte. Etelka azokból egynehány darabot Egész öltőbelit összeválogatott S od’adá Bencének ingyen, ajándékba, Hogy tanúljon belé, vegye is fel még ma.
28
Ezalatt elmondá Toldi az anyjának, Hogy jutott kezéhez a szép úri lyánynak. Mutatá a gyűrűt, melyet hoza jegybe, Háború végével, kelnek, úgymond, egybe. „Addig, édes anyám, - addig az országból



525
Messze kell távoznom, király parancsából.” Nem hazudott ebben, némelyek úgy vélik, De hazudság a szót eltakarni félig.
29
Sirt, nevetett anyja, mikor ezt meghallá, Szíve ez örömet nem várta, sokallá; Elpirult, tüzes lett halvány arculatja, Elpirítá benső titkos gondolatja: Előtte fia még mind’ a régi gyermek, Oly furcsán esett most képzelni embernek, Házasult embernek képzelni továbbat Göndör haju, fürge, játszi unokákat.
30
Hányszor mondatá el, kérdezé ki ujra? Nem maradt szó nélkül egy legkisebb ujja: Karcsu-e, magas-e, barna-e, vagy szőke? Fehér-e, piros-e, vagy milyen a képe? Haja, szemöldöke, szeme, szempillája? Ajaki, beszéde, léptei, ruhája? Felelni sem győzne Miklós annyit neki, Ha oly jól nem esnék, mikor emlegeti.
31
S jaj lett volna szegény Piroskának dolga Ha, míg emlegették, folyvást csuklott volna! Most azonban félbehagyták a beszédet, Mert az ifju Bence a szobába lépett. Kard veri a combját, a nyakába’ mente, Ki van csipve rútul, mint bármely levente, Megáll egyenesen, mint egy mutatófa S rövid habozással imígy kezd a szóba:
32
„Vitézlő nagy uram, szépen megkövetem: Egy páncélos bajnok, úgy látom, idegen, Künn az ajtó előtt kegyelmedet várja, Hogy vele megvíjon életre halálra.” Toldinak se kell több: „hogyan a patvarba!” Felugrik sebesen, szalad a pitvarba, Hát csakugyan ott áll a sisakos vitéz, Kivűl a tornácon, vele megvíni kész.



526
33
Toldi a fegyverről nyomba megismerte, Látja, hogy az nem más, mint húga Etelke, Iszonyú láncsáját balkezében tartja, Míg a jobb kezében villog széles kardja. De Miklós a szemét összerántja vadúl, Felgyűri az ingét, karja kiszabadúl, Rohan puszta kézzel: megszalad az ellen, Hármat lép, elesik a nehéz fegyverben.
34
„Ugy kell! eben esett, kőszülötte lyánya!” Kiált és odafut Toldiné, mert szánja, Fölemelte szépen tizszer is megkérdte, Nem fáj-e valahol, könyöke, vagy térde? Semmi baj! de van ám tréfaszó, nevetség, Van mivel egymás közt eltöltni az estét; Azt is látja Toldi, hogy bizony nem furkó A fiatal Bence, sőt ugyan nagy lurkó.
35
Így az egész éjet, viradat feléig, Nyájasan ők együtt hamar elbeszélik, Édes övéi közt enyhül Toldi gondja, Majd, a rövid álom Piroskához vonja. De a harcok gondja korán költi másnap, Búcsút vesz, neki megy a nagy útazásnak, Amerre vezérli jó vagy bal szerencse: Utána lovagol fütyörészve Bence.
Negyedik ének
,Vagyon Lajos király oly nagy készületben, Sok erős vitézek vagynak seregében.’
Ilosvai
1
Nagy Lajos azonban éjeket, napokat Búbánatban tölte kedves öccse miatt, Akit megölének valamely gonoszok, Nápoly országában lakozó olaszok. Mert az ifju Endre ott növekedett fel, Nevelé a király szives szeretettel, Róbert, az ősz király; minthogy unokáját Neki szánta nőűl s vele koronáját.



527
2
Ezt az öreg Róbert meg is hagyta irva, Nem sokkal azután leszállott a sirba, Endre pedig felnőtt, a leányt elvette, De a szép Johanna férjét nem szerette. Csakhamar az ágyát ő másokkal osztá, A koronától is jó urát megfosztá, Tőrt hánytak elébe, vadászni kicsalták. Egy mulató házban éjjel meggyilkolták.
3
Ki miatt az udvar, királyné udvara, Fényes Visegrádon gyászba merűlt vala, Ott lakván az özvegy, Károly nagy királyé, Lajos édes anyja, Erzsébet királyné. Visegrád, Visegrád! hol van régi fényed?75 Magas fellegvárad, parti építményed? Dunapart hosszában kerti ékességed? Mérföldekre nyuló, párduszlakta nyéked?
4
Ott, hol négy királynak azon idő tájba’ Megfért volna minden udvari pompája Meg sem töltve annak negyedfél száz termét, Most a róka bujkál, ássa kicsiny vermét. Nem nyilik kevélyen a Dunára kapu, Belül is a zöld tért gaz veré fel s lapu, Oda van a lépcsők márvány büszkesége, Nyolc egész ölnyire terjedt szélessége.
5
S a négyszegü udvar eme lépcsők felett Negyven láb magasan - hej! az is odalett! Nem dicsekszik földje márvány kirakással, Nincs beárnyékozva illatozó hárssal. Nem is veszi körül nagy paloták szárnya Száz meg száz ablakkal a kies Dunára; Maga a koronát őrző hegyi fészek, Az is összeomlott, ledönték a vészek.
75 Oláh Miklós, Pars. I. Cap. 6. A. J.



528
6
De mi haszna borong rajta képzeletem: Sírató dalommal fel nem építhetem!... Noshát a királyné visegrádi háza Endre herceg miatt öltözék mély gyászba. Ottan a csillámló fejedelmi pompa Büszke ábrázatját feketébe vonta; S a bú, mintha ülné királyi ünnepét Felvette magára legszebb öltözetét.
7
Meghallván a gyász hirt, seregesen gyűltek,76 Királyné asszonyhoz tisztes úri hölgyek, Hajadon és özvegy és akinek férje Főfő rangot visel: fiatalja, vénje. Jártak hosszu sorral a nagy palotákban, Vetélkedve mintegy szomorú pompában, És megoszták versent a királyné jajját, Hangosabbá tévén szózatos fájdalmát.
8
Számtalan sok gyertya, mint egy-egy szövétnek, Hófehér viaszból - éjjel-nappal égtek; És a nagy harangok, viradattul estig, A tornyok falait szinte megrepesztik. Vége hossza nincsen a gyászos menetnek; Mindennap, azt vélnéd, egy királyt temetnek, Mondaték minden nap búsan zengő mise, Annyi drága pompát nem látott senki se.
9
Maga a királyné talpig gyász ruhába Minden nap misére ment a kápolnába, Mely a paloták közt állott legközépen, Remek építéssel, a várhegy tövében. Koldusok, szegények, feltartott süveggel Gyülekeztek oda minden áldott reggel, A királyné pedig alamizsnát oszta, Utána a sok pénzt három leány hozta.
76 Dubnici krónika. A. J.



529
10
Másszor sem sajnállott ugyan ő felsége Adakozni bőven Isten dicsőségre, De most adományit kétszerezve adja, Hogy Istennél inkább légyen foganatja. Klastrom emelkedik, fényes templom épül, Ne kiméljék, úgymond, telik az övébül, Jut belőle minden papnak és barátnak, Az Isten szolgái szükséget nem látnak.
11
Lajos király pedig - minden szombat-este, Özvegy édes anyját hiven megkereste, Egész héten ország baját végzé Budán, Ha ő el nem végzi, ki lásson az után! De ha Visegrádba este megérkezett, Megcsókolta szépen az anyai kezet, Fekete ruhája bánatát ingerlé, Könnye hullt a gyürűk gyémánt köve mellé.
12
Monda neki egyszer édes anyja: „Oh jaj! Mit ér nekem a köny, mit nekem a sóhaj? Minden nap, minden nap el-elmúlik egy nap: És mi ott vagyunk ma, ahol voltunk tennap. Keményítsd meg, fiam, ellágyult szivedet, Váltsd be férfi módra első igéreted? Tudom hogy hiába. De vért kiván a vér: S ezreké sem elég az én egy fiamér’!”
13
Így önté az olajt a király tüzére, Nehogy azt a sok köny meglohassza végre, Mert szelid s jámbor volt benne a természet, Nyári vész haragja: támadt, elenyészett. Hanem most az egyszer nehezen felejte, Egy az, mivel öccsét szívéből szerette, Más az, hogy lakolni érdemes a bűnnek, Harmadszor, kivánja bajnoki becsűlet.77
77 Lajos adománylevele Laczfi István részére. Dubnici krónika. A. J.



530
14
Ezért a magyarok hatalmas királya Elhatározá, hogy bosszúját megállja, Országából összerendelé a főket, Budára, gyűlésbe parancsolta őket. Kik is szép nagy számmal ottan megjelentek Papi és világi méltóságos rendek; Telegdi az érsek, Kont Miklós, a nádor, Laczfi vajda, Szécsi, Druget, Bánfi, Bátor.
15
Ezek és még többen mikor összegyűltek, A nádor, az érsek elsőbb helyre űltek, Ugy a többi, sorban a zöld asztal mellett, Csakhogy gyász fedé most a zöld posztó helyett. A királyi szék is, mintha bánatjába’ Öltözködött volna fekete ruhába; Sűrü fátyol lepi kéklő boltozatját, Gyémánt csillagait, fényes arany napját.
16
Végre jött a király; vele édes anyja, Bánatos ruháját, mint egy felhőt, vonja, Egyenes, mint a nád, magas a termete, Nagy pénzt érne rajta gyászos öltözete; Mert mikép a felhőn a nap szűrt világa, Átcsillog a gyászon minden, ami drága: Gyűrűi, keresztje, kösöntyűi, lánca, Gyémántja, aranyja, rubintja, zománca.
17
Egyszerre felálltak a nagy úri rendek, A király s királyné pedig oda mentek Hol magas ülőhely volt számokra készen, Feketébe vonva, lám mondom, egészen. Lajos a levelet hozatá most elő, Melyet irtak neki szegény öccse felől, Olasz herceg irta, névszerint Durazzó78 Felolvasta egy úr: így volt benne a szó:
78 Fessler, III. rész, I. kötet, 215-268 l. A. J.



531
18
„Szomorú bal hírnek fekete hollója, Endre halálának vagyok hírmondója; Megesett, megesett, megvan az áldozat, Él az Isten! ő lát, lásson is igazat. Kimenénk vadászni, bár ne mentünk volna! Aversza városa bár elsülyedt volna! Ott lakozánk este, víg vadászi torban, Kivűl a városon, egy nagy kolostorban.
19
„Fordulván az idő, fordult öreg éjre, Johanna királynét karon fogta férje, Ketten egy szobába nyugalomra mentek, Hanem a gonoszok, oh jaj! nem pihentek. Zörgetik az ajtót; felverik álmábul, Felretten, kimegyen, először elámul, Aztán védi magát, védené, de hogyan? Ő egy s fegyvertelen, azok pedig sokan!
20
„Johanna királyné nem ébred a zajra, Sikoltoz egy asszony, de ő azt sem hallja, Endre is zörgeti már az ajtót régen; »Gyilkosok - eressz be, édes feleségem!« Nem ereszti biz’ a, nem bocsátja biz’ a, Amely úton kijött, nem mehete vissza, Erőt vesznek rajta, zsinórral megfojtják S egy ablakon átal a kertbe ledobják.
21
„Így esett, megesett, megvan az áldozat, Hanem él az Isten! ő lásson igazat; Te pedig most, uram, felséges nagy király Itt e földön itélj: boszúlj, büntess, birálj. Győzelem lesz utad: városok és várak, Fő és köz rendűek tiszta szivvel várnak; Én már büntetem a kis gonosztevőket:79 Jövel uram király, lakoltasd a főket.”
79 Fessler, III. rész, I. kötet, 214 l. A. J.



532
22
Most az urak szívét elfogá az iszony, Nem is vítatkoztak rajta soká bizony, Nem mondom, sokáig, kevés ideig sem, Nem tanácskozának bizony semmeddig sem. Sőt inkább felálltak összes egyetemben; „Háború! háború!” hangzik a teremben; Tudta ezt a király, hogy e lesz belőle, De jobb volt tanácsot kérdeni előre.
23
Tudta, hogy az ország, élni-halni készen, Mind feláll őérte, összesen, egészen: Még se támaszkodott egyedűl csak erre, Nem is kényszeríte senkit menetelre. Volt már neki ott künn szép számú kis hada, Melyet más országban jó pénzért fogada Vitéz Miklós mester, kit előre küldött, S Jakabfalvi János, a veszprémi püspök.
24
Hogy aztán eloszlék a budai gyűlés, Titkon is, nyilván is, folyt a nagy készűlés; A király egy haddal megindítá Kontot, Induláskor annak ily szavakat mondott: „Valahol utaztok, valahol átkeltek, Meg ne tudjam én, hogy bántsatok egy lelket, Vagy sarcot tegyetek, vagy ragadozzatok! Koronámra, mondom, szennyet ne hozzatok!”80
25
A másik had is gyűlt Rákos mezejére; Laczfi Apor István annak a vezére, Vele a két fia, három öccse, mert még A tatár Moldvából nem bocsátja Endrét. Ide csatlakozott a két harcos Bebek, Draskovics, Andrási, Druget és egyebek, Ide jó Giléti öccsével Jánossal, A János fiát is hozván Domokossal.
80 Dubnici krónika A. J.



533
26
Aztán Szécsi Miklós, a felső-lindvai, Szudár, Bánfi, Német, a két Kanizsai, Szécsényi Miklós a nógrádi főispán, Bátori, Pohárnok és Butkai István. De ki győzné sorra megnevezni őket, Nem mondom, egyenkint, de csupán a főket? Mindenik a maga zászlóalját hozza, Ezrével, vagy amint fel van rájok osztva.
27
Ti is feljövétek, barna kunok, jászok, Szemes, ügyes, virgonc, nyilvető ijászok, Vagy nehéz ostromban faltörő bakosok,81 Midőn öklelőznek a várdöntő kosok. Lajos e hadakkal előbb tábort járat, Követi a szemlét isteni szolgálat, Ősz Telegdi érsek fenszóval megáldá, Ugy népét a király előre bocsátá.
28
Maga pedig Lajos gondját a hazának Letevé kezébe az édes anyjának,82 Mert okos személy volt, nem is volt, asszonyban, Hozzáfogható más, egész Magyarhonban. Mellé pedig adta, mint férfi tanácsot, A megélemedett Telegdi Csanádot,83 Így, e roppant házat elrendelve bölcsen, Maga is a gazda indult sietősen.
Ötödik ének
,Vala okossága az tisztes asszonynak.’
Ilosvai
1
Toldiné pedig űlt egy szombati napon Este a ház előtt, a kiűlő padon; Akkor jött dologból Bence a vén szolga, És leereszkedék valami tuskóra. Tiszta, mint a pohár, volt az udvartájék,
81 Fessler, III. rész, I. kötet 651 l. A. J.
82 Dubnici krónika A. J.
83 Budai Ferenc. Polg. Lexicon. A. J.



534
Hüvössé locsolva az esteli árnyék, Lanyha szellő repked, bársonyos az égbolt, Vére-vett arcával várt az éjre a hold.
2
Fű, fa, madár csendes: csak egy rigóének... Csak erős, mély hangja hallik Etelkének Lent, az udvar lábján, ahol épen fejet; Szűri habkezével a felhabzó tejet. Jóllakott tehenek fanyalognak mélán, Zöldszinű, virágos, illatos új szénán, Míg a sárga borjuk, telhetetlen kéjjel, Farkat billegetve, dőzsölnek a téjjel.
3
Toldiné asszonyság tünődék azonban Anyai örömben és anyai gondban, Meglátszott a képén hogy mikor, mit érez; Utoljára így szólt az öreg Bencéhez: „Elmegyek én magam, bizony el én oda: Megtudom, meglátom, kicsoda? micsoda? Kitől hozta Miklós azt a gyűrűt jegyül? Kit ad a jó Isten vénségemre menyül?”
4
Nagyon helybenhagyta Bence a szándékot, Hogy legyen, mint legyen: el is végezék ott: Másnap a hajnal még alighogy zsendűle, Mikor Toldiné már a szekéren űle. Etelke pedig az öreg Bence jobbján Hajtá a lovakat az első saroglyán; Váltig restelé a vén cseléd a dolgot: Egész úton pörölt, veszekedett s morgott.
5
Estefelé volt már hogy Keszibe értek, Mint idegen utas, hálásra betértek; Ott leszálla Bence s ápolgató kézzel Lovai üstökét megrántotta kétszer; Toldiné pedig ment befelé, a házba, Jobbra is, balra is szemesen vigyázva: Milyen a háztájék? a pitvar? a konyha? Mindezekben ismert csinos gazdasszonyra.



535
6
Azután benyitott egy üres szobába, Onnan a másikba, oda is hiába; Körülnéze bennök és egy pillanattal Szemébe tűnt minden: szék, ágy, tükör, asztal. Visszatérve, leplét felhajtá az ágynak, Tisztának találta mindeniket s lágynak, Azután kifordult, s végig az udvaron Gyönyörűség! mennyi volt az apró barom.
7
Így, sehol nem látván egy emberi lelket, Szemügyre veheté az egész nagy telket, Mignem, ráakadván a gyümölcsös kertre, Annak fái között Piroskát meglelte. Cicázott Piroska a leány cseléddel; Mit az idegentől tudom is hogy szégyell, Abbahagyta mingyárt, az orcája égett; Azonban jó szivvel látta a vendéget.
8
Felvezette őket az első terembe, Váltig szabadkozott, hogy nincs semmi rendbe’ (Toldiné is váltig mondta, hogy nincsen mit) Letörlé a székről a sok tiszta semmit. Csakhamar beszédbe ízeledtek hárman, Előbb tartózkodva, hanem aztán bátran, Mert kis gyermek a szó ismeretlen körbe’; Elébb búvik, aztán maga fut az ölbe.
9
Elmondá Piroska, hogy az atyját várja, Ha nem jött ebédre, megjő vacsorára; Ugy is lett, haza jött, de komor volt nagyon, Hanem migyár’ vidult, hogy vendége vagyon. S míg a jó öregek beszédbe merültek, Etelke, Piroska, a konyhába tűntek; Összebarátkoztak a legelső szóra, Mintha együtt nőttek, nevelkedtek volna.
10
Nem is állott a szó Toldi Etelkében, Csakhamar a szája kioldott eképpen: „Hej, te Piroska!... de nem mondom, mert titok. Hej, ha te úgy tudnád, azt amit én tudok! Nem vagyunk mi útas, igazán megvallva,



536
Nagyanyám-asszony a Toldi Miklós anyja; De egy léleknek se szabad ám tudni azt; Soha rád se nézek, hahogy rajtam kiadsz.”
11
Megijedt Piroska, meg is örült ezen; Hátha majd valamit nem inyére teszen! De más részben örül, a napot is áldja Hogy a Toldi Miklós édes anyját látja. Legottan a két lyány egymást megölelte, Piroska Etelkét, Piroskát Etelke; Van beszéd, de mennyi! tudom hogy akárhol Bujdosik most Toldi, a jobb füle lángol.
12
Benn pedig a gazda, együtt a vendéggel, Cserélgetik a szót, öreges beszéddel; Toldiné azt kérdi, idegen módjára: Van-e több cselédje, vagy csak ez a lyánya? „Dehogy van! dehogy van!” sopánkodva felel, „De százzal se volna több bajom, mint evel; Most is oda voltam, most is abba’ jártam. Atyafi gyülésen, a rozgonyi várban.”
13
Így felelt boszúsan és elpanaszolta Mi légyen a bajnak egész léte-volta, Hogy’ adott a király igazság-levelet, Miszerint vagyona Piroskáé lehet; Hanem a rokonság feltámadt ellene, Hogy nem ér az semmit, a király levele, Nem is úgy ütött ki, mint a levél tartja, Mind azt feleseli, mind azt hánytorgatja.
14
Egyik része, ugymond, fenyegeti perrel, Szeretne vagyonhoz jutni könnyü szerrel, Meghal ő, azt mondják, nem él örökkétig, Akkor a jószágot szerteszéllyel tépik: Más rész avval gyötri, tőle azt kivánja: Rozgonyi nevűhöz menjen a leánya, Tyúkkal és kaláccsal üldözik untalan: „Nocsak, öcsém uram! nocsak, bátyám uram!”



537
15
Többen kérik a lyányt, de ő megmutatja Hogy hiába kérik, mert azér’ sem adja; Pedig utána járt és bizony a levél - Törvénytudók mondják - bizony nem sokat ér. „De fölmegyek én még, ha az Isten éltet, Kérek a királytól erősebb pecsétet, És olyan levelet, aki hogy megálljon; Tudom meg is adja felséges királyom.”
16
Így végezte szavát; hanem Toldi felől Egy igét se szóla, nem is hozta elő: Mert ami világos, nem öröm az néki, S ami titkon esett, minek kürtölné ki? E közben Piroska felhozá a tálat, Melléült a gazda s a két asszonyállat, De Piroska nem ült jegybe és gyűrübe Micsoda gazdasszony, aki enni űl be!
17
Toldiné meg a lyányt tartja mindig szemmel, Nem aval a nyájas édes-anyaszemmel, Hanem mostohával, amilyennel soha Nem nézhetne irigy napa vagy mostoha. De hiába nézte, de hiába leste, A csomót a kákán hiába kereste, Nem talált hibára, síma volt a káka: Rozgonyi Piroska leányok virága!
18
Hogy aztán ideje volt a lefekvésnek, S unni kezdé magát világa a mécsnek: Toldiné asszonyság jó éjszakát monda, Etelke is mingyár’ követé őt nyomba. Rozgonyi meg, amint azok elpihentek, Találgatja szörnyen: vajjon kik lehetnek? Hallá ezt Piroska, de nem szólott reá, Mintha ő sem tudná, vagy nem is hallaná.
19
Toldiné azonban Piroskát az ágyba’ Befoglalta buzgó szép imádságába, Mingyárt fia mellé, akiről Etelke Rosszat újságolni, jó hogy elfelejte. Alugyál jó asszony, álmodjál ma szépet:



538
Nem hoz-é, ki tudja, bút a holnap néked? Hej! mert aki fiát szülte a világnak, Búbánatot szűle az asszony magának.
20
Szép is volt az álma, mert aranyos kedvvel, Mosolyogva így szólt Rozgonyihoz reggel: „Soha se törődjék nászuram oly nagyon, Kire száll a birtok, kié lesz a vagyon. Ha elveszi a lyányt, tudom el is tartja, De meg, jó az Isten, majd csak kimutatja Megüté ez a szó fülét a gazdának, Hogy mi okból mondja őtet nászurának.
21
Így, nem sok beszéddel, összeismerkedtek, Egymás arcát nézve, öröm rózsát szedtek; Majd a szó is, egyik a másikat, hozta, Szegény Toldinénak fájdalmát okozta. Csudálkozott szörnyen, alig hitte Pál úr, Hogy semmit se hallott a Miklós bajárul; Elejét utóját hosszan elregélte, Hanem Toldiné azt nem hallgatta végre.
22
Első mozdulattal a szivéhez kapott, Másik mozdulattal nyitá az ablakot: „Fogj be, öreg, fogj be!” - és a jámbor gazda, Nem volt annyi lelke, hogy tovább marassza. Mért vonúl magányba a mélységes bánat? Mért búvik sötétre a vérig vert állat? Mért a haldokló vad, sűrű rengetegbe? Természet törvénye vagyon mindezekbe’.
Hatodik ének
,Több dolgai között jó Tholdi Miklósnak, Még ifjú voltáról ily éneket írnak.’
Ilosvai
1
Megsohajtá Bence Nagyfalu határát, Köszönté süveggel a kopasz határfát, Akkor immel-ámmal a világba nézve Követé gazdáját halkan fütyörészve. Toldi pedig - hagyván Pirkóra az útat



539
Összeillegette a jövőt és multat; Mit tehetne, vajjon, addig is vitézül Míg az olasz ellen a király felkészül.
2
Most a lova száját megrántá egy helyen, Hogy ne hajszra tartson, hanem csára menjen; Addig kisérgette azt az útat, csára, Hogy elért Erdélybe, kulcsos Kolozsvárra. Ottan megcserélte a rajtavalóját: Páncélját, paizsát, sisakját, forgóját, Hogy, mikor meglátta, Bence is bámulta, Ugy mosolyodék rá egy kis idő múlva.
3
Onnan pedig indult messzi Moldovába, Hires Laczfi Endre székely táborába; Megpróbálta kardját a tatárok ellen, Mivelhogy régóta hever a hüvelyben. Ekkor esett az, hogy a tatárok kánját Elfogá, kihúzta, széllyelverte nyáját, Mint mikor a juhász botját közre dobja: Széllyel ugrik a nyáj: s a nagy kost kifogja.
4
Elevenen vitte Laczfihoz a kámot, S elbucsúzék Toldi, miután beszámolt: Megsugá négyszem közt, hogy ki volna, s kérte Szóljon egyet-kettőt a királynál érte. Laczfi ezt örömmel fogadta, hogy meglesz, Toldi pedig indult szomszéd lengyelekhez: Hanem a góbék közt foly különös beszéd, Mert nem ismerék fel Toldi bajnok kezét.
5
Azt esküszi lófő, azt esküszi gyalog: Csuda történt, ámbár szemmel látott dolog: Néhai Szent László nagy király vezette Őket a pogányság ellen ütközetre. Mert, amikor, ugymond, épen tűzbe mentek, Hogy? hogy nem? előttök egy vitéz jelent meg, Fegyverkezve talpig vérttel és páncéllal, Sima csiszolt vassal, csillogó acéllal.



540
6
Roppant nagy ló tombolt (tódítják) alatta, Maga is őket egy fejjel meghaladta; Pallos a kezében s nagyfejű buzogány, Minek a szelétől csak úgy dűlt a pogány. Sőt nem egy a hitét arra is ajánlja, Hogy fején tündöklött arany koronája. Feje fölött pedig, fényes kerekségen, Koronás asszony űlt a levegő égben.
7
Voltak ugyan, akik ezt kétségbe vonták, Hanem azt mindnyájan bizonyosnak mondák. Hogy maga Szent László király a levente S hogy Szűz-Mária volt az asszony felette.84 Akárhogy’, akármint: a győzelem övék, Celnai jó borral isszák is a levét, Amit örömében Laczfi Endre oszta, Erdélyből, magával, sok tömlőben hozta.
8
Mi pedig siessünk Toldi Miklós után Bujdosó, vándorló, viszontagos útán; Sok esett őrajta, sok jeles történet Ami fölött most csak elsuhan az ének: Elsuhan, átsuhan mint a fecske szárnya Mely a tavat éri, belé még sem mártja, Vagy mint szökdelése víz felett a kőnek Mellyel a gyerkőcök a folyamon szőnek.
9
Tudta ő, hogy Kázmér, lengyelek királya, Egy testvér Lajosnak az édes anyjával; Tudva, e szerént hogy azok ketten egyek, Gondolva magában: „Oda bizvást megyek. Mint magyar vitézzel, jól fog bánni velem, Itt ez a kard: e lesz ajánló levelem; Tán szolgálhatok is némi részben neki, Tán Lajosnál értem magát közbeveti.”
84 Dubnici krónika. A. J.



541
10
Ilyes gondolattal odaért, hol vissza, Napkeletre önti habjait a Nyisztra; Komp vinné az útat keresztül a vízen; Most ki vala kötve, de a tulsó részen. Toldi a révésznek mindegyre kiáltott, Karjával is inte, bár senkit se’ látott Beléúna végre s abbahagyta osztán Integetni, mint a szélmalom a pusztán.
11
Pirkó paripáját folyamnak biztatja, Bence is ért arról, utána usztatja, Így a parthoz jutnak, mely azonban sziget, Néhol bokros erdő, néhol tisztás liget. De ki látott ilyet! mindenik fa bitó: Hozzákötve egy-egy isten adta zsidó; Szájokat feszíti száraz, fojtós moha, Alig fedi őket az egy testiruha.
12
Kapott ez alkalmon a vitézlő Bence; Jól kifent kardjával egy husángot metsze, Kezdé a legelsőt ugyancsak páholni, De felháborodván, így riad rá Toldi: „Menydörgöm adtát is! - vered, akit vernek?” Szepegett a szóra Bence, mint a gyermek; Parancsolta Miklós, hogy rögtön eloldja; Így panaszlá a bajt Ábrahám utódja:
13
„Költözünk, bujdosunk szép Magyarországból, Számkivetve onnan, király parancsából. Amiért ősei hitét nem hagyá el: Költözik, bujdosik a szegény Izráel.85 Hogy e komphoz értünk - nem tudván előre Dovec az óriás ennek vámszedője Amit életünkben összesugorgattunk Oh ég! - mint az ujjam - meztelen maradtunk.”
14
„Oldd meg társaidat!” a levente szóla, S elfordulván, többé nem méltatta szóra, Hanem fölkereste Dovecet, a zsiványt:
85 Küküllei János. A. J.



542
Iszonyú mulatság, amit épen csinált. Egy-egy fiatal csert a földig lehajta, S midőn felereszti, már zsidó függ rajta; Visszapattan a cser, az elégen túl is, Kolompol a terhe innen is, meg túl is.
15
Észrevévén Toldit a bokron keresztűl, Egy fiatal gyertyánt fölszakít tövestűl, És úgy várja készen, mint valamely bottal, Ütni húzakodó feszes állapottal. De Miklós zúdítja zubolynyi buzgányát: Eltalálta, épen a vakszeme táját, Vak is lett azonnal, siket is lett tőle, Tompa ökröndéssel lezuhant a földre.
16
Megpihene mostan, a cselédjét várva; Hát íme közelget éktelen nagy lárma: Hallik Bence hangja: „Egy-egy arany! zsidók: Amiért megmenténk, fizessetek adót!” Másfelöl perpatvar, csúnya veszekedés: „Nem volt semmi alku - nem volt semmi kötés!” Toldi haragszik is, nevet is: „goromba! Hogy mersz elegyedni te az én dolgomba?”
17
Így dorgálta Bencét; s így ez abban elmult; E kis tréfa után Toldi tovább indult, De nem a királyhoz, Krakó városába: Üres kézzel nem megy gondolá magába. Hanem viszen neki, szép szavai mellett Fényes ajándékot, fényes győzedelmet; Alkalom volt erre: sok garázda litván A lengyel hadakat mindennap szoritván.
18
Eszébe jutott a régi háborúság; A lembergi vásár csak tennapi újság.86 Miszerint a litván rablók feje, Olgárt, Felgyújtá a várost, leölé a polgárt. Kapzsi nép a vásárt hogyan verte széllyel, Drága selyem-bársonyt mértek koplyanyéllel:
86 Fessler Dlugoss után. A. J.



543
Nem árult az adó, és a vevő nem vett: Mégis elkölt minden, pénze mégis elment.
19
E tudva, magát ő lengyelekhez adta; Erejét karjának úgy is kimutatta Hogy Lubárt és Kejstut, megszaladva rútul, Minden kedvök elment újabb háborútul. Így, a harc mezején töltve néhány hetet, Toldi a sereggel Krakóba sietett; Fényes diadallal vezeték Krakóba, Hol immár előbb is forgott neve szóba.
20
Tudniillik Eszter a szép zsidó leány87 Hallotta Dovecről: mit mivelt a zsivány; Hallotta: ki, mikor? hogyan tanitá meg, Hite sorsosait hogy szabaditá meg. Eszter a királynál benn vala... még’ nagy benn! Orca nélkül való fejedelmi kegyben; Nem csuda tehát, hogy Toldinak a híre, Jó szállást csinálni, előbb odaére.
21
Nosza hát, nagy torral a győzelmet üllik, Ami tivornyának is bizony beillik; Első hely közöttük a zsidó leányé: Szebb ruhában űl ott, mint Sába királyné. Az urak ellenben isznak kegyetlenűl, Az a nyertes, aki asztal alá kerűl; Olyan mesterség ez, hogy könnyű az utja: Aki nem tanulta az még jobban tudja.
22
Eszter pedig, ámbár szeme Toldin jára, Felügyelt a király arany poharára; Piros galamb-ajka sűrűn megcsippenti: Akkor ivás nélkül meg nem állja senki; Legalább a király úgy van azzal mindég. De poharazásban legelső a vendég: Maga is a király nézi gyönyörködve, Szivesen beszélget vele időközbe’.
87 Kázmért kicsapongásai ellenére is nagy királynak ismeri a lengyel történelem. Eszterről Fesstler, 403 l. A. J.



544
23
Kérdez tőle holmit; sokszor emlegeti, Hogy Lajost, az öccsét, mily igen szereti Országát is, ugymond, végre neki adja, Feltette magában: mert hát kire hagyja! Többet is beszélne, kérdene Tolditól: De nyelve az eszét már nem éri utól, Megakadt egy szóban, a kellőközépen; Nehéz lett, elalutt a nagy bársony széken.
24
Így vége szakadván tusnak, boritalnak, Tehetsége szerint kiki hazaballag; Toldi is hazament, lefekünni, oda, Ahol készen várta egy szép vendégszoba. Esze, lába, helyén; a nyelve is fordul, Hanem az orcája tüzel a sok bortul, Zúgó füleiben vad muzsika dörmög, Szeme előtt pedig... hej! a bor nagy ördög.
25
Szeme előtt, mondom, a zsidólyány képe. Ifjuság: bolondság! mi nem jut eszébe! Eszébe jut minden, annyi minden régi Mikor a kőből is olaj cseppent néki. Hol ezen jár esze, hol a zsidólányon: Nem bir elaludni, hánykódik az ágyon, Mikor egy vén asszony a szobába lépve, Bár csak ketten vannak, suttog a fülébe.
26
Sugva beszél hozzá, mert a nagy-felszónak Több orcája van ám, mint a susogónak: Attól is, ki hallja, attól is, ki mondja, Szégyenli az magát, hangosan kimondva. Toldi a szégyenre - gondol is ő erre! Követi az asszonyt egy bizonyos helyre, Végig a tornácon, keresztül a házon; Szőnyeges, aranyos tizenegy szobákon.
27
Tizenkettedikhez érve most a banya, Mutatá az ínyét, mintha mosolygana, Csendesen kopogtat, leskelődve nyit be, Csak Toldit ereszti, maga nem megy itt be. Lanyha széllel akkor mind az ajtónyílat



545
Megcsapá egyszerre, mind a kedves illat, Azt gondolta Miklós, hogy nem is szobába, Hanem egyenesen lépett mennyországba.
28
Nem volt abban ágy, szék, vagy más cifra holmi, Mint az ilyen házat szokás bútorolni; Közepéről egy mécs rózsaszinű lángot Piros üvegen át terjeszte világot: Így néz vissza a nap, mikoron az esti Felhőkkel a tájat biborszinre festi. Fedezé a földet bolyhos bársony szőnyeg, Melyet a láb érez puha fris mezőnek.
29
S mint megannyi lombos, leveles zöld cserje, Virág volt lerakva, külön-külön helyre, Magokat szép szinnel, árulják illattal, Egy erdőt képeznek, tűkör lévén a fal: Százszor veti vissza, hogy erdőnek véljed. Közepén a szoba kereken lemélyed, Lejáró van oda lépcsős márvány padon, Köröskörül, mint a bányába Váradon.
30
Három fehér lépcső viszen a gödörbe, Három látszik ismét alább, mint tükörbe’, Mert a negyediket sima viz takarja, Mely önárnyékától most egészen barna. Fürdő szép leányok, hajladozó testtel, Látszanak csúszkálni a lépcsőkön le s fel, Látszanak, jól mondom, mert meg se moccannak, Nem szégyellnek semmit, mivel kőbül vannak.
31
Fehér lábát egyik most ereszti belé, Más pedig a vizből most vonja kifelé, Harmadik a lépcsőn szárítkozik űlve, Szembe, háttal, hanyatt, - mindenképpen dűlve. Legfeljebb és legtúl karját nyujtja kettő, Nagy ezüst medencét fogva, mint egy teknő, Hátra emelik azt, testök visszagörbűl, Mintha így a partra tennék a gödörbűl.



546
32
Még túl a két lyányon, szembe az ajtóra, Másik kettő térdel a szoba-pallóra, Párosan, de kissé széllyelebb egymástul, Kettő pedig összébb, emezeken hátul. Valamit emelnek közbül ezek négyen, Ketteje görnyedve, más ketteje térden, Könnyü hintaszéket, ami négy szíjon lóg, Tengeri csigához mindenbe hasonlót.
33
Fölfelé a háta tornyodzik magosan, Dinnye-gerézd formán, hosszu rovátkosan, Széle széllyelterped, mint a páva farka, Hanem tiszta fehér, nem pedig oly tarka. Selyem boritéka ki van tömve puhán, Jobb az ülés rajta, mint a gyenge mohán, Benne a szép Eszter, kissé hátra dűlve, Hintázgatja testét, sem fekve, sem űlve.
34
Lábait az ezüst medencében tartja, Csekély öltözet van hideg ellen rajta, Pongyola szabású ritka fehér kelme, Gömbölyü termetét kimutatja selyme: Termetét egészen, a szinét is félig, Kebelétől kezdve, le a lábszár élig; Nagy, fekete haja, derekán átvéve, Kétfelől, mint egy öv, foly le az ölébe.
35
Első gondja volt, hogy mellét betakarná, (Mutatta legalább, mintha ezt akarná), Szemérmesnek látszó szempillái alatt Ravaszúl leskődött a hamis gondolat. Zavarodva Toldi még mindegyre ott áll: „Asszonyom, hadd értsem, mi okon hivattál!” De hamar megbánta együgyü kérdését, Szégyellve az asszony hangos nevetését.
36
„Azér’ hivattalak” monda neki Eszter „Hogy ezt a medencét lábam alól vedd el.” Odamene Miklós, térdeit a kőre, Lebocsátá frísen, a márvány lépcsőre. Fehér lábacskáit, rózsaszinű habban,



547
Megtalálta s kezdé mosogatni abban; De mialatt piros szép körmeit mosta, Eszébe jutott az ártatlan Piroska.
37
Felkapá az edényt, maga is felállván; Eszter pedig most a kőleányok vállán Pihentette lábát, amelyek ott elől A medencét tarták, lám mondom, kétfelől; Így űlt, mosolyogván a Toldi szemébe. Hanem a vitéznek komor lett a képe: „Adta bestiája!” káromkodik s nevet. Szeme közé önti a sok szappanlevet.
38
Egyszeribe, mint az, kit ostorral vágnak, Végit érte Miklós tizenegy szobáknak, Onnan a tornácra, onnat az udvarra, Sebesen csapódik, hol jobbra, hol balra. Fölkereste Bencét, felrázta keményen: „Nyergelj fiu, nyergelj! de mindjárt meglégyen!” Alig is tölt abba három-négy pillanat, Hogy már Toldi Miklós a mezőkön haladt.
39
Eszter pedig és a banya köztanácson, Arra határoztak, hogy lármát kiáltson; Nem sok a látatja, mert akármit csinál, Minden ember alszik, főképen a király. Világos viradtig ott lesé az ágyát, Akkor elővette Potifárné vádját, Amire tanítá szégyen és a bosszú Hanem ez az ének már nagyon is hosszú.
Hetedik ének
,Tart vala az asszony... nagy siralmat.’
Ilosvai
1
Toldiné bús szíve otthon is csak fája, Szomorú lőn neki csendes háza-tája, Szomorú és siket: ahová, jól tudja, Hire a fiának, ha volna, se jutna. Azér’ eltökélé hogy Budára menjen: Sok ember megfordul oly világos helyen,



548
Népek és országok utja metszi átal; Szemfül ember ottan mindig ujat lát, hall.
2
De meg’ célja is volt az özvegy királynét Felkérni, hogy lenne szószóló fiáért, Visegrádra menni, elébe járulni, Egy kis ajándékkal lábához borúlni. Rögtön is hozzálát, késedelem nélkül, Elrendeli házát és az útra készül; Mezei munkának úgy is szűnt a napja: Ami hátra van még, azt Bencére hagyja.
3
Azután egy belső régi szekrénybe nyúl, Amelyet magával hozott menyasszonyúl; Nehezen nyiták ki, sorba vették hárman, Kulcsa megfeledte a járást a zárban, Toldiné felhajtja felső takaróját. Gondosan beszerzett halálra-valóját, Akkor vigyázattal, jobb kezét ledugva, Keresgél fenéken valamit egy zugba.
4
Előbb is az arany koszorút vevé ki. Anyai jószága volt e párta néki, Úgy szállott az mindég leányról leányra, Bajos lenne hamar megmondani, hányra; Gyémánttal, rubinnal a cifrája ékes, Smaragd benne szép zöld, opál benne kékes. Odagörbül a lyány, lélekzetet sem vesz, Szeme ragyogása a köveken túltesz.
5
Azután kösöntyű, szinte olyan áros, Kerűlt napvilágra; összeillő, páros, Melyeket a férje adott jegybe, Lőrinc, Melyeket azóta kettős gonddal őriz. Hamisan Etelke nagyanyja karjára Kapcsolá az arany perecet, próbára: Felrántá egészen, feljül a könyökén: Maga Toldiné is mosolyogta, szegény.



549
6
Majd elővevé a szinehagyta övet, Lefeszíté róla késheggyel a követ, Drágakövet, gyöngyöt, mellyel ki volt rakva, Ezt is, a többihez, kis kosárba rakta. Arany láncot és még több ily csecse-becsét Tőn hozzá, minek csak gondolt némi becsét; Betakarta osztán, szép fehér kendővel, Sok-rét, hogy semmi ne hulljon ki belőle.
7
Most az eleséggel megrakott szekérbe Széna-űlést töm az öreg Bence térde, S od’adván a gyeplőt, egy suhanc legénynek Bölcs tanácsaival nem látszott fösvénynek: Ezt így kell, amazt úgy; mutatá, hogy lássa, Mi a lóhajtásnak különös fogása, Elmondá az útat, egészen Budáig: Itt s itt hajszra, csára, tekerűl, szétválik.
8
Unta is már a szót Gere, a tanítvány, Ostorával néha nagyokat suhintván; Meg-megcsapta lábát a lógós lovának, S megrántá a gyeplőst, hogy ne szaladnának. Végre osztán felült a nemzetes asszony, Meghagyá Bencének: mit, hogy igazgasson. Mellé unokája; míg egy leány cseléd Be-lim-lomozá a szekér első helyét.
9
De, mikép utazott Toldiné Budára, Nem méltó az ilyen tisztes krónikára; Háza volt Miklósnak, oda szálla Budán; Mint a magáéba kedves fia után.
(Több nincs)



550
DALIÁS IDŐK
Második dolgozat
1853-1855
Első ének
(Ugyanaz, mint az első dolgozatban)
Második ének
,Jeles öklelések akkor ott levének.’
Ilosvai
1
Futott a sebes hír, elfutott íziben, Mi akar most lenni odalent Kesziben: Fényes hadijáték, melynek neve torna, Forr oda a népség, mert hogy is ne forrna! Mindjár’ zajosabb lett az öreg sasfészek; Ünnep szombatján már gyűlnek a vitézek Víni a szép lyányért, vagy dús birtokáért, Vagy csak időtöltés, mulatság okáért.
2
Toldi azonközben, Budán lévén lakos, Király udvarában vala mindennapos. Nem egyszer hozá fel, tréfa közt a király: „No, fiam Miklós, hát?... hogy lesz Rozgonyinál?... Gazdag a lyány, szép is, nem hiábavaló: Épen hozzád illő, épen neked való...” Fejét rázta Miklós, mintha talán a szót Ki akarná rázni a füléből - s nem szólt.
3
De midőn bajtársi az előszobában Faggatják, nem igen válogat szavában: „Ej, mit! nekem asszony? és kölönc egy falka? Hogy utánam ríjon, mint az ajtó sarka Mindig, valahányszor az ajtót behúzom?... Mindig, valahányszor a lábam kihúzom? Eh! megleszek igy is: ha ma itt, holnap ott: Kedvesebb nekem a nőtelen állapot.”



551
4
Ezt dörmögte Miklós, ez az ő nótája, Ha nagyon zaklatják, hitet is mond rája; Özvegy édes-anyja pedig mennyit kérte! Csuda, hogy ez egyet meg nem teszi érte. „Fiam, édes fiam, mért nem házasodol? Elkapott a világ: hidd meg: elkárhozol!” Így intette anyja százszor is azelőtt; De csak hallgatással vőn a bajnok erőt.
5
Egyszer ugyan közel járt már, így mesélik, A házasodáshoz, benne is volt félig; Megszerette a lyányt, nyomba’ meg is kérte, Azt hivé, a lelkét odaadná érte; Már az esküvőre nem hiányzott semmi, Csupán nagy szakállát kelle még levenni, (Ugy szokták a nősök,) Toldi le nem vágta: Megmaradt a szakáll, s elmaradt a mátka.
6
Hogy aztán közelge piros pünkösd napja, Gondját a király is leveté egy napra, Hiszen olykor-olykor tán az is pihenhet, Ki maga vesződik milliomok helyett. Testőrző hadából kiszemel nehányat, Toldi szabadkozott, de nincsen bocsánat, „Ugy se’ ví a lyányért” - mindegy, nincs kegyelem Mond Lajos király: „csitt! el fogsz jőni velem.”
7
Lóra ül még egyszer s Keszibe lemégyen Az öreg nemeshez: gondolá, nem szégyen Mert a népe kedvét ugy szerette nézni, Mint az apja játszó gyermekeit nézi, Addig-addig nézi, hogy közéjök vegyűl, De azér’ kilátszik az apróság közűl: Ugy tett Lajos épen: játszott is, ivott is: De azér’ nagyobb volt, - király volt ő ott is.
8
Este a kompolti várkastélyban háltak, Hajnali szellővel megin’ utra szálltak; Még szárnyára sem kelt a nagy út harmatja S a tegnapi nyomot épségben mutatja; Szőke a mező is, mintha deres lenne;



552
Lova kesely körmét vígan mossa benne; Toldi a csapattal követi sebtében... Vele fut a hold is, visszafut az égen.
9
Hát egyszer a pusztán, selyemszőke hajjal, Emeli fejét a piros arcu hajnal! Kíséri a nagy nap, burokba’ születvén, Sugárit a földre széllyelteregetvén; Száz meg száz pacsirta a mezőt ellepi; Mindenütt a virág! minden oly ünnepi! Az idő e napnak nem maradt adósa: Olyan a szép pünkösd, mint egy kinyilt rózsa.
10
Ebéd tájon immár nagy süvegű sátrak, Mint valamely tábor, messzünnen tarkálltak, Hallatszott is vékony csöngettyük rivása, Buzgó jámbor népnek templomba hivása. Lépteit a király kettőzteti gyorsan, Amint odagondol, egyszeribe’ ott van; Körülveszi bizvást férfi, asszony, gyermek, Hogy öröm azt nézni a szegény embernek.
11
Rozgonyi lakása nem valami fényes, De akkor-időben nem is volt szegényes, Nem gyalázta vályog erős tégla falát, Sok henye kőtámasz terhelte oldalát; De bizony szűk lett az ilyes alkalomra, Egy-két szoba van csak: a többije kamra, Gabonás, szalonnás, pince, raktár, magtár: A nagyhasu háznak minden része csak tár.
12
De a szives gazda kilelé a sorját; Hogy a becsülete ne szenvedjen csorbát S azt ne mondja a ház minden érkezőnek: „Kivűl tágasabb ám!” ha vendégi jőnek. Cifra sátorokat veretett a gyöpre, Szőnyeggel bevonva, deszkára, cölöpre; Telt is a költsége; hogy nem is sajnálta: Érdemes vendégit jó tanyára várta.



553
13
Itt fogadá mostan királyi vendégét, Legszebb sátorába hítta ő felségét; Alig leli helyét, szolgálja, köszönti... Csakhogy a lelkét már elébe nem önti. De Lajos igy szóla: „sem étel, sem ital Nincs helyén barátim; hagyján a viadal! Mig Isten házába nem megyünk mindnyájon, Hogy az Ur szent lelke ma reánk is szálljon.”
14
Ily szép szavak után maga mindjárt kele És megindult gyalog; az urak is vele: Urak asszonyságok; deli szűzek sorral, Gyöngyös pártáikon lebegő fátyollal. Sokan beszorultak, amennyin befértek, De bizony kivűl is maradt ám temérdek: Templom helyen a menny kéklő boltozatja Buzgó éneklésök’ messzi hangoztatja.
15
Vége szakadván az isten-tiszteletnek, Hamar a játékot kezdeni sietnek; Falatoz az éhes; a levente készül, Aki szép lyányt óhajt diadalmi részül. Zeng a zeneszerszám: tárogató jajgat, Fütyülő sípokhoz nagy tülök kurjongat, Ropog az apró dob, a tábori böffen, Mint a bölönbikák egy nádasba’ többen.
16
Nyerit a harci mén, alig leli helyét, Előre szegzi mind hegyes dárda-fülét; Nyihog, kapál, rug, vág Toldi paripája: Ha most el nem szakad, jó erős a pányva. Maga Miklós jár-kel, bosszankodva szörnyen Minek is jött ide? azért, hogy pihenjen? Hogy leüljön félre? valamely ebzugba? S ottan bámészkodjék, keze-összedugva?...
17
Kérdezi Tar Lőrinc, kenyeres pajtása, Vele tanyázván, mint sátorbeli társa: „Mi bajod levente, hogy oly nagyokat lépsz?” „Semmi, szólt a másik, bolondság az egész. Azt gondoltam: hátha megcserélnék veled?



554
Fölvenném sisakod, páncélod, fegyvered?... Termetünk hasonló mind lovon, mind gyalog -” „Ugy de, monda Lőrinc, az én kezem balog!”
18
Felelt arra Miklós: „no azt vettem észre! Nem is vivok jobbra, hanem csak balkézre; Bizd én rám, azalatt bújj el és légy veszteg.” Rá is bizta Lőrinc, ebbe’ megegyeztek. Odakint azonban nyüzsög a tenger nép, Víni a leányért számos ifju fellép: Butkai, Lorántfi, Kompolti, Pohárnok S többen a sorompó gémje előtt várnak.
19
Ott acélüng habzik lovon és gazdáján, Ott páncél dagad a bajnok szive-táján, Zárt sisakon nagy toll bokrosan imbolyog, Drágakő csillámlik, arany ezüst sajog; Ott suhogó selyem, puha bolyhu bársony, Nyusztperém egyiken, hermelin a máson; Daliát és nézőt terheli a pompa; Ritka helyen látni ennyit egy-izromba.
20
Képzeljen valaki, mintha álmodná, most Százszinü sátrakból egy tündéri várost, Fövenytől aranyló piacot középen, Festett uj korláttal bekerítve szépen; Körül, a sok színben, szűzek, asszonyságok Mint ablak közt nyiló szebbnél szebb virágok Hej! a fiatalság föl-fölnéz e tájra, Mint piros almáért gyermek a nagy fára.
21
Majd az igazlátók a sorompó felett Egy magasabb polcon foglalának helyet; Fölnyitá a gémfát a szolgáló-mester, Futkos ide-oda, látszik, hogy nem röstel; Régi szertartásból a fövenyet bottal Megszurdalja: nincs-e tőr, vagy hurok ottan? Hirdeti, hogy nincsen, igazán megy a sor; Most kürtjébe fúvall s igy kiált háromszor:



555
22
„Vitézek, daliák, a sorompó nyitva! Nevezetes harci-játék leszen itt ma, Királyi pecséttel, a szép Piroskáért, Rozgonyi uramnak kedves egy lyányáért!” Erre minden bajnok a nyilát kihuzta, Ki légyen az első? kocka határozta; Páronként ereszti őket a bajmester, A vad lovak elől könnyen ugró testtel.
23
S megosztja közöttük a napot a szelet Aranyos botjával vágván feje felett. Most a két vas-ember, körme is páncélba’, Messziről egymásnak pajzsát veszi célba; Vágtat a ló, vágtat, nem is győzne jobban, Háromhegyü dárda feszül a marokban, Összecsap a két hős: a paizs megkondul: Egyik, vagy mindkettő, hanyatt-homlok fordul.
24
Van olaszdöfés, hogy magas deszkapalánk Választja el őket, mintegy udvar gyanánt; Van német-rohanás: ember, ló kitömve, Hogy röpit a szalma velök egyetembe; Hanem a legtöbb rész, ösi magyar módon Hegyes acélt hordoz a bajvivó rúdon: Mirevaló a pajzs? védje kiki magát, Vagy, ha ezt nem tudja, ám hadd szegje nyakát!
25
Sokan víttak immár a daliák rendben, Kiket elszámlálni se’ időm se kedvem; Sok dárda törött el, röpüle sok tarcsa, Hogyha nem volt ember, aki azt megtartsa. De most im beugrat egy balog, egy sete; Kérdezi a népség: vajon ki lehet e? Nem gyanítják, hogy az önnön maga Toldi, Mert mi szükség annak balkézzel harcolni!
26
Azt hivék bajtársi, hogy, amennyi kedve, Sátorában alszik; földre heveredve, Az egész játékot semmire becsűli; Ha tudnák, kivel fog a bajuk meggyűlni! Pedig az erejét nem is adja ez ki,



556
Nem magáért, hanem csak Lőrincér’ tesz ki; Helybehagyá Lőrinc (lesve a sátorban) Megvallotta, hogy már ő se’ vína jobban.
27
Az első vitéznek, kivel Toldi játszik, Tompa nagy ütéstől szeme is káprádzik, Felfordul a világ - ő pedig lefordul, Alig birta magát fölszedni a porbul. Személye kilétét hiába titkolta, Többen ráismertek, hogy az ifju Kolta; Almás-szürke lovát elvezette gyalog; Nem neheztel érte, hisz’ katona dolog.
28
Erre másik állt be: az apró Balassa, (Könnyű ráismerni) a király inassa, Szemes, fürge bajnok, eleven mint a csik, Toldi rúdja elől gyorsan félrehajlik. De Miklós a rúddal oldalvást lepedzi, Szánja a kengyelvas, lábát nem ereszti, Lova meghurcolja sarkantyúnál fogva, Nagy vargabetűt ír fejjel a homokba.
29
Toldi pedig intett, hogy még víni kíván; Jelt ad a bajmester, más lovagot híván, De vontatva készül Lőkös, a harmadik, Ráér a jó Miklós széllyelnézni addig. Lova lassan ballag; körbe-körbe léptet, Nézi a nézőket, a sok szép cselédet, Mintha kertben volna, mind virág közt járna... Páncélos dereka nem hajlik utána!
30
Ezalatt Piroska rózsaszin sátorban A vitéz fiúkat nézi vala sorban; Keresi félszemmel: köztük van-e Toldi? Mert, hogy azt szeretné, könnyü elgondolni: Szeretné neméért, szeretné nevéért, Szeretné ma látott deli személyéért; Visszaveti lengő fátyolát, hogy lássa. Mond neki valamit szíve dobogása.



557
31
Toldi is a lyányra - de csak amúgy fennyen Odaveti szemét... el se’ vette könnyen! S mint midőn az ember érez benső vádat, Azt se’ tudja, hogy mért? lelke úgy rátámad: Lovagi sisakja mintha égne arcán Oly igen pirul e mai tolvajharcán, Mintha útja veszen nem találja célját... Nagy hosszú sohajtás emeli páncélját.
32
Ekkor esett az, hogy Toldi és Piroska Együvé gondoltak, ketten egy dologra, Együvé gondoltak, együtt sohajtottak, Amiről magok is tán semmit se’ tudtak. Ekkor esett az, hogy két ifiú cseléd Szíve szerelmének fonta már kötelét, Kötelét halálos, örök szerelemnek... Én uram istenem, add jó végit ennek!
33
Már azonban Lőkös, Toldi vívótársa, Feszíté dorongját, készen a futásra, „Jól vigyázz! ne hibázz!” riad a bajmester; Szégyelli azt Miklós (neki szól most egyszer): Öklelő szerszámát kapja jobb kezébe, Hogy előbb senye volt, most nem jut eszébe, Hanyatt löki Lőköst nagy marha lovastul, Az ember füle majd siket lesz a tapstul.
34
Nem is akadt ember, hogy Miklóssal víjon, Senkinek se’ kellett a leány e díjon; Csak Rozgonyi Máté szíveli nehezen Hogy Piroska húga más vitézé leszen, Húga es vagyonja. Ő hiába kérte: Most fejével immár kell játszani érte; Kiugrat a sorból: „vagy élet vagy halál!” Az erős Toldival átellenbe’ megáll.
35
Hanem, mikor aztán lobogó kantárral Megered a két ló a dalia párral, Feszesen a dárdák meszire kinyúlnak Mint egyenes szarva csődör egyszarvúnak, S látja, mint egy gályát, közelítő szörnyet,



558
Nevekedni Toldit: Rozgonyi elszörnyed, Lágy szivét elejti, vak dühét felejti, Rúdja fényes hegyét a homokba rejti.
36
Visszarántá Miklós tanult lova száját, Pisszegés, hurítás üldözé a gyávát; De a mulatságnak azér’ nem lett vége, Tovább is szerette nézni ő felsége. Sokan törtek láncsát, lovon úgy, mint gyalog, Voltak mindenféle testi viadalok, Ember ember ellen, vagy csapat csapattal, Múlaták a királyt ügyes fordulattal.
37
Birkozás, lovaglás, kopjavetés járta, Dolgozott nyil és kard, buzogány és dárda; Majd paraszt szerszám is jött napfényre végül Kasza, villa, fustély - csupa nevetségül. Toldi is, rossz kedvét el akarván űzni, Mint a sáskafölhőt nagy lárma elűzi, Toldi is beállít egy goromba cséppel: No hiszen jaj annak, akit ez megcsépel!
38
Megereszti nyakát a csép, mint egy gólya, Kelepel a végén szijjas hadarója, Csattog össze a rúd, a páncél is pattog, Tombol a két vívó, döng a föld alattok. Toldi a bajtársát vissza-visszagyűri, Három ízben a tért vele megkerüli; Támad iszonyú zaj, kacag a tenger nép, Úgy, hogy nevettében megrendül a környék.
39
Így lett vége ama híres viadalnak, Követé pompája teritett asztalnak, Azután meg a tánc, jutalom osztása, Egy szép rózsaszálnak a leszakasztása. Rozgonyi csak inte, és az adott jelre Sátor ereszkedett a bajvívó helyre Nagy magas árbócról száz meg száz kötélen, Roppant fehér vászna lobogott a szélen.



559
40
Sátor alá pedig a szolgalegények Háromszáz személyre asztalt teritének, Mert a többi kivűl, a padokban, evett, Aki nem érdemle nagy vitézlő nevet. Asztalhoz is űle a király, a vendég: Szép ruhás hölgyekkel az idősb leventék, Mert az ifjabbaknak fenszolgálni illett, Nyájas susogással a fehérnép mellett.
41
Mielőtt azonban a ragyogó tálba Mártott volna Lajos: először felálla; Minden ember tudja fejedelmi célját, S követé a buzgó keresztyéni példát; Egy szép asztaláldást monda ő felsége, Szava messzi csengett a nagy csendességbe, Halkal minden ember utána könyörgött; Az erős vitézek hangja mélyen dörgött.
42
De, mikor az áment rányomá a népség Vette Lajos király csillagos nagy kését, (Gyémánttól, rubintól csillogott a nyele), Kenyerébe szúrta, s tálba mártott vele. Kiki hozzáláta örvendetes arccal, Kinálván a gazda, egyszersmind az asztal; Igazán nagy beteg volna (és nagy csoda!) Ki egy olyan asztalt éhen hagyna oda.
43
Hogy aztán elég részt vőnek az evésből, (Rozgonyiként szólva: sokat a kevésből!) Monda Lajos: „Hát már fel sem is köszöntöd, Leányom Piroska, nemes Csuta Györgyöt?” Elpirúlt a szép szűz; poharát emelé, Az arany pohárba rózsát márta belé: Pici piros ajka tükrözött a szélén S nyújtá a királynak. Szólt ez, átalvévén:
44
„Adjon Isten áldást e mai munkára, Örvendő öregkort az örömapára, Örökös jóllétet a magyar hazára: Tiszta, igaz szívből kivánja királya!” Erre, nem tudom ki, a parasztság között



560
Nagy cserép kannával odakünn így köszönt: „Éltesse a királyt szegény nép javára!” Ezer meg ezer száj mennydörög szavára.
45
Este szakadt vége az evés-ivásnak; A fiatalság már suttoga egymásnak, Hogy e drága időt nagy-hiába vesztik: Zúgolódott, hogy a táncot még se’ kezdik. Végre fölszedék a hosszu asztalokat, Gyujtának azonnal viaszgyertyát sokat; Csillagzott a gyertya ezerféle kőben, Gyémántos boglárban, arany karkötőben.
46
Majd a tárogató, síp, dob, amikor szólt, Kezdének az ifjak daliás toborzót A szép sátor alatt, körbe’ karikába’, Kiveré a nótát a vitézek lába. Pengett a sarkantyu, mind egyszerre pengett, A fehér kócsagtoll mind egyszerre lengett, Tánc közben a melles, tomporás vitézek Délcegen egymással farkas-szemet néztek.
47
A fehérnép pedig, mint egy gyöngyös párta, Körűl a padokon a tánc végit várta: Legelt a sok szép szem a fiatalságon, Valamint a méhraj a mézes virágon. Köntösük szegélyét a víg zeneszóra Emelgette piros papucsoknak orra; Szemükből ragyogott a szomju kivánság; Mint egy rózsagyepű, úgy ült a leányság.
48
A vitézi táncot követé a páros, De nem olyan csélcsap, nem olyan betyáros: Halkan, palotásan a király kezdé meg, Illett a magyar tánc a legfőbb személynek; Szép Piroskát egyszer-kétszer megforgatta, S azzal édes terhét más vitéznek adta; Most felállnak többen, vigabb nóta perdűl, Szilaj kedvben a tánc csak a végin cserdűl.



561
49
Majd a párnatáncnak következvén sorja, Legény is, leány is a térdvánkost hordja, Zöld bársony a párna: viszi kis kezébe’ S letérdel Piroska... a király elébe. De Lajos a tánctól nyájasan szabódott, Elengedte a lyány... nem a szűzi csókot! Mit tegyen? megadta, rá meg is ölelte; Repesett e dolgon minden ember lelke.
50
Azután egyedűl lejte szép Piroska, Földig hófehérben, mint egy virágos fa, Melyet a könnyű szél erre-arra lenget; Táncra híja Toldit, annak már nem enged, Nem is kérte Miklós, nem is szabadkozott, Komor tekintete nyomba’ megváltozott, S mint borisza ember meghúzott kancsóba: Szeme, szíve, lelke odalőn egy csókba.
51
Azzal ölön fogta, és járta középen, Nagyokat ujjantva szilaj örömében; Megmutatta, hogy mily könnyen elbir karja Egy fehércselédet, ha épen akarja; Fel-felkapta néha, mint vihar a pelyhet, Mintha csak ruháját vinné maga helyett; Lebben a leányzó, mint kopján a zászló: Az erős vitézzel a könnyü leányzó.
52
Így mulatozának, valameddig tetszett, Mignem éjfél tájban már a hold is tetszett; Akkor pihenés lőn, díjak elosztása, Vitéz eleinknek hajdani szokása. Összeülnek mostan a viadal-birák Kik a harc folyamát egy nagy könyvbe irák Nevezik nevérül, vagy csak cimerérül Melyik vitéz mit kap diadalmi bérül.
53
A jutalmat pedig egy-egy szép szűz adja, Meghajol a vitéz, mikor elfogadja; Megcsókolja a lányt, mert ez kötelesség, Nem hiszem azonban, hogy terhire essék. Öv, szügyellő, tarsoly, - gyenge kezek míve,



562
Örül az ilyesnek ifju bajnok szíve; Csótár, boglár, forgó bőven telik ottan: Rozgonyi se’ fukar, s a király is ott van!
54
Mind eloszták immár, csak egy vala hátra: Kié? kiki tudja, mégis alig várta: Egy gyűrű, jegy-gyűrű - köve, jaj, beh szépen Villog a Piroska remegő kezében! Eredj, Toldi Miklós, eredj oda, vedd el! Te vagy arra méltó sok vitézi tettel, Bajnok termeteddel, szerető sziveddel Eredj oda, Miklós, a tiéd az, vedd el!
55
Így ütött ki a csin; - így még akkor este Rozgonyi Piroskát Toldi eljegyezte Az összes nép előtt és a király előtt, És, ki mindent jól lát, a nagy Isten előtt. Toldi kárpótlásul, mivel úgy is kérte, Lőrincnek a huga jobb kezét igérte; De már ideje, hogy oszoljon a vendég S menjenek alunni a fáradt leventék.
Harmadik ének
,Vagyon Lajos király oly nagy készületben, Sok erős vitézek vannak seregében.’
Ilosvai
1
A haragos hajnal köte vérszin övet, Hogy Lajost álmából fölveri egy követ, Gyászos levelet hoz, sietős az utja, Mi van a levélben? a jó Isten tudja, Mert fekete azon a zsinór, a pecsét, Bontsd fel, király, bontsd fel! megölték az öcséd’ Olaszok ölék meg, orozva, titokban; Önnön hitvese is részes a dologban.
2
Hamar átfutá az írás foglalatját, Hamarabb a halál színe ábrázatját, Lehanyatlott búsan egy nagy zsöllyeszékbe, A könnyü levelet sem bírá kezébe’: Könnyü volt a levél, de nehéz a bánat,



563
Melyet Károly abban külde rokonának, Olasz herceg volt ez, más nevén Durazzó; Végtére Lajosból így töre ki a szó:
3
„Jaj, szerelmes öcsém, boldogtalan Endre! Hát ilyen koronát tettek a fejedre? Jaj! ezér’ kellett-é oly korán elválnunk, Hogy utolsó legyen az a búcsu nálunk? Nem is búcsu volt az, nem is volt bánatja: Mert, midőn két gyermek a játszást elhagyja És megvál: örökre? vagy csak néhány percig? Az előtte mindegy; közönösnek tetszik.
4
„Jut eszembe, oh, jut! szende mosolygásod, Te valál a jámbor, én valék a vásott; Emlékszem szavadra, szőke szép hajadra, Fekete szemedre, tetszetős magadra, Mikor atyám elvitt, játszani kis társat, Kis leányt igérve: igen, ölő nyársat! Vitt, hogy növekednél a királyi székre, A nápolyi trónra, igen, mészárszékre!
5
„Mit használt a gyűrü, melyet a hív anya, Hogy acél ne járjon, ujjaidra vona? Mit használt a bűbáj, csudatékony varázs? S a minden varázsnál jobb anyai tanács? Fekszel temetetlen, - hacsak elbukásod Helyén idegen kéz a földbe nem ásott; Ki fogá be szemed? ki siratott végig?... Oh, ez isszonyú bűn felkiált az égig!
6
„Nem szablya, hegyes tőr: gyalázatos zsineg Vete véget, korán, ifju éveinek! Nem világos nappal, de éjszaka, orvul, Megejtve, kicsalva hűtlen női karbul! Johanna, Johanna, átkozott feleség Nem feleség - ádáz, rút dögleletesség! Ha ezér’ Isten és karom meg nem büntet, Nincsen e világon, megtorlani, büntett.”



564
7
Így önte ki Lajos, hogy tudtára esett, Fájdalma teljéből, csupán egy keveset, De azért a szíve tele maradt színig; Soká lesz az, mikor bánatja megszűnik. Azonban a rossz hir, és ki a hirt hozta, Minden élő lelket hamar felriaszta: Talpra ugrándoznak a nemes vitézek, Urokért, Lajosért, élni-halni készek.
8
Zendül a sokaság, a hirt adja-veszi, Kit elébb s tovább lel, tudja-e? kérdezi, Sok már épen annak beszéli negyedszer, Akitől maga is hallotta nem egyszer; Ez lovát keresi, az siet nyergelni, Mintha ereszkedvést harcba kéne menni; Csörtet a kard, páncél, fenyeget a láncsa: „Háború! háború!” többek riadása.
9
Toldi is fut, gázol a király lováig, Dönti jobbra, balra nyergelő szolgáit, Maga csatol, peckel, maga felkantároz, S vezeti a Tündért király sátorához. Jól esett Lajosnak, amidőn kilépe, Hogy a hű levente ugy siet elébe; De nem akará hogy még most vele menjen, Négy-öt hétig ugymond, múlasson, pihenjen.
10
Fölsegité szépen a nyeregbe Miklós, Kengyelét megtartván, mint akármely csatlós: A király, csak fővel, szomorúan inte, Gazda emberségét szó nélkül köszönte, Szomorún mosolygott a szép Piroskára, Mint felhőn keresztül a nap zöld sugára (Permeteg esőben, nyáron, ebéd felé): Hogy a szegény lányka sirva fakadt belé.
11
Ottan jó Budára Lajos utját vészi; Követék csoportban hű magyar vitézi, Morogván az úton, mint viharos felhő, Mely kicsiny először, de nagy lesz, ha feljő. Valahon átkeltek, valamerre mentek,



565
Lőn háborodása minden rangnak, rendnek: Pap a papiszéken, nemes a nyeregben Festi a közös gyászt fekete szinekben.
12
Nem soká Budáról, széles hazaszerte, A hadrahívó kard fejét fölemelte, Majd ősi szokással, mártva meleg vérbe, Majd irva pirosan a hivó levélbe. Nem parancsolat ez, nem is kénytelenség: De kinek ne volna több, mint kötelesség? Ki maradna itthon? ugyan ki ne menne? Így érzett a magyar: Lajos bízott benne.
13
Azt tartá a levél, hogy bizonyos napra Mind együtt lennének Budán, Szent-Jakabra. Időközben a vas mindenfelé duzzadt, Köhögött a kohó és a pőröly izzadt; Eke, boronástul, betegen hevernek, Másra kell az anyag: páncélnak, fegyvernek; Hadi hirtől hízik a paraszt a hűsön: De meleg a műhely; bár a nap ne süssön.
14
A király is egyre készüléshez látott, Hamar odahagyván fényes Visegrádot, Hova édes anyját látogatni ment fel; Kölcsönös panaszban nem sok idő telt el. Most Budán székelve, éjt-napot eggyé tesz, Hogy baját felejtse, ezer dolgot végez: Tart tanácsot, ír, vagy csapatokat szemlél, Nincs olyan időperc, melyben dolgot nem lél.
15
És már a királyi hadnak egy dandárja, Budai vérmezőn az indulót várja, Zászlói lobognak keleti szellőben, Liliom virággal teleirva bőven; Büszke nyakát a struc, mint torony, fenhordja, Aranyos patkóját orra között tartja; Mellőle a négyes szalag sem hiányzik, A kettős kereszt is fodorodva játszik.



566
16
A király madara s liliomi mellett A vezéri zászlót lengeté a szellet: Dült paizs a címer, két fehér galanddal, E fölött koronás, szárnyas ifju angyal; Hédervári Kont az, - Miklós főpohárnok, Kit Lajos vezérül ada e dandárnak; S hogy az indulásra nem hiányzott semmi: Lejöve a király tőlük búcsut venni:
17
„Nem járatlan út az, ismeretlen vadon, Hova nektek, ugymond, indulástok vagyon: Mentek Sztiriának és Gyulavásárnak, Hol vitéz szomszédim nyilt karokkal várnak: Amerre ti jártok, azon földet ott a Magyar had, fiaim, másszor is tapodta: Hová im e strucok mostan vezérelnek, Ott lengett turulja dicső nagy Etelnek!
18
„Értek Udinéba, Etele halmára, Most is áll a tetőn mesés régi vára; Balfelé a tenger, s Akviléja marad, Eszötökbe hozván a jósló madarat; Akkor vette magát a mocsárok népe, Hol ma ugy fenhéjaz, vízi Velencébe: Kerüljétek, mondom, e mocsárt s lakóit, Víznek és száraznak kétszinű csuszóit.
19
„Hanem Páduába útatok vegyétek, A szegény versköltőt el se feledjétek, Ki, midőn Atillát istenekhez mérte, Kicsibe hogy máglyán nem lakolt meg érte. Jobbfelé marad egy kies völgyi róna, Ott fekszik Milánó, Mántua, Veróna, Melyek nagy Etelét most is emlegetik, Soha, míg világ lesz, el sem is feledik.
20
„Akkor más idő volt. De ti most már békén Jártok Olaszország innetső vidékén, Sorba jő Ferrára, Faenza, Rimini, Hol az út a tengerpartra fog levinni: Valahon utaztok, valahon átkeltek,



567
Azt ne halljam én; hogy bántsatok egy lelket! Vagy sarcot tegyetek, vagy ragadozzatok!... Koronámra - mondom! szennyet ne hozzatok.
21
„De mikor a Rontó vizén áthaladtok, Jusson eszetekbe, hogy Nápolyban vagytok! Ott Akvila vára fogad a hegyen tul Ellenséges földön visz az út ezentul. Ott a sötét zászló kibontva dagadjon, Melyen irva öcsénk halálképe vagyon... Vitézek, fiaim: bizom tibennetek! Isten vezéreljen. Jó utat. Menjetek!”
22
Ezt hallván a tábor, lelkesedve kiált: Éltesse az Isten, éltesse a királyt! Zendül a zeneszó, ropog a had lába, Fényesen kigyózik görbe völgy torkába. A király ellenben visszament Budára, Hova országgyülést rendelt Péter-Pálra; Nem lesz ott kimélve sem csapat, sem költség: Egy hang lesz a gyülés, abban semmi kétség.
23
Másfelől az udvar, királyné udvara Régi Visegrádon gyászba merült vala, Ott lakván az özvegy, Károly nagy királyé, Lajos édesanyja, Erzsébet királyné. Visegrád, Visegrád! hol hajdani fényed? Magas föllegvárad? parti épitményed? Dunapart hosszában kerti ékességed? Mérföldekre nyuló, párduclakta nyéked?
24
Ott; hol négy királynak azon idő tájba’ Megfért volna minden udvari pompája, Meg sem töltve annak negyedfélszáz termét, Most a róka sunnyog, ássa kicsiny vermét! Nem nyilik kevélyen a Dunára kapu, Belül is a zöld tért gaz veré fel, s lapu; Odavan a lépcsők márvány büszkesége: Nyolc egész nagy ölnyi pazar szélessége.



568
25
Hát a négyszög udvar eme lépcsők felett, Negyven láb magasan - hej! az is odalett, Nem dicsekszik földje márvány kirakással, Nincs beárnyékolva illatozó hárssal, Nem is veszi körül nagy paloták szárnya Száz-meg száz ablakkal a kies Dunára; Maga a koronát féltő hegyi fészek, Az is összeomlott, ledönték a vészek.
26
De mihaszna borong rajta képzeletem! Sirató dalommal föl nem épithetem. No, s hát a királyné visegrádi háza Endre herceg miatt öltözék mély gyászba. Ottan a csillámló, fejedelmi pompa Büszke ábrázatját feketébe vonta, S a bú, mintha ülné királyi ünnepét, Fölvevé magára legszebb öltözetét.
27
Meghallván a gyászhirt, seregesen gyültek Királyné asszonyhoz tisztes úri hölgyek, Hajadon és özvegy és akinek férje Fő-fő rangot visel, fiatalja, vénje; Jártak hosszu sorral a nagy palotákban, Vetélkedve mintegy szomorú pompában; És megoszták versent a királyné jajját, Hangosabbá tévén szózatos fájdalmát.
28
Számtalan sok gyertya, mint egy-egy szövétnek, Hófehér viaszból éjjel-nappal égnek, És a nagy harangok virradattul estig S tornyok falait szinte megrepesztik; Vége-hossza nincsen a gyászos menetnek; Mindennap, azt vélnéd, egy királyt temetnek, Mondatik mindennap búsan zengő mise Annyi drága pompát nem látott senki se!
29
Maga a királyné, földig gyászruhába’ Mindennap misére megy a kápolnába, Mely a paloták közt áll vala középen, Remekül épitve a várhegy tövében. Koldusok, szegények, fölemelt süveggel,



569
Gyülekeztek oda minden áldott reggel; A királyné pedig alamizsnát oszta, Utána a sok pénzt három leány hozta.
30
Másszor sem sajnálta ugyan ő felsége Adakozni bőven, Isten-dicsőségre: De most adományit kétszerezve adja, Hogy istennél inkább légyen foganatja. Klastrom emelkedik, fényes templom épül; Ne kiméljék, ugymond; telik az övébűl, Jut belőle minden papnak és barátnak; Az Isten szolgái szűk időt nem látnak.
31
De mikor bevonul éji rejtekébe, Nem hagyja nyugodni véres multak képe: Ősz férfi vonaglik ágykárpitja megett S haldokolva hörgi: „gyermekért gyermeket!” Zács Felicián az; követi családja, Őket hosszu sorral a királyné látja; Szomorú az eset, miről egy időben Így zendült az ének lantban, hegedőben:
Zács Klára nótája
1
Királyasszony kertje Kivirult hajnalra; Fehér rózsa, piros rózsa... Szőke leány, barna.
2
„Királyasszony néném! Az egekre kérném: Azt a rózsát, pirosrózsát Hajh, be szeretném én!
3
„Beteg vagyok érte, Szivdobogást érzek: Ha meghalok, egy virágnak A halottja lészek!”



570
4
„Jaj, öcsém Kázmér! Azt nem adom százér’ Menj! haragszom... nem szégyelled?... Félek bizony gyász ér.
5
„Sietős az utam Reggeli templomra; Ha beteg vagy hát fekügy’ le Bársony pamlagomra.”
6
Megyen a királyné Megyen a templomba; Szép virágok, deli szűzek Mind követik nyomba.
7
Könyörögne, - nem tud, Nem tud imádkozni: Olvasóját honn feledé: Ki megyen elhozni?
8
„Eredj fiam, Klára! Hamar, édes lyányom! Megtalálod a térdeplőn, Ha nem a diványon.”
9
Keresi a Klára Mégsem akad rája: Királyasszony a templomban Oly nehezen várja.
10
Keresi a Klára Teljes egy órája: Királyasszony a templomban De hiába várja!
11
Vissza se’ ment többé Szűz leányok közzé: Inkább menne temetőbe, A halottak közzé.



571
12
Inkább temetőbe A fekete földbe, Mint ama nagy palotába, Ősz atyja elébe.
13
„Hajh, lányom, lányom! Mi bajodat látom? Jöszte, borulj az ölemre, Mondd el, édes lyányom.”
14
„Jaj, atyám! nem, nem... Jaj, hova kell lennem! Hadd ölelem lábad porát Taposs agyon engem! -”
15
Harangoznak délre, Udvari ebédre; Akkor mene Felicián A király elébe.
16
A király elébe, De nem az ebédre: Rettenetes, bosszuálló Kardja volt kezébe.
17
„Életed a lyányért, Erzsébet királyné!” Jó szerencse, hogy megváltja Gyönge négy ujjáért.
18
„Gyermekemért gyermek! Lajos, Endre halj meg!” Jó szerencse, hogy Gyulafi Rohan a fegyvernek.
19
„Hamar, a gazembert... Fiaim... Cselényi!...” Ott levágták Feliciánt A király cselédi.



572
20
„Véres az ujjad, Nem vérzik hiába: Mit kivánsz most, én királynőm! Fájdalom dijába?”
21
„Mutató ujjamért Szép hajadon lányát: Nagy ujjamér’ legény fia Borzasztó halálát:
22
„A más kettőér’ Veje, lánya végét Piros vérem hullásáér’ Minden nemzetségét! -”
23
Rossz időket érünk, Rossz csillagok járnak: Isten ója nagy csapástul Mi magyar hazánkat.
32
Ily szomoru eset a Feliciáné; E miatt nem nyugszik Erzsébet királyné, Hogy szörnyű halált halt kedves fia Endre: Csak egyéb csapás is ne követné rendre! De Lajos - ártatlan imez átkos tettben Vala bosszuálló kemény készületben; A nemesség is már dandárjait hozta, Ezrivel, vagy amint fel volt rájok osztva.
33
Most a kopasz róna Rákoson virágzik, Most buborékot hány: sátortól nem látszik; Most lobog a zászló ezerféle szinben, Rajlik a vidor nép, csillog-villog minden. Messze a mezőnek fakó meze füstöl, Porfelleg verődik, melyben a ló prüszköl, Egy út az egész táj; a csapatok gyülnek, Mint villámló felhők, mind össze vegyülnek.



573
34
Oh, ha gyenge tollam méltó lenne rátok, Lajoshoz sereglő régi nagy családok Összefoghatnálak egy bűbájos körben, Hol magát az utód lássa, mint tükörben! De sem a képírót süker nem biztatja, Sem az idő és hely mostan ki nem adja; Elég lesz futólag nevek említése Mint föcskének vízen szárnya legyintése.
35
Ott lebeg a Laczfi hószínű sárkánya, Messze kis Erdélyből hozta ezüst szárnya, Maga István vajda feje a csapatnak, Fiai, testvéri tőle nem maradnak; Mint egy büszke folyam kisérőit vonja, Követé a nagy hőst sok vitéz rokonja: Laczfi Endre, Miklós, Pál, Mihály testvérek, Osztályosi Apor László nagy nevének.
36
Ő az, István vajda, koronás Erdélyé, Kit Lajos e hadban teve fővezérré: Nem ifju’, nem is vén: haja vegyes ősszel, Barna férfierő tiszta ezüst ésszel; Bölcs vezér, tanács, - de bátor kemény harcfi, Példabeszéddé vált: „ez második Laczfi!” Így szokás nagyitva hímet varrni róla, Nem szokás azonban venni szórul-szóra.
37
Ott van a hű Miklós, a bátor Gyeleti, Zászlóját az öccse, két fia követi; Paizsán a címer négyfelé van osztva: Két mezője gyászos, kettő fehér, puszta. Mit jelent e gyász szin? mi értelme ennek? Ember! a sors ujját mondod véletlennek: Két mező fekete, ugyanannyi tiszta: E négy bajnok közül kettő nem tér vissza.
38
Ott van a Geréni s Homonnai Druget, Nádor öccse, Miklós, vezeti ezeket; Olasz vér, de vegyült magyar anyatéjjel, Lobogója diszlik a hét seregéllyel. Távolabb csoportoz Budaméri Konya,



574
A Szécsényi törzsnek igaz vérrokona,Címere jelenti: az oroszlán rajta Kisded keresztjével, hogy Szécsényi fajta.
39
Hozza Bánfi büszkén busa ökre szarvát, Miklós, fia bánnak, maga is bán, horvát. Andrási Temesből már ott vala szinte, Zászlaján egy kardos, páncélos levente: Andorás az, kitől származik a család, Hirdeti a címer ennek viadalát Akkor, hogy fejére szálla Szent-Istvánnak Az első korona, az első királynak.
40
Ünnepel Esztergom, mint a haza szíve, Ott az ország nagyja és a külföld színe: Papi és világi, fejedelmi vendég, Kemény láncsatörő, bajvivó leventék; Az nap örömére víttanak egymással Egy idegen bajnok székely Andorással, Ki fejét amannak vállastul leszelte; Címerét Istvántól nem hiába nyerte.
41
Ott lebeg továbbá Drágfi vasmacskája; A Nádasdi nádja, fekete kacsája; Ott a csuda címer, melyet ama gazdag Bebek István és György, Dancs fiai hoztak. Jól juhászkodott ám ősapja ezeknek, Hol Sajó vizével összefoly a Csetnek: Tündér-adta kincsből raka hét szép várat; Címerén a tündér, csuda nemű állat.
42
Messziről mutatja Lukácsot, Bertalant Fekete mezőben három fehér galand, Hogy ők ama híres nagy Héderváriak, Kont Miklóssal vérént való atyafiak. De Ugrin fiának, mert ez már Ujlaki, Paizsán keresztbe folynak két szalagi, Melyet a koronás, szárnyas angyal őriz; Törzs apja ez ágnak Hédervári Lőrinc.



575
43
Hozza Szécsi Miklós a maga dandárját, Két fejü nagy sassa teregeti szárnyát; Vele bajnok öccse, az ifju Ivánka, Ivánka, az ifju, Vas megye virága. Ennek javas-asszony megmondta előre, Hogy aráját hazaviszi esztendőre, Csak „ki lóval nem bir, az hadd járjon gyalog” Gondolá a vitéz: nagyon rendes dolog!
44
Hegyezi saskörmét Kanizsai János, Fekete félszárnya vérmezőben szálldos, A Rozgonyi féniksz fürödik tollában, Draskovicsén két sas, két nagy grifmadár van. E zászlós urakkal sok nemes dalia Összegyűlt sok régi nagy nemzetség fia: Csapi, Guthi, Kemény jelesebb közűle S két Forgács fiu, kit Bebek Anna szűle.
45
Pajzsukon a szép szűz, tengerhab leánya, Szőke aranyhajnál nincs egyéb ruhája, Mosolyog az ajka, rózsabimbó melle, Csak festés különben, hát minek szégyellne. Mégis aki látja, nézi elevennek, Ha leány, elfordul; ifju örvend ennek: Szeme egy két percig rajtavesz a képen:Forgács Andor kapta; elmondom, miképen.
46
Omlik a tatár nyil felhőszakadása, Messzeföldre hallik jégeső zugása, A Sajó ut nélkül tántorog, mint részeg; Vérökkel itatják jó magyar vitézek. Vérbe alkonyult le a nap is Muhinál, Veszve, veszve minden! Béla fut, a király; Futtában két Forgács födözi testével, Andor, az ifjabbik, Tamás elestével.
47
S már nem biztos vára: Znió avagy Gimes, Tovább a királlyal fut az ifju nemes, Távol Adriába, tenger szigetjére, Hol, mint vert vad, Béla megpihenhet végre. Ott egy nap az ifju hogy a parton járna,



576
Ime! zátonyon ül tenger szép leánya: Nagy haját fésülte, - arany tündöklésü Hajából arany port szikráztat a fésü.
48
Hattyuingét Forgács amidőn meglelte, Neki sem kellett több, hamar felölelte; Megijedt a habok Tündér-Ilonája, Hogy idegen kézben hattyúi ruhája; Kérte, adja vissza, nagyon szépen kérte; „Jól van - mondta Forgács - ha megcsókolsz érte!” „Nem, halandó, azt nem! jobbat teszek annál, Egy tündéri csóktul menten elhervadnál.
49
„Nem, halandó, azt nem. De ha tudni vágyol, Mit rejt a jövendő, ez a sűrű fátyol: Ám halljad.” Azonban, övig a kékellő Vizben, közelebb jött s igy dalolt a sellő:88 „Egy fiatal fának látom karcsu törzsét, Melyet annyi század vihara sem tör szét, Inkább lombosítja minden ujabb tavasz: Örvendj ifju ember: te vagy az, te vagy az!
50
„Nőni fog családod fényben és hirnévben, Gyökere izmosul királyi hűségben, Valameddig Árpád fejedelmi vérit - Talán nem sokára - sirba nem kisérik: Akkor uj király fog érkezni habomon S fölemeli székét az előbbi romon: Lajos, Lajos, Lajos lészen fia ennek, Kit nevez a magyar nagynak, egyetlennek.
51
„Negyven év forog le, majdnem egy fél század Hogy ő sirba viszí a királyi házat: Haj! mert e családon vér nehezül s átok, Melyet a leányán teljesedni látok. Forgács lészen az is, Forgács, ki megója, Nehogy bitang kézre jusson árva trónja... Hiába, hiába. Sulyos a vér-átok... Zavarodik a viz: zagyva képet látok.”
88 Vizitündérek régi neve. A. J.



577
52
Így tovább is zengne vizi leány dalja; Hanem a vitéz azt már tovább nem hallja: Lebocsátá lankadt tetemit a fűre S elaludt, mint a tej, szépen ahogy űle. Most a lyány kiszállott - nem habozás nélkül, Mert igen szégyellé az alvó vitéztül, Hattyuingét hamar szűz testére ölté, Szárnya csattogása Andort is felkölté.
53
Mohón kapott Forgács a szép sellő után, Mintha álom után... hiu szellő után... Soká még a parton tünelődve jára, Majd iratta képét őse paizsára. Örömest engedte azt viselni Béla Mindenütt, hol később megfordult acéla: Hadban, öklelésen, párbajon, vagy tornán; Sátoron, pecséten, zászlón, sirja ormán.
54
Most utódja Miklós, vele öccse András, Viselé a címert, két fiatal Forgács. Berényi pedig jött fürge mókusával, Révai tátongó fene farkasával. Sárkányfogakat hoz Báthori, Zokoli, Butkai s ahányan e törzs vérrokoni; Csáki fölismerszett véres emberfőrül, Loránd fia Loránd fakadó fatőrül.
55
Hozza homály ökrét kék mezőn Balassa, Zászlós Frangyepánnak röpül tarka sassa, Garai kigyója mérgesen növekszik, Ama Betlenével szinte már vetekszik. Egyszerű a Zudár sejtes ablak-olma, Mellyeszti galambját a Telegdi solyma; Nádasdi rucája Gersei-Petőnek E két nemes ágat hirdeti egy tőnek.
56
Hát még ama nyilas Bocskai oroszlány! A Majtényi teve, a Viczai sas-szárny! Büdi bujdosója, a Csetneki halak! Kisvárdai kigyó, mely farkába harap! Mondjam-e Szentgyörgyi zászlaját, csillagját?



578
Apafi szőllőjét, kardra szúrt sisakját? A Dersfi oroszlánt? a Szirmai rákot? A Rajcsányi medvét?... az egész világot?...
57
Ki győzné ezeket venni laistromba, Hogy a dal szövése ne legyen goromba? Nagy erdő ez együtt: ennyi sok családfa Viruló díszében mind egyszerre látva! Emez fiatal még; az terepély immár, Sudarán sas fészkel, barna felleg himbál; Csonkitva, lenyesve hajt amaz uj ágat: Mai nap is élő, számos unokákat.
58
De ti, kiknek ősét a dal édes gondja, Nem hizelgő verssel koszorúba fonja: Felhat-e hozzátok az egyszerü ének Egyszerű kebléből a nép emberének?! Vagy hazai dalra fületek már gyenge, S nem halljátok, ámbár neveteket zöngje?!... Sir a lélek bennem, - és a mai kortul Vigaszképen a mult dicsőséghez fordul.
59
Ott van ami csillog, ott van ami ékszer, Mit csak a szem láthat s nem láthat elégszer; Ott hányja virágát mindenik nemzetség, Kitesz a hazáért a magyar nemesség: Maga, lova fényes; paripája kényes, Arábia szülte vagy tatár vadménes; Nem sok a gyalog szám; többnyire lovas had Kiféle? miféle? címerén olvashadd.
60
De a vármegyékből szinte sok jó láncsa Gyűle gyalogszerrel, hogy Nápolyt meglássa: Itt is, ott is mozog, hullámzik egy csapat, Mint nagy szél-vetés, ha szélben árad s apad. Ezek nem címerrel, bokrodzó sisakkal Jöttek suta fővel, egyszerű sipakkal, De azért kemény nép: szivök mind huszári: Nem tehetnek róla, hogy gyalog kell járni.



579
61
Ti is feljövétek barna kunok, jászok, Szemes, ügyes, virgonc, nyilvető ijászok, Vagy nehéz ostromban faltörő bakosok, Midőn öklelőznek a várdöntő kosok. Lajos e hadakkal maga tábort járat, Legelébb talpon van, legutószor fárad, Egész nap zavarja, futtatja seregét, Porolván a puszta kopott köpönyegét.
62
Hej, micsoda szörnyü óriás madár ez! Roppant szárnyaival csak a földön jár ez, Kiteríti néha, mint valami héja, Mérföldet kanyargat egyszeri karéja, Majd meg’ összecsapja, mint a könnyü fecske, Ugy búvik előre hosszu, vékony teste: Kanyarodik, szélt vesz, ritkul, összeforrad - Mintha egy élőtest voln’ az egész sor had.
63
Mintha egy élőtest: földön csuszó sárkány... Mintha bárányfelleg, szines szép szivárvány; Lendül a sok zászló maga-fogta szélben, Majd egymás után, majd ezer is egy szélben. Sárga lován Lajos maga ugy cikázik, Mint midőn a gyermek tükörfénnyel játszik, Futkos a had előtt, mint egy futó csillag, Ragyogó sisakján hosszan úszó tollak.
64
De, izzó nap után, mikor a lég enyhül, A vitéz is fárad, meg a ló is renyhül, Vissza, sátraikhoz, vidám lakomára Széled a poros nép, a lihegő pára. Füst-bokrétát tesz föl valamennyi sátor, Majd egy-egy tüzfény is megjelenni bátor; Kuncsorgó juhász nép, támogatva botját, Messzünnen irígyli ezek állapotját.
65
Így az egész tábor indulásra készen Együtt vala Pestnél, a rákosi részen; Csak Toldi hiányzik, csak ő marad vissza, Édes szerelemnek kóstolóját issza; Béke van szivében, most először, béke;



580
Felejti ha-óta Rozgonyi vendége, Az egész hó egy nap és e nap egy óra... Nincs is az időnek ottan mutatója!
66
Sőt az éj meg a nap sem tesz különbséget: Ébrenlét? vagy álom? sző csupán egy véget: Akkor is ott járnak egymás deli karján, Illatozó kertben fűzes Tisza partján... Mit beszéltek annyit, ti susogó lombok? Miér’ búgtok össze, ti páros galambok? Hab, hab után, mér’ futsz örök vágyódással?... Így álmodtak össze, gondolom, egymással.
67
Hanem, előbb hogysem életét megkötni, Toldi a harc gondját el akarta vetni, Az utolsó harcét, míg foly élte hossza: Nincs eset azontul, hogy szivét megossza: Élni fog magának, élni Piroskának, Élni... azt nem mondja tovább a leánynak; Egész élte sorját hosszan elrendezte, Mikor együtt voltak az utolsó este.
68
Hogy aztán a hajnal tetszett indulóra, Megállt jegyesével a leány egy szóra, Azaz el se hagynák azt az egy szót soha, De nyerít a Miklós nyughatatlan lova. „Paripám nyergelve, lábam a kengyelbe’ Isten veled atyám és szivem szerelme!” „Áldjon meg az Isten, kedves fiam téged: De várd meg legalább a kenyérebédet.”
69
Megfogadta Miklós, elkelt az ebéd is, Beszéltek, beszéltek: több volt hátra mégis; Jött azonban Toldi fegyveres szolgája Hogy nem áll a Pirkó, a földet kapálja. „Paripám nyergelve, lábam a kengyelbe’ Isten veled atyám, és szivem szerelme!...” „Áldjon meg az Isten, kedves fiam téged: De várd meg legalább a déli ebédet.”



581
70
Megvárta, megevék azt is együtt délben, Jó-soká maradt még Toldi menő-félben: Ehol jő azonban a fegyveres szolga: Nem kell-e bekötni a lovat az ólba? „Paripám nyergelve, lábam a kengyelbe’ Megyek édes atyám és szivem szerelme!...” „Hordozzon az Isten, jó fiú, de már ma Ugyan hova mennél, ilyen éjszakára?”
71
„Este vagy éjszaka: tőle nem irtódzom; Hova, merre megyek? az is az én dolgom; De tovább sehogy sincs maradásom itten, Hogy eddig maradjak, bizony azt se hittem. Isten hozzád szívem édes szép szerelme! Addsza kicsi kezed, borulj az ölemre: Hadd szakasztok rózsát gyönge rózsafádról Egy csókot az utra, piros két orcádról.”
72
Elcsattant az a csók, nem is egyszer pedig, Mint a földi eper csattan, mikor szedik; Rövid vége lett a hosszu búcsuzásnak; Nem is integettek messziről egymásnak; Jó Toldi csakhamar lovára felűle, Szeméből valamit lopva kitörűle; Sarkantyúzza lovát, szintugy vérzik belé... „Co fel, jó paripám, szülő-helyem felé!”
73
Vele lakott másszor édes anyja Budán, De haza sovárgott, hazament azután, Nehogy elpusztuljon gazdaság és hajlék, Amint György fiának halomása hallék. Mert nem ada Isten hosszu éltet annak, Juttatá fogára erdei nagy vadnak; Toldiné fogta fel árva kis leányát, Fölnevelte szépen kedves unokáját.
74
Hej! nem is álmodta a nemzetes asszony, Hogy neki az a nap oly örömet hozzon. Ablakában ül, de onnan keveset lát, Mindössze az udvart, meg az apró marhát: Mert ugy volt a jámbor ösi ház kiszabva;



582
És ugy látta jónak aki helybehagyta, Hogy ne kandikáljon országba-világba: Nézzen, mint igaz bölcs csak önön-magába.
75
Most az öreg asszony lódobogást hallott; Szivébe azonnal gyors öröm nyilallott: „Jaj! Miklós...” kiáltja és szalad elébe; Nem leli a rostély nyitját hevenyébe. Szép Etelke pedig; Toldi György leánya; Mielőtt a kapun befordulna bátyja, Fut elébe, fut, fut; kengyelébe pattan; Csókja, mint egy ostor, oly nagyokat csattan.
76
Hagyta hugát Miklós játszani Pirkóval; Maga édes anyját köszöntötte szóval, Megcsókolta előbb halvány szép homlokán, Addig föl se ment a lépcső három fokán; Mikor pedig fenn volt lehajlék hozzája, Megfogá a kezét, reáforrott szája; Édes anyja, szegény! kivül a ruháján Csókolgatta fiát, verő szive táján.
77
Akkor a szobába mentek együtt karon Mondanom se kell, hogy lett nagy lakodalom, Dehogy lelte helyét Miklósnak az anyja! Cselédnek is állott pince, kamra, konyha. Bence, a vén Bence volt a pincemester, Ki is tört belőle, hogy ő arra nagy szer. Ugy járt, ha borér’ ment, hogy ne kelljen várni, S ugy hozott, hogy kétszer ne kellessék járni.
78
De maga korán sem ivott azér’ sokat, Forgatván fejében apai gondokat; Ivott ő, mint szokta sziv-vidámság végett, Vagy midőn kinálni kelle a vendéget. Hanem, mikor látta, hogy nincs semmi hiány, Enni már vagy inni egy cseléd sem kiván: Szólott a fiának, egy szálas legénynek S ketten a szobába Toldihoz menének.



583
79
Ott elkezdi Bence: „M’óta t’om az eszem, Kenyerem ettől az öreg háztól eszem; Rossz kis sückő voltam, annyi mint az öklöm, Hogy a toldi pusztán szántottunk hat ökrön. Én ökröt vezettem, éd’s apám az ekét... De minek kerítek ilyen nagy fenekét!... Hej! micsoda termés lett abban a földben! Eddig ért, uram, ni! másik esztendőben.
80
„Még akkor boldogult apám uram is élt, Csakugyan Bencének hítták ő kigyelmét, Én is, hogy fiam lett, (látom, a bolondok Cifra neven kapnak) - Bence legyen! mondok. Nagy fiu, ehol van! Jöszte, szógám elébb: Szégyellős egy kissé, mint fiatal cseléd. Hej! vitéz nagy uram, jut-e még eszébe Mikor együtt mentünk a király elébe?
81
„Jóval ifjabb volt még kelmed a fiamnál, Hanem szálasabb is, izmosabb is annál; Hányszor emlegettük azelőtt: no ebből (Kelmedet értettük) ember lesz, ha megnől. Biztattam is, menjen katonának, vagy mi; De az édes anyját nem akarta hagyni: Pedig, lám no! milyen ember vált belőle, Kit nem egyszer kétszer mondtam én előre.
82
„Ezt a rossz fiut is nem t’om én, mi lelte, Katonának vágyik, vagy mi az eblelke! Azt izéli mindég: nem leszek én paraszt, Nem én, apám uram, elszököm ha maraszt. Itt van, nagy jó uram, azér’ hoztam elő, Legyen kelmed hozzá igaz gondviselő, Apja helyen apja, vezető vezére: Isten is megáldja kegyelmedet érte!”
83
Nevetett Miklós az együgyű beszéden, Forgatá egyszersmind a dolgot eszében: Elvigye-e Bencét, vagy itthon marassza? Melyikben lesz annak idővel is haszna? Etelke azonban egy asztali késsel



584
Lovaggá ütötte három kis ütéssel, S kitörvén a kedve hangos hahotába, Bevonszolta Bencét az oldalszobába.
84
Ott egy régi szekrény poros zege-zugát Felhányva, kiszede holmi ócska ruhát, Amelyeket Toldi már annak előtte Régen elhajított, mivelhogy kinőtte. Etelke azokból egynéhány darabot, Egész öltőbelit összeválogatott, S od’ adá Bencének, ingyen ajándékba, Hogy tanuljon belé, vegye is fel még ma.
85
Ezalatt elmondá Toldi az anyjának Hogy jutott kezéhez a szép úri lánynak, Mutatá a gyűrűt, melyet hoza jegybe, Háború végével kelnek, ugymond, egybe. „Akkor, édes anyám - no hiszen meglátod Akkor nem futok én országot, világot, Nem kószálok hadba, hanem együtt élünk, Az én gyöngy galambom, Piroskám is vélünk!”
86
Sírt, nevetett anyja, mikor ezt meghallá, Szíve az örömet nem várta, sokallá; Elpirult, tüzes lett halvány arculatja, Elpirítá benső titkos gondolatja: Előtte fia még mind a régi gyermek: Oly furcsán esett most képzelni embernek, Házasult embernek... képzelni továbbat Göndörhaju, fürge, játszi unokákat.
87
Hányszor mondatá el, kérdezé ki ujra! Nem maradt szó nélkül egy legkisebb ujja: Karcsu-e, magas-e, barna-e, vagy szőke? Fehér-e, piros-e, vagy milyen a képe? Haja, szemöldöke, szeme, szempillája? Ajaki, beszéde, lábai, ruhája?... Felelni se győzne Miklós annyit neki, Ha oly jól nem esnék, mikor emlegeti.



585
88
S jaj lett volna szegény Piroskának dolga, Ha, míg emlegették, folyvást csuklott volna! Most azonban félbehagyták a beszédet, Mert az ifju Bence a szobába lépett. Kard veri a combját, a nyakában mente, Ki van csipve rútul, mint bármely levente, Megáll egyenesen, mint egy mutatófa, S rövid habozással imígy kezd a szóba:
89
„Vitézlő nagy uram, szépen megkövetem, Egy páncélos bajnok, úgy látom idegen, Künn az ajtó előtt kigyelmedet várja, Hogy vele megvíjon életre-halálra.” Toldinak se’ kell több: „hogyan, a patvarba!” Felszökik sebesen, szalad a pitvarba, Hát csakugyan ott áll a sisakos vitéz Kivül a tornácon, vele megvíni kész.
90
Toldi a fegyverről nyomba’ megismerte, Látja, hogy az nem más, mint huga, Etelke, Iszonyu láncsáját bal kezében tartja, Mig a jobb kezében villog széles kardja. De Miklós a szemét összerántja vadul, Felgyűri az ingét, karja kiszabadul, Rohan puszta kézzel: megszalad az ellen, Hármat lép s elesik a nehéz fegyverben.
91
„Ugy kell! eben esett, kőszülötte lyánya!” Kiált és odafut Toldiné, mert szánja, Fölemeli szépen, tizszer is megkérdve Nem fáj-e valahol? könyöke, vagy térde? Semmi baj! de van ám tréfaszó, nevetség, Van, mivel egymás közt eltöltni az estét, Mignem aztán Miklós tréfa közé fonta Amit Tar Lőrincnek komoly céllal monda.89
89 T. i. hogy a hugát neki adja. A. J.



586
92
Elkezdi barátját dicsérni, de nagyon, Kétszer is mond egyet inkább, mint elhagyjon: Mily eszes, mily józan, mily szelid, hű, derék, Gondolá Etelka: jól van, de már elég! Vállhegyen bátyjára hamisan pillantott, Felkapá az ágyról a pihenő lantot, Busa szemöldökét ráncolva keményen, Tiszta, erős hangja így csendüle mélyen:
1
A mi lyányunk nem eladó, Büszke, dacos, válogató; Jobbra-balra pillogató; De a szive szinmutató: Nem eladó.
2
Szeme nyájas, szava édes, Maga tetszős, bár negédes; Rád tekinthet, mosolyoghat: De azért, hogy tőrbe foghadd Nagyon kétes.
3
Hej! pünkösdi kis királyné: Rózsa vagy-é, tulipán-é? Rózsa vagyok, szúró tüske, Tulipánsziv nem oly büszke Mint a lyányé.
4
Jár utána gazdag fösvény, Nagy szerencse! fele köszvény; Jár szegényes, az nem kényes, Majd megeszi olyan... éhes; Ott az ösvény!
5
A deák ül könyve mellett, Ugy bötűzi a szerelmet, Lám az apród, ha nem ül is, Százat szeret könyvnekűl is! Odább kelhet.



587
6
Özvegy ember csak hitvány bor, Ecet ami azután forr; Légy derék bár: kell ám fő is, Légy szelid s hű: ámde hő is, Szegény jámbor!
7
Hát te páncél? párducmente? Van-e benned jó levente? Jaj, ha volna, mint szeretném! Ezer közül szemen szedném, Ha lehetne.
8
Egy van olyan, az egyetlen, Messze, messze... bár mellettem; Könnyű nézni, megölelni, De szeretni, párját lelni... Lehetetlen!
93
Igy ez abban elmult. Így egész éjfélig Nyájason az időt hamar elbeszélik; Édes övéi közt enyhül Toldi gondja S egy hizelgő álom Piroskához vonja. De korán a hajnal ébren leli másnap, Búcsut véve, indul messze utazásnak; Követi sok »áldás«, ezer »jó szerencse«. Utána poroszkál ázott szemmel Bence.
Negyedik ének
,Rettenetes haddal ezentől induljunk. .................................... Vala okossága az tisztes asszonynak.’
Ilosvai
1
Kont Miklós azonban, előhad vezére, Sok országon átal a Rontóhoz ére; Ott erős táborba vonta össze sergét, Hogy a nyűgös útnak kipihenje terhét. Messzelátó halmon sátorát emelé, Honnan a kilátás szép volt mindenfelé: Nyúgaton a kéklő hegylánc koszorúzta, Keleten a tenger, e nagy vízi puszta.



588
2
Első gondja volt, hogy sátora elébe Árbocfát emeljen fürge ácsok népe; Azután a roppant uj zászlót kibonták S kötelen a magas ösztörűre vonták; Fekete a zászló; de a gyászos falra90 Selyem, arany, ezüst fonállal kivarrva Endre sorsát himzék négy rendbeli képen, Halhatatlan rege! te mondd el, miképen.
3
Mindjárt a legelső: vén királyt ábrázol, Róbert az, ki Nápoly trónján üle másszor, Most halálos ágyban a mester himezte Halál árnyékával véknyan befedezte. Ágya zsámolyán két gyermek-ifju térdel: Unokája volt ez, Johanna, Endrével; Összeadja gyenge kezöket, - felettök Koronáját tartja fényes arcu püspök.
4
Másik kép Johannát ábrázolja szinte: Felnőtt már, nagyobb, szebb, mint volt eleinte; Keble, ajka duzzad, égnek pillantási, Különben azok, de merészbek, vonási. Ül királyi székben, koronája ragyog, Mellette, mögötte csinos olasz nagyok; Endre, mint egy szolga, külön a csoporttul Sötétebb orcával az árnyékba fordul.
5
Majd a harmadik kép egy homályos pitvar, Benne mécsvilág, mint hold körül az udvar; Ottan látni Endrét, háló kantusában; Négy-öt álarcossal izzadni tusában: Egyet már letipra, egy őt fogja hátul, Nem messze Johanna nyíló ajtajátul, Látni a nyilásban lengő éji burkot S a fejér kezet, mely odanyujt egy... hurkot!
90 Fala, kelmének: alapszíne (Boden). A. J.



589
6
Kert a negyedik rajz: telihold sugára Ömlik, árnyas nagy fák közül, egy tisztásra; Öreg asszony űl ott, arcredői mélyen Sötétellnek, amint hajol a holdfényen. Ölében az Endre puffadt képe kékül, Tagjai szétlógván összetartás nélkül, Nagy szemét befogja hű dajka Izolda És ápolja... hej, nem mint egykor apolta!
7
Mindezt a királyné szűzei ekképen Hímzék a selyemre, négy mesteri képen: Sem a holton élő, sem az élőn holt tag, Minden íz, hajlás, úgy eltanálva voltak. Nézte a sokaság, nézte körbe állván, Mikor a nagy zászló felsuhant a szálfán, S mint egy szél-lökés, ha erdőn végig robban, Jajdult végig egy szó a vitéz sorokban.
8
És mint barna felleg; amely vésszel terhes, (Retteg attól a nép, tudja, mily keserves), Lenge már a zászló, Nápoly határszélén, Futott az ijedt hír, szörnyeket beszélvén: Járnak országszerte vészkiáltó hangok, Van imádság, van bőjt, zúgnak a harangok, Hogy Isten ne hagyja hívei romlását, Fordítsa el róluk váratlan csapását.
9
Ám de hős Durazzo, mint egy pártos szellem, Bujtogat Johanna királysága ellen, Amióta hugát tőle megtagadta, Máriát, a szépet, őhozzá nem adta. Akkor irt Lajosnak, bosszusággal telve, Azóta se nyugszik megbántott szerelme: Öregbíti pártját, kastélyról kastélyra, S beszél az urakhoz, amint hozza célja.
10
Némelyikhez igy szólt: „Vajmi nagy bolondság Hogy a más büneért a mi vérünk ontsák! Oka vagyunk-é mi, hogy elvesze rútul Szegény ifju Endre, udvari boszútul? Most valaki bűnét kardunk támogassa?



590
Ha evett, igyék rá; ha vetett, arassa! Ne várjuk, hogy Lajos egyért az egészen Töltse ki haragját: mi legyünk jobb részen.”
11
Másokat igy rémít: „talán e maroknyi Néppel mi Lajosra kardot merjünk fogni? Talán annyi úr ő, mint felénk akárhány, Hogy reggeltül estig átmehetsz határán? Nagy földön parancsol, tíz nagy ország felett, Őt tiszteli nyúgat, tőle retteg kelet, Császárok, királyok mind járnak kedvében; Hanem én minden jót ígérek nevében.”
12
Van kihez így fordul: „Nem idegen zsarnok Vitéz fejedelme a vitéz magyarnak, Mert Károly, (nagyatyám... de egyébiránt a Nem tartozik ide), Károly, ama Sánta, Fogván gyeplőjét a nápolyi kormánynak, Nőül birta lyányát a magyar Istvánnak: Így ezen királyi törzs két ágat hajta S mai nap két fényes korona függ rajta.
13
„Róbert lőn egyik sarj, és Johanna íme, Leányágra jutván a királyság címe; Másik ott tenyész, hol eget ér a Kárpát, Mióta fi-ágon nincsen többé Árpád. Károly volt az első, magyarok királya, Mint ama Sántának édes unokája; Most fia országol, fia Lajos ennek: Ki mondja bitornak? ki még idegennek?”
14
Olykor ígyen ejt szót: „no bizony, Lajosnak Célja is uralma négy vagy öt városnak! Nem akar hóditni földet és országot, Nem kiván egyebet, csak az igazságot: Endre fia, Martell, a csecsemő árva, Lép, ha majdan felnő, anyja trónusára; Addig kormányzó lesz, akit Lajos rendel, Te, vagy én, vagy ilyes magunkféle ember.”



591
15
De, kivel tanácsát közöli meghitten, Annak igy szól: „rajta! az alkalom itten! Tagadom, hogy bárki olyan közel állna Nagyatyám székéhez több jogot formálna. Negyed iz Johanna, Lajos negyed szintén, Unoka szülötte, nem unoka, mint én; Hanem azért bizzunk, reméljünk Lajosban, Tán mienk lesz a hal majd e zavarosban.”
16
Így hiteget, mondom, Károly, a Durazzó, S a nemes uraknál könnyen fogan a szó, Mert az udvar szennyét már nehezen tűrik, Hazájuk romlását mélyen keserűlik Szemetjét az ország az udvarba dobja, Otthon zsémbel, sohajt, sir a nemzet jobbja! Nincs egyéb választás, mint odvába búni, S meghalni, vagy pártos kigyókövet fúni.
17
S már az elhintett mag fejét hányja szerte, A rejtett lázongás zászlait emelte; Királyné hüségét felmondák vazalli,91 Legelőbb is ama vitéz főur Lalli, Bérces Akvilában, hegynek közepette Lalli kapitány a parancsot vezette, Most a magyar zászlót a szélnek röpité: Nyájas szóval erről Kontot értesité.
18
Így több város is. De Johanna királyné, - Világ szép asszonya - most ő a világé! Egy napig sem hordta megölt férje gyászát, Tomboló vigasság tölti özvegy házát; Szolgája csupán ott a nappal az éjnek, Örök tervezője titkos bűnös kéjnek, És az éj, mint álarc, mint ingerlő fátyol, Csak annyit takar, hogy többre-többre vágyol.
91 Jelent főurat vagy fejedelmet, ki birtokát valamely hatalmastól nyerte hűbérül. A. J.



592
19
Tüzes nyári nap volt, melyen izzó, rekedt Hőség lázasztá a fiatal ereket. Csillapítva jeges csemegével, borral, Mely egy percre hűsít, de azután forral, Égető a napfény, rekkenő az árnyék, Fényes fátyolköddel volt fedve a tájék, Fű, fa, virág fonnyadt, - elalélva várta Míg fejét a láng nap a tengerbe mártja.
20
Végre a nagy tűz test, pirosan, kereken Megkettőzte magát nyugati vizeken, Biborszinre festé a habot sugára, Bámulván a világ legszebb városára: Ott pihent a vízen a tündéri Nápoly, Melyet a ringó hab, mint hű dajka ápol, Tornyai, árboci, kertjei félkörben Csüngöttek alá, a tiszta, mély tengerben.
21
Majd a nyilt tornácok, a királyi kertek Estve a tengerről könnyü szellőt nyertek, Mely a fasorokat legyezé futtában, S fürdött a virágok fűszer-illatában; Meglopá a citront, a narancsok fáit, Jószagot lehellő, dús aranyalmáit, És lerészegítvén annyi édes pára, Többé a nagy kertnek nem lele nyitjára.



593
A FÖLDRENGÉS
(V. ö. Toldi szerelme, XII. ének. 25-27. versszak)
1853-1855
............................... De ime! az ég föld hirtelen feltámad: Az ég alkotmánya össze akar dőlni, Majd a földet érik iszonyú felhői; Nem szél fú... torony, ház reng belé s megszakad; Nem eső esik, mert minden csöpp egy patak.
Egybefoly a dörgés; csattog szakadatlan, Villámlástól az ég egy pokoli katlan, Fellázad a tenger, messze, nagy mélyen be, Nyomúl a szárazra, a folyókkal szembe. Visszafut a folyam, vissza kútfejébe, Rejtőzni akarván anyja kebelébe, Vagy szélt vesz a síkon, hogy ne érjék utól, Kergetve a tenger zúgó habjaitól.
Sehol sincs maradás. A hajósok népe Hajótörést szenved a kikötő révbe’, Testeik a parton szétszórva hevernek, Hol jajgatva futkos férfi, asszony, gyermek. Hullámzik a tenger, hullámzik a föld is, Dagadni, sülyedni látjuk a mezőt is, Szédül aki rálép. Ugy teszen, ugy látszik, Mint mikor a gyermek jégen hajlókázik.
Recsegő házából a népség kiszalad. Oltalmat keres a háborús ég alatt, A városbeli fut a szabad mezőre, Nehogy egész házsor a nyakába dőlne, S a mezei ember fut a város felé, Nehogy meghasadván a sik föld lenyelné, Mert sok helyen a föld megreped és égő Gyomrából, pokoli bűzt bocsát a kénkő.
Azt hinnék jelen van az itélet napja, Rettegés a szivek bensőit elfogja, Szánja bánja bűnét az istentelen is, Megbocsát egymásnak halálos ellen is. ...................................... ......................................



594
TOLDI SZERELME
Elbeszélés Tizenkét énekben
1863-1879
Quid damnosa juvat sine causa bella cieri? Tutius est regnis perpete pace frui.
Ilosvai jeligéje
Első ének
,Az idő akkoron szép folyással vala.’
Ilosvai
1
Visszanéz a magyar, sóhajtva néz vissza, Te dicső hajdankor! fényes napjaidra; Szomorú tallóján ösi hírnevének, Hej! csak úgy böngész már valamit - mesének. Engem is a bánat megviselvén zordul, Vígaszért hő lelkem a multakba fordul; Azokkal időzöm, akik másszor voltak: Mit az élet megvon, megadják a holtak.
2
Toldi jut eszembe, kiről, még ifjonta, Játszi elmém könnyű énekét elmondta; Egyszerű az ének, rajta semmi dísz tán, De a szívből fakad melegen és tisztán. Oh! ha - nem a hírért, nem a dicsőségért, Nem, hogy a világnak üssek vele cégért, De, hogy a dallásban lelkem átifjodnék Oh, ha még egy olyat énekelni tudnék!
3
Ifju Lajos király atyja trónján űle, Urak és leventék szolgáltak körűle; Budán székelt immár, az új palotában, Mely tündéri fénnyel épült mostanában. Toldi a királynak volt személye mellett, Ideje harcjáték- s dáridóban tellett; Paizsán a cseh főt címerül mutatta, Tizenegy nemesfi szolgálván alatta.



595
4
S már lecsöndesűlt a háborúk morajja, Felvirult a béke, mint egy zöld olajfa; Már pihent a bajnok maga kénye-kedvén, Nehezebb időkre erőt gyűjtögetvén: De Lajos kerűlte puha párnaszékét, Mert az ő nagy lelke nem hagy neki békét: Elmegyek, fordúlok egyet-kettőt, szóla, Hiszen én vagyok az ország számadója.
5
Senkinek se mondá, titkon útra készült, Ócska dolmányt szerze, s egy ütött-kopott szűrt, Rossz süveg fejében, vállain kötőfék, Akkor egy otromba lóra fészkelődék: Lovait kereste, mint szegény kárvallott, Szedte a begyébe amit látott, hallott: Merre mi panasz van: mi a népség terhe; Hogy teszik a törvényt a szegény emberre.
6
Három nap bolyonga. Harmadnap estenden Megállott egy falu végin, hogy pihenjen: Gyönyörű mezőt lelt, puha bársony rétet, Leszállott a lórul, gondolva, megétet. A nap is lehajtá fejét nyúgalomba, Piros paplanát szép orcájára vonva; Hát neki hol vetnek, vajon, ágyat, hol hál? Szállást kér valamely jószivű bokornál.
7
Nagy fehér ház volt a falu szélső háza, Oda ment itatni, hogy kizaboláza; Nyitva volt a kapu, azaz nem is nyitva, Hanem a sarkából messze kihajítva. A kutyák azonban rátámadtak csúnyán, De a kúton álla egy szép hajadon lyány, Szólott a kutyáknak, azok szót fogadtak S egyenkint morogva hátra sompolyogtak.
8
Akkor mond a király: „Szépséges kisasszony, Útas ember vagyok, szabad-e itatnom?” Felelt a leányzó: „Ugyan hogyne volna, Szegény ember, - hanem hova megyen már ma? Jobb bizony, ha nálunk megpihen kegyelmed,



596
Holnap idejében megin’ útra kelhet.” És a szép szavakhoz nézett is oly szépen, Hogy repesett a szív a király mellében.
9
De felelt az útas: „Követem személyét, Ilyen úri háznál nem forogtam én még; Másutt is találok valamely szállásra: Úrnak úr, szegénynek szegény illő társa.” Hallá ezt a gazda, és a tornác alól Parancsolva-formán a beszédjébe szól: „Igen hát, öcsém, de nem addig van ám az! Ki itt esteledik; bizony itt is hál az.”
10
Avval hátra inte s előjött egy szolga: „Péter, a lovat kend beköti az ólba, Te pedig, barátom, gyer a házba vélem, Mert nem mégy el innen, engem úgy segéljen!” Tetszett e magyar szív a fejedelemnek: Nem is a kis házba, a nagy házba mentek; Ott az asztalfőre ülteti vendégét; Hasztalan szabódik, nem hágy neki békét.
11
„Angyalom, Piroskám”, a gazda kiszólal, „Hoznál egy ital bort a fehér kancsóval!” Megfogadta a szót, az edényt kimosta S felhozá a jó bort gyönyörű Piroska. „Nosza, édes lyányom, mutass emberséget”, Unszolá az apja, „kínáld a vendéget.” Ráköszönte a lyány, de rögtön kifordul, Tüzes lett a képe, de nem a kis bortul.
12
Míg Piroska dolgát végezé a konyhán, Folyt a szó odabenn, az ital is folyván; Mikor pedig a tál asztalra kerűle, Mind a hárman helyet foglaltak körűle: Legfelűl a király, oldalvást a gazda, Szembe a királlyal, legalul, Piroska: Hej! ha tudta volna, az útas ki légyen, Vacsorája miatt megölné a szégyen.



597
13
Pedig volt, amennyi szemnek, szájnak kellett: Szép fejes saláta, kövér bárány mellett: Jó lepény, turóval; eper és cseresznye; Lépes méz a kasbul frissiben lemetszve, Tiszta mint az arany, illatos, mert rajta Kedvesen megérzett a virág zamatja; Hozzá a jeles bor, érmelléki fajta, S a szép lyány mosolygó, piros ábrázatja.
14
Mindez a királynak tetszett igen nagyon, Kicsi kéne hozzá, hogy magán kiadjon, Ugy kinyilt a szíve, oly nehéz volt néki, Hogy magát egészen mért nem öntheté ki. Lelkéről a titok - ez a lenge fátyol Mint az árnyék, majd-majd ellebben magátol; De meg’ arra gondol: hátha megijednek? Mért szakassza végit ennek a jó kedvnek?
15
„Ejnye öcsém, azt se kérded, kinek hínak: Ha hallottad hírét a vén Rozgonyinak...” Szóla most a gazda: „Pedig úgy illenék, Hogy már most egymásra kancsót ürítenénk, Más egészségeért, a magunk javáért, Új barátságunknak állandó voltáért, Hazáért, királyért... hanem még egy hia: Becsületes neved, édes atyámfia?”
16
Válaszolt az útas: „Éltesse az Isten! A Rozgonyi urak híres urak itten, Gazdagok, vitézek, amint hébe-hóba Emlegetni hallám, gyermekségem óta. Makkos erdejök nagy: faluik, pusztáik, Ménes-gulyabeli és sertés marháik; Hogy-hogy nagy jó uram épen azok féle! Tartsa meg az Isten, háza örömére.”
17
Ráivék, azután ilyen mesét mondott (Melyet ivás közben hirtelen kigondolt): „Jaj, biz én nem igen dicsekszem nevemmel, Szegény fiú vagyok, noha nemes-ember. Nagyon megromlottam; valamely zsiványok



598
Három új hámomat üresen hagyának, Ki miatt szántatlan, vetetlen maradtam; Nagy földet bejárék, de rá nem akadtam.
18
„Különben Apáti volna lakóhelyem, S mikor otthon vagyok, Csuta György a nevem; Csuta most, de apám azt vítatta holtig, (Hamis bor, az ember nyelve hogy’ megoldik!) Azt vítatta, mondom, szegény jámbor öreg, Hogy a nemzetségünk Árpád vérbül ered Lyányágon. S neheztelt, hogy nem hitte senki, ... Lánchordtát, nagy uram, hát ne nevessen ki!”
19
Felelt Rozgonyi úr: „Mondasz, hé, valamit: Régóta vizsgálom képed vonásait: Szemed járásából mindjárt kiláttam azt, Hogy, ha nem vagy is úr, nem vagy bukó paraszt. Ki tudja? ki merne hitet mondani rá? Hol fel a talpával a kerék, hol alá; Bocskor a lábán ma sok régi nemesnek: Megjárod bizony, ha még királynak tesznek!”
20
Jót nevettek rajta mint valami tréfán; Mosolygós arcával távozott a szép lyány; Csuta György pedig szólt (már csak igy nevezem): „Hm! királynak? engem? nehezen, nehezen... De, négy szem közt mondva, bizony a mostani Királyra is tudnánk sok hibát mondani -” „Mit!” kiált Rozgonyi: „öcsém uram, hallja!...” S rácsapott öklével a kemény asztalra.
21
Nevetett a király: „No, no, édes uram... Hanem, szó ami szó, gyönyörű lyánya van: Milyen a járása, termete, milliom! Csak úgy libeg-lobog, mint egy szál liliom.” Ránézett a gazda, úgy kételkedőleg, Hogy minek gondolja: tán leánynézőnek? Miután a szemét az nem sütötte le, Sohajtván egy nagyot, ily szókkal felele:



599
22
„Haj!” elkezdi „mondjam? ne mondjam? mi haszna: Minden embernek van baja meg panassza, S én az én bajomat meg nem gyógyíthatom: Nekem ez az egy lyány örömem, bánatom. Örömem szépsége, örömem jósága, Ő lelkemnek lelke, szemem szép világa, Házam drága kincse, kertem gyöngyvirága: De mégis hiába: hej! mégis hiába.”
23
Itt megálla kissé, szemeit törölvén. „Rajtam ugyan bételt: új király, új törvény: Most fiágra szóló apárul-maradtat, Kinek fia nincsen, lyányára nem hagyhat. Ez az én keservem, ez az én bánatom. Renyhe fog civódni sok szép birtokomon, Idegen rokonság, kinek életemben Egy pohár borát, egy jó szavát nem vettem.”
24
Neki szomorodott rajta egy kicsínyég, Szomorúbb is volna, hogyha rá nem innék És ha nem biztatná akivel beszélget, Jó tanácsot adván és jó reménységet. De Lajos elkezdi, gondolkozás után: „Volt-e már e végett, nagy jó uram, Budán?” Fejét rázta, hogy nem; igazán nem is volt, Azt se tudta, hogy mért kérdi Lajos e szót.
25
Hogy pedig a király min gondolkozott el, S mire céloz ilyen kérdő felelettel, Megmondom: azalatt esze Budán jára, Hű emlékezetben derék Toldijára. Mint arany vetéllő, gondolatja jött, ment, Toldiról meg vissza Piroskára röppent, Őket arany szállal szőtte, fonta össze, S a lelke mosolygott: milyen egy pár lessz e!
26
„No hát”, monda ismét, „fogadja tanácsom, Menjen a királyhoz, kérje meg alásson: Uram fejedelmem, én ez meg ez vagyok, Felségedhez ebben meg ebben fáradok, Nevezet szerint, hogy van nekem egy lyányom.



600
De fiam nincs, kire a birtokom szálljon: Tegye azt felséged mintha fiú volna, Írja örökségem kedves leányomra.
27
„De mivel a király még fiatal szintén, (Nem hiszem idősebb egy nappal is, mint én) Torna-bajvivásnak, hallom, kedvelője: Mondok egy okos szót: kettő lesz belőle: Kérőjét nagy uram ne csak ingyen kérje: Harci játékot tart (módja van) igérje, És hogy szép Piroskát a győzőnek adja: Így aztán, remélem, lesz is foganatja.”
28
Megörült a gazda: „Héj, be áldott szó ez! Hogy ne tenném meg, ha tudnám, hogy való lesz! Beh nem válogatnék gazdag vőlegénybe’: Lenne itt elég, mit apritni a téjbe. Öcsém, öcsém: akkor én csak embert néznék, Nem kéne egyéb, mint személyes vitézség: Ki mindet legyőzné vitézi játékon, Annak adnám díjul kedves ajándékom.”
29
Ragyogott a szeme, az orcája égett, Mintha így biztatta volna a vendéget: „No fiú, ha tetszik a Rozgonyi lyánya, Állj elő, mutasd meg, hogy te sem vagy gyáva.” Pedig annak más volt, lám mondom, eszében, Tündökölt már szíve boldog szerelmében: De mint földön a nap tükröz új napokat, Úgy ohajt a boldog látni boldogokat.
30
Még egy jó darabig fenn beszéltek erről, Azután egyébről, azután mindenről, Azután késő lett, a király is bágyadt S megveté Piroska a drágaszép ágyat. Apjának, magának ott az első házban, Vendégnek külön, a benyiló szobában: Cifrát, mennyezetest, négy oszlopon állót, Kétfelé hajtván a selyem szunyoghálót.



601
31
Mielőtt azonban a dagadó párnák A király szemeit nyugalomra zárnák, Mielőtt az ágyba fekünnék, mely tiszta Színével, szagával édesdeden hívta: Pergamen levelet vőn ki tarsolyábul, Megirá, pecsétet is nyomott rá hátul, Kis gyürű pecsétet egy darab viaszra, De azért csak annyi volt annak a haszna.
32
Mert midőn a király hajnal hasadtával Fölkele, hogy számot vessen a gazdával, (Nehéz számadás volt, nehezen lett vége: Telhetetlen volt a gazda szívessége); Mikor elbucsúzott, kétszer, háromszor is, És utána néztek, míg elűlt a por is: Vánkos alatt a lyány ezt az írást lelvén Olvasá, de a szó fennakadt a nyelvén:
33
„Rozgonyi Piroska, Rozgonyi Pál lyánya, Fiú gyanánt lészen apja vagyonába’ Egyetlen örökös, ura mindenének, Dísze, fenntartója a Rozgonyi névnek. Harci játékot tart piros pünkösd napján, S ki legbajnokabb lesz; azé legyen a lyány, Mert ezt így helyesnek, jónak így találja LAJOS, Magyarország mostani királya.”
34
„Ki legbajnokabb lesz!” - Hogy e szóhoz ére, Meghajnallott arcán szép Piroska vére: Szeget ütött a szó, nem mondom fejébe: Nyilalló örömmel szíve közepébe. Szűk lett neki a ház, alacsony padlása: Ki, ki a szabadra, hogy az eget lássa! Virágit a kertben locsolnia meg kell, Apja váltig mondja: harmatos a reggel.
35
Virágai mellett - mit neki virágok! Elsuhan, ellebben, le sem is néz rájok, Végig a nagy kerten, a gyümölcsös lankán, Le a Tisza partra cél nekűl bolyongván. Akkor vált meg a nap csókkal a mezőtül,



602
Akkor ébredt a víz szerelme tüzétül; Közepette széles, fényes égnek, habnak, Látszott a nagy puszta keskeny zöld szalagnak.
36
Megállítá a lyányt vízi képe-mása; Tágult a szabadban szíve szorulása, Könny eredt szeméből, s a ragyogó cseppek Testvér harmat gyöngyök közzé elegyedtek. Nagy lélekzetet vőn, könnyűlt szíve azzal Tele szívta keblét fűszeres tavasszal; Gilice búgása hallatszott megette, S enyelgésit párja édesen nevette.
37
Hallgatván madárra, nézve tűnő habra, Mindcsak egyre gondolt: a legbajnokabbra. Egyszer látta Toldit, nagy vitézi tornán, Azóta felejti, hosszú idők sorján; Pillanatra látta, évekig feledte, De a sok felejtést mind hiába tette: Mert csak a reménynek egy sugára kellett, S az egyszer látott kép újra eleven lett.
38
Ott lebeg előtte, vízben, égen, napban, Bár mi tárgyra néz is: Toldi képe abban; Még szemét behunyva is foly az igézet, Mint ha ki valamit erősen megnézett. Oh, sziv édes álma, ha nem álom volnál! Perc, rövid muló perc, soha el nem múlnál! Rózsa mindig nyilnál, el sem is virulnál! Szerelem, szerelem, jaj, be áldott volnál!
39
De a legszebb rózsa mellett is van tüske: „Fog-e víni értem (gondolá) a büszke? Az, kiért a lányok hiába epednek? Az, kiért a lyányszív hiába reped meg? Minden szem kiséri, mint virág a napot, De ő a virág közt csak lovával tapod, Vagy, mint nap az égen a napraforgókkal, Egy csöppet se gondol szegény leányzókkal.”



603
40
Fölösleges volna hosszan elbeszélnem, Mennyit töprenkedtek azon a levélen, A levélen is, de hát még az iróján! S mennyi mindent gondolt a szép eladó lyány. A pünkösd azonban már nem vala távol, El-elmúlt egy-egy nap Isten jóvoltából; Nehezen is várták, készűltek is nagyon Majd meglátjuk, de most egykicsit elhagyom.
Második ének
,Jeles öklelések akkor ott levének.’
Ilosvai
1
Futott a sebes hir, elfutott íziben, Mi akar most lenni odalent Kesziben: Fényes hadijáték, melynek neve: torna; Forr oda a népség, mert hogy is ne forrna. Mindjár’ zajosabb lett az öreg sas-fészek; ünnep szombatjára gyűlnek a vitézek Víni a szép lyányért, vagy dús birtokáért, Vagy csak időtöltés, mulatság okáért.
2
Toldi pedig mondom, Budán lévén lakos, Király udvarában vala mindennapos. Sokszor is felhozta tréfa közt a király: „No, fiam Miklós, hát? hogy lesz Rozgonyinál? Gazdag a lyány, szép is, nem hiábavaló: Épen hozzád illő, épen neked való -” Fejét rázta Miklós, mintha talán a szót Ki akarná rázni a füléből - s nem szólt.
3
De mikor pajtási az előszobában Faggatják, nem igen válogat szavában: „Eh mit! nekem asszony? és kölönc egy falka? Hogy utánam ríjon, mint az ajtó sarka, Mindig valahányszor az ajtót behúzom? Mindig, valahányszor a lábam kihúzom?... Eh! megleszek így is; ha ma itt, holnap ott Kedvesebb nekem a nőtelen állapot.”



604
4
Ezt dörmögte Miklós, ez az ő nótája, Ha nagyon zaklatják, hitet is mond rája. Özvegy édes anyja pedig mennyit kérte! Csuda, hogy ez egyet meg nem teszi érte. „Fiam, édes fiam, mért nem házasodol? Elkapott a világ: hidd meg, elkárhozol!” Így inté az anyja százszor is azelőtt: De csak hallgatással vőn a bajnok erőt.
5
Egyszer ugyan közel járt már (így mesélik) A házasodáshoz, benne is volt félig; Megszerette a lyányt, nyomba’ meg is kérte, Azt hivé, a lelkét odaadná érte; Már az esküvőre nem hiányzott semmi, Csak szép nagy szakállát kelle még levenni, (Úgy szokták a nősök): Toldi le nem vágta: Megmaradt a szakáll, s elmaradt a mátka.
6
Nos, hogy elközelge piros pünkösd napja, Gondját a király is leveté egy napra. Hiszen olykor-olykor tán az is pihenhet, Ki maga vesződik milliomok helyett. Testőrző hadából kiszemel nehányat, Toldi szabadkoznék, de nincsen bocsánat, „Ugy se’ ví a lyányért” - mindegy, nincs kegyelem, Monda Lajos király: „el fogsz jőni velem!”
7
Lóra ül még egyszer s Keszibe lemégyen Az öreg nemeshez: gondolá nem szégyen; Mert a népe kedvét úgy szerette nézni, Mint az apa játszó gyermekeit nézi, Addig-addig nézi, hogy közéjük vegyűl, De azér’ kilátszik az apróság közül: Úgy tett Lajos épen: játszott is, ivott is: De azér’ nagyobb volt - király volt ő ott is.
8
Rozgonyi lakása nem valami fényes, De akkor-időben nem is volt szegényes, Nem gyalázta vályog erős téglafalát, Sok henye kőtámasz terhelte oldalát; De bizony szűk lett az ilyes alkalomra.



605
Néhány szoba van csak: a többije kamra, Gabonás, szalonnás, pince, raktár, magtár: A nagyhasú háznak minden része csak tár.
9
De a szíves gazda tudta módját-sorját, Hogy a becsűleti ne szenvedjen csorbát, S azt ne mondja a ház minden érkezőnek: „Kivűl tágasabb lesz” - ha vendégi jőnek. Cifra sok nagy sátort veretett a gyöpre, Szőnyeggel bevonva, deszkára, cölöpre; Telt is a költsége, hogy nem is sajnálta: Érdemes vendégit kész tanyára várta.
10
Itt fogadá mostan királyi vendégét, Legszebb sátorába hivta ő felségét, Alig leli helyét, szolgálja, köszönti Csakhogy a lelkét már elébe nem önti. De Lajos így szóla: „Sem étel, sem ital Nincs helyén, barátim; hagyján a viadal! Mig Isten házába nem megyünk mindnyájon, Hogy az Úr Szent Lelke ma reánk is szálljon.”
11
Ily szép szavak után maga mindjárt kele És megindult gyalog; az urak is vele: Urak, asszonyságok, deli szűzek sorral, Gyöngyös pártáikon lebegő fátyollal. Sokan beszorúltak, amennyin befértek, De bizony kívül is maradt ám temérdek: Templom helyett a menny kéklő boltozatja Buzgó éneklésök messzi hangoztatja.
12
Vége szakadván az isten-tiszteletnek, Hamar a játékot kezdeni sietnek. Falatoz az éhes; a levente készül, Aki szép lyányt óhajt diadalmi részül. Zeng a zene-szerszám: tárogató jajgat, Fütyölő sípokhoz nagy tülök kurjongat, Ropog az apró dob, a tábori böffen, Mint a bölömbikák egy nádasba’ többen.



606
13
Nyerít a harci mén, alig leli helyét, Előre szegzi mind hegyes dárda-fülét; Nyihog, kapál, rúg, vág Toldi paripája, (Ha most el nem szakad, jó erős a pányva). Maga Miklós jár-kel, bosszankodva szörnyen: Minek is jött ide? azért, hogy pihenjen? Hogy leüljön félre, valami ebzugba? S onnan bámészkodjék, keze összedugva?
14
Kérdezi Tar Lőrinc, sátori pajtása, (Tizenegy nemesnek, Toldi alatt, társa): „Mi bajod, levente, hogy oly nagyokat lépsz?” „Semmi, felelt Miklós, bolondság az egész. Azt gondoltam: hátha megcserélnék veled, Fölvenném sisakod, páncélod, fegyvered?... Termetünk hasonló, mind lovon mind gyalog.” „Úgy de, monda Lőrinc, az én kezem balog.”
15
Felel arra Miklós: „No, azt vettem észre! Én se’ vívok jobbra, hanem csak bal kézre; Bizd rám. Azalatt te bújj el, és légy veszteg.” Rá is bizta Lőrinc; ebbe’ megegyeztek. Odakinn azonban nyüzsög a tenger nép, Víni a leányért számos ifju fellép: Butkai, Lorántfi, Kompolti, Pohárnok S többen, a sorompó gémje előtt várnak.
16
Képzeljen valaki, mintha álmodná, most Tarka sátorokból egy tündéri várost: Fövenytől aranyló piacot középen, Festett új korláttal bekerítve szépen; Körül, a sok színben, szűzek, asszonyságok, Mint ablak közt nyíló szebbnél-szebb virágok. Hej! a fiatalság föl-fölnéz e tájra, Mint piros almáért gyermek a nagy fára.
17
Majd az igazlátók, a sorompó felett, Egy magasabb polcon foglalának helyet; Fölnyitá a gémfát a tanult bajmester, Futkos ide-oda, látszik hogy nem restell, Régi szertartásból a fövenyet bottal



607
Turkálja, ha nincs-e tőr vagy hurok ottan? Hirdeti, hogy nincsen, igazán megy a sor; Most kürtjébe fúvall és kiált háromszor:
18
„Vitézek, daliák, a sorompó nyitva! Nevezetes harci játék leszen itt ma, Királyi pecséttel, a szép Piroskáért, Rozgonyi uramnak kedves egy lyányáért.” Erre minden bajnok, ki magát jelenti, Zárt sisakkal, némán, a királyt köszönti, Néma főhajtással; míg a torna-birák Lobogója színét s címerét beirják.
19
Toldi a Tar Lőrinc színeiben áll ki, Zöld-fehér bágyadt szín, tudja ott akárki, Cimerén tarvarjút visel ősi vérte; Sokszor lekárogták cimborái érte. De most Toldi Miklós vette maga mellé, S Lőrincet azóta csúfolni ki merné! Tetszett a lovagnak, hogy amazt ne bántsák: Így fonódott köztük és ilyen barátság.
20
Nagy legény volt Lőrinc, vete nagy árnyékot, Társai csúfságból el is nevezték ott Majd „hüvöstartónak”, majd meg „lágymosónak.” Látszott minden csontja puha porcogónak. Ezért csak azon volt, hogy alázatoson Toldi kegyelmébe valahogy bejusson, S mellőle csaholjon a többire bátran, Mint kis eb, ha érzi, hogy ő nem gazdátlan.
21
Hogy törének láncsát a szép Piroskáér’? Mondja el: kik? hányan? aki jobban ráér; Énnekem ezúttal Toldira van gondom: Akivel ő megvítt, azokat elmondom, Butkai az első, Bátor Após vére; Mosolyog a Lőrinc varju címerére: Őneki sárkányfog van paizsán három S fark-harapó kígyó, fekete határon.



608
22
Toldi magát elsőbb teszi ügyetlennek, lova csetlik-botlik mikor összemennek. Bal keze a nagy fát tartani sem tudja, Mint valamely kútgém imbolyog a rúdja; Vágtat amaz, vágtat, megeresztve fékét, Toldinak erősen szegzi rúdja végét, Toldi meg a vállán egy különöst rándít. Nevetik Lőrincet, mint az igazándit.
23
Nincs írva, se festve párja lovagkönyvben, Ahogy ez ütést ő kikerűlte könnyen, Nehezét egyszersmind nagy emelő-fának Lába közé ejtve Butkai lovának: Iramatban a ló megállani nem tud, Míg szügyben nem éri a nagy esetlen rúd, Akkor olyat zökken rohanó terhével, Hogy urát tarkóján átalveti fővel.
24
Baj ugyan nem történt. „Szerencse, szerencse!” „Maga sem gondolta; hogy így leteremtse!” Van kacagás, van taps: „Rajta! ne félj, Lőrinc!” Húll a dicsőség rá, hogy no... uram őrizz! Nem is igen fél már, ül már feszesebben, Észre lehet venni: hogy’ nő a nyeregben, Derekát rátartja, egyengeti testét: Keveselli még ez, egy bajnok elestét.
25
„No no, Lőrinc!” - monda Kompolti Adorján. S kiválik a rendből, előre ugorván; Toldi nem oly hetykén mozdúl neki ellent: Látszik, elég bátor, de vigyáz amellett. Rúdját hóna alá feszesen foglalja, Markolva erősen rovatékát balja; Célt vele néz: pajzsán köldöke réz gombját; S futtat egyenlően, beszorítva combját.
26
Össze a két bajnok fele úton roppan, Megrendűl a mienk, ellenfele jobban, Toldi akaratból visszacsuklik ferdén, Kompolti akarva sem marad a nyergén. Szép viadal volt ez, senki se mondhatja,



609
Helyesli a nézők mind kicsije, nagyja; Csendes ugyan, csendes; de hibától mentes: Még az irigység is megvallja, hogy „rendes”.
27
De rá nagyot űhmget Lóránt fia Lóránt: Nem hagyja, fogadja, a szép eladó lányt; Fölveti, megkapja háromöles rúdját: No hiszen most, Lőrinc, no ‘iszen most mindjárt? Vissza, szegény, száját tekeré a lónak; Hátra, nevetés közt, kullog az ajtónak; De megáll, megfordul; magát neki szánja: S dacolva, dorongját ő is ugyan hányja.
28
Ott, idejét várván hangzó jeladásnak, Tüzeli a két hős boszuját egymásnak; Lorántfi nagyokat emelint a rúdján, Hetvenkedik Lőrinc, kip-kap hebehurgyán, Ugratja, zavarja szegény paripáját, Ide-oda rántja, tekergeti száját, Nem annyira mégis, hogy urát levesse, Csak, hogy fura mérgét a nép kinevesse.
29
Mint az, ki haragját ültette nyakára, Lódul sete Lőrinc új viadalára, Se látva se hallva, az utolsó percig, Mikor egymás pajzsát szinte bizony pedzik. Akkor a szálfának oly erőt ád jobbja, Hogy messze Lorántfit a fövenyre dobja; Föl se tudott kelni, paizson vitték el; Gyászolta sokáig ezt az esést, kékkel.
30
Lám, könnyen akárki rájöhetett volna, Micsoda nagy sast rejt eme varju tolla: De ha talán rájött valaki, sem mondta: Támada ellenben hiu mende-monda. Rege szállott, régi, néminemű Tarról, Ki pokolt megjárta; ének vala arról; Neve Lőrinc szintén; most, e csudát látván: „Ez az! ez az!” mondják: „belebújt a sátán.”



610
31
Arra nem egy páncél babonától döbben, Keresztet a hősök hánynak vala többen; Suhan a szó súgva: elhiszi sok bátor; Vagy azért nem próbál, nem hiszi ámbátor. Királynak azonban messze poros útra Fénylő szeme vígyáz már jó darab olta: Lovas csapat onnan közelít, s a játszó Szellőbe’ köszönget a királyi zászló.
32
Hasztalan int Toldi, hogy viadalt kíván; Hasztalan a hirnök, új lovagot híván: Egy kopja se’ rendűl, lobogó sem lendűl: Soha sincs - úgy vélik - e dolog istentűl: Toldi ugyan ráér, büszke lován léptet, Nézdeli nézőit, a hajadon népet: Mintha kertben volna, mind virág közt járna: Páncélos dereka nem hajlik utána!
33
Ezalatt Piroska, rózsaszín sátorban, Az érte vivókat nézi vala sorban, Szemesen fürkészte, köztük van-e Toldi? Szíve szorúlt amint elesett Kompolti. De midőn jobb kézzel bajnoka egy percig Odakap rúdjához: neki megösmerszik: Bizonyos! bizonyos! - visszalöké fátylát Oh, a vak szerelem mindeneken átlát.
34
Toldi, először most - de csak amúgy fennyen Odaveti szemét: el se’ vevé könnyen! S mint ha belől a szív szűl szapora vádat, Maga sem tudván mért? lelke reátámadt. Lovagi sisakja lobbot vet az arcán, Úgy pirul a bajnok mai tolvaj harcán; Áll, mint ki sötétben tapogatja célját Nagy hosszu sohajtás emeli páncélját.
35
A csapat eközben lám már odaére, Odarúgtat Lőkös, fiatal vezére, Porosan, izzadtan, le se’ szállt a lórul; Rosszat susog a nép eme hírmondórul. Maga elé mindjár’ intette királya,



611
Bársony könyöklőjén lehajolt hozzája, Szólt valamit lassan, mire Lajos képét Láng csapta, felugrott, s kirugá a székét.
36
Pihenőt egyszersmind parancsola, légyen, S visszavonúl, benső sátra alá mégyen, Kövesse, mutatván Lőkös Bertalannak; Mind az urak s a nép zavarodva vannak. Mindjár’ a sokaság habzó öve tágult, Egy-egy lovag is már tanyahelyre száguld, Ki magát üdítni, ki szegény állatját; Szorítani szijját, igazítni csatját.
37
Toldi tolongásban hamar útat veszte, S megeredt felvágva, kantárt megeresztve; Falu mögé fordúl, fűzes Tisza partján, Dagadó habjával délnek alá tartván. Mit tudja, hová fut? hova jut, mit bánja?... A semmit, a semmit keresi, kívánja, Hol szem nem találná, hol nem lakik ember, Föld ahol elnyelné, s folyamot a tenger!
38
De megáll, megfordúl egynehány dűlőre, Vissza nem oly gyorsan futa mint előre; Sátrok háta mögé kanyarul, s az ólak Mentiben egy csatlóst odaint a lónak. Maga leszáll, bémegy tanya-őrző Tarhoz, Ki ugyancsak izzadt e nagy viadalhoz: Bár más törte magát odakünn miatta, Jobban beleizzadt ő, az istenadta.
39
Szó nélkül a bajnok s köszönetlen rányit, Lehányja magáról nehezebb gúnyáit, Páncélt, sisakot mit. Azután ledőle, Arccal vágva magát agyaras vadbőrre. Társa nagyot nézett, s fanyalogva kezdi A cepe-cupáját földrül összeszedni: Nem tudva, ha merje már venni magára? Vagy Toldi parancsát türelemmel várja?



612
40
Lőrinc a lovagot jó ideig leste; Megrázkodik olykor zokogó nagy teste, Vissza egy-egy nyögést csak nehezen tarta, Füleit a vadnak csikorogva marta. Végre felűlt aztán, odaűlt a vadkan Bőrire, s megszólalt, de nyugodtan, halkan, Csak szava-dörgése mélyebb, mint a rendes, Egyéb viselete nem haragos, csendes.
41
Elkezdi: „No Lőrinc! van szép feleséged, De becsüld meg osztán, javasolom néked. Tudom, a két szemed drága, fiam Lőrinc: De az asszonyt, mondom, jobban ápold, őrizd. Nem tudtam előre... te pedig ráhagytad; Lovagi páncélom’ szenny érte miattad; Oda bújtam, hol csak búva lehet járnom Becsűld meg az asszonyt, még egyszer ajánlom.”
42
Fogadá is Lőrinc neki mennyre-földre, Mialatt nagy-sebten hadi ruhát ölte; Szeplős veres arcán ravasz öröm játszék, S ment a diadalra, hogy ő ne hibázzék. Hanem én meg Lőköst odabenn feledtem; Hadd lássuk, urával mire végzik ketten: Követ vala: most jő egyenest Prágából, Csúfos üzenettel cseh király császártól.
43
„Felségedet - úgymond - követem alásson. Ha nem illőt szólok, ne legyen bántásom; Örömest elnyelném, noha méreg volna: De elő kell adnom, nem tehetek róla. Mentünk uram - érve Prága jeles várát, Üdvözleni Károlyt, csehek új császárát, Szomszédi köszöntést királyi nevedben, Béke-barátságot vívén üzenetben.
44
„Sok, sok idő múlva magához eresztett, Énvelem elsőbb is kötelődzni kezdett, Dölyfösen és fitymán: »Hát te gyerek!« monda, (Követem, a szót nem Felségednek mondva.) »Magad is gyermek vagy, az urad is gyermek,



613
Becsületet sem tud tenni az embernek; Nem akar magánál ismerni különbet?... Hozzám ilyen úrfit ne bocsásson többet.
45
„»Azt izenem néki, s annak az... anyjának,« - Odamondott egy szót, (megsúgta urának) »Eressze fiát már szoknya-szalagjárul, Hadd tegye a tisztjét, ami reá hárul: Maga személyében idejőjön hozzám. Jó Magyarországnak adaját meghozván; Tizenegy királyok, hódolt fejedelmek; Idegyülnek hozzám: ő is jelenjen meg.«”
46
Gúzsba szorúlt egy in erre Lajos szívén, Zúgó füleinek most is alig hívén. Még, amit adórul becstelenűl monda, (Majd megfizet úgyis!) nem annyira nyomta; De, hogy édesanyját említeni merte, Attól keserűvé facsarodott lelke; „Részeg csap!” sziszegé foga közt, és hármat Lépdelve siette végig a nagy sátrat.92
47
De megállott mindjárt, csillapodván vére; Derüle méltóság a viseletére: „Jól van, uram Lőkös; teljesítjük tisztünk; Maradjon ez a szó egy ideig köztünk.” Azzal pihenésre küldötte követjét. S izené, hogy ottkünn a viadalt kezdjék; Maga is nyugodtan megjelenék helyén; Senkise’ gondolná, mi evődik beljén.
48
Volt még azután is viadal akárhány, Győzelem és bukti, nagy ütlegek árán; De, mivel a hármat egyik sem üté meg: Elhagyom; úgy is már hosszu ez az ének. Most a diadalra, a díj-adalomra Mind a vitéz ifjak begyülének sorra; Hímes övet, boglárt, azok is mind nyernek, Kik az első díjra gondolni se mernek.
92 Ami ebből a történeti, lásd Szalaynál II. 216. l. Az adókövetelés Ilosvai mondája. A. J.



614
49
Nem jött ide, nézni, se leány sem asszony, Hogy a leventéknek valamit ne hozzon; Gyöngyös arany munkát, ön szép keze mívét; S nyerte akárhányszor a dalia szívét. Oh te, ki vagy lengébb, gyengébb tavi nádnál, Csöppel sem erősebb Éva köz-anyádnál, Oh asszonyi nem te - becsület e nemnek! Koszorúd mindég volt férfias érdemnek.
50
Piroska, szegény, ült sok más hajadonnal, Bajnoka érkeztét várván bizalommal; Egyszer üget Lőrinc: az a tulajdon ló; Ugyanaz a fegyver; mindenbe’ hasonló; De csak egy pillantás, a szerelemé kell: Jaj neki! a szíve ketté hasad ékkel; Sikolt nagyot egyet, valamint a héja, S öszveroskad szegény, lerogy elalélva.
51
Fellocsolák, fűzék társai legottan, - Nem csoda, suttogták, ilyen állapotban Megkötni az éltét egy idegen társsal: Így jár bizony a nő a nagyravágyással. Szíve baját egy sem tudja Piroskának; Panasza most sincsen halovány ajkának: Édes ölő bűnét kebelébe zárván, Megy az áldozatra - néma, kötött bárány.
52
Egy szóba kerűlne: világos azonnal; Tanú is akadna mellette bizonnyal Ki felállna mindjárt, ki a csalást sejti: Hanem ő azt a szót soha ki nem ejti. Nem is úgy dajkálták, nem is úgy nevelték, Leányi szemérem leköti a nyelvét, Született szemérem, tanult kötelesség: Oh, a leány sorsa csupa kénytelenség!
53
De, ha erőt tudna is venni szemérmén, Nem lázad-e lelke mai szörnyü sérvén; Hiszen itt volt, megvítt; odadobá csúfra, Mint egy leszakított virágot az útra. Most ennyi gyalázat ember elé jusson?...



615
Kocsi után ő, mely fel nem veszi, fusson?... Nem! bár a halálnál még iszonyúbb jönne. Záporeső módra megeredt a könnye.
54
A hirnök azonban csendesedőt fúvall, Hirdeti a győztest nagy erős fenszóval: Fehér-zöld lobogó álljon elé, mondja; Jön is; időt sem vár, hogy háromszor mondja. Meghajtja magát a felséges királynak, Meg az egész népnek s viadal-biráknak, Sisak-ellenzőjét felüté orcátlan, Egy lassu morajnak odanézve bátran.
55
De kiugrat Illés, az öregebb Kolta, (Élt a gyanúpörrel már kezdete olta): Odaugrat tűzzel Piroska elébe, Öccse Jakab, János követik mentébe’: „Ótalmára - kiált - az erőtlen nemnek, Keserű könnyéért ama két szép szemnek, Mely a menyasszony bús arcára legörgött: Megvívunk vele, bár maga voln’ az ördög!”
56
Megszeppene Lőrinc hallva eme szókat, Szaporább szeplővel arca leve hókadt, Ide-oda vizslat szeme, mint az ebnek, Ha sok erős kuvasz nekiesett egynek; De Piroska törlé könnyeit, és szóla Gilice-nyögését erőlteti szóra: „Köszönöm, köszönöm. Nincs panaszom semmi, Akarok Tar Lőrinc felesége lenni.”
57
Így ebben ez elmúlt. Lőrinc legelébb is, Elnyerte jutalmát, el a kötelét is: A mátkai gyűrüt nevetlen ujjára; Örvend neki a hős: azt hiszi, jól jára. A többi jutalmat is eloszták rendre. Hajlott az öreg dél immár naplementre; Zöld leveles színben terítve sok asztal Meg vala, mind sávos gyönyörű damaszttal.



616
58
Ott Rozgonyi a nép elejét kinálja, Felyül, az asztalfőn, magyarok királya; Kinn ökröt az alrend örömére süttet, Csapon öreg hordók egri bora lüktet. Illett, hogy a jó kedv eleinte késsék, De hamar meghozza jó étel, egésség: Majd a tüzes bortól oly kedvre gyulának, Mintha nem is torját ülnék Piroskának.
59
Maga Lajos király nyájas vala, vídám, Minapi barátság poharát újítván; Tréfája Piroskát is készti mosolyra: Szerelmes-e még jó Csuta Györgybe? mondja. Komolyan szól aztán: „Semmise’ mult rajtam, De nem úgy ütött ki, ahogy én akartam; Mindegy! a szerencsét ez is érdemelte: Dicső Károly atyám apródja, neveltte.
60
„Uraim, koccantsunk örömére mának!... Izenetét hoztam felséges anyámnak, Látni Piroskát ő, hírébül, ohajtja, Lészen az árvának anyja helyett anyja; Udvara közzé, míg nap alatt lesz, kérte, Férjhez is ő adja, kegyesen ígérte; Azután is mindég marad édes lyánya; Éljen az ifjú pár! billikomot rája!”
61
Éljen! riad a szó egy tele sátorral; Rozgonyit is többen éltetik a borral, Ki az új tisztesség gőze miatt szédül S tündöklik apai büszke örömétül. Csak Toldi nem eszik, nem is iszik, hallgat; Volt kúnkapitánya hátul egy asztalnak.93 Messzirül az édes méreg-italt nyelte; Gyönyörű Piroskán odaveszett lelke.
93 Bizonytalan eredetű népszokás, hogy lakomákon azt, ki az asztal alsó végén ül (s rendesen élcek és tréfák mestere vagy céltáblája), kúnkapitánynak nevezik. A. J.



617
62
Senki nem is látná az-nap ugyan kedvét, Meg se csippentené Eger áldott nedvét, Ha rögtön egy hírnek moraja nem szárnyal; Hogy háború készül cseh király császárral. Ki tudja? ki mondja? titok ez még eddig; Lőkös daliái, gondolom én, sejtik; Benne van a légben, a lemenő napban, Mely Prága felé most fetreng véres habban.
63
Míg ugyan a király ott vala s a hölgyek, Szótlan ivott Miklós, mint röge a földnek; De azok elmenvén, felpattana: haj rá! S a nagy ezüst kannát fenékig felhajtá. Cselekszik is aztán olyan ivást, táncot Reggelig, amilyent a világ nem látott. Padokat rombolva, cölöpöt felszedve Maga egy háború Toldi veszett kedve.
Harmadik ének
,Nagy parancsolatja cseh király császárnak; Adaját kívánja jó Magyarországnak, És személét látni ifjú Lajos királynak.’
Ilosvai
1
Másnap idejében oszladoz’ a vendég, Paripát nyergelnek fiatal leventék, Kocsi hintón, orsós, födeles szekéren Kiki módja, rangja, tiszti szerént mégyen. Rozgonyi hajnaltól sürög elé s hátra, Elreked, elfárad, a hálálkodásba, Utravalót minden kocsihoz rendén ád: Eledelt embernek, lónak puha szénát.
2
Lajos is felkelt a rövid álmu nappal; Mely csak alig szunnyadt, megin’ ébren talpal. Nagy út van előtte, meredek nagy hágó; A király álmát is gond veri el, rágó: Nem azért, hogy e szenny rajta ne száradjon (Attul ugyan nem fél): de, hogy intést adjon, Oly példát, amiből messze megismerjék, Magyarok királyát bántani hogy’ merjék.



618
3
Sátor előtt immár, lovon és fegyverben, Kisérete ott áll, s Lőkös hada, szerben: Csak Toldi hiányzik, dalia testőre, Mert haza kéredzett, még otthon, előre. Fele-utján, mondá, Nagyfalunak lészen,94 Jó öreg anyjához, engedje, benézzen. Egy napra, ne többre. Lajos ezt nem bánta, Hogy jó fiú, még jobb szívvel van iránta.
4
Király lova is már ott áll vezetéken, Rojtos takarója csülkét veri épen, Ezüst liliommal tele írva selyme, Üstöke gyémántján struc lobogó pelyhe. Lajosnak is aztán megnyilik a sátra; Szembe, Piroskával, Rozgonyi ott várta, Nehogy az indúlás idejét tévesszék; Búcsuzva, köszöntve utjára eresszék.
5
De nem űle ám fel, hanem elébb, fogta, Piruló Piroskát maga karon fogta, S indult vele szépen befelé, a háznak: „Nincs idekinn, úgymond, helye búcsuzásnak.” Rozgonyi utánok ballag süvegelve, Le is ült házában kegyes fejedelme, Gazdáinak, intvén, maga mutat széket, Nyájasan egykissé velök elbeszélget.
6
Ottan Rozgonyinak meg kelle igérni, Budára leányát fel fogja kisérni; Örömest igérte, öröme telt benne, Nem tudja, hogy inkább temetőbe menne. De Lajos, köszönve, mond: „az idő múlik”, Vissza lekisérték, le megint a lóig; Szép karcsu növését pattantja nyeregbe, S tűnt az egész kis had magavert fellegbe.
94 Ilosvai nyomán Bihar megyei, ma már nem létező helységet értek alatta, melyhez közel Told puszta ma is viseli nevét. (Lásd Miskolczy Károly akadémiai értekezését: kivonatosan Budapesti Szemle 1869. évi X. k.) A nógrádiak Toldija más lehet, az Mátyás korában élt. A. J.



619
7
Hát Miklós ezalatt merre vadult? hol volt? Kedve szakadtából, mondom, ivott, tombolt Akkor egész éjjel, leveles szín hantján; Mint bús bika, olykor nagyokat sikkantván. De midőn halványabb lett reggel a fáklya, Szaporább a füstje, kevesebb a lángja: Toldinak is mindjár’ lelohadt a kedve, Hajnali szellőtől elébb fázni kezde.
8
Azután szétnézett vígalmai romján, Megútálta magát ez éji tivornyán, Borivó pajtásit odahagyá lopva, Megy, zaboláz, nyergel, lóra magát dobja. Ideát van a komp, hanem a révészek Alusznak, az is még mind tennapi részeg: Maga hát a kompot viszi által könnyen; Csiga nélkül hajtá, hogy hamarább menjen.
9
Aztán neki indul Tisza-menti síknak, Falu rajta sűrü, mint égen a csillag, Magyaros a neve, magyar aki lakja: Nem irtotta még ki az Isten haragja. Nagyfalu helysége nem igyenest délen Fekszik, hol a rest nap legutóbb kel télen: Arra felé Miklós fékét kanyarítja. Tudja már a Pejkó, ha nem is tanítja.
10
Szellő veri vissza sörényit a ménnek, Jól esik ez Toldi nehezült fejének: Nem annyira bortól feje pedig tompa, Mint a tegnapi nagy indulat elnyomta. Csak a lehetetlent lehetne letetni: Piroska személyét egy percre feledni!... Csak Lajos indulna hamar a táborral!... Vigasztalja magát: „eh! kimegy a borral.”
11
Hiszen el is szállott a borital gőzi, Roppant nagy egésség, nagy erő meggyőzi: Mégsem szabadulhat Rozgonyi lányátul: Akármire gondol, az is ott van hátul. Ha csak a délibáb szűz fátyola lebben:



620
Már mintha Piroskát kivehetné ebben, Mint mikor a fátyolt ő visszavetette, Oh, hogy a föld akkor el nem sülyesztette!
12
Mérföldek azonban visszafelé futnak, Tornyai, kastélyi eleven faluknak, A falu jó népes, rajja pedig lépes, Kicsiből, mint a méh, takaritni képes. Toldi, lovát az nap pihenni se’ hagyta, Egyszer, puha fűben, féken, megkapatta S nosza megint: hajrá! víz az inán csordul; Mire a nap megszáll, Nagyfaluba fordul.
13
Vele lakott másszor öreg anyja Budán, De haza sovárgott, haza ment azután, Nehogy elpusztúljon a vagyon és hajlék, Mihelyest György úrnak halomása hallék. Mert nem ada Isten hosszu éltet annak, Juttatta fogára erdei vadkannak, Holló vájta szemét, farkas evé máját; Jó anyja fogá fel kis anyátlan lyányát.
14
Hej! nem is álmodta a nemzetes asszony, Hogy neki ez a nap ily örömöt hozzon. Ablak előtt űl, de onnan keveset lát, Mindössze az udvart meg az aprómarhát: Mert úgy vala e jó ösi ház kiszabva, Úgy látta helyesnek, aki helybenhagyta, Hogy sose bámuljon országba-világba: Nézzen, igaz bölcsként, befelé, magába.
15
Most az öreg asszony lódobogást hallott, Szívébe azonnal nagy öröm nyilallott: „Jaj! Miklós...” rebegé, s kiszaladt elébe, Nem leli a rostély nyitját hevenyébe. Szép Anikó meg’ már, György eladó lyánya Mielőtt a sarkon befordula bátyja, Fut elébe, fut, fut; kengyelibe pattan, S mint valamely ostor, csókja olyat csattan.



621
16
Hagyta hugát Miklós játszani Pejkóval, S indult anyja felé, köszönő szép szóval, Megcsókolta elébb halavány homlokán, Még föl se’ jutott a lépcső három fokán. Mikor aztán fenn volt, lehajolt hozzája, Amaz áldott kézre odaforrt a szája; Édes anyja, szegény, kivül a ruháján Csókolgatta fiát, szíve verő táján.
17
Ekkor a nagy-házba mentek együtt, karon, Mondani sem szükség, hogy lett lakodalom! Dehogy leli helyét Miklósnak az anyja! Cselédnek is áll most pince, kamra, konyha. Bence, a vén Bence vala pincemester, Belőle ki is tört, hogy arra nagyon szer: Úgy járt, ha borért ment, hogy ne kelljen várni, S úgy hoza, hogy kétszer sose kelljen járni.
18
De maga korán sem iszik azér’ sokat, Forgatva fejében apai gondokat. Iszik ő, mint szokta, búfeledés végett; Vagy ha barátságból mutat emberséget: De mikor sejté, hogy nincs semmibe’ híjány, Enni avagy inni már senkise kíván, Odaszólt fiának, egy buksi legénynek, Toldihoz ők ketten a házba menének.
19
S elkezdi: „Haóta én tudom az eszem, Kenyerem ettől az öreg háztól eszem, Rossz süheder voltam, kicsi mint az öklöm, Jut eszembe: Toldon szántottunk, hat ökrön. Ostoros én voltam, mer’ apám az ekét... De minek kerítek ilyen nagy fenekét? Hej micsoda termés lett abban a földben: Nem lát olyat ember mai szűk időben.
20
„Még akkor a szegény apám uram is élt, Csakugyan Bencének hítták ő kigyelmét; Én is; mikor ez lett (látom a bolondok Cifra neven kapnak): Bence legyen, mondok. Nagy fiú; ehol van: gyere hé közelébb.



622
Szégyellős e’ kicsit, mint fiatal cseléd. Hej, nagy uram, tudja? jut még az eszébe Mikor együtt mentünk a király elébe?
21
„Sokkal ifiabb volt a fiamnál kelmed, De magosabb mint ő, jobban is megtermett; Hányszor is elmondtuk azelőtt: no, ebből (Kelmedet értettük) ember lesz, ha megnől. Biztattam is: álljon katonának... vagy mi, De az édes anyját nem akarta hagyni: Pedig itt van! úgy van! megmondtam előre: Lám, no milyen embert csináltam belőle!
22
„Ezt a fiút sem t’om mi a patvar lelte, Katonának vágyik, vagy mi az eblelke! Azt hányja örökké: nem leszek én paraszt, Nem én, apám uram; elszököm ha maraszt. Itt van, Nemzetes úr! azért hoztam elő, Legyen hozzá kelmed igaz gondviselő, Apja helyen apja, vezető vezére, Isten is úgy áldja kigyelmedet érte.”
23
Elmosolyodék az együgyű beszéden S hányja-veti Miklós a dolgot eszében: Elvigye-é Bencét? vagy jobb neki otthon Az eke szarvánál, sose kóborogjon? De Anikó Bencét egy asztali késsel Lovagnak üté már három kis ütéssel, Azután, kitörvén hangos hahotába, Vonszolta magával a cseléd szobába.
24
Ott egy avas szekrény minden zege-zugát Felhányva, előszed holmi viselt ruhát, Melyeket a bátyja, miután kinőtte, Régen lehajított már annakelőtte. Anikó mindaddig lim-lomola közte, Míg egy egész öltőt válogatott össze, Od’adá Bencének, ingyen, ajándékba, S biztatta, tanuljon bele mindjárt, még ma.



623
25
Ezalatt aggódó szeme az anyának Meglátta, hogy őröl fia szívén bánat, Látta, hogy a jó kedv csak aranyfüst, melyen Átal-feketéllik gondja nem egy helyen: Érezte is a bút, mint érzi előre A seb, ha zivatar készűl az időre, Vagy mint égi madár, mely pihenést nem lél; Oh, nincs igazmondóbb anyaszívnél, szemnél!
26
Vállán göndörödő fürtjét simogatja. Mi baja? mi lelte? kérdezi, faggatja; Minden szava színméz: édes fia, lelke, Galambja, virága: mi baja? mi lelte? Könnye is egy kérdés az elolvadt szemben. Csak szomorú hírt vár, hogy alácsöppenjen: Rezgő szava, képe, test-oda-hajlása; Mind csupa szív, részvét, bizalom-forrása.
27
Ezt látva, szívének ő se’ parancsolhat, És, mint olyan érc, mely csak nehezen olvad Soká tartja magát, de ha olvad, ömlik: Keserű érzésben Toldi elözönlik. Odaborúl anyja szerető keblére, Hajtja fejét élte kettős kútfejére, Könnyez is; úgy tetszik, zokog is mint gyermek Már szégyen, avagy nem, embernyi embernek.
28
S kezdé panaszolni, a leánnyal hogy járt. Toldiné a könnyét letörölte mindjárt: Nem érzi, hiába! ezt az ilyen bajt a, Ki hamar, vagy régen átalesett rajta; S monda neheztelve: „Nosza, ne légy gyermek! Azt tudtam... az ember gondol veszedelmet... Nem a világ egy lyány, s van lyány a világon: Terem az szebbnél szebb, mint rózsa az ágon.”
29
Toldi nem ezt várta. Hát baja csak semmi! Szégyellte, hogy ilyen gyáva tudott lenni: „Soha nekem! - mondá - ha aranyból lesz is, Egy se’, anyám, egy se! elfeledem ezt is. Csak én megin’ egyszer csatába mehessek,



624
Kardot kavarintsak, szál-kopiát vessek! Ha majd körülöttem harcriadó bömböl: Mint a tavalyi hó, úgy kimegy eszemből.”
30
S mint a zimankós ég ha magát kisirta, Szele is megfordult, felszakad egy tiszta: Toldi az anyjának mutat olyan képet Hanem épen Bence, az ifjú, belépett. Kard veri a combját, vállát veri mente Kinyalva pogányul, csupa kész levente: Megálla keményen, mint egy mutatófa, S rövid habozással így eredett szóba:
31
„Vitézlő nagy uram, szépen megkövetem, Egy sisakos bajnok, úgy látom idegen, Odalent a hágcsón kigyelmedet várja, Hogy vele megvíjon életre halálra.” Toldi legott sejté: „hogyan, a patvarba!” Felszökik amint van, szalad a pitvarba: Hát csakugyan ott egy szörnyü vasas vitéz, Vele a holdfényen viadalt állni kész.
32
Látta ugyan Miklós, hogy övé a fegyver, Anikó, a húga, hamiskodik evvel, Iszonyú láncsáját balja felől tartja, Villog a jobbjában fényes erős kardja: De azér’ a szemét összerántja vadul, Felgyűri az ingét, karja kiszabadul, Rohan üres kézzel: megszalad az ellen, Hármat lép, elesik a nehéz fegyverben.
33
„Úgy kell! eben esett! kőszülötte lyánya -” Kiált odafutván Toldiné, mert szánja; Fölemeli szépen, tizszer is megkérdve: Nem fáj-e valahol? könyöke vagy térde? Baj nincs: de van ebből sok tréfa, nevetség, Lesz mivel egymás közt eltöltni az estét; Anikó bátyját is tréfáiba vonta, Ez azonban, titkolt nevetéssel, monda:



625
34
„Nagy pajkos ez a lyány; veszedelmet érez: Ugyan anyám, mért nem is adod már férjhez? Vagy nem akad néki az egész Sárréten, Ki legalább egyszer megverje egy héten?...” Anikó bátyjára hamisan pillantott, Felkapta az ágyról a pihenő lantot, Busa szemöldökét ráncolva keményen, Tiszta erős hangja így csendüle mélyen:
1
A mi lyányunk nem eladó, Büszke, dacos, válogató; Jobbra balra pillogató, De a szíve színmutató; Nem eladó.
2
Szeme nyájas, szava édes, Maga tetszős, bár negédes: Rád tekinthet, mosolyoghat: De azért, hogy tőrbe foghatd, Nagyon kétes.
3
Hej! pünkösdi kis királyné: Rózsa vagy-e? tulipán-é? Rózsa vagyok, szúró tüske, Tulipán-sziv nincs oly büszke, Mint a lyányé:
4
Jár utána gazdag, fösvény: Nagy szerencse! fele köszvény, Jár szegényes, az nem kényes: Majd megeszi, olyan - éhes: Ott az ösvény!
5
A deák ül könyve mellett, Úgy bötűzi a szerelmet; Lám az apród, ha nem űl is, Százat szeret könyv ne’kűl is: Odább kelhet!



626
6
Özvegy ember csak hitvány bor’, Ecet az, mi azután forr; Minden zugban síró gyermek: Dajkát keress, ne szerelmet, Szegény jámbor.
7
Hát te páncél? párduc mente? Van-e benned jó levente? Jaj, ha volna, beh szeretném! Ezer közt is szemen-szedném; Ha lehetne.
8
Egy van ilyen, az egyetlen, Messzi tőlem, bár mellettem: Könnyü nézni, megölelni, De szeretni, párját lelni Lehetetlen!
35
Így ebben az elmult. Így öreg éjfélig Nyájasan az időt hamar elbeszélik; Édes övéi közt enyhül Toldi gondja, Míg a rövid álom Piroskához vonja. De korán a hajnal ébren leli másnap, Búcsúzva, Budára ered utazásnak; Követi sok „áldás”, kíséri „szerencse”; Utána poroszkál sárga lován Bence.
36
Lajos ezenközben, magyarok királya, Hazaért, s a márvány palotában hála; Esteli megjöttét anyjának izente, Fáradt volt, lefekütt, magát kipihente. De reggel az anyja’ termeibe lépett. Monda Piroskáról neki nyájast, szépet. Leirta előtte, mint egy irott képet! Már alig is várja, hogy lássa, Erzsébet.
37
Hanem arról, ami fiu-szívét nyomta, Semmit is anyjának a király nem monda, Sőt rejti pirulva maga önmagátul, Fátyollal eszében elleplezi hátul.



627
Az adót ellenben, császár üzenetjét, Nem titkolja, se azt, hogy’ látta követjét? Látta gyalázattal, fogadta kevélyen: Mire a királyné megindula mélyen:
38
„S te nyugszol, amíg ezt meg nem keserűli? Az én fiam e szót, Károly fia, tűri? Szemeidben villám haragot sem látok: Ily sértés... Iszonyú!... Oh átok, oh átok! Mért nem siketűl már Buda harci zajtul? Mért nem kacag a dob, trombita nem jajdul? Egy óra gyalázat - ha ki abban fetreng... Menj; vissza se jőjj míg hadi zászlód nem leng!”
39
De csöndes erőben Lajos erre mondja: „Hiszen ez szívemnek éj- s nappali gondja” S távozik anyjától fiui kézcsókkal, Ki soká jár-kel még elharapott szókkal. Meg-meg is áll, bársony padlóját döbbenti Míg a szokott órát asszonya jelenti: Akkor imádkozva borul egy fülkébe S egyszerre buzgóvá esik alá képe.
40
Király pedig otthonn beparancsolá most Maga fő-deákját, Küküllei Jánost, Erre lévén a nagy leveles-tár bízva, Hol az ország minden dolga le van írva: És monda: „Se nappal ne nyugodj’ sem éjjel, Hányd az egész tárat nekem össze, szélyel: Vajon e szép ország - kiderűl-e onnat Hogy adózott volna más birodalomnak?”
41
Erre csudálkozva János pap elámul: „Felséged e munkát rendeli tréfául, Hiszen maga tudja, jobban akár nálam: Holtig keresem bár, még úgy se’ találom.” De Lajos nem tréfált, és komolyan szóla: „Készíts nekem írást, bizonyosat róla. Eleitől kezdvén a fizetés dolgát: Hamikor ez ország, vagy más neki, szolgált.”



628
42
Rendeli; egyszersmind parancsa kiméne: Országa huszonnégy legidősebb véne Budára begyűljön egy bizonyos napra: Tisztelve megőszült fiak éltes apja, Olyan, ki magas fő hivatalban forgott, Nemes is, méltó is, érti is a dolgot Nádor vala, tárnok, avagy országbíró, Vagy egyéb méltóság érdemivel bíró.
43
János egész tárát teszi mindjár’ tűvé, Könyveit, írásit napokig betűzé; Sok vala: átok s bűn nem ereszté még meg: Tanúi öröklött régi dicsőségnek. Olykor mosolyodva tola egyet félre, Egy-egy ének volt az, ama hét vezérre: Bulcsú, Lehel, Taksony riadó csatái; Béla, Dicső,95 László: magyarok királyi.
44
Mikor aztán eljött az a bizonyos nap, Mikor az irással készen leve a pap, Mikor a huszonnégy öreg is felgyűle: Tanácsot, az ország nagyjaival, űle. Király a követnek először is intett: Mondja el, a császár vele hogy bánt, mint tett? Bertalan elmondá, (kihagyva belőle Lajos anyját - így volt meghagyva előre).
45
S mint, ha sötét felhők gyülekeztek zordul, Lassan elébb egyik vagy a másik mordul, Azután a villám szeme itt-ott rebben, Majd a tüzet, dörgést szaporázzák többen; Egyszer összeszakad a nappal, az éjjel; Ég s föld; zagyva sötét a vakitó fénnyel; Szél harsog, eső zúg; s mind e kevert hangnak Tetején a villám ördöge sikkangat:
95 Dicső: Geicha (Geiza) Gyicső. Mertem e szabadságot venni versben, midőn prózaírók és gyanítják, hogy a Geicha nevében Gyicső: Dicső lappang. A. J.



629
46
Úgy, komoran gyűltek, bal hír szele hajtván; Komoran csüggének Bertalan úr ajkán; Moraj, izgás támad; szem villog; az elme Nem hiszi, és még vár több hihetetlenre; Mikor aztán nincs több: egyszerre riadnak; Kitör a düh: felforr könnye gyalázatnak; Csörög a kard, s villan; kiki mind felkölt, és „Bosszu! bosszu!” „Harc! harc” vijjong az üvöltés.
47
Lajos a zajt csendre intette kezével, Elkésve ha rikkant még azután némely, Megszégyelli magát az is, a szót félen Harapva, lehúzza, süti fejét mélyen. Akkor Lajos így szólt: „Híveim! én értem E zajból, mire kész haragotok értem: De tanácsba gyűltünk, nem időtlen zajra Olvasd, pap, az írást, hogy kiki meghallja.”
48
S inte Küküllőnek keresztül a vállán. Nagy hangon az olvas, háta mögött állván: „Mi Lajos - így kezdé - Magyarok királya, Levelünk rendében, bizonyos tudtára Adjuk egyetemben, kit e dolog illet, Közel úgy, mint távol lakozóknak innet, Bármi nemen, renden és karba’ levőnek Valaki mostan él, s kik ezután jőnek.
49
„Károly cseh király és birodalmi császár, Elbízva magát, hogy e hatalom rászállt, Merészele minket alatta-valónak Mondani, és nevét említni adónak. Mi azért elvégzők, hogy utána járunk, Felhányattuk egész leveles nagy tárunk: De sem ez az ország, sem - régi királyi; Soha nem voltak más’ fizető szolgái.
50
„Ellenben örökké nevezetes hírrel Ragyog amaz ősünk s híre eget ér fel, Kinek ostora két birodalmon zúgott, Adót neki önte Napkelet és Nyúgot. Ennek örökségét mikor elfoglalta



630
A Hét-magyar, azt is mindenki uralta: Említsük-e Árpád fejedelmet? Zsoltot? Taksony avagy Dicső fizettek-e zsoldot?
51
„Sőt érezte bizony két birodalomnak Veséje, hatalmát Vérbulcsu-, Botondnak; Hallotta remegve Lehel ádáz kürtjét, S ontá lábaihoz aranyát ezüstjét. Kérdje meg a császár, kik előtte régen Ültek - Lajos, Konrád - birodalmi széken; Maga Henrik, Ottó árnyéki felelnek, Győzve is irtódzván nevére Lehelnek.
52
„De szilaj erőszak idejét ám hagyjuk, Nem vala Istennél igaz áldozatjuk: Hanem István, István, magyarok szent őse, Nem volt-e hatalmas, maga-ura ő se?... Hadaiban félték, s midőn köte békét, Tisztelve keresték jobbja szövetségét, Amaz áldott jobbét, mely koronát szerzett S mely, mint birodalma, rohadást nem szenved.
53
„Igaz ugyan, pártos napjain a honnak Kiveték a hálót, amelyet rég fonnak, De bevonák ismét idegen császárok: Gyalázat, nem egyéb, szálla bizony rájok. Péter is, az első, megfizeté drágán; Szeme tündér fényén, és élte világán; Salamon is, aki árúba vetette Maga szép országát: lakola érette.
54
„Nem szolgált a magyar soha még hűbért is, Ha csak egy kopját is, de csak egy fillért is; Királyait önnön hatalomból kente Mióta király lőn amaz első szente. Imhol, Károly atyánk esete nem régi: Csupa egy szóért majd megrendüle széki: Maga ő sem kellett, ‘a pápa kezéből’, De kellett szabadon, magyarok szivéből.



631
55
„Mi tehát - így végzé - ennek igazára, Hadd tudja meg a cseh magahitt császára, S megtudja jelenben vagy sok idő telve, Körül a világnak minden fejedelme: Adtuk Budavárott levelünk, négy héttel Pünkösd napja után, királyi pecséttel, Hogy az Üdvösségtől, ezeren kezdendő Háromszáznegyvenhét vala az esztendő.”
56
Ekképen az írás, magyarul, s deákul, Megvala szép rendben: tanubizonyságul Hogy Lajos a békét igaz okért bontja; „Helyes! helyes!” „Úgy van!” kiki tűzzel mondja Ez nem elég: most az élő tanuk jőnek, Ritka jelensége a huszonnégy főnek, Hattyu fehér haj mind, vagy letarolt üstök: Kiket, imádkozván, meghitel egy püspök.
57
„Isten úgy segéljen s végnapodon fia Előtt úgy támadjon melletted Mária; Úgy szóljanak érted Isten minden szenti; Magul-magod úgy ne szakadjon s vesszen ki: Isten színét úgy lásd; föld úgy ki ne vessen: Amaz örök pokol úgy el ne temessen; Úgy szörnyü halállal lelked meg ne haljon: Amint igazat szólsz nekem: arról, vajjon?”
58
Itt azután kérdést János teve sorra; Feleltek a rezgő szavu vének arra, De megerősíté hangját, kiki mostan, Hogy az igazsághoz méltóbb legyen a hang. - „Tudja-e a tanu?” Nem tudja! nem, egy se, Hogy a magyar lett vón’ bárki hűbéresse; - „Tudja-e a tanú?” Mind tudja bizonnyal, Hogy semmi köze nincs a birodalommal.
59
Erre megint ötven nemes úr felálla, Ott, a feszületre, kész hitet ajánla, Üdvöt kárhozatot fejeikre vévén: Hogy igazán eskütt ez a huszonnégy vén. Mind e bizonyságot írásba szerezték;



632
Azután szép renddel a tanácsot kezdék, Komolyan és bölcsen végezve iránta, Ahogy a tárgy, a hely, a személy kivánta.
60
S abba’ maradtak, hogy oda fel Trencsénhez, Mint legközelebb a Morva határszélhez, Vértanu szent Lőrinc napra hadat járnak, Ellene indulván cseh király császárnak. Ezzel odahagyva fejedelmök házát, Hordják szélyel a hír dagadó kovászát, Megkél az egész hon nagy haragos harccal, S vérben lemosandó nemzeti kudarccal.
61
Toldi is őrt állván aznap ura mellett, Nagy mérges kelevény szívére szökellett, Alig-alig fojtá dühe kitörését, Tömve, repedt várként, indulati rését. Győzte magát mégis. De mikor elmentek, Fel a király elsőbb, és szélyel a rendek: Toldi nem állhatta, s követve királyát Megereszté a szó s türelem zabláját.
62
„Megyek én; hadd menjek! nincsen maradásom: Éhezi a szemem, hogy cseh ebet lásson, Holtra tudom nézni, hadd legelem őket! Hamar a zsengéjét! nekem az elsőket! Én fussak előre, csatázni, bitangra; Én legyek a vészkürt, a trombita hangja; Leszek én tűz, sáska, istennyila, hóhér Követem Felséged a goromba szóér’.”
63
Csöndesen a király megszólala: „Miklós!” És mint paripát mely bokros avagy csiklós, Várta hogy a vérhab telijét elfújja; Szünet után: „Miklós!” monda neki újra. Toldi, nevét hallván (nem tudja mi végett): „Parancsoljon uram - felelé - Felséged!” Úgy csillapult vére lefelé azonban, Mint az örök csepp húll nagy üres barlangban.



633
64
„Toldi fiam, kezdé a király harmadszor, „Tudom én, ember vagy ahol ember harcol; De ha egész harcot egyedül kén’ állnod: Meg tudnád-e, felelj, védeni királyod?” Miklós bizonyítá: száz élte ha volna, Százszor a királyért örömest meghalna. „Nem a halált kérdem, az utolsó bérünk”, Monda Lajos „azzal ne siess: ráérünk.
65
„De ha, teszem, volnánk nagy veszedelembe Csak te meg én, haddal körülállva, szembe’ Vagy lesbe kerülnénk, vagy rabul esném én, Idegen országban, te szabadon lévén: Bíznál-e, fiam, hogy magad’ is kivágod, S kettőnk erejével menekűl királyod, Legalább míg jőne aki segélyt hozzon?” Hallgata egykissé; s mond a lovag: „Bízom.”
66
„Úgy hát, legyen e szó - mintha nem is élnél; Többet is erről majd hallani Trencsénnél. Addig, ha dolog kell, adok azt is: nyergelj, Ott a Szilágy, a Nyír, Máramaros, Erdely: Szedj hadat, önkéntest, a király zsoldjába, Válassz a legények színébe’ javába’, Eregesd falkánként trencséni vidékre, Magad is, Lőrinckor, odajöhetsz végre.”
67
Toldi sisakhoz kap hirtelen e szóra, Megvakarná fejét ha nem acél volna; Szeretne bizony már csehet ölni, enni: De király parancsa: azaz így kell lenni. Biztatja különben fejedelme titka, Táplálja előre harci kaland; ritka; S legalább, mig felhajt hét vármegye népét, Rozgonyi Piroskát elfeledi végkép.



634
Negyedik ének
,Meghigyétek ti ezt tizenegy királyok! Agyatokban rontom arany koronátok, Uratokat Lajost ha jól nem szolgáljátok’
Ilosvai
1
Költözik az ország Trencsénhez azonban, Virága, vitéze útra kel, uton van; Megereszt minden vár, minden megye, város: Bajnoka bokrétás, csikaja csótáros. Fogadó lett háza, minden üdősb vénnek: Foly a bor egész nap, a lakoma, ének; Csapat este-reggel a csapatot váltja, Hírt hall, üzen tőlök, biztatja, megáldja.
2
Költözik elvégre Lajos is Budárul, Hajnalban az udvar kapuja feltárul, Nagy szekerek, hintók szakadatlan mennek, Estve nem, éjfél ha, veti végét ennek. Bámul az egész nép: soha ennyi pompa! Indul koronázni? vagy lakodalomba? Soha ily készűlet; málha, cseléd ennyi! Hadba nem igy szokott Lajos király menni.
3
Aranyos hintónak se szeri se száma, Húzza hat egy-szín ló, ragyog a szerszáma, Rákva olasz néppel merevűl, bak, csatló, Kocsist (olasz az is) hármat ural hat ló. Minden kocsi élén, mint valamely dőre, Gém-lábú süheder kengyelt fut előre; Tarka harizsnyás báb - tetején nagy toll van Az inas; magyartól ki se’ telnék ollyan.
4
Hát vezeték-lónak mily hossza lesétál! Szügyét veri cafrang, combját veri csótár, Liliomnak, strucnak vagyon ottan bőve, Forgóba szoritva, vagy ezüsttel szőve; Némely ki se’ látszik fényes acél meztül, Lánc-szem takaróján sok ezer nap rezdül Mint a habon, melyet szél riogat hegynek; Két-három inas tesz szolgálatot egynek.



635
5
Málhás szekerektől csörömpöl az utca, Festve azon is mind a király nagy strucca, Megrakva - ki tudja? eleséggel, borral, Többet alig visznek egy egész táborral. Hét ló van előre; kettő, kettő, három; Kocsis a gyeplőnél, kocsis minden páron; Lerakó, felrakó, tengely-emelintő: Tán kiabálni is kell oda léhűtő!
6
Maga Lajos király indul ebéd tájon, Nem oly puha vitéz, hogy kocsiba szálljon, Holdas arany-pejjét lejtve kocogtatja; Utána kevés, de ragyogó csapatja. Levelét némelynap megírta előre, Viszi gyors száguldó, viszi nyakra-főre, Ravaszúl ezt irta cseh király császárnak,96 Sorai azóta Prága fele járnak.
7
„Vettem, édes bátya, nyájas üzeneted, Mellyel szeretetből szemeimre veted, Hogy noha szomszéd is, ifiabb is nálad, Még látogatásra be se’ néztem nálad. Így mondá követem. Igaz is, megvallom, Magam is egy kissé nehezen átallom: De a fiatal vér... s fejedelmi gondok... Elegendő mentség; egyebet nem mondok.
8
„Most, hadaim vévén Trencsin alatt szemre, Látogatást tenni esik ott kezemre, Közel a határszél, egy iramat Prága, Ha szabad járásom lenne az országba’. Küldj hit alatt erről levelet pecséttel; Nem megyek én haddal, csak udvari néppel S ami ajándékot viszek innen terhül; De fogadd: hogy senki hajszála se’ görbül.”
96 „A színlelést (mellyel Durazzó Károlyt hatalmába keríté) megmagyarázhatjuk magunknak, ha gondolóra vesszük, hogy Lajosunkban is volt mégegy csepp azok véréből, kik ellen (a nápolyiak ellen) atyjának új hazájából jött.” Szalay L. Magyarország története. II. 190. I. A. J.



636
9
Melyet elolvasván háromszor is a cseh, Soha el nem tudta gondolni, hogy’ értse; Hogy valami fortély, azt érzi, gyanítja, De sehol nem leli merre van a nyitja. Követi Lajosnak üzenetét szebben Adták volna elé? - nincs lehető ebben: Hisz’ azok itt is már pattogni merének, Otthon dicsekedve még többet beszélnek.
10
„Párbajon - úgy mondák - életre, halálra, Kiállani készek, bizonyos órára, Velem, a császárral!... vagy akit a rendek Közül a képemben arra jelölendek; Vérrel az özvegyről e nevet lemossák, Addig is orcátlan, agyafúrt hazugság Így!... Haza kergettem. De Lajos ekképen Nem is irhat ám most... hanem ha féltében.
11
„Félni - lehet az is; de nem úgy mutatja, Hallom is, irja is, hova gyűl csapatja: Kire gyűlne ottan?... S én, ami cseh népe Van a cseh királynak, elküldtem elébe: De mi az?... a főrend lágymelegen buzdul, És a birodalom csigalábon mozdul: Netalán csúffá tesz Lajos addig, tartok... Heh! gyűlésbe; urak! lássam mit akartok.”
12
Monda, nagyot szökvén az utóbbi szóval; S miután Prágába, a hét választóval; Már a fejedelmek be valának gyűlve: Rendeli, a tanács nyomon összeűlne. Össze is űlt: három fejedelmi érsek, Vele négy választó; ezt nevezem hétnek; Tizenegy mindössze, papi és világi, Ennyire a császár maga pótolá ki.
13
S kezdi sötét színbe ecsetelni Károly: Micsoda felhő kél a magyar határrol, De nyilak felhője, kopiák villáma, Csorda szilaj vadnép számnélküli száma, Ki se istent nem néz, se emberi törvényt,



637
Csecsemőt anyjából kihasít gyönyörként: „Jusson eszetekbe Attila és Dzsingis: Uraim, ha késtek, oda jutunk mink is!”
14
Nem lepte ijedség a többiek arcát, Ismerve Lajosnak lovagias harcát. De felállott egy, a Rajnai választó. S monda: „Uram császár! a veszély borzasztó: De hogyan segítsünk, mi, kiket elnyomnak, Kik támaszi volnánk a birodalomnak?! Legyünk fejedelmek, ne koronás árnyék: Úgy birodalmodra arany idő vár még.”
15
„Helyes! azt akarjuk!” az egész rádörgi, S folytatja nevökben ime Brandenburgi: „Legyen, azt kivánjuk, a fejedelemség, Mint maga a császár, sérthetetlen fenség; Pénzt verjen, zsidó-bért, vámot, adót szedjen, Pénzér’ szabadalmát, jogot ő engedjen; Pöreit császárhoz föl ne vigye senki; S firól-fira szálljon e hatalom rendi!”
16
„Jó, jó!... adok írást - Károly emígy szóla Akár Arany bullát, ha időm lesz, róla: De most, riadalmán ily szörnyü veszélynek, Mi helye, mi sorja efféle beszédnek! Hadait Fönségtek bizony inkább hozza, Repülő parancsit küldje hamar, ossza, Seregét indítsa, ne lovon, de szárnyon: Hogy a birodalom gonoszúl ne járjon?”
17
Fogadák is tél-tul. Ekkor, a levélnek Alatta mi lappang? róla mit itélnek? Kérdezi a császár, - mi lesz foganatja, Ha a szabadjárást ő hitre megadja? Nagy kő vala ez most mely közibük dőle, Beszédök folyama ágra szakadt tőle, De kerülő úton összesimult egyben: Hogy semmi veszélytől nincs félni ok ebben.



638
18
- Hátha meg is békül - már szinte könyörgi Minek ide aztán hadainkat törni? Idézve jelent meg - fel marad ez róva Ő hoz ajándékot - mi vesszük adóba
„No! - az ajándékban sose láttam rosszat, Szól Károly, - amily dús, keveset nem hozhat: Hadd jöjjön! igyekszünk cselt hányni a cselnek, S miénk az erőszak, ha fölingerelnek.”
19
Alázatosan egy fejedelmi érsek Monda: „Uram császár! nehogy olyat értsek: Hogy, ha magát foglyul kezeidbe adja, Felséged a hűbért vele megiratja.” „Nem, atyám!” mond Károly - s hunyorogva intett „Eszembe se ötlik, ha te nem érinted; De köszönöm a szót, s ha egyéb nem használ... A többire nézve... úgy-e feloldoznál?”
20
Nem felel az érsek; szeme alig nyitva, Forgatja hüvelykét, mintha gombolyítna, Immár a tanács is eloszlani készül, Menet íly szók esvén e mai végzésrül: „Adsz Te hadat? én nem, Fönséges barátom, Míg az arany bulla betüjét nem látom.” Nincs is egyéb válasz az ilyen kérdésre: „Én nem adok: hát Te?” „Én sem adok; én se.”
21
Mire Lajos király odaért Trencsénhez, Császár feleletjét már vette kezéhez: Maga, népe bátran jöhet-mehet, irja; Vendégül az „édes öccse urát” hívja. Mindjárt is a várban, mihelyest megszálla, Titkos haditanács gyülekezett nála, Benső, bizodalmas nagy urak, vitézek, Kiket a tollamra dicsekedve vészek:
22
Négy Laczfiak: Endre, Mike, Mihál, István; Kettő Hédervári: Kont, a nádorispán S Lőrinc az idősebb: nagy Garai, Bebék, István, György, - s Druget, a legeleit tevék. Jó Lőkös Bertalan Péterfi Tamással,



639
Giléti, Szudár György ültenek egymással; Szécsi van egy, Miklós; Kanizsai Lőrinc: Te pedig, jó Toldi, a kilincset-őrizd!
23
Monda Lajos: „Már én, uraim, vitézek! Prágában a császár szeme közé nézek. Hívat, idéz, bosszant, csúffá akar tenni: Szégyen volna nekem oda el nem menni.” Az urak rádörgék közül-akarattal: „Igen uram, Prágát mi bevesszük haddal!” „Nem úgy!” - a király mond - „hiszen az nem virtus: Másféle kalandnak terem ott a mirtus.”
24
Akkor előadta levelét s a választ, Meg, hogy Prága alá sereget nem fáraszt, Valamíg császárral maga nem áll szemben: Vér se foly, és meglesz - vagyon oly hiszemben. Elszörnyedve mostan az urak legbátra, Csak Toldi veté a kacagány-bőrt hátra, Fölemelte öklét s hármat előlépvén Beleszól: „Mit féltek? én leszek ott, én, én!”
25
Toldi sem űzvén el az urak félelmét, Jobban kifejezte Lajos egész tervét: Hogy’ akar bémenni, micsoda pompával, Társzekerek, hintók, inasok számával; Minden inas, csatlós, pecérje, lovásza, Kocsi-, szekérhajtó, - igrice, solymásza, Palotás, pohárnok, kamarás, asztalnok: Lészen, olasz bőrben, egy-egy magyar bajnok.
26
Málhát visz ajándék ürügyén roppantat, Gúnyszót a királyra hisz’ Prága sem mondhat, Hogy üresen jár, mint valamely kóborgó: Kell sok edény, szekrény, göngyöleg és hordó. Ezeket ha réven, ha eresztik vámon (Császár ajándéka: nem veszik azt számon): Fegyver is, amennyi oda kell, bejuthat; Szerencse továbbá jelöl aztán útat.



640
27
Tetszősb vala már így a fiataljának, Ingerli vad íze a szilaj tréfának; De aki idősebb, egyre fejét rázza, S Hédervári Lajost ekkép zabolázza: „Megkövetem szépen: tudja-e Felséged, Hogy a cseh király hítt vala, mint vendéget; S ha Te alattomban így ellene törnél... Árulás ez, uram, a magyar embernél!”
28
„Tudom, apám!” szólt ő, - szeme lángot vetve „Ne tanítson engem senki becsűletre! Tudom azt, és többet: követem meghozta: El akarnak fogni, áruló a gazda: Ott leszek! ám fogjon! Bírkozom egy csehvel, Kardra, ha kell, mindig; de ha cselt sző, csellel! Tudom én!... s magukkal etetem meg főztök: Koronázott kémem űl nekem ő köztök.”
29
Tapsola rá Toldi, az urak is többen, Fejöket a vének lesüték féltökben, Most látják, hova megy: bizonyos veszélynek De tanáccsal jobban ingerleni félnek. Daliáit - kérik - jól megválogassa, Maga Toldi légyen a király inassa, Soha szent személyét ne bocsássa tágon: Felel érte mind ez, mind a másvilágon.
30
„Csak ide kell bizni! ide rám kell hagyni! Itt ez a nagy kővár: én is leszek annyi Több leszek: a vár is, meg az őrség benne” Mond Toldi - „a volna csuda, ha baj lenne!” Ezután a névsort válogaták össze: Ki legyen olasznak, hány legyen öltözve? Ki meg a kiséret? ez is a javábol: S micsoda mozgással segítsen a tábor?
31
Ottan Apor-Laczfit mind az egész hadnak Javalák, az Endrét, országos hadnagynak S nevezé a király maga személyébe’, Útasitásúl ím ezt szabva elébe: Két nap egérútat a királynak adjon,



641
Hogy Prága felé az jó messzi haladjon: Azután törjön bé egyenest Morvába, S azt nézze: mely úton legközelebb Prága?
32
Igy az egész tervet (de nem ennyi szóra) Hajnal hasadásig szedik ott apróra: Hogy, mint legyen... ez s az... ha igy, ha úgy üt ki; Meglátjuk a sorján, minek irjam itt ki. Teszik az indulást holnapi éjjelre: Akkor a leventék gyűljenek egy helyre, Hol az olasz gúnyát kiki majd felölti. Levelét azonban a király szétküldi.
33
A budait mondom: miszerént tudhassák A római pápa s többi hatalmasság, Hogy Lajos a békét milyen okért bontja; Követ viszi szélyel, szóval is elmondja: Másnap egész estig a daliák lelkét; Erejét, virgoncát szemen kiszemelték; Kész vala mind rögtön, s alkonyodás tájba’ Öltözni begyűltek a nagy palotába.
34
Nem esett ám könnyen olasz öltőt venni; Csat, pecek és fűző, kapocs - ajaj! mennyi; Ki elől, ki hátul hányféle hasíték!... A király szolgái végre kisegíték. Egymásra nevettek a bajnokok aztán, Hol erre, hol arra újjal mutogatván; Maga Toldi, ámbár szíve zokog jajtól, Nem óhatta magát egy szörnyű kacajtól.
35
Végig nézve magán: „terem-uccse” mondja, „Megijed az ember, meztelen a combja; Se neszi se hangja léptiben a nyomnak; Macskának való e ruha, vagy asszonynak.” S összeüti sarkát, szár-élire csattant: Sarkantyu se csördült, harizsnya se csattant; „Ne bomolj!” kacagtak a többi vitézek De még másnap is ám, ha Toldira néztek.



642
36
Másnap ebéd tájon Karpat hegyek ormát A falka eléré s látta zabos Morvát; Iszonyú hűhóval a szoroson mennek, Mint málhavivői nagy fejedelemnek; Kocsis az ostorral pattogat és kongat, Ki elől, ki hátul csatorál, kurjongat; Mennek, elakadnak, összecsoportoznak: Csupa rendetlenség ami rendet hoznak.
37
Mindez azért történt, hogy hallja meg a cseh, S király jövetelét, ha van őr, jelentse; Volt is, ugyan volt ám! sok is a dicsőség! Ott várta Lajost már a tisztelet-őrség Legalább négyannyi mint a király népe; Telik a hintóknak utána, elébe, Marad oldalvást is ragyogó láncsákkal; Megelégedtek vón’ fele barátsággal.
38
Titkon a magyar most egymásra tekinget: Viselnek alul mind sodros acél inget, S fegyverre mi volna szekerekről kapni? Ennyi csehnek ott-helyt zöld fűbe harapni? Toldi, hogy a Felség akaratját értse, Odasúg; de az mond: „nem! a világért se! Megtiltom! a szót is, nemhogy az ily harcot; Mutasson előttök kiki nyájas arcot.”
39
Így hát azon egy nap haladának békén, Keveset ád a cseh olaszos vendégén: Látja, mi had sincsen, csak udvari renyhe, Valami szorosan rájok mit ügyelne. Kezdtek mutogatni, inteni távolról, Kocsis a szekérről, cseh vitéz a lóról, Mint az, ki a nyelvet nem érti; való is: Mind olasz a csehnek még a magyar szó is.
40
De kivált az olyan szekereket dongják, Honnét kihasalnak borral tele dongák, Mert ez ital Károly cseh hegyein ritka,



643
Termeszte idővel, most még csupán itta97 De azért a csehek, mi van abban, tudták, Nyujtogaták is rá a nagy ádámcsutkát; A magyar ellenben rázta fejét: nem! nem! Szomjukat ingerlé folytonosan e „nem”.
41
Végre a királynál a magyar leventék, Mit mível a borra a cseh, bejelenték: „Jól van! igen jól van! nem kell nekik adni, Hanem egyet szépen velök ellopatni.” Mindjárt is, etetni mihelyest kifogtak, Álomra ledőlvén, ügyesen hortyogtak, Egy öreg hordóval a csehet ellesve: No hisz’ elég is lesz nekik az ma estve!
42
Másnap is úgy történt, harmadikon szinte, S mindennap. Sose volt ilyen útjok mint e: Lajossal ez a had elmenne világra; Hanem immár itt van tornyos erős Prága. Őrség a kapuban váltakozik újjal, A régi dicsekszik, mutogat is ujjal S elmondja, kit úton-útfélen találhat: Mily drága dolog e mostani szolgálat.
43
Mint egy csillagos ég, Lajos ott beméne, Urai, szolgái, sok hintaja, méne; Álommal ez a fény, e pompa határos, Csupa nyitott szem, száj mind az egész város. Vala ott császárnak szép nagy palotája, Odaszállt Prágában magyarok királya, Mivel maga Károly fent lakik a várban Szellősb neki ott fenn, kellemesebb nyárban.
44
Parancsot a császár, s ada engedelmet, Fogadni Lajost úgy; mint nagy fejedelmet, Hogy mi hadat sem hoz, eleve is hallván, S az ajándék hírét maga megsokallván. Mérföldnyire immár a harangok zúgtak, Lobogó zászlóktul lombosok az útak;
97 Melnik táján IV. Károly honosította meg a szőlőt. A. J.



644
A prágai érsek szót-szólva fogadja, A város, a céhek, a helyőrség nagyja.
45
Kiket illendően elfogadott, s mára Szólit Lajos egy kis esti lakomára. Sürögnek azonnal tisztjei, szakácsi, Versengve a nappal ragyogó bográcsi; Arany-ezüst tálak, evő-ivó szerszám, A társzekerekből, nem száz, de ezer szám, S ínyre való minden drága készületnek A java - burokból onnan kiszületnek.
46
Kapuzárás elmult: börtön erős Prága; Benne Lajos király, mint egy kalickába; De azért vígan van - mire is gondolna! Mintha eszem-iszom, puha ember volna. Császárnak azonban ezt is bejelenték, Miben leli kedvét a fiatal vendég, Hogy’ kivan és múlat prágai urakkal: S követét küldé rá izenő szavakkal:
47
Hallja, megérté, hogy magyarok királya, Mint már szófogadó fia és szolgája; Helytállani jött a birodalmi széken, Adaját is hozva, mellyel adós régen, Idején hát holnap, ha meglátogatja; Császár a Hradsinban kegyesen fogadja, Mint hűbérfizető fejedelmet illik Vagy Prága előtte soha meg nem nyílik.
48
Míg a lakomán ezt a követ elmondta, Lajos; foga gyöngyét ajakába nyomta; „Jól van; igyál hát rá!... bort adjatok ennek! Hisz’ nem azért jöttem, hogy meg ne jelenjek.” Toldi a markába nyom egy arany kelyhet, Nem birta, nehéz volt, úgy tartani kellett, De azér’ meghúzta, tetszett a jámbornak, S „brr!” mondá ki nevét magyarúl a bornak.



645
49
Jó; a követ elment. De nem is ment több cseh Akkor egész éjjel haza onnan egy se’: Magyarok a tisztes cseheket leitták Amint poharazva sarokba szoríták. Magok úgy ittak, hogy baja egynek sem lett, De azért mind részeg a cseh barát mellett Ki józanon addig nevette, kacagta A magyart, míg elnyúlt, padon vagy alatta.
50
Kivűl is azonban furcsa dolog történt: Úgy volt kicsinálva, s úgy fordula önként Sorral a nagy hordók prágai piarcon Álltak szekerestül, mint ágyuk a harcon. Bámulta özön nép: szerencse, ha látták, Legtöbbje bizony csak szomszédai hátát, De a mulatságra mégse’ panaszkodtak; Azután egyenkint haza álmosodtak.
51
Ám a vitézlő rend, aki kivált egyszer’ Nyelvét belemártá, nem érte meg ezzel: Legelébb is jöttek a reggeli őrök, Atyjafiát a bor kívánta belőlök. Mint legyek az édest, virágot a lepkék, Hessentve, riasztva, tömegesben lepték, S pajtáskodva, ki, hogy’: kacsintva, jelekkel, Tudtul adák nyilván, hogy már bizom’ e kell!
52
Tette magát, adna az olasz, de nem mer, Míg a palotából utasítást nem nyer, De nyomon bekülde némi követséget, S jött egy aranyos tiszt csakhamar e végett. „Magyarok királya” - szóla magok nyelvén „Cseh vitéz bajtársak, titeket kedvelvén, Egy-egy öreg kupát adat egy személyre; Igyatok, hogy megjött, az egészségére.”
53
Nosza sisakkal mind kupa helyen kéri, Gyomra kivánságát a fejéhez méri, Mint a feje, nem fél annyi csomó bortul, Sőt kétszer is aztán, háromszor is fordul. Híre fut azonban, aki jöhet jő is,



646
Elküldi sisakját kapunálló őr is; A tisztje?... az alszik benn a palotában, Lehordva saroglyán, hűs pince szobákban.
54
Majd Prága vitézlő céhei sem hagyják Részöket, - ők látván el az őrség nagyját; Ötvösök, ijjgyártók, varga, szabó jőnek, S vaskos daliái a nehéz pőrölynek. Ezeket a bajnok tűzi nevetségül: Szabó nem szabadul mekegő hang nélkül, S kire ami csúfság volt a lovagkorban; Hanem egy kis tréfa elcsúszik a borban.
55
Késő éjszaka már nyúlt kora regellé, Vastag sürü fátyla áttetsző lepellé, Mikor elnémultak Prágában a gajdok, S fegyverre szökellett minden erős bajnok. Arcukat ingerlő hűs levegő hatja, Születik páncélon egek új harmatja: De belől izzó-szén levegőt lehellnek, Tüzel a szem, s magva dörömböz a mellnek.
56
Mint, ha rekedt zugból hegyi pára följön, Köd oszlopa végig hentereg a völgyön, Nyoma sincs, zaja sincs; csak az árnya mélyed, Teszi éjszakábbá, hol elmegy, az éjet: Nyomúlnak előre a magyarok csendben Fekete foltonkint, katonás zárt rendben, Amerre vakabb és néptelen az utca; Vezet egy-egy falkát jártas kalauzza.
57
Legelébb a város kapuit elállják, Hol az őrállókat mind fekve találják, Kötözik a lábát és kezeit össze, Noha részegség már jobban lekötözte. Ébren ha vagy egyet dűlöngeni lelnek, Veszik azt is közzé meredő fegyvernek, Száját tömi foszlány és józan ijedség, S elhajtják, hogy az őrt őrzet alá vessék.



647
58
Mint akna ha készül lobbantani várat, S földben a tolvaj tűz hinte gyökér-szálat, Azután csend áll bé, iszonyú míg roppan, Ki veszni fog, nem fél, ki öl, az fél jobban: Magyarok, húzódván kiki a tett helyre, Fojtott pihegéssel úgy várnak a jelre: Oly tréfa ez, ami ha sikerűl, játék; De ha nem: vérontó eleven mészárszék.
59
Ott nagy riadásra jó Prága fölébred, Bősz harci kiáltás veri föl a népet, Recsegő rézkürt hang, ropogása dobnak, Mit falai százszor ide-oda dobnak; Ablak alatt száguld a csata vad ménje, Ütközik a szembe láncsa futó fénye: Jaj a halló fülnek! jaj a látó szemnek! Oda vagyunk! végünk! vége ma mindennek!
60
Futkos az őrült nép, egyingben, ijedten, (Nem ember az ember mikor öltözetlen), Javait, féltőjét utcára kihordja, Önnön akadályát cipeli mint hangya. Összecsap, órjássá, ez az egyenkinti Rémület, és a bajt arányba’ tekinti; Dagad a hír: „kapu odavan! nincs mentség! Sehol egy védő kar; özön az ellenség!”
61
Sokasítja számát a magyar is önként: Itt terem, ott terem, futosó mennykőként, Gyalogot megsarkal, hadonáz gerelyje, Hogy az ijedséget táplálja, növelje. Rabol is: a hurcolt holmit lerakatja; De a vérontást csak ígéri, mutatja, Hanem a hír jajgat más, távoli vészről: Pusztára legyilkolt egy-egy városrészről.
62
Kegyelem-zászlót tűz minden ijedt asszony, Lepedőt vagy abroszt fut hogy kiakasszon: Egy ruhaszárító most az egész Prága, Szedi a nép össze, ami féltő, drága. Hősei, ébredvén, mámorosan búnak,



648
Teszi magát némely, nyomorék- s bárgyúnak; Ki paraszt gúnyát vesz, ki tépi magárul, Ami vitéz embert díszít, vagy elárul.
63
Nem juta hírmondó efelől a várba, S oly távol esik, hogy nem hat oda lárma; De Lajos mond bölcsen: „Nagy ideje mennünk: Pünkösdi királyság e mi győzedelmünk. Ha kijózanodnak félelem- és borbul, Bizony egész Prága szembe reánk fordul, Mihelyest eszmél, hogy seregünk maroknyi: Addig kell e dolgot magyarosan fogni.”
64
Míg szóla, felugrott szögsárga lovára, Nyusztos, aranymentés kiséret utána, Bélelve a dolmány szemezett páncéllal, Cifra hüvely tömve dömöcki acéllal. Jó Toldi se’ hagyja tollas buzogányát, Királynak viszi, mint inas, írományát: Göngyöli a furkót redves kutyabőrbe, Öklömnyi viaszak csüngvén ki belőle.
65
Hát látják, miután a kapuhoz értek: Zárva maradt; nincs kulcs; lakatja temérdek: Feszíti belőlrül vasheveder s szálfa, Nagy kalapú szeggel hozzá kalapálva. Toldi leszáll, nézi: „hadd emelintem meg!” Alá szegi vállát egyik szelemennek; Ropog a kő, a vas; roppan az ő csontja; Nagy fallal a sarkát, a kaput leontja.
66
Lajos az őrségnek meghagyta, kimenve: Senkit ne bocsásson az nap se ki, sem be; Mégis elillant egy, valamely csatornán, Vagy falból kiszögellt kövek érdes ormán, S mikor a császári palotába mentek, Föl a márványlépcsőn, a király és rendek: Ott fúrakodott a kiséret’ inába S hajtja csehül egyre: „Práha”, azaz „Prága.”



649
67
„Ejnye! korán jő ez” - Lajos így aggódik, „Fejünkre kel a vész, ha ez befuródik; Én tudom: a tábort hadaim szétverték, Hanem erről Károly hírt nehezen nyert még.” Ura szavát Toldi hallá figyelemmel, S úgy simítja csehet puha pergamennel, Hogy csak lekalimpált a lépcső aljába; Guta üté rögtön; benne rekedt „Prága”.
68
Odalent nem tudják császári vitézek, Mi baja. Egyik mond: leesett a részeg; Más hittel ajánlja szava bizonyságát: „Azt mondta: bevették a magyarok Prágát”. Tetszik ez állítás csupa képtelennek; Döfölik, hogy szóljon: sose szólal e meg; Van zavar és patvar: bejelentsék, vagy ne? Azután elküldtek; nézni mi van benne.
69
Botját ura megett hű Toldi szorítja, Duzzad a fejében nagy tollu barétja, Halántékiba vér tolul amint mennek: A kezdete sem jó, vége mi lesz ennek! Három szoba tömve fényes alabárddal, Sikátoron a közt verekednek által, S mikor elhaladtak, össze magát zárja, Mint csónak után a vizek omló árja.
70
Bent is, folyosóin a nagy palotának, Fegyveres őrállók környöskörül állnak. Közepett a császár ül aranyos székben, Mint egy öreg isten, mint ha csak az égben. Feje fölött nap, hold, sok csecsemő angyal Kirakva, kivarrva, gyémánttal, arannyal; Két oldalon a tíz koronás fők rendbe’: Maga nem szól, csak néz: nézi Lajost szembe.
71
Keményen Lajos azt neki visszanézi, Térdet-fejet nem hajt, sem ő, se vitézi: Magyarok királya áll mereven, s hallgat; Toldi susog hátul: „Vágjuk ki magunkat!” Sarkát az urának nyomkodja szünetlen,



650
Serkedez a vér is belőle kegyetlen: Lajos, egy szó nélkül, azt is bizony állja: Néz mereven, s hallgat magyarok királya.
72
Miklós azt hiszi, fél, megijedt fegyvertül: Pedig a kockáját várja hogyan perdül, Csillaga fordultát bizalommal várja: Szerencse! ma pillants a merész királyra. Császár is, elúnván farkasszemet nézni, Monda: „Eredj, hirnök! közelebb idézni: Mi dolog ez, kérdjed, hogy szó se jön ajkán? S nem járul előnkbe, térdet-fejet hajtván?”
73
Fennszóval a hírnök harsogta beszédét; Meg sem hallja bizony cseh király’ cselédét Szemével a császárt nézi keményebben, De ajakáról hang egy is el nem lebben. Kezde a nagy császár zavarodni dolgán, S monda: „Lajos király! birodalmi szolgám! Lépj közelebb, s hódolj, mint kötelességed: Azután foglalhatsz oldalamon széket.”
74
Nem szól Lajos, áll csak. - Egyszerre azonban Hátul az őrség közt moraj, izgalom van. Mint haladó hullám, reng bárdja, sisakja, Végre kifejlődik a tolongás magva: Egy harcfi, aléltan, lepve csomós vérrel, Császárja elé rogy, nem annyira térdel, S jajt nyögve magából, és hányva keresztet, Heves unszolásra így szólani kezdett:
75
„Oda egész tábor! Oda egész ország! Hadaink’ elfogták, leölék, szétszórták! Hajnal előtt tegnap beütött Morvába; Mi csatát sem álltunk: nagy erő, hiába! Sokat az ellenség hada hányt fegyverre, Sokat a várrablók, hogy az isten verje! Jön a magyar; dúl, foszt; özön az, temérdek; Csuda, ha már eddig Prágába nem értek.”



651
76
Tüstént az ijedség rém képe alászáll, Maga is hol zöldűl, hol sárgul a császár; Még fel sem ocsudik; hát ime már most a Prága elestével szalad egy Jób-posta. Elfordítja fejét, hátra nyög és jajdul, Emeli a hírnek két tenyerét pajzsul, Kardját a magyarság verdesi csörrenve, Maga Lajos büszkén így áll vele szembe:
77
„Értsem okát, császár, hogy mire hívattál, Messzi országomból ide fárasztottál; Itt vagyok! azt kérdem, te felelj most rája: Hozzon adót másszor magyarok királya?” Nyájasan a császár fordul a vendéghez: „Fiam! egy tréfáért a tréfa elég lesz; Vagy, ha harag, szüntesd lángját haragodnak Csillapítsd bosszúját mérges magyaroknak.
78
„Atyafi hűségem’, itt a kezem! fogadd, És íme, barátul mind e királyokat, Városimat kíméld, ne is ellenkezzünk: Örökös békét mi, hit alatt szerezzünk. Magam ezt oly módon irásba teendem: Ha fiakkal Isten nem áldana engem; Ha leánykám felnő s tetszik feleségül: Rád Morva-, Csehország szálljon örökségül.”
79
Szinte kezét nyújtá Lajos is juházva. De Toldi sörényét haragosan rázza: Nincs szája-ízére az ilyen békesség, Hogy a királyokkal vér nélkül megessék. Nosza előrántá buzogányát rájok: „Meghigyétek ti ezt, tizenegy királyok! Uratokat Lajost úgy ne szolgáljátok: Agyatokba rontom arany koronátok!
80
Erre mosolygóvá Lajos ajkát vonja: „No-no, öreg! csínján. - Olyan ez! kimondja, S megteszi amit mond; vele mind se’ bírunk: Jobb, ha kötést mindent gyorsan aláírunk.” Hamar a szerződés, békekötés meglett.



652
Azután vigságtól harsog minden szeglet; Lajos ajándékit tornácba hozatja, Mivel önként már most, és szívesen adja.
81
Ott három egész nap, három egész éjjel Múlatoz a többi koronás személlyel; Lajos eszét, szívét csudálva csudálják: Becsűlik öreggé magyarok királyát: Negyedik hajnalban lóra kap és indul; Vígan kocog a had Prága kapuin túl, Ki-ki önnön tettét elmondva, mi része: Illeszti örömmel a közös egészbe.
82
E prágai dolgot keresed hiába Nem íratta bizony császár krónikába; Nem kérkedik ezzel a cseh, sem a német Csak rám ne kiáltsa: nem igaz történet!98 De hirdeti ám az aranyajkú monda, Lajos e tettét is koszorúba fonta; Melyet ha valaki, puszta szómra, kétel: Könyvbe is megírta Illosvai Péter.
83
Lajos, útközben már, valahol megszállott. Sőt azelőtt is, míg a lakoma állott, Bajnokit elkezdé szólítni be rendre, S kit-kit ajándékkal lepni meg, érdemre. Hű Toldi Szalontát adományúl kapta, Nagy irha-levélen, pecsét is alatta, S aranyos betűkkel: Nicolaus Toldi; A deákját így kell magyarul gondolni:
84
Hogy, lévén ez a vár magvaszakadt jószág, Ötvennyolc telek is vele járandóság, Lajos azt egészen hű Toldinak irja, Mind maradékostul, örökösen birja: Földjét, legelőit, síkjait és halmát,
98 Históriailag annyi áll, hogy Lajosnak, anyja megsértése miatt, csakugyan volt ízetlensége Károly császárral, s előhada már Morvában pusztított is; hanem ez jóval későbben (1362) történt. Az örökösödési szerződésnek (habár nem ily népmesei alakban) szintén van némi történeti nyoma. Károly ugyanis az ausztriai hercegeket, ezek ismét elsősorban Lajosunkat, másodsorban Károlyt tették volna tartományaik örökösévé, magtalan kihalás esetére. A. J.



653
Erdeit és rétjét, vizeit és malmát, Halászó, vadászó, madarászó helyét; Soha e birtokban bolygatni ne merjék.
85
De Toldi örűlt is, nem is örűlt ennek; Búsan aláhorgad feje, amint mennek, Lova’ minden léptén szomorúan bólint, Senkise szól hozzá, senkit meg nem szólít. Mint teher, a lónak rázni magát hagyja, Nagy teher is ő most, meg az ő bánatja, Egyedül bandúkol, külön az útfélen, S maradoz, mint holtvíz fürge folyam-szélen.
86
Mint fájdalma eláll tűzbe hozott tagnak, De ha megpihen rá, kétszeresen szaggat; Vagy mint ha ki búját öli este borban, Az veri fel másnap keserű mámorban: Úgy vala most Toldi; enyhűlt szive, lelke, Míg harci kalandja izgatta, tüzelte; De hogy ezt a kedvét egy álma elmosta, Kétszeresen fájdúl Piroska! Piroska!
87
Piroska, Piroska! ez az édes-átkos! Mindenfele éj van, ez az egy világos; Ott lehet a hírnév, cser-koszorúk lombja, Rázza fejét Toldi: „de ha nem ő fonja!... Ott ez az élet, s rá örök üdvösségül Másik is: azt mondja: „de ha nála nélkül!... Minden egyéb úton lelke gyötrelembe Apad el, mint elvész patak a fövenybe.
88
Oh! folyna e lélek, rohanna magátul, Csak büszke becsűlet ne állana gátul; Piroska lelkével bizony összefolyna, Csak adott szó s ál harc szemérme ne volna; Noha könnyelműen adott szava Tarnak; Noha dévaj csínje a daliás karnak. Mindegy! lehetetlen; veséibe véső Fájdalom ezt mondja: „de ha késő! késő!”



654
89
Így észre se venné, rendre hogy elhagyták, A sereghajtók is már szinte haladták, Ha legénye Bence közülök nem szólna: Felnéz; kacagástól nincs ami megóvja. Furcsa jelenség volt: sárga lován Bence, Bencén málha-csomó, akar egy petrence, Nagy lepedő holmi lapitá a lóra, Látszott is az ember, meg nem is, alóla.
90
Terhe alatt Bence mosolyogva izzad, Fogait mutatja, mindet a harmincat: „Jó dolog ám a harc!” még messze kiáltja, „Keres ott az ember, Nemzetes úr, látja?” „Lerakod most mindjárt!” Toldi riad. „Szállj le! Megveszem.” - Ezt hallván Bence sohajt: „ájnye!” De mit vala tenni? Leraká a gyepre A holmit; az árát fanyalogva zsebre.
91
Vala ez négy vánkos, egy ócska derékalj, Ló-vakaró, cingomb egy össze-marékkal, Vasaló, bőr-lámpás, fövenyóra, balta: Prága piacán ezt a hősfi rabolta. Most jövevény útas szedi majd fel mindet, Vissza reá Bence hiába tekinget. Paripája véknyát érinti a bajnok, S vígabban ereszti utána a rajnak.
92
S Nagyfaluba vidám képzelete vonta: Oda már nincs messze új vára, Szalonta; Ismeri bástyáit, kapuit és tornyát, Vércse után sokszor mászta hegyes ormát. S megriad a kürtszó odafenn, úgy tetszik. A dobogó hídat elébe eresztik, Fönn meg az erkélyen hű asszonya várja: Piroska, Piroska - fészken űlő párja.
93
„Elég is, elég is, - így fűzi magában Nekem a hazáért harcolni hazátlan Eleget saslódtam becsűletért eddig: Hol két láncsa feszült, az enyim volt egyik. Lám az oroszlánnak van hová megtérhet.



655
Vár szelidebb nőstény réti csikasz férget: S én a dicsőségben egyedül mint fénix, Páratlan elégjek?... Ember vagyok én is.”
94
Így Toldi szünetlen győzte magát okkal, De bizony kevésre ment volna azokkal; Ha szerelmi tündér csalogató képzet Nem hordana egyre neki bűvös mézet. Száll oda, száll vissza; borítja Piroskát, Lepi bokrosan, mint raj a virágos fát; Hordván neki azt a sok gyönyörűséges Szívbeli jót, melynek fúlánkja is édes.
95
Arra nem is gondol, kétségbe se’ hozza, Hogy a leány őtet ne szeretné vissza; Őrzi magát büszkén, tudja parancsolhat, Nap az ő szerelme, mire az süt, olvad, Érzi Piroskát is, szerelme zamatját, Mint a virág’ önként fakadó illatját; Egy szót vele nem szólt - látni alig látta; De azért egyszer sem jut eszébe: hátha...!
96
Csak ne legyen késő - s nem lehet az, még nem! Hazaérve tüstént Rozgonyihoz mégyen; Megkéri Piroskát, - többi az ő gondja: Mint a selyembogár, szerelembe fonja. Azután lábához borúl a királynak, Lessz annyi kegyelme prágai útjának Az egész bajvívást dönteti dugába Mit neki Tar Lőrinc! szégyellje a gyáva!
97
Ligetes erdőben, kanyarogván hegynek, Így öleli képét amaz édes-egynek; Derül-borul arca napos árnyas színnel, Derül-borul pajzsán a cseh-fejes címer. Egyszerre sikoltás támad az erdőben, Lát asszonyi köntöst hamar eltűnőben, Paripának rengő dobogását hallja, S élesen a nőnek szakad egy-egy jajja.



656
98
„Megállj!” riad a hős, s nem várva megálltát. Sarkantyut a lónak, és oldalirányt ád, Amerre sikoltás, méndobogás hallik; Mint sólyom, az erdőn utána nyilallik. Elő-elő tűnni a lovagot látja, Akadoz a bokron női személy fátyla, Ki alélva fekszik keresztül a nyergen, S bágyadozó hangja el-elhal a berken.
99
Becsületért Pejkó maga tör, mondatlan, Bár hegyi zord hágón gyors lába szokatlan; Fut a leányrabló, néz hátra, előre: Hátra halálára, elül egy tarkőre. Tarkő tetején áll hegyi-rabló vára, Fél szeme a Morva, fél a cseh határra: Kapuján béfordul - s mielőtt betennék, Utána berobban a hivatlan vendég.
100
Kopja vele nincsen, jó kardja nem éri, Gyalog, a lépcsőn fel, mind űzve kiséri; Vágná is utána szüntelen a kardot: De hogy a lányt éri az ölében, tartott. Szobárul szobára menekül a rabló: Toldi alatt egyszer megsülyed a padló, Nagy tompa ütéssel zúzza magát mélybe, Borul neki a nap világtalan éjbe.
Ötödik ének
,Tholdi Miklós ezen igen búsult vala.’
Ilosvai
1
Rozgonyi Piroska föltette magában, Hogy megtöri szívét fájdalmas igában, Ketté szakad ámbár, és ha könyez vért is: Feleségűl mégyen Lőrinchez azért is. Toldi bosszújára, maga bosszújára, Szűzet megalázó lovagok csúfjára. Halni ha lehetne, oh! halni szeretne: Szűnjön meg az élet, csak a becsület ne!



657
2
De könnyü halálhoz nincs semmi reménység: Játszik piros arcán az ifju egészség, S úgy védi magát a viruló ép élet: Soha öngyilkosság eszébe se rémlett. Ám rózsa lehervad: hervadjon el ő is; Virági lehullnak: úgy hulljon el ő is; Kell lassan emésztő szél, köd, aszály, féreg: Neki a házasság legyen ilyen méreg.
3
Legyen neki undor, ami másnak tetsző, Ami élet másnak, neki életvesztő, Legyen neki átok, ami másnak áldás, Neki nem jegyváltás, de halálra-váltás; Menyasszonyi fátyol neki szemfedője, Menyasszonyi ágya neki teritője, Maga magát százszor azon elsirassa... Ezt ha nem gondolta, ezt érzé Piroska.
4
De mikor az első indúlat alább szállt, Kereste szegény szív a fogódzó nádszált, Azt keresé titkon, éjente-naponta, Hogy mi után áhit, még neki se’ mondta. Nem érti Piroska, mi vonja Budára, Enyhülve miért vár s gondol ez útjára; Mit maga sem sejt ő: arra van a lejtő, Minden ohajtását édesdeden ejtő.
5
Ott van, ki szeresse, ott az, ki gyülölje: Nincs távol, akárhol, maradása tőle; Mint az Akastyán99 hegy, griffmadarak honja, Száz mérföldnyirül is maga felé vonja. Hadd lássa hidegnek, vagy lássa betegnek. Büszkén dacolónak, vagy szíve-szegettnek; Ne szeresse, szánja, mellőzze, utálja: Ő pedig elhaljon - de szeme láttára!
99 Népies geographia szerint, mely a Brunszvik históriából szivárgott népünk közé. Mágnes hegy a tenger közepén, mely minden hajót s egyéb közeledő tárgyat magához ránt. A. J.



658
6
Csak előtte haljon, a lelkire haljon. De hát az a nádszál nem lebeg ott, vajjon: Ha talán a bántást a lovag megbánta, S édes szerelemre fordulna iránta?... Oh te dacos, bús szív, mely halni akarnál, Tudod azt, árúló! ki van az udvarnál; Nyom téged, igen nyom, Toldi lovag bűne, Mikor a bocsánat egy szódba kerűlne.
7
Rozgonyi is gyakran sürgeti Budára, Öröme büszkén süt a leány bújára, Aranyosnak látja fekete felhőjét: Látja benne csupán háza emelőjét. „No fiam Piroska!... lám, igazán mondom: Bizony fiam is vagy, az vagy te, galambom! Volna fiam hét-nyolc, mindannyi levente: Nem hozna reám oly becsületet, mint te.”
8
Vendége azonban Lőrinc is a háznak Együtt az öreggel hét számra vadásznak; Gilice búgástól, szerelemtől ráér, Nem is azért él-hal, inkább vagyonáér’. Ezt is eleinte kegyesen fogadta, Szeme, szava kincsét fölpénzül od’adta, Erőltette magát Piroska, hiában: Vergődhetik immár szava hálójában!
9
Végre az indúlás várt napja közelge, Már kezde ürülni Rozgonyi ős telke; Szomorún Piroska az útravalóját, Rakosgatta, szegény, halálra valóját. Mozdúltak is a nagy társzekerek lomhán, Az utolsó percet mind közeleb vonván, Mikor a ház régi falusi gazdája Kocsira ül, s mellé szép eladó lyánya.
10
De nem vala könnyű megválni hazulról, Repes a hir régen, hogy, elmegy az úrról: Most az egész vidék ügyefogyott népe Egyszerre, falunkint tódulnak elébe. Tettek olyan áldást, szívreható dolgot



659
No hiszen nem lesz több, a világon, boldog - Csak századik ebből rá örömet hozzon Csak ez az „angyal-szép, angyal-jó kisasszony!”
11
Elrobog a hintó, oda is ér holnap. Szép háza Budán is volt Rozgonyi úrnak: Azóta se látta nagy palota házát, Mikor Lajos atyját, Károlyt koronázták. Ott vala Csák ellen maga is Rozgonynál; De, hogy fia nem lett, lyánya se több annál: Kedve-szegetten ült falun és nőtt mája, Míg bele új lelket nem önte királya.
12
Nem mozdult vala még Lajos Budavárbol, Hirdetve alig volt Trencsénhez a tábor; Mikor a Felséghez Rozgonyi fölére, S vitte Piroskát is a tiszteletére. Bezzeg elámultak: udvara mily fényes; Urai, szolgái; - maga mégsem kényes; Igazán, nem látszott a különbség rajta: Ott kezdte velük, hol Kesziben elhagyta.
13
Nyájason, előre köszön „Isten hoztát”, Biztatja, ne féljen, remegő Piroskát, Ki, miként nagy hangos templom alatt járván, Fél szinte haladni, lesülyed a márvány. De csak addig volt ez, míg közelebb értek Lajos előtt önkint meghajola térdek; Nem hagyta; Piroskát fölemelte kézen, S mondá, hogy azonnal bemutatás lészen.
14
Fényes palotában ösi Vizsegrádon Lakozott Erzsébet még többnyire nyáron, Mely az uráé volt, Károly nagy királyé, Ott érezte, hogy ő igazán királyné. De felváltva az új palotában is tart (Melyet fia Budán építtete) udvart, Övé vala ennek jobboldali szárnya; Oda ment Lajos be, s a Rozgonyi lyánya.



660
15
Ül vala királyné, Lajos édes anyja, Nappali termében, mivel udvar van ma; Mellette királyok leányai, űlve, Fő uraké, vagy száz, mind állva körűle: Mint a halavány hold, noha sápadt fénnyel, Elnyomja az apróbb csillagokat éjjel; De azért nem könnyen hagyja magát egy sem: Lopva előpillog egy-egy tüzesebb szem.
16
Reggeli kézcsókja, köszönése mellett Lajos bemutatván, távoznia kellett, S ott hagyta Piroskát, anyja előtt, térden, Ki kezét, az ép balt, nyujtotta kimérten. Megrezzent a leány eme hideg kéztől, Bár gyönge, fehér is liliom szép-víztől; Gyűrüi gyémántján ajka lehét hagyta, S térdelve, parancsát elvárta, fogadta.
17
Végre királynénak lágyult szeme-éle, Fodorodott kissé ajka sovány széle: „Állj fel!” Szava nem volt se szelid, se metsző; Társai tudták már, hogy az új lány tetsző. Vált vele négy-öt szót, nagy-sebesen kérdez; Azután rendelte fejedelmi vérhez: Szép Örzsike mellé udvari leánynak, Kisasszonya mellé a bosznyai bánnak.
18
Míg az öregasszony100 udvart nem bocsáta, Szép ujja begyébe tűje hegyét nyomta; De mikor oszlának, kezdte legott csókon, S ragadá kézfogva, hosszú folyosókon Nem szól neki semmit, nem kérdezi, szóljon: Csak vitte sebesen, mint madarat sólyom, Oda, hol tisztán és otthonosan várja Puha pehely fészke, szép szűzi szobája.
19
Ott szembe magával hevesen fordítja, Kezeit két kézzel széttartva, szorítja,
100 Főudvarmesternő, duenna. Régi. A. J.



661
Néz a szeme közzé hosszasan és mélyen, Hajolva felé, hogy ajka odaérjen. „Szeretlek, te leány!” kitörőleg monda, Miután az ajkát ajakához nyomta: „Ezt, ezt, a mosolygó, csókravaló szádat Hozzá szemeidben az a mély, mély bánat!
20
„Nékem is van nagy búm, - nem bú! fagyok, égek, Szerelmes vagyok én: szeretem a léget, Az álmot, az árnyat, a napot, a holdat: Az elérhetetlent, ki se’ mondhatókat! S titkolom a légtül, a csapodár széltül, A naptul, a holdtul, az árnytul, az éjtül: Rettegek álmomban, elárul az álom... De, nézz ide! nem fáj: egy szisz ne’kül állom.”
21
Szólt, s míg ez utolsó szavait elmondta, Szép ujja begyébe tűje hegyét nyomta; Piroska sikoltott, hogy elveszi tőle, Mosolyogva hátrált a másik előle. „Hagyján!” kacagott fel: „hiszen ez már semmi: Valaha még azt is meg merem én tenni;” S mint nézi rubintját gyönyörrel az ötves, Megnézte a csöp vért, s ízlelte, hogy: „édes!”
22
Az nap, egész estig, titkát meg is őrzé, Szeretni Piroskát Örzse alig győzé: De mikor jó-későn nyugalomra tértek, Panasza feltörte azt az erős kérget. Odafutott hozzá hirtelen az ágyba, Cseppet se törődvén, hogy a szűz hold látja; Odafeküdt mellé; csókolta, ölelte; Gyenge fehér vállát pirosra lehellte.
23
Ott neki meggyónta szívbeli bálványát: Szereti a földnek koronás királyát; Ő, kicsi néptörzsök s fejedelem lyánya, Szemeit a napra, Nagy Lajosig hányja. Tudja mi lesz vége, ám hadd legyen! ennek Világa elalszik a vakmerő szemnek; Tudja, Lajossal már ki van eljegyezve; De ha nem volna sincs közelebb a messze.



662
24
Piroska azonban fakadott sirásra, Neki lett szüksége a vigasztalásra, Megesett a szive kisasszonya sorsán, Maga állapotját ahoz elgondolván. Gondolta, de nem szólt. Visszás neki - bátor Szerette, csudálta - Örzse hogy oly bátor, Neki ez a nyiltság vált lehetetlenné: Úgy érezte, hogy a világért se tenné.
25
Hanem annál többször múlt el olyan este, Hogy Toldit egész nap nyomtalanul leste; Lovagok csörtetnek, daliák, apródok: Csak az az egy nem jött, az az egy nem volt ott. Kérdeni szót nem mer. Ám sürgeti apja, Jegyese, az udvar, a menyegző napja; S míg egy nap a másra görgeti ón súlyát: Csak az Isten tudná szíve nehéz búját.
26
Toldi pedig kezde, mélylő torony alján Ocsúdni sajongó tetemi fájdalmán; Ellene föllázadt minden ere, tagja: Erejét, mozgását neki megtagadja. Nem tudja, mióta, hol, mi okon fekszik; Ködös ébrenlétből álomba menekszik: Álma világosság, szín, mozgalom, élet: Csupa homály, holt, vak, üres az eszmélet.
27
Hanem, amint egyszer, álmát kicserélve, Feszíti szemét az alaktalan éjbe: Feje felett négyszög nap támad előtte, S emberi hang és szó árad ki belőle. Toldi figyel. Lassan mind újraszülemlék A képzet, az érzet, az eszme, az emlék; Nyers, durva kiáltás füleit szaggatja, Melynek szitok, átok, s ez a foglalatja:
28
„Toldi!” - kiált a hang - „bezzeg nagyot estél! Ott vessz meg, ebanyád! ha még meg nem vesztél. Tapadjon a bőr rád, mint asszu fakéreg; Nedves, büdös almon egyen meg a féreg. Szüntelen éhség közt, élted alig vonjad,



663
Táplálja dohos víz elepedő szomjad; De ne halj meg; sőt élj: amennyi elég lesz, Hogy halni ohajthass, hogy kínodat érezd.
29
„Ismersz-e? Nem ismersz? Nézz hát ide; nézz meg: Jodok áll itt, fia ama cseh vitéznek, Kit Duna szigetjén meggyilkola kardod S címerben a képét szemtelenül hordod. Most fogva vagy, itt vagy az én csaptatómban, A leányrablás jól ütött ki, valóban: Ostoba! tudd meg hát, és egyen a méreg: A farkas, a bárány: egyhasi testvérek!
30
„Azt hallom, erős vagy: nosza hát döntsd szélyel Sziklafalú tornyom’ vállad erejével; S híred az égig bár, csillagokig szálljon: Nosza próbálj onnan kirepülni szárnyon! Ott vesztél, cudar, ott! Nem férfi bosszúja Temeti el híred, de leányzók gúnyja, Kik veled a tréfát kezdik erős lúgon: Jer, apád gyilkossa te rabod lesz, húgom!”
31
Toldi kezét nyújtá míg e beszéd tartott, S egyre hanyatt fekvén, motozá a kardot, De fájt keze szörnyen; tapintva, sokára Ráakadott, épen a markolatára. Gondolta, derék lesz, mentiben a szónak Torkába hajítni a szidalmazónak: Nem birta fel; amin nagy nehezet búga, Ezt hallva, rikoltott Jodok ádáz húga:
32
„Élsz hát!... no csak élj is! örökre se bánnám Emlőmön az élted táplálni kivánnám; Gyűlölném a halált ha kegyelmet adna, Boszum éh torkából hamar elragadna. Bosszúval örökre kapcsolva leendel Hozzám, deli hű férj! mint más szerelemmel; Ez a „holtomiglan”, - ez a „holtodiglan”: Elmondod-e, Toldi? nem mondod? ez így van!



664
33
Van-e mátkád otthon? nőd? gyermeked árva? Soha nem borúl az apja sirhalmára! Vakká sírja szemét a kedves utánad, S könnye kifogytával maga is elszárad. Nem, nem! dobja magát dögleletes kéjbe, Nevedet hurcolja bordélyok ölébe: Ölével a híred öli minden éjen: Koldus gyermekid is megköpik útfélen!”
34
Toldi felelt még egy tompa nyögő jajjal: Eszébe jutott a tiszta fehér angyal, Ki ragyogó tündér lakosa lelkének, S kitől gonosz ármány így különíté meg! Össze csikorítá foga éles malmát, S ha mi felülmúlja mostani fájdalmát, S enyhíti szerelmét: dühe az, hogy’ álljon Bosszút eme rablón s neme-hagyott lyányon?
35
Cseheknek azonban császári királya Hada romlásának már végire jára: Hogy esett, mint történt serege gyors veszte, Mely idegen tábort Prágáig ereszte. S megtudta előbb is, nagyra nyitott szemmel, Hogy tájára sem ért annak magyar ember, Kivéve Lajossal az udvari falka, Mely a réműlt várost neki elfoglalta.
36
Megtudta továbbá - s mérget, epét forral, Hogy népe csatát sem mert állni Aporral, Nem is ütközött meg viadalra szállván, De meg az ellenség erején és számán. Mint szembe dobott nyáj, eredett futásnak, Sarkát az ijedség tapodá egymásnak. Nyil-, kopja-süvöltés riogatván hátul, De nagyobb kárt valla rablók csapatátul.
37
Tudnillik, a bércek zordon keselyűi Zsákmánynak előre kezdének örűlni; Cseh-Morva hegyekben vala rabló fészkek Lecsapni a völgyre idején nem késtek: Fogadák a rémült szaladókat szembe,



665
Szorították tűz-víz két gyilkos elembe; Sokat önvérükből leölének harcon, Sokat elfogdostak, hogy eladják sarcon.
38
Ezt hallva cseh Károly, birodalmi császár, Hogy allatta így foly gonosz embervásár: Megszégyellte magát, s udvara láttára Fogadá keresztes kardmarkolatára: Hogy lakomán kelyhet szűz ajka nem érint „Hogy, volna fiam bár, vagy rokonom vérint: Hüvelyébe addig vissza se’ száll kardom: Valamíg a rablót egyig ki nem irtom!”
39
Zászlós hada mindjárt, rendeli, begyűljön, Nemes, a közjóra, mind lóra felüljön, Királyi személyben maga tábort járat, Megvíni had által minden olyas várat. Azonban e harc most mit érdekel engem, Ki nem a jó császár érdemeit zengem? Neki dicsőség, ha kipusztul a féreg; Én Toldihoz ismét; az enyímhez térek.
40
Jodovna, ki esküdt megtorlani apját, Éh-szomjan elölni nem siete rabját; Ő maga titkon is ápolta, hogy éljen, Bort neki, jó étket, bocsátva kötélen. Mondotta, bosszúját halasztja továbbra. Hadd álljon először hős betege lábra, S mikor a természet dúl-fúl, zsarol önkint: Gyötrelmeit akkor neveli csöppenkint.
41
Fel is üdült Miklós hihetetlen gyorsan; Ereje kész orvos, vére csupa balzsam: Valamint az erdők viharedzett vadja Sebeit egy-két nap éppé nyalogatja. S vele üdűlt vágya, bizalma, reménye: Hogy e pokol undok, fekete kéménye: Bizony egy óráig sem tartja le fogva, Csak erő gyűlhessen e béna tagokba.



666
42
Mihelyest elhagyta feküvő szalmáját, Kezdé tapogatni börtöne homályát Ha valamely bézárt ajtóra találna, Melyet kifeszítsen nekivetett válla. Nem lelt; csupa kőfal, ameddig eléri, Bontani kardjával hiába kisérti, Megásni alólrul kísérti hiába: Kőszál gyökerébe van börtöne vágva!
43
Föl néz: a sötétség oszlopa elnyomja; Szét néz: falak által szorul össze gondja, Nem látja, de érzi, meredeken, szűkön: S elfutja szemét egy kínos, keserű köny. Letörli a cseppet: türelem! azt tartja: Hosszu időn lépcsőt majd ró neki kardja; Szikrázik acélja visszarugó kőben S diribre-darabra szakad a kezében!
44
Toldi vitéz áll most két puszta marokkal, Megrázza sörényét riadó haraggal; Dühe tetőpontján harap önkarjába, Hogy minden ereje hiába, hiába. El kell veszni tehát, becstelenűl, gyáván! Temetve, feledve pokol éjszakáján! Ama mennyországtól küszöbén elválva! S mindezekért bosszut - még bosszut sem állva.
45
Ekkor az áldott nap’ egy sugara folyt rá: Szőke piros arcát Jodovna lehajtá S leszólt neki halkan a néma sötétbe, Kétfelül a hangot tenyerivel védve: „Toldi, fölépűltél: azt köszönöd nékem, Meghozta erődet jó italom, étkem; Gyilkosa nemzőmnek! gyermeke táplála: Meglátom, e jóért van-e benned hála.
46
Többet is, oh bajnok!... szabad úrrá tészlek, Jodok elment, s éjjel hazajő, mint részeg: Jodokot én éjjel meg ölöm az ágyban, Mert nem tudok érted hova lenni vágyban. Esküdj meg, enyim léssz; - ha nem akarsz nőddé,



667
(Lásd szép vagyok, ifjú), kívánj szeretőddé; Kincs van e várban sok; gyere, vígan éljünk: Az erő, a szépség sokasítsa kéjünk.”
47
Toldi csak elszörnyed ez iszonyú lyányon; Feledé, hogy cselből ily alkura álljon, Nem is jut eszébe, de hiába jutna: Az őszinte bajnok még úgy se’ hazudna. „Máglyára boszorkány! heh! aki feláldott... Várj! kapjalak egyszer kezemre!...” kiáltott, És rázta fel öklét, egyebet sem mondva Erre, keselyűként süvölte Jodovna:
48
„Rothadsz te lovag hát! érzem is a bűzöd: Ám lásd boszumat, ha szerelmem elűzöd. Könnyen elengedtem apám megölését, Testvérem eladnám - egy hév ölelésért: Neked az mind nem kell:...! Bosszu tehát, bosszu! Mán kezdve halott vagy, de halálod hosszu; Eleven rothadsz meg: de magad kerested: Nem lesz soha másé, ha enyim nem, tested!”
49
E szókkal az ajtót dühösen lecsapta, Vígasztalan éjben Toldi vitézt hagyta, Fekete éjfélnél is feketébb gondban. Az idő jel nélkül sietett azonban. Fényes nap az éjjel dali táncát lejti: Toldi, melyik másik, soha nem is sejti; A szép tarka világ neki egy sötétség, Örvényzik alatta feneketlen kétség.
50
Majd örökös éh-szomj gyötrelmei jőnek, Bőjtjei mind hosszabb, sanyarúbb időnek; Előre az étket meggyűlöli orra, S vissza fanyalodik bizonyos undorra. Képzelme Piroskán enyhűlni se’ szállhat: Elnyomta az embert benne dühös állat; S mennyei lelkében ha nem esett kár még: Környékezi azt is őrűletes árnyék.



668
51
De mi ez?... pokolnak szakad-e rá torka? Hull rá a magosbul üszög és sziporka, Lát odafenn lángot kavarogni füsttel, Veri fülét nagy zaj: az itélet jött el? Mint éhes oroszlán Dániel vermében: Bömböl egyet, szörnyűt, börtöne mélyében, Megrendül a szikla beléje tövestűl, S mennydörgve hat a nagy zsibajon keresztűl.
52
Meghallotta - ha csak mellibe rezdűlt is Még akit az anyja föld-siketen szűlt is; Emberek a hangra nosza jőnek-mennek, „Kell lenni - kiáltják - még ott elevennek!” Útat egész addig irtanak a tűzön, S kötelet dobván, mit derekára fűzzön: Toldi az Isten szép ege alá jő fel, Szabad levegőjét méri tág tüdővel.
53
Tőlük az egész sort nyomba’ megértette: Hogy Károly a rabló kapuit bevette, Fészkébe Jodoknak hajíttata csóvát, S meglelte hugostul már az akasztófát. Látta is út közben - s bosszús vala Toldi, Hogy bosszuját rajtok nem tudja kioltni; Mégis elirtódzott szeme ily látványtól: Csúnya bitón függő szép ifju leánytól.
54
„Ugy kell neki!” mondá Toldi vezetője, „Buja zsivány volt ez, holtak szeretője: Ifjakat elrablott s megölé a karján: Tízszerte Jodoknál gonoszabb volt e lyány.” Jó Toldi azonban táborhoz elére: Lakoma állt épen, ez nap örömére; Kínálták, le is ült; volt sok ital, étel; Versent bizony a hős falatoza héttel.
55
Azután császárnak színe elé járul, Röviden szép szót tesz mostani sorjárul: Hogy a neve Toldi, - Toldi, Lajos híve; Most e cudar rabló mit tőn vele, íme! „Felségedet - úgymond - én csak azon kérem:



669
Hadd bizonyítsam meg régi jeles hírem! Valamennyi rablón boszumat hadd töltöm: Nevemen ily csorbát ne hagyjak e földön!”
56
Megörült a császár, kapva-kapott rajta, Mert Toldi nevétől zeng mindenek ajka; Bizonyos! a rablót ez elirtja szörnyen: Keze alá adja serge javát: menjen. Ott a zsivány haddal Toldi hogyan végez, Vonatja karóba, kötteti kerékhez: Jobb az idők fátylát rá visszaterítnem; Csak az útjokból még ez egyet említem.
57
Történt, mikor egy szép ligeten menének, (Csuda volna, ha nem megesett történet), Paripa-nyerítés vihog egy bokorbul: S Toldinak a Pejkó csak elibe fordul. Nyerge azonmódon, s minden egyéb szerszám, Kétkéz kardja is ott lóg vala nagy pajzsán; Bántani (oly vad volt) száz brátye se merte: „Ember vagy!” a hős mond, s csókolta, ölelte.
58
Ülj fel, lovag, ülj fel, az okos jószágra; Röpülj haza röptön szép Magyarországra, Hagyd te a rablókat, ne keresd a híred: Boldogságodat úgy még tán utoléred! De, noha szerelme kétszeresen vonja: „Nem lehet! addig már lehetetlen” - mondja, „Valamíg a rablót rendre le nem vágom: Hogy csúfra ne légyek idegen országon!”
59
Várhatja Piroska Toldi megérkeztét, Nyomhatja fejével ablaka keresztjét, Szép szemeit nappal nézheti fájósra, Sírhatja ki éjjel, mint a piros rózsa: Hősök az udvarnál noha jőnek-mennek; Egy se’ hoz enyhűlést e szomorú szemnek Még amelyik távol olyan is, egy szálig: Közeledvén, az is idegenné válik.



670
60
Nem állhatta tovább: reszketve, pirúlva, Szép Örzsinek egyszer nyakába borúla: „Ne nevess ki érte szép Örzsike, lelkem! Ha valamit kérdek, ne itélj meg engem: Ím a leventék, mind harcból haza jöttek, Lenn, a pesti mezőn, tábort is ütöttek: Toldit az udvarnál mégis sose látom; Rokonom pedig ő, az anyai ágon.”
61
„Jaj, te szerencsétlen!” - felel a bán lánya, „Nem rokonod, látom; itt a fejem rája; Szereted, mint én azt... s kínja szerelmednek Annál gonoszabb, ha máshoz erőltetnek. De ne búsulj: a föld gyomrának alóla Ide teremtem, vagy bizonyos hírt róla; Csak valld be!” - Szegénynek szót kelle fogadni. Nem merte, nem tudta, nem bírta tagadni.
62
Mindjárt a kisasszony kész ürügyet formál, Kezd nyomozást titkon az egész tábornál: Toldinak, úgy mondák, fegyvere-hordója, Ha valaki, az tud bizonyosat róla. S nem nyugovék Örzse fondorlatos ésszel Míg szembe’ nem álltak jó Bence vitézzel, Ki, midőn a kérdés velejét meghallá, Ily egyenes választ teve azonnal rá:
63
„Hát, kérem alássan, annak ez a sorja: Hullt bizony ott a cseh, akar a pozdorja, Magam is vagy húszat tudom elapróztam, Pedig én csak gazdám szemetén tallóztam” „Jó, jó!” - nevet Örzse - „nem az itt a kérdés”, Látszott, a vitéznek hogy ez a szó sértés; Többi viselt dolgát elnyelte morogva, Azután így szólott - ujra beléfogva:
64
„Nos, hogy kiraboltuk Prága jeles várát; Mennyi özön kincs volt! csupa gránát, skárlát. Kopjával az ember singjét neki mérte Igaz, hogy a gazdám megfizetett érte -” Örzsike még egyszer a szavába vágott:



671
„Elhiszem, ifjú hős, nagy daliaságod; De Toldi felől szólj: hova lett? hol vált el?” Mire Bence kissé boszusan kiált fel:
65
„Ejnye, hiszen mondom! arra jövök épen! Hát biz az úgy történt, akar a mesében: Egy rengeteg erdőn hogy lépve haladtunk, Hát egyszer a föld is rázkódik alattunk. Nézzük, micsoda ló, miféle sikoltás: Hát a király lyányát viszi egy nagy órjás; Utcu! egyéb sem kell a nemzetes úrnak: Utána ered; mint az agár a nyúlnak.
66
„Szorítá a Pejkó: de a másik győzte; Rajta! no most Pejkó!... de már megelőzte; Útakon, út nélkül; völgyön le, hegyen fel: Ameddig az ember kísérheti szemmel. S nosza befordulnak odafenn egy várba: Mire odaértem, kapu be volt zárva; Váltig zakatoltam, nem eresztettek bé: Azóta se láttam jó uramat többé.
67
„Három egész nap egy útba eső csárdán Szomorún kuncsorgék, Toldi vitézt várván; Azután a tábort siettem elérni: Ejh! a nemzetes úr - van is ott mit félni! Megölé az órjást, tudom, egy »muk« nélkül, Azt a deli tündért vette feleségül; Süvei most már mind hercegek, királyok: Üthetik a nyomát idevaló lyányok!”
68
„S vajon így történt ez?” Örzsike próbálá: „Fogd ez az erszény, de megesküszöl ám rá!” „Már hiszen, az órjást nem mondhatom, a volt Bence felel - csakhogy maga, lova nagy volt; A királyleányt is: az-e, nem-e épen? Nem tudom, - eb volt a keresztelőjében! De hogy a történet valóigaz; erre Esküszöm az élő nagy örök Istenre!”



672
69
Így Bence az ötven aranyat megkapta, Vergődni Piroskát sebeiben hagyta, Mint lelövött gerle vergődik az aljon; S kit Örzsi se’ tudta mivel vígasztaljon. Toldinak ezt nyilván hirdeti kalandja: Nagyobb neki annál a legkisebb gondja, Árva Piroskához hogysem haza térne, S kezihez békülve, bocsánatot kérne.
70
Oh hányszor, ijesztő éjein, úgy tetszik: Hogy vérben előtte, fagyban a hős fekszik, Idegen bércek közt, elhagyva, feledve, Végig se’ siratva, hanttal se’ temetve! De megint jő perce, még iszonyúbb ennél, Egy gondolat, amely keserűbb mindennél, Melyhez ama kínt is nyugalomnak véli: „Él, él: de világát nem teveled éli!”
71
Oh hányszor, a két szűz kebelét, hab hányja! Vajh mitevő légyen a Rozgonyi lyánya? Néha egy-egy tanács indul egész hévvel, De maga a szóló megakasztja dé-vel. „Hátha bizony... jaj de! - Tudod-e mit?... áh de! Hát a királynénak elpanaszolnád-e?” „Nem!” felel a másik, hirtelen és bátran, „Lyánya ha volnék sem! én árva, anyátlan.”
72
Megragadá Örzse kezeit társának: „Igazad van: bűn itt érzeni a lánynak! Itt csak ez a sok dísz, fagyos és szent pompa Vagy képmutatónak kell lenni naponta. Nem szólni, de nézni: nem nézni: pirúlni; Gondolatot színnel, hanggal elárúlni: S valamit csak sejtsen a királyné róla...! Nem hiszem, éltében fiatal lett volna.
73
„Szabadúlás módja nekem immár készen: De te oly félénk vagy, leány vagy egészen: Úgy-e, te nem mernél... ily viruló korba’...? Boldogtalan! élj te; menj te kolostorba! Nyersz a királynétól dícséretet ezzel,



673
Mátkai nyűgödből, egy szóra, menekszel; (Elválasztana, ha már hitvese lennél:) Semmi egyéb útat nem képzelek ennél.”
74
„Oh!” - nyögte Piroska, lelki könyűt sírva. „Azt az öreg embert nem viszem én sírba! Nem élne az régen: a remény táplálja, Hogy lesz örökösse, támad unokája. Most a kegyelemszó felfújta reményét, Hogy visszaörökli háza letűnt fényét: Oh, e buborékkal élte is elpattan...! Szívem’, rántsa ki bár e kéz: odaadtam.”
75
S látva, hogy az ellen, amit sorsa végez Nincs menedék földhöz, irgalomért éghez: E gyönge teremtés, Piroska, ezentúl Kezdte magát törni a kötelességhez. Megnézte merően azt a sötét pályát, Míg szeme apránként megszokta homályát; S addig erőltette a mosolyt arcára: Szívébe is olykor lehatolt sugára.
76
Mire alig látszott eddig ügyet vetni, Most látszik a munkát szinte siettetni; Hetek óta foly már - nagy készület ímez: Mind az egész udvar neki varr és hímez. Piroska az éjből is nappalt csinálna, Érdekli fölöttébb az utolsó pálha; Sürög-forog, intéz, maga szabja, bontja: Oh, csakhogy e gondtól csilapodnék gondja!
77
Csak mikor eljött a legutolsó éjjel, Órjás bizonyosság zuhanó terhével, Borult le magános hajadon ágyára, Sírt az el-elfúló forrásviz módjára. „Anyám, jaj anyám!” - így szakad a szó tőle „Mért kelle sietned oly hamar a földbe! Vagy, már ha le kellett kora sírba szállnod, Mért oda nem vitted árva kicsiny lányod!



674
78
„Oh, mert, ha te élnél, bizony én is élnék, Ami velem történt, soha nem történnék; De mit tehet a lány, árván, növeletlen, Kemény férfiak közt, elhagyva, egyetlen! Oh nézz le, tekints le amaz üdvösségből, S ha van egy balzsamcsepp földi reménységből, Ha van ott irgalom, kegyelem számomra: Boldogtalan szívem enyhítsd nyugalomra!”
79
És felimádkozván hajnali mécs mellett, Enyhült is. Azonban készűlnie kellett. Vidor ifju lánykák fülébe csevegnek, Eleven bábjáték az ilyen ezeknek. Öltöztetik immár gondos, ügyes kézzel, Kiki boldogságból lehetetlent képzel: Azt hiszi, nem kell több, csakhogy angyal légyen A menyasszony s mindjárt menyországba mégyen.
80
Még aznap örökös szent fogadást tőnek Oltára előtt a kereszten függőnek; Ott van a királyné ragyogó udvarral, Ott Rozgonyi, büszkén a daliás Tarral. Piroska kicsinybe hogy holtra nem ájul, Erejét kölcsönzi ősz atyja hajárul, „Szívből, szeretetből!” - rebegi - hozzá mén... Add istenem, e szó legyen igaz! Ámen.
81
Őszi levélhullás szomorú szakában Ballag haza Toldi, tűnödve magában: Kiölé a rablót az utolsó házig, Most, bosszuja hűltén, szíve lohad, fázik. Levele császárnak s gyöngyös adománya Terheli a tarsolyt: jaj de mit ő bánja! Szemeit csüggeszti lova lába mellé, Mintha sok elvesztett idejét nem lelné.
82
Kérdezni madártól, nem meri embertől, Reszket is a hírért, reszket is a hirtől; Ki láncsa szegezve rohanna veszélynek: Félve halad szemközt a budai szélnek. Ne beszéld ki, bús szél! haraszt ne susogd el!



675
Bérci magas visszhang állj elibe, fogd fel! Ne hallja korán meg ami úgy is késő: Mily messze szakadtak, az a leány és ő!
83
Budára beérvén, kerülé az udvart; Félre-zugon fekvő kicsi házához tart, Hol Bence uratlan henyeségben várja S kis varga kapusnak cincog citerája. Toldi se’ kérd sem hall újságot ezektől; Bár köhögős Bence csupa jó hírektől, De minthogy urával szóba se’ mert állni: Aranyait kezdé ravaszul számlálni.
84
Toldi csak elnézte neki egyszer-kétszer, Végre nem állhatja: „Nosza, hol tevél szert, Te semmirekellő, e tömérdek pénzre?” Bence odanyujtá, hogy emelje, nézze. „Jaj, nagy uram! - mondá - sora van mindennek Keresték, nagy uram! az a sora ennek; Ahol az úr kedves, ott ebe is kellő... De hallgatok inkább - én semmirekellő.
85
Így Bence magából kiszedé kérdetlen Hogy valaki Toldit szereti kegyetlen, Valaki, de még ki! nem akármi lány a: Kisasszony, az is fő: bosznya király lánya! Toldi riadtában majd holt-eleven lett: Tudta Piroskát, hogy lakik Örzsi mellett; Nem volt vele másik? kérdezte szorongva: „Volt; az, ki megesküdt, minap a templomba.”
86
S nem nézve haragját förgeteges éjnek, Toldi rohan, száguld, mint kóbori lélek; Birkozik a széllel Buda nyilt utcáin, Havas eső csattog, sistereg orcáin. Mint a kavargó szél azt mit az ég hullat: Úgy söpri alá s fel őt is az indulat; Keblét a zimankó meztelenűl járja, Veri nagy hullámit haja sötét árja.



676
87
Mint farkas az aklot kerűlgeti éhen, Körmöli a földet és rugja dühében: Úgy őrzi kivűl ő a Rozgonyi házat, Néma hideg kőtől dühösebbre lázad. El-elrohan olykor s vissza megint újra, Fejével a falat döngeti és fúrja: Jaj, ha szegény Lőrinc most elibe lépne! Ne hagyd, uram Isten, most esni kezébe!
88
Így Toldi bosszúját tehetetlen ontá S mire a föld vére összefagyott csonttá, Felvirrada ő is, dühe alábbhagyván, Valahol egy korcsma utcai kőpadján. Nem aludt, zsibbadság nyomta csak el kába Ocsúdva, leszállott önön bús magába: Ott lelte hibáját nagy bánata mellett, Hogy senkire vádat másra nem emelhet.
89
S érezte, hogy el kell bujdosnia messze, Ahol az új párnak híre-nyomát vessze; Beűlni Szalonta mord falai közzé, Piroska felől még álmodni se’ többé. A reggel azonban szélesre kinyílott, Észrevevé Miklós, hogy rosz helyen ül ott Felvánszorga tehát, s hazafelé menve Kit lát? a Piroska férjét, vele szembe.
90
Toldi el akarta kerülni; de Lőrinc Örvend neki mindjárt, keze messziről int, Arca ragyog; Toldit üdvözli, kiáltja: Nincs hova előle menekülni, látja. S Lőrinc odaadná neki lelkét-testét, Hívja, hogy ők hárman töltsenek egy estét, (Rozgonyi most úgy sincs itthon az ifjakkal:) Toldi csak ezt mondá szigorú szavakkal:
91
„Ne híjj te magadhoz, ne, se ma, se máskor; Tudod-é mit mondtam neked a viváskor? Ha te rosszul bánnál - mitül Isten őrizz’! Ne híjj te magadhoz soha engem, Lőrinc!” De amaz dicsekszik s bizonyítja hévvel,



677
Mily boldogan élnek szép ifju nejével; Lássa, tapasztalja: lehet-e már szebben? Ámbár hazudott is Lőrinc, nem is, ebben.
92
Piroska sokat tőn - majdnem lehetetlent, Elnyomni szerelmét, az első egyetlent; Büszkébb vala, mintsem tűrne olyan dolgot, Hogy a világ előtt ne legyen ő boldog; Az eskü is immár neki erős gyámol, Az a reménység is mire apja számol; A vérnek is abban lehet egy kis része: Nem epe a mézes hetek ifjú méze.
93
És ha talán Toldit soha meg ne lássa: Beállhat idővel szive gyógyulása; Marad ugyan sebhely: megérzi halálig, Ha az időjárás komorabbra válik. Szó nélkül a bajnok búcsut vesz azonban, Haza érve, Pejkót nyergelteti nyomban; Estig az érc zablát marja szegény pára: Ő ólba megy akkor, Toldi - lakomára.
94
Egyszer, csak ez egyszer - de mit ér, mit használ! Látni Piroskáját - jaj! nem övé az már; Tőle hideg búcsút - azt sincs joga venni; Egy néma sohajtást - jobb oda se menni. Hátha szilaj vére - de galamb lesz, bárány; Váljon meg örökre - meg, ez egy perc árán; Keserűbb lesz akkor - legyen! azt szomjúzza; Így habozott a hős: de az örvény húzza.
95
Piroska szivét is szaporán döbbenték Ura dicsekvési: ki a mai vendég; Vére-hagyott ajkát emelé tiltóra: De a beszéd elhal, nem veheti szóra. Egész nap az Istent mind csak azon kérte, Hogy Toldi ne jőjön (hisz’ úgy sem igérte); S egész nap a szívét mind csak azon kapta, Hogy, ha felé sem jön, megreped miatta!



678
96
Az az egy pillantás, amaz első édes, Marcongló, iszonyú, de gyönyörűséges. Repeső, örvendő, bánatos és bánó, Felelő és kérdő, viszont szemrehányó; Tilos, ámbár büszke egy isteni jogra, Kárhozat’, üdvösség’ mennye, sötét pokla. Kétségbe-esés, hol odavész test, lélek: Az az egy pillantás ezt érzeti vélek!
97
Elmúlt valahára az az egy pillantás: Észre se’ vőn semmit a kenyeres-pajtás, Kinek a boldogság mind nyelvire tódul, Se hallva se látva sok fecsegő szótul, Volt idejök lassan maguk’ összeszedni Lassan a beszédnek közzé elegyedni: „Így, az idő, termés” - „úgy, a lovak, harcok -” Ami belül forrong, elföldheti arcok.
98
Étel-ital közben Miklós szive zsendül Vérmes egészségtől, bortul, szerelemtül; Iszik az új párért, hogy ihassék érte: Nem bánja, ha Lőrinc oda van is értve. S mikor a szép asszony, poharát elvéve, Márt nevető rózsát aranyos fényébe; Megfeledé szinte hosszu örök búját, Élvezi mit a perc öntudatlanúl ád.
99
Asztal utóján már kedvökre lakoznak; S ím, erdei süldőt, büszke vadat hoznak, Mint eleven, nyujtó-deszkára hasalva, Bőre piros páncél, szájában egy alma. Tar nekigyürkőzött a gazdai késsel, Esett neki visszán szelnie bal kézzel: „Addsza” kiált Toldi, s elkapta nevetve: Elereszté Lőrinc, sanda szemet vetve.
100
Akkor - nem tudom én mely csintalan ördög, A kis bor-e, melyben ajaka megfördött, Vagy az érzés, a már eltemetett, régi, Súgta Piroskának, hogy ezt mondja néki: „Édes uram, mért is tetteti kegyelmed,



679
Kíméli a jobbot a bal keze mellett? Tudom én, jól láttam, mire képes jobbja: Hát a viadalkor, az utolsó kopja?...”
101
Lobbot vete Lőrinc nagy-hirtelen erre, Képe vörösebb lett mint a malac bőre, Bal keze meglódult akaratja ellen S visszacsapá a szót, az eredő helyen. Vért - amitől ajka majd szinte kicsattan, Vért foga a nőnek serkeszte legottan; Rámered egy percig sáppadt meredéssel S nézi vadul Lőrinc Toldit a nagy késsel.
102
De hamar - mint döbbent őze vadon tájnak, Iszonyát felfogván az ijesztő tárgynak, Visszagurul mintegy teste körül, s száguld, Tüske, bozót, sűrű neki jó országút Iramodék Lőrinc egy közel ajtóba, Mely sehová sem visz csak a benyilóba, Honnan egyéb út-mód sincsen menekedni: Ablakon útcára kelle magát vetni.
103
S mint szeme a prédán megáll fenevadnak, Vesztegel egy kissé, cimpái dagadnak; De futni ha látja, önkénytelen üldi: Csörtet amaz után rettenetes Toldi. Eléje Piroska könyörögve lebben, Esdekel uráért szép neje legszebben, Kezére omolva, mély fekete szemmel Néz rá föl, ijedten, kérve, szerelemmel.
104
Látja ölén Miklós a szép szelid arcot: Haragja szivéből nyomon elviharzott, S mint fekete felleg a lemenő naptól; Egyszerre pirossá hajnalodék attól. Kebeléhez vonja rejtező orcáját, Szorítja, öleli tilos mennyországát, S lehajolván sűrű, önfeledett csókra, Közben susogását így tördeli szókra:



680
105
„Jer! - hévvel, erővel zúdítja lehellve: „Jer velem - elviszlek - paripám nyergelve Oda hol még szellő - nap fénye se leljen Megvédlek egy ország - mind a világ ellen!” Piroska e szónál vette magát észre, Mint gyönge bogár, mely keveredett mézbe; Kibontakozott és rebegi esdőleg: „Becsületét védd meg, oh lovag, egy nőnek!”
106
Ott remeg a szép nő, - nem üvölt, nem jajgat, Segély kiáltásra nem nyit zajos ajkat, Reszket, halovány mint a liliom szirma: Jól érzi, hogy ellent állani nem birna. Ám Toldin erőt vesz keserű józanság, Az előtte verdő nemes ártatlanság, Ki lovagnak hívja... mintegy maga ellen! Becsületének hogy védelmire keljen.
107
Most látja először - igazán most tűne A bajnok elé rút, rettenetes bűne, Mire csak gondolni borzalom, utálság: Egy szerető szívet hogy tört meg az álság. Törjék hát!... riadá - az övé is törjék: Élve, pokol minden kínjai gyötörjék! Nagy keserű búgás leve búcsuzása, S ment, hogy soha többé Piroskát ne lássa.
Hatodik ének
1867101
,Gazdagsággal való rakott sírt felbonta.’
Ilosvai
1
Piroska... ez a név! jaj nekem, ez a név! Hogy tipra keresztül egy boldogtalan év S közel a másiknak fele is már rajtam, Mióta e dalra kulcsolva van ajkam! Még az se merészelt - a panaszos ének Enyhületet hozni az apa szivének:
101 Leánya halála után vette elő újra költeményét. Az évszám és az első strófák erre utalnak.



681
Egy szomorú kőre űlt szárnya-szegetten S néma didergéssel gubbaszta felettem.
2
Piroska! leányom kis árva leánya! Kedvesem egyetlen kedves maradványa! Ki neved a költő ámaiból vetted, Anya így szólítván, csecsemő-szülöttet: Baljóslatú névvel jöttél te világra! Oh, le ne szálljon rád még jobban is átka, Hogy sorsod azéhoz közelítsen gyászban, Kit képzetem alkot a Rozgonyi házban!
3
Hamar elment tőled, kora előtt ment el, Alig ösmerkedvén „a kis idegennel”;102 S te nem ismerhetted bús életed árát: Amaz elporló szív teljes-egész tárát. Sínyleni - oh, hogy ne? már sínyled anyádat. S veled együtt nő majd a csecsemő bánat; Hanem, amit vesztél, nem érted egészen: Emléktelen emlék, egy üres hang lészen!
4
Egy üres hang! ő! ő!... S hol ecset-, vésőnek, (Mit emberi vad dölyf gúnyol teremtőnek) Hol van a toll, a szó művészi hatalma, Életre idézni ami neked halva?! Fogsz írni magadnak róla hiú képet, Összerakosgatván sok külön emléket: Hanem az a kép már merő idegen lesz; Boldogtalan gyermek! a te anyád nem lesz.
5
Mi haszna, mi haszna!... az a vidor élet, A szép kis ablakból kisugárzó lélek. Mely, mint kicsi csillag, haj! rövid ösvényén Beragyogta körét, egyedül önfényén; Az a komoly érzés játszi kedély mellett, Melyért idegennek is szeretni kellett; Nyilt szív, ajak és arc, nevető nagy kék szem... Róla vetett árnyék: de nem ő az mégsem.
102 Felejthetetlen Juliskám szívreható kedves tréfája. „Te, kis idegen!” szokta mondani csecsemőjének az első napokban; nem sejtve még, hogy mint tőle „idegen” fog felnőni. A. J.



682
6
De talán még jobb így: legyen inkább zárva, Előtted az a sír, kedves kicsiny árva! Te csak a felszínen, virágain játsszál, Legyen a gyász könnyű mely örökbe rád száll. Élj te!... hisz ő jóslá haldokoló szájból: „Itt, itt a halál van: vigyék a halálból!”103 Soha ne értsd a bút, mely ide van írva: Vigyük a te részed, mi öregek, sírba.
7
Piroska, szegény szív! egyedűl s kietlen Maradott, hogy Toldi fölverte kegyetlen Mint a virág, melyet zivatar elgázol, Kókadva lehajlik, letörötten gyászol; Harmat esi: rothad, sugár üti: sorvad, Könnye csak emészti, szerelemtől hervad: E tüzet ama víz éleszti, nem oltja, E vizet áma tűz nem issza, de ontja.
8
Még ajakán a csók, a bűnös, a bűvös; Ki tudja, mikor lesz annak helye hűvös? Még hitető szónak fülében a zajja: Lessz-e idő, vajjon, mikor ezt ne hallja? „Jer, jer!” az édes hang csapja fülét: „jer, jer!” Melegíti arcát kárhozatos gerjjel: Oh, bújni, pirúlni, a földbe sülyedni, Elveszni!... de mégis szeretni, követni!
9
Hol vagy ma, vitézlő bátor kötelesség? Az, kit előbb védtél, maga is ellenség; Hol van az oltári szent eskü bizalma? Ím, az erős támasz most egy hiu szalma; Szeretni, szeretve, megimádva lenni, S nem tudva; bosszúból szív gyilkosa lenni, S kicsit is bánni, mi az elmulté lett: Hát még az egész, nagy, irtózatos élet!...
103 Haldoklásakor, midőn, csaknem jóslati ihlettel, mindnyájunktól elbúcsúzott, gyermekét is behozták, de ezt a fentebbi szavakkal távolítá el. A. J.



683
10
Minden okot, vádat maga ellen zúdít, És menti, kimenti, érte vivó Toldit: Ki tudja, mi rejtett fogadás gátolta Hogy megnyissa szivét, akkor, vagy azolta! S nem volt-e az egész viadal kísértés?... Bajnoka szívének betegítő sértés, Hogy ama jöttmentnek magát oda dobja, Csakhogy az oltárnál melegedjék jobbja?...
11
Oh, átkozza dacos, gyermeki makrancát, Hogy bosszura vette Toldi cseles harcát, Vissza nem űzé Tart egyenes szavakban, Nem volt bizodalma a nemes lovagban! Tárt karral ölelni hogy’ sietett volna! Azóta mi minden beh nem így lett volna!... S ama képzelt jóhoz, melyet így eljátszott, Élte a halálnál feketébbnek látszott.
12
Hát még, ha leányi áldozatát méri! Meddő legyen inkább, az egeket kéri; S visszára viszálván anya-érzeményét, Meggyűlöli apja lehető reményét. Ím, hős ivadékban háza dicsőn kelne! Egyezik a becsvágy és szíve szerelme! És most tönkre teszi a Rozgonyi házat Vagy keserű balsors, vagy örök - gyalázat!
13
E szó, ez utóbbi, e kimondhatatlan, Vérrel lepi arcát, csupa gondolatban; Sülyedésén már is megriad, elszörnyed: Ajkán idegen csók pokoltüze terjed! Oh, hol van elég köny, oltani, e tűznek? Vezekelve omlik lábához a Szűznek: Szeplőtlen alakja neki égő szégyen, S ha mondja is: „ámen,” nem meri: „úgy légyen”.
14
Nem meri, nem tudja, nem akarja szinte: Többé az imádság, érzi, nem őszinte, Meg kellene bűnét, s nem birja, utálni, Hazudik, hogy ettől meg akarna válni. Már földi reménye idealant romban:



684
S elvessze hitét az örök irgalomban...? Gyötrelmes az élet, a halál rettentő: Maga egymagában viadalmas kettő.
15
Ezalatt mi történt - akármi! - a férjjel? Haza kerűlt Lőrinc valamikor éjjel, Szeretett is volna boszut állni durván, De szólani nem mert, Toldira gondolván. Jöttére Piroska talpig elirtózott, Szívén a gyülölség hidegen kígyózott: Most érzi először, mennyire utálja Kinek oh be másra tőn fogadást szája!
16
Én pedig elmégyek a messzi keletre, Követem bús Toldit szomorú életre: Nagyfaluba Miklós futtába benézett, De az anya-kasban most nem lele mézet. Nem gyógyítja szivét jó anyja beszéde, Megszompolyodik az Anikó negéde: Komoran ezekkel rövid jónapot vált, S fölkeresi most nyert szalontai odvát.
17
Ti, kik a hős Toldi örökét lakjátok, Jó emberek! egy szóm van elébb hozzátok. Idegen lettem már én azon a földön, Nem is ösmertek rám, ha oda vetődöm. Tán az idősbek közt még szóba hozódik „Itt született, itt nőtt; becsűlete volt itt, Kenyere is holtig; de világra zülle: Ki tudja, ha lett-e, vagy semmi, belölle?”
18
Képzeletem szárnyán oda visszatermek, S barangolom a tájt, kicsi sápadt gyermek; Hallgatom a három nyárfa ezüst lombját, S tanulom, amelynek tanui, a mondát: Hogy telepedtek volt hajduk Köleséren, Bocskaitól nyerve faluhelyet véren; Azután hogy vették Toldi jeles várát, Gulya s ezer tallér ütvén meg az árát.



685
19
Onnan a háromszáz - mikor s mez’ iránt a Haza, Bethlen, a két Rákóczi kivánta, Táborba, mezőre, hadakozni hősen, Hogy robbana mindjárt, - köztük az én ősem. De békeidőn sem vala ottan béke: Töröké volt Lippa, sőt Gyula vidéke, S hogy el ne rabolja szpahi, préda-rántó, Kardosan követte az ekét a szántó.
20
Onnan a végházak ostora és réme, Jó Varga Mihály is hányszor aláméne, Kinek a nevével immár török asszony Csecsemőt ijesztget vala, hogy hallgasson; Ablakon, azt mondják, így szokta kidugni: „Kapd el, Varga Mihály! nesze, iste bundi!” Megesett, hogy Mihály odakün hallgatta. S jó lova nyergébe sebesen fölkapta.
21
Ott van a Szigettó, ma ugar, vagy pázsit, (Noha én is szedtem vadréce-tojásit,) Hova egy más hajdu a törököt hordta, Tetemes váltságért adván ki gyakorta. Szigetbe ladikján bekötözött szemmel Vitte; soha szökni, bolond feje, nem mer; Perdig a széles víz úgy megapadt nyáron, Hogy hosszú doronggal evezett a sáron.
22
Ott van az Őrhalma,104 s még közelebb szintén Testhalom, a Kender nevü érnek mentén; Kisded halom ez már, horpadva, sülyedve: Bár török ezrével van alá temetve. Mert ott rakatá le, az öt kapitánnyal, Már kész diadalmát Győri a pogánnyal, Egri, Bakó, Torma, Csizmadia, Jőthe, S Jakab a most élő Győriek előde.
104 Ma, a nép nyelvén: Strázsahalom. A. J.



686
23
Támadt vala Bethlen, ama Gábor öccse, Fejedelmi székből hogy urát kiüsse, Rákóczi fejére a törököt hozván; Vele sok budai, temesvári ozmán. S mivel, Élesden tul, fejedelme késik, Ibrányi fogá fel a török ütésit; Akkor eszelt Győri egy ilyen furfangot De lankad ez a húr: váltsuk fel a hangot.
1
Szalontánál csaptak össze, Folyt piros vér alkonyatig; Megszaladt Ibrányi népe, Meg sem álla Nagy-Váradig.
2
Emiatt kemény haragban Rágja nyelvét Győri Jakab; Hadnagyok közt a legkisebb, Hajduság közt legderekabb.
3
Vesz török csuhát magára, (Volt elég a csatamezőn), Kontyot is köt, tarka turbánt, Patyolatból, piros fezén.
4
Harcsaszájú pisztoly kettő S hosszú handsár öve megett; Ajakán, bitang török szó Hamis pénz, de jól penegett.
5
Táboron így, ló-keresni, Egy kantárral végig halad: Hétezerre, úgy mint egyre, Becsüli a pogány hadat.
6
S hétezerből háromszázra Mennyi jut csak egy-egyfelé?... Látja, hogy ma győzelemre Nincs egyéb ut, mint a cselé.



687
7
Ott a Kenderér, bizonyság! Rajta innen a Testhalom: Ott fehérlett Ali szerdár Sátora az éroldalon.
8
Közelében egy lefordult Csolnak - szellős tábori pad: Csolnakon ült a bölcs díván És - alatta Győri Jakab.
9
Váltig mondja Bethlen István, Ősz hajára emlegeti: Rákóczinak e csatával Hogy’ lement a becsületi;
10
Váltig mondja, hogy az ország Fejedelmet másat kiván: Rázza kontyát Ali szerdár, Keveset szól a bölcs diván.
11
„Majd bizony, e légy-csipéssel Úgy megszédült! alig, alig... Csak az éjjel ránk ne üssön, Fel ne verjen fris hajnalig!”
12
Hallja, mint fél a pogányság, S visszaoson Győri Jakab: Szalontára, a hajdúkhoz, Megviszi a hallottakat.
13
„Fürge hajduk, jó vitézek! Csöndes, álmos az éjszaka: Jól behallik, amint ágyúz Réteken a bölönbika:
14
„Nem süt a hold, gyér a csillag, Ködben hamvad parázs tüzök; Előálmot alszik ott lenn A fölebb nem szított üszök:



688
15
„Nosza, hajrá! a törökre! Nem hibázhat merész cselünk: Én vezetlek, ti utánam Mint az árnyék. Jézus velünk!”
16
A futásról én nem egyszer Hallgatám a nép öregét: Ifju lelkem szomjan itta, Tej gyanánt az édes regét.
17
Kilenc helység - ma már puszta, Szalontai zsíros határ: Népe gyakran tova züllött, Míg elölte török, tatár.
18
Keszi, Kéza, két Vásári, Gyarak, Vímer, Simonkerék, Kölesér, Panasz - hol minden Templomhelyet jól ösmerék.
19
És, hamikor futni kellett, A nép kincse: kapa, kasza Mind a várban lelte helyét; Ekkor is volt nagy halmaza.
20
E kaszákból sok szekérrel, Győri gyorsan alávitet; Messze a tart megkerűli, Gyöpös az út, az éj siket.
21
Sok vizes rét, sok mocsár van A pogány had háta megett; Szerinszerte mind kaszával Telehányják az ereket.
22
A sás kardja, buzogánya Rejt halálos, fényes acélt; Nem kérdezik akik teszik Maga Győri tudja a célt.



689
23
Már sötétlik pitymalatra, Hajnal előtt, éjfél után: Lóra szálltak, lesbe álltak Győri és az öt kapitány.
24
Osztva ketté kis csapatjok A török két szárnya felől: Százötven ló, s gyalog ami Benszorult a pogány elől.
25
Hát csak egyszer, jeladásra Perdül a dob, rézkürt riad; Mintha ég-föld leszakadna Tomboló zaj, sívás miatt.
26
„Rajta, rajta! hozzá, hozzá! Jézus segíts! Jézus ne hagyj!” De helyéből, a sötétben, Nem mozdul a maroknyi had.
27
Csattog a kard, puska durrog, Mintha folyna bősz viadal: Kézre hurkolt vad lovának Vonszolásán ébred a tar.
28
„Allah! Allah! itt az ellen! A derékhad Rákóczival!” Hát megől most nagy-sok sűrü Daru rebben, vadlud rivall.
29
„Merre fussunk, hogy kijussunk? Földön is kard, vízben is kard! Allah! Allah! már fejünkre Égből szórja le a magyart?”
30
Ekkor aztán: rajta! vágni! Mint a vetést; egymás után, Szigetenkint és egyenkint, Győri és az öt kapitány.



690
31
Szigetenkint, lápon, éren, Másnap is még, sőt hetekig, Úgy vadászták, úgy halászták, Élve-halva, mérföldekig.
32
Sok, szájában kizöldellő Árpaszemmel, éhen veszett; Szalontánál a háromszáz Hajdu dolga ekkép esett.
24
Holtig ezért őket Rákóczi becsűlte, Böjttel, imádsággal ez napot megűlte, Hogy megerősíték ingadozó székét, S köthete szultánnal becsületes békét. Íra kilenc pusztát nekik adományon, Fel is gyarapodtak tetemes zsákmányon; Akkor emelték a várnak erős tornyát, Ezután több útas nézze meg a romját!
25
Tudom én - el tudnám mondani, hogy épül Mező-Gyarak és több faluhely kövébül, Tilalma dacára gyaraki Pethőnek, Kit alkuval aztán magok közé vőnek; De akkor e szónak se vége se hossza: Igazítsuk rúdját az időnek vissza, S hátrafelé három öregebb századdal Toldi felől ismét így zöngedez a dal.
26
Otthon vala immár, s bástyáinak ormán Bús Toldi naponként elnéze mogorván, Mint élemedett sas, kit a világ bosszant, Szikláira bámul, egyedül, naphosszant. Négyszögbe kerített alkalmas erősség; Három felöl a tájt szegi nagy erdőség, Nyúgotra mező s láp, be sem is látható; Fekete mély vízzel mossa tövét „a Tó”105
105 Régibb neve Toronytó, most már kiapadva. A. J.



691
27
Még most is alantabb völgyellik az utca; Hol falait hajdan árok koszorúzta: Megnézheti bizony négyszögbe határát, Ki nem hiszi nékem Toldi jeles várát. Mellette a Toldi helysége, Szalonta, Falusi szűk földjén magát összevonta, Kölesértől fogva Kender nevü érig: Ötvennyolc telek az, ha igazán mérik.
28
Kongó palotában, tágas öreg csűrben, Hol unalom pállik, pók sző-fon, az űrben, Vonszolja egész nap Toldi sötét árnyát, S árnyéknál feketébb szivbeli magányát. Oh mily egyedül van! igazán most érzi; Nagy-néha szobáit sorra körülnézi: „Ez az asszony háza! ez volna!” sohajtja, S elfordul, az ajtót szomorún behajtja.
29
Majd kerüli azt is, rázárja lakatját, Mint, kinek elvitték szerette halottját, A teritő helyét kerülni ügyekszik: Hanem a lelkében szüntelen ott fekszik. Vele virraszt későn, vele kél korán Ő, Bánattal együtt az unalom is ránő, Nap, nap után, hízva mint hóguja gördül: Toldi erős válla, súlya miatt, görbül.
30
Aztán meg ez a nagy, tehetetlen béke! Téli fakó színben, mint vára vidéke, Vagy az a nyirkos köd, mely soha nem mozdul Napok óta onnan: sem esik, sem tisztul. Nem tűrheti: dolgot! valamit! akármit! S mintha ez ötlettől enyhűlne parányit; De amely zsákmányra eleven bú rontott, Haj! elmar az attól minden egyéb gondot.
31
Munkába mohón kap: rombol; ujít, tervel, Vára körül mindent, ami mozog, felver, Nagy rémületére az öreg várnagynak, Hogy neki, mint eddig, pihenést nem hagynak. Ás-vés, farag, árkol, cölöpöl a jobbágy;



692
De lassu a munka, előre fut a vágy S mint gyermek az úton; előre kifárad: Csupa ördögárka környezi a várat.
32
Mibe tegnap kezdett, ma félbe’ hagyatja, Változik a kedve, de nem a bánatja; Ez fekete színű fala a szövetnek: Viseli ezt rongyig, virági kimennek. Majd téli vadászat örömire gondol, Látva hogy a zúztól erdők haja kondor: Pata106 rengetegjén, mely még ősi, szűzi, Medve, bölény, farkas szomszédait űzi.
33
Azután ez sem kell, riadása vadnak: Belőle az esti lakomák maradnak, Cimbora-csődítő hosszú nagy ivások, Vadász társaihoz gyülekezvén mások. Benyúlnak az éjbe, az arany hajnalba. Át a munkatevő, isteni nappalba: Orca-pirulással szégyenlik a fáklyák, Hogy ezek a táncot szemtelenül vágják.
34
Mert asszony is ottan, kerül be leány is; Vonzódva magától, de rabolt zsákmány is; Fájdalom! azzá lesz a teremtés gyöngye Amivé mi tesszük, „mi erősek”. Gyönge. Immár az egész tél egy hosszu tivornya, Nincs benne az éj s nap váltogató sorja; Arra is a tündér kikelet rávíradt; De Toldi sebének mind nem hoza írat.
35
Borban, szerelemben noha mélyen gázol, Amaz egy csók mérge el nem enyész százzal; Olykor az édesbe belehal, míg issza, De még keserűbben tér bánata vissza. Ezt hogy kiszorítsa, eszeveszett fővel Búja erős házán dúl minden erővel;
106 Most a nagyváradi püspökség erdeje, de újabb időben nagyon elpusztítva. Medve, bölény ma nincs, de lehetett a XIV. században, mert onnan kezdve Belényesig, sőt Erdélyig, az én gyermekkoromban is folytonos erdőség volt, benne szigetenkint szórva el egy-egy helység irtott határa. A. J.



693
Mit neki egészség, erkölcs, vagyon, élet, Becsület, és jó hír, és örök itélet!
36
Mely dolgot az anyja Nagyfaluban hallván, Nem bir erőt venni szülei fájdalmán, Füle a rossz hírrel hetek óta telve, Mintha körülzúgná erdők sürü nyelve. Izent is, elébb csak szerető szavakkal, Majd komoly intéssel, majd feddve, haraggal: Hogy fia mért nem jön, soha is, egy szóra? Hű Bence cselédnek egy napon így szóla:
37
„Fogj be, öreg, fogj be! nincs messze Szalonta: Bosszant nagyon engem ez a mende-monda Arra, kit én szültem és már az ölemben Nevelék isteni igaz félelemben. Apja se volt ollyan - csak irígye költi! Se apja, nagyapja, se senkije Toldi; Tudná csak, amit rá hazudozni mernek! Fogj be, Bence; lelkem’ tépi az a gyermek.’
38
Oda-át meg a vad cimboraság dőzsöl; Tenger sok italtól Miklós feje gőzöl, Szeme bortul nedves, tekintete redves, Előtte ledéren táncol az új kedves. Most Bence ijedten, az ifju, belépe, Toldinak ész nélkül ezt súgta fülébe: „Jaj! engem az Isten mára se virasszon Ha nem apám jő, meg a nemzetes asszony!”
39
Feltámolyodék a lovag, e szót hallván, Látta is ablakból; együgyü alkalmán Öreg anyját, amint várába befordul: Rögtön kiocsúdott feje minden bortul. Mereven pillantást vete az ivókra, Nagy bor-pocsolyákra, odavert kancsókra. Részegen a dühtől sírvafakadt nőkre: S kiosont, mint árnyék; hátul a lépcsőkre.



694
40
Onnan ereszkedvést lerohant, az ólnak, Szőrire, hátára zökkene Pejkónak, S ki, az oldalajtón, megeredt felvágva: Anyja elől futván a messze világba. Ezalatt Bencével a nemzetes asszony Törekedék fel, hogy semmit ne mulasszon, Fiát igazoltan hogy mielőbb lássa: Jaj! látnia sem kell: hisz’ elég hallása!
41
Odalent még távol hallja miként bőgnek, Trágár dala rikkant buja dőzsölőknek, Nevetés, káromlás vadul egymást űzi, Csapja meg a lépcsőn dohos ital bűzi. Küszöbön undorral tántorodik vissza Habozva kicsinység: be nyissa? ne nyissa? Harag a fájdalmán hogy erőt vesz végre, Belöki az ajtót, s löki azzal végre.
42
Ott halavány arccal, hosszu sötét gyászban Áll (csak az árnyéka van belül a házban); Keresi - a szíve öszeszorul fájva: Ki elébe sem jött, hogy ott se’ találja. Nem tűrheti, látván az idegen renyhét, Bosszúság töri meg felfakadó könnyét, Arca pirul kissé, s karját fölemelve, Bátran, erős hangon, így pattoga nyelve:
43
„Ki, ki orcátlan had! ez a fiam vára: Nem hagyom a házát, javait prédára! Én mondom, az anyja: el, el! haza innen! Parancsolom! tüstint takarodjék minden. Megver az Isten még - verjen is az átok Hogy az én jó jámbor fiam’ elrontjátok. Hanem annak vége: ki, herék, innen! ki! Úgy; hamar, egy-kettő! ne maradjon senki.”
44
Egymásra, körül is, zavarodva pillant A cimbora, látván hogy Toldi elillant; Férfiak a hátsó küszöbön, a nők is, Orr-fintoritással kisorolnak ők is. Kiki az indúlást várta elébb mástul,



695
De maradni aztán egy se akart hátul; Csak a várnagy s Bence bújva egymást váltják, Mint elülről mindig hátra rakott kártyák.
45
Látva öreg Bence, fia hogy’ meghökkent, Nosza minden vére süveg alá szökkent, Keze gyorsabb még, mint szava, gondolatja: Somnyelű ostorral, ahol éri, csapja. „Te, te, részeg! korhely! ki vagy te? mi vagy te? Jó nemzetes úrnak elrontója vagy te?... Hogy áll a szemed? he? - ne, elől! ne, hátul! Ezt tanultad a te vén, józan apádtul?...”
46
Sirhatnék vala most Bence az ifjabbik Mint kicsi korában; nem birta fel addig; Köny, hiszen az csak volt, meg orrtekerődés: De a hang nem váltott: lett nagy öreg bőgés. Csillapodék aztán apai buzgalma, Mérsékeli Bencét asszonya tilalma, Ki előállítván várnagyot és szolgát, Szigorún kikérdé fia élte-voltát.
47
Akkor egész estig s hajnal előtt másnap Nincs hossza se vége a takarításnak; Mint a pohár, mindent mosatott tisztára Fiának, a rossznak, hazajöttét várva. De hogy elmúlt egy nap, másik is, a hét is. És Toldi sehol sincs, nem hallja hirét is: Kulcsait a várnagy hite alá bízza, S szomorúan hajtat Nagyfaluba vissza.
48
Bujdosni azonban tova „nádon-éren” Űzte szegény Miklóst fiúi szemérem; Szíve a benzápult sok ronda gyönyörrel, Teli sok önváddal, nagy lelki csömörrel. De maró vádjához a bősz dac is ott van: Vesztét maga érzi, veszni akar jobban, Becsületén csüggött, s anyján, amaz egyen: De ha becstelen már... az előtt is... legyen!



696
49
Útnélküli földet sokat ő bejára, Egyszer bevetődött hogy, hogy nem, Budára: Pejkó eszes állat, vagy csupa véletlen Vitte oda? vagy más: a feledhetetlen? Látni: ha láthatná! - de nem is óhajtja: Hallani: ezt végre óva sem óhajtja; A hír, ha kivált rossz, mint levegő, terjed, Nehéz kikerülni hogy bé ne lehelljed.
50
Tudja Piroskáról, s írja le mint képet: Egy kiaszott csontváz, bár idomi szépek; Hervadt liliomszál, - így hirdeti szerte; Hozzáteszi súgva: „mert az ura verte”. De talán a hír csak költve vala erről Olyanok által, kik nem hiszik emberről, (Ritka eset is volt, ha megesett, régen) Hogy szíve szakadhat lelki vereségben.
51
Harcát ez a lélek nemesen megküzdte, Lobogót feltűzte, rémeit elűzte, Most diadalt űl már szentelt nyugalomban: Jaj, de a szegény test - a csatatér - romban! Virági taposva, díszei feldulva, Nem éled azonnal, sem sok idő múlva; Borult az egészre enyészetes árnyék; Szárnyait a lélek lebbenti, - de vár még.
52
Toldi pedig érzé, hogy ütött az óra; Kis varga kapusnak egy napon így szóla: „Menj, kapus, e tollat sisakomról vidd el Tarhoz, a Lőrinchez, ilyen üzenettel: Holnap hajnal előtt Duna szigetében Legyen ott, egyedül, vas öltözetében, Velem ott megvíni életre-halálra; Nehogy útcán verjem agyon, eb módjára.”
53
Megijedt a varga s megörűlt magában: Félt is először, de bízott is urában, Csiklandja ez ilyen lovagi követség, Már csak azon töpreng, hogy módosan essék. Vasárnapi köntöst feszíte magára,



697
Lábújja hegyén jár, sose’ lép sarkára, Út közben a hallott szókat betanúlja, S bátran a vitéz úr szeme közé fújja.
54
Lőrincnek ugyan jött olyas gondolatja, Hogy e hitvány embert fővel kidobatja, De legott megrettent a következéstül, Gondolja, tanácsot jobb kérni az észtül: Mire használhatná e lenyelt kudarcot? Mutat a vargának nem haragos arcot, Megkérdi: miféle mesterségen volna? Kapott válasz után komolyan így szóla:
55
„Becsületes varga, tollát az uradnak Vidd vissza; nem ez a sora kettős-hadnak; Lovagi törvényben a te szavad semmi: Vidd vissza a tollat: nem fogok elmenni.” Kapus eltávozott ilyen üzenettel. Lőrinc pedig még csak ezután szörnyedt el; Toldi sosem nyugszik, hogy bosszút ne álljon; Függ élete immár nyomorult hajszálon.
56
Köntöse alá vőn szemes acél inget, Félve az ablakból s lopva kitekinget, Napokig a házból sehova sem mozdul; Nagy retesz őrízvén betörő gonosztul. Végre a félelmet nem győzi, nem állja, Mert az maga magát növeli, táplálja, Mint az örök szomj a vízi-betegséget; Megyen a királyhoz szabadúlás végett.
57
Páncélba erősen öltözik az útra, Kétélü gyilokját az övébe szúrta, Köti oldalára legnemesebb kardját, Úgy meri megjárni Duna népes partját (Mely házok előtt van); onnan fel a várba, Vizslatva szemével, sietett az árva; S mikor, óra jöttén, palotába lépe, Borúla ily szókkal a király elébe:



698
58
„Fegyveres ittlétem megbocsássa, Felség! Hanem űldöz engem bosszuló ellenség, Toldi erős bajnok, úton és útfelen: Életre-halálra víni akar velem. Csellel, erőszakkal rávett vala, rákért, Hogy helyettem ő ví a szép Piroskáért; Vítt; a leány nőm lett; azután megbánta: Őrült szerelemre gyúladt fel iránta.”
59
Lajos összerántá homloka redőjét, Nem akart elhinni Toldirul ily dőrét; Még egyszer a dolgot kérdezi apróra, S miután elhitte, komoran így szóla: „Se te lovag nem vagy ezután, sem Toldi: Címered a könyvből ma ki fogják dobni, Becstelenűl a díszt ma letépik rólad, Róla is. Elmehetsz. Rossz bőröd megóvtad!”
60
S parancsola egybe’ testőr-kapitánynak: Elfogatására, mint úti zsiványnak, Csapatot hogy küldjön Toldinak e percben, S tartsa nehéz vason, szigorú tömlöcben. Az pedig otthon sem vala mílő héten, Bujdosik, erdők közt, mint bús bika réten, Mely töri a nádat rideg özvegy útján, Egész falu sem bir vele a nagy pusztán.
61
És mint csikasz ordas tél idején, hogyha Künt a havas tájék merevenné fagyva, Legelőn s erdőkön barom egy se’ béget, Ő tűri soká a kínos, fagyos éhet; De mikor nem győzi, faluba ront bátran, Útcai őgyelgőt elrabol arcátlan, Csecsemőt is néha kiragad bölcsőbül, Mire a vasvillás falu összecsődül:
62
Toldi azonképen, hegyet erdőt bújván, Nem tud erőt venni, nem is akar, búján; Szüntelen a bosszút éhezi-szomjazza, De tűri ha súlyosb gyötrelme, panassza; De mikor a vérszomj kerekedik felül,



699
Be-bejő Budára titkon a vad helyrül, Lest olykor az útcán, a Duna szerin, vet: Ha kezére kapná valahogy Lőrincet.
63
Most is az után lés, - míg a király népe Hajtja üres nyomát erdők sürüjébe. Lőrinc pedig épen tér vissza Budáról, Vagyis Dunaszerre, lefelé a várból. Lovagi nevének nem töri úgy veszte Ahogy a biztosság örömét érezte: Toldi bosszújától sok ideig nem tart; Jő hát le vidáman, még dúdol is egy dalt.
64
S íme sarok mellől Toldi reá fordul, Ragadá nyakszirton s ráförmede mordul: „Jössz velem itt mindjár’ Duna szigetére, Vivni: ne kiáltson rám egy pulya vére!” S vonszolta - hiába verdik erölködve -; Csónakot a parthoz talála kikötve, Bedobá Lőrincet mint valamely zsákot Maga evedzővel nagy habokat vágott.
65
Amint már közepén halad a folyónak, Egyszerre nagyot rúg s fellibben a csónak. Oda tekint Miklós, mellette mi csobban: Hát foglya kiugrott s lemerül a habban. „Bosszúm’ a Dunának nem engedem által: Meghalsz, nyomorúlt: de az én kezem által!” Kiáltá fel a hős, s lebukott utána; S felhozá, mielőtt a fenékre szállna.
66
Ott az erős bajnok, noha csak fél karral, Úszva eléré a kis szigetet Tarral, Letevé a fák közt egy szép tiszta helyen, Megvárta sokáig, hogy jól kipihenjen; Akkor szóla: „No Tar, itt az idő, vijjunk. Halál ma egyőnknek e szigeten dijjunk, Én csak e szál karddal, te egész fegyverben: Viadalmunk ekkép van egyenlő szerben.”



700
67
Néz vala szét Lőrinc: a vízre, az égre, Látja, sehol senki nem jő segítségre, Megfutni hiába: közelébb jó kardja, Gyors lába Toldinak, mint a Duna partja. Elbúsúlja magát, elszánja keményen, Bátrabbá teszi most az utolsó szégyen; Halnia kell, tudja; de a reménység is Felcsillan előtte: hátha talán, mégis!...
68
Kardját senye Lőrinc forgatja emberül, Sok szúrást ügyesen, sok vágást kikerül, Toldit e fonák harc majd hozta zavarba, Jobb kézre csinálván, amit amaz balra; Fogat csikorint, hogy csak levegőt szabdal (Vala jártas vívni hadakon két karddal,) Hirtelen a fegyvert veszi bal kezébe, S döfi hón’ alatt Tar páncélja közébe.
69
Szörnyet halt. Azután kezde csak aggódni, Hogy’ menekül gyorsan a szigetből, Toldi; Nem volt oka: mert a sekélyre vonúló Víz kiveré s ott várt csónaka, mint jó ló. Hamar átalhajtá a budai részre; Volt gondja, hogy addig ne kerűljön kézre, Míg a hegyek, erdők búvóit eléri, Hol az üldözött vad’ bús napjait éli.
70
Lőrincet azonban szigeti apácák (Lehet, onnan-túl a viadalt is látták), Vérben-fagyban, amint feküdött, meglelvén Elterjede a hír egész Buda nyelvén. Mindjárt fut az őrség várbul, a királyi; Hanem elébb jártak Rozgonyi szolgái, Urokat zöld lészán a hajóba vitték, S otthon a nagy tornác földjére letették.
71
E percben az ajtó kifelé megnyílik (Mely az asszonyházba vive; tudniillik), Döbbenve Piroska küszöbén ott álla, Előtte a férje iszonyú halála. Sikolta egyet csak, mint ölyű, mint héja,



701
Mereven, ahogy néz; maradt szeme héjja, Keze a szívére maradott kulcsoltan, Térdei megtörtek: összerogyott - holtan.
72
Lett zavar és sürgés a Rozgonyi háznál, Gondolhatni bizony, ily leverő gyásznál; Két terítő mindjár’, két ravatal készül: Idegen sem állja könyhullatás nélkül. Egész Buda eljött nézni, halott látni, Vala mit szegénynek, úrnak is, ott látni: Ragyog a terítő aranytol, ezüsttöl, Körűlte sereg pap imádkozik, füstöl.
73
Rozgonyi is megjött Kesziből harmadnap, Alig birja magát, inai roskadnak, Jártányi ereje sem vala búvába’, Karon úgy segíték maga szobájába. De kiszökött onnan, mihelyest nem látták, Útat töre a nép sorain; bocsáták; S zokogó nagy testtel, csak könnyei húllva, Szótalan a lyánya testére borúla.
74
Csókolgatta fejér, hidegült homlokát, Már befogott szemét; halovány ajakát; Majd nézte sokáig, fölegyenesedvén, Ameddig erőt vett sírni való kedvén; De megint ráomlott, csókolta, ölelte; Gyenge fehér kezét keze közt tördelte; Így mult el egész dél, meg a délután is; Megkönnyezte bizony még aki pogány is.
75
A papok, és némely hozzá tartozói Egy darabig nézték, nem akartak szólni, De mikor már látták, hogy több az elégnél, El akarták hívni: várják az ebédnél; Hanem ő nem mozdúlt, nem ügyelt a szóra. Sem a szentirásból a vigasztalóra, Úgy kelle utóbb is eltépni erővel, Akkor is azt mondá, dacra emelt fővel:



702
76
„Hisz, nem siratom!... kárt se’ teszek magamban. Gyönyörködöm én csak, kedves halottamban, Ránézni örömmel soha el nem únnék: Mily szende, milyen szép! mintha csak alunnék. Szebb bizony ő nékem most, mint vala élve; Ne vigyétek sírba, hadd maradok véle: Nem rohad - elteszem téli virágszálnak; Hiszen úgy sincs rajta jegye a halálnak!”
77
Szólt, nagy öreg könnyén átalmosolyogva; Hanem elszakíták végre, karon fogva, Leányát pedig a koporsóba zárák, Vele sok szép kincset: egész falu árát. Másnap hogy’ mene a nagy temetés végbe, Nem volna leírni se hossza, se vége. Gellérthegyi kőszál üregébe tették, S húszan a nagy sziklát ráhengeritették.
78
Még azon éjjel két tolvaj lakatosnak (Neve Hincz és Kuncz a két gyalázatosnak) Az vala napközben kieszelt gaz terve, Hogy az új sirboltot gonoszúl fölverje. Mennek is, álkulccsal, éjféli sötétben, Hamar a sok zárat kinyitották szépen, Hanem a nagy kővel száz olyan sem birna: Pedig attól nincs mód beférni a sirba.
79
Míg ezek ott ide-oda tébnek-lábnak, Hallák dobogását súlyos erős lábnak, Látták is - az egyik nyomba’ megismerte Hol a hold egy sarkon a homályt elverte. Nosza „vesd el magad!” lehet azt gondolni: Jaj volna nekik, hogy tetten érje Toldi, - Mert ő vala, nem más; kit az éji óra Hoza kedveséhez bús látogatóra.
80
Vállait a szirtnek alája feszíté, ,Az nagy bálvány követ el-felemelíté,’ S bemene. Benn függő kicsi lámpa égett, Melyet oda zártak lassu halál végett; Szomorú fényt hinte a két ravatalra,



703
Hol jobbra feküdt Tar, szép hitvese balra; Toldi a koporsó fedelét fölvette S maga borult, nyögvén, a holtra helyette.
81
„Itt vagy, enyim vagy hát én egyetlen-egyem! Hült poraid közzé óh hadd elegyedjem!” Zokogá tört hangon, forró öleléssel, Áztatva szeméből nagy záporeséssel: Karjába szorítá, szívét szive mellé, Eleven tűz lelkét ajkára lehellé, Szívta, melengette hosszu erős csókkal: S ím - a halott felnéz, felriad ily szókkal:
82
„Hol vagyok én?... Ki ez?...” s mozdúla, felűle. Toldiban a vér is megaludt, meghűle; Hátrafelé döbbent sirató helyéről, Bársony kalpaga is ledagadt fejéről. De meg’ azt gondolja: „hiszen ez csak álom! Nosza álmodjuk, hogy hamar el ne szálljon.” Lassan szedi züllött gondolatit össze: „Hátha nem is halt meg, el vala rejtezve.”
83
Piroska elébb néz - hordja körül szemét, Tapogatja elhalt, merevűlt tetemét, Motoz a terítőn, a koporsó leplén; Olykor egy-egy sóhaj könnyít vala keblén. Majd szeme a másik koporsón akad meg: Emlékezetében iszonyún virad meg; S vérehagyott arccal mint halovány viasz Fordúl Toldi felé s kérdi megint: „Ki az?”
84
Toldi nem állhatja, odaomlik térdre, Csókolja ruháit, kezét, ahol érte, Szólítja galambnak, édesnek, övének, Síri virágjának, szíve szerelmének; „Enyim vagy, enyim vagy, te ki másé voltál, Kit tőlem irígyelt az élet, az oltár, Most a halál keze, a feltámadásé, Ád vissza: enyim vagy! soha, soha másé:



704
85
„Jer velem!... elviszlek, angyalom, a mennybe, Örök új életre, boldog szerelembe! Maradj a világnak ezután is halva: Nekem élj egyedűl, üdvem birodalma...” De Piroska vissza-rezzene a szótul, Hidegen borzadt, mint sziszegő kigyótul, Kezeit, mindkettőt, emelé tiltóra, S nagy háborodással iszonyodva szóla:
86
„Fuss tőlem örökre, gyilkosa férjemnek! Nevét te ne említsd bűnös szerelemnek; Vér van miközöttünk, a sír fenekén is: Átkozott légy Toldi - és az legyek én is!...” Elkábula Miklós e mennykő csapástól, Rohant ki vakon, mint hegy-rázuhanástól... S Piroska, miatta a nagy indulatnak, Ájúlva hanyatlék ismét le, halottnak.
87
Mire Toldi Miklós hajnalra magához S vissza megint tére Piroska sírjához, Hogy a holtak közzűl az élőt kimentse, S a Rozgonyi háznál valahogy jelentse: Zárva lelé, zárral, a sziklai boltot; Nem tudja, mi történt? ki tette? ki volt ott?... Ül lesben egész nap, aggódva, tünődve; Aztán nyomba elvész rengeteg erdőbe.
88
Mert, hogy a két rabló végre körülnézett S kifújta magából a nagy üres félszet: Gonosz indulatjok megszállta viszontag, Leskődni a sírhoz meg’ vissza osontak. Füleltek az ajtón: csendes vala minden; Benéztek: a holt test ott feküdt szeliden; Egyik az ajtónál maradott jel-adni; Másik a halottat mene fosztogatni.
89
Összeszedé gyorsan, ami becsest látott: Az arannyal áttört selyem- és brokátot, (Anyai jószága vala Piroskának, S ő most ide hozta síri palástjának;) Leszedé karjáról az arany kösöntyűt,



705
Nagyszemű gyémántost, és sok igaz gyöngyűt, Ékes ajándékát a király-asszonynak; Ki se győzném árát én mondani annak!
90
Gyűrüit ujjáról, nyakábul a láncot, Melyen drága kövek ezer színe játszott, Az arany pártát is, leánykori díszét Vele temették el, s anyja letett pénzét. Mind ezt, sok egyébbel, leterített ponyva Módjára, köté a terítő bársonyba; Azzal odébb álltak, gondosan elrejték; Hanem a gaz munka végét se’ felejték.
91
Mihelyest a préda vala biztos helyen: Hogy az igaz törvény nyomára ne leljen, Felzörgetik éjjel - kapuján lármáznak Apraját és nagyját a Rozgonyi háznak. Toldi vitéz, mondják, a sírt kirabolta, Ők látták, mikor a nagy követ eltolta, S jöttek, hogy a dolgot idején jelentsék, Mint jó keresztyénhez illő kötelesség.
92
Kiált Rozgonyi úr: „lovat a hintóba!” Fáklyával előre szalad a sok szolga, Jó, hogy utóléri az öreg sietve, Mert bizony a többi halálra ijedne: Maga is megdöbbent, de meg is örűle Hogy az édes lyányát meglátta felűlve; Nem búsul az elvitt kövekért, ruháért: Nem adná a világ minden gyémántjáért!
93
Ott az apa szíve, csordulatig telvén, Hogyan áradott ki szemein és nyelvén, Nincs szám kibeszélni, se’ leírni tollam, S ideje, hogy a szót rövidebbre vonjam. Piroska azonban nem örült, és nem szólt, Hagyta magát vinni mint egy eleven-holt, Sohajtva csak ennyit rebeg a hintóban: „Oh, miért nem hagytak csendes koporsómban!”



706
94
Másnap a királynak is esett hírével, Rozgonyi sírboltját Toldi hogy’ töré fel, Mire a két tolvaj hiteles bizonyság: Bíró előtt is, lám, esküvel azt mondják. S kimene országgá; súlyos teher alatt, Megye-ispánokhoz a nagy parancsolat: Toldi veszett farkas, had-szerbe, nyomozzák, S élve avagy halva Budára behozzák.
95
Hirdete egyszersmind esztergomi érsek Toldira nagy átkot, szélyel a községnek: Legyen átkos minden betevő falatja, Még annak is, aki házába fogadja, Aki befogadja, rögtön ki nem adja, Szabadon, életben, bújdokolni hagyja; Megölni se’ vétek, sőt érdem eloltni... Föld ha el nem nyeli, hova lesz most Toldi?
Hetedik ének
,Vagyon Lajos király oly nagy készületben, Sok erős vitézek vannak seregében.’
Ilosvai
1
A haragos hajnal köte vérszin övet, Hogy Lajost álmából felveri egy követ; Gyászos levelet hoz, sietős az útja, Mi van a levélben? a jó Isten tudja, Mert fekete azon a zsinór, a pecsét. Bontsd fel, király, bontsd fel: megölték az öcséd! Olaszok ölték meg, orozva, titokban, Önnön hitvese is részes a dologban.
2
Hamar átfutá az írás foglalatját, Hamarabb a halál színe ábrázatját, Lehanyatlék búsan egy nagy zsölye-székbe, A könnyű levelet sem birta kezébe’. Könnyü volt a levél, de nehéz a bánat, Melyet abban Károly külde rokonának; (Olasz herceg volt ez, más nevén Durazzó;) Végtére Lajosból így töre ki a szó:



707
3
„Jaj, szerelmes öcsém, boldogtalan Endre! Hát ilyen koronát tettek a fejedre? Jaj! ezér’ kellett oly ifian megválnunk, Hogy utolsó légyen az a búcsu nálunk? Nem is búcsu volt az, nem is volt bánatja: Mert, mikor két gyermek a játszást elhagyja S megválik: örökre? vagy csak nehány percig? Az előttük mindegy, közönösnek tetszik.
4
Jut eszembe, oh jut! szende mosolygásod: Te valál a „jámbor”, én voltam a „vásott”; Emlékszem szavadra, szőke szép hajadra, Fekete szemedre, tetszetős magadra, Mikor atyám elvitt, játszani kis társat Kis leányt igérve - igen, ölő nyársat! Vitt, hogy növekednél a királyi székre, A nápolyi trónra - igen, mészárszékre!
5
„Mit használt a gyűrü; melyet a hív anya, Hogy acél ne járjon, az ujjadra vona? Mit az egész bűbáj, csudatékony varázs? S a minden varázsnál jobb anyai tanács?... Fekszel, temetetlen - ha csak elbukásod Helyén idegen kéz a földbe nem ásott; Ki fogá be szemed? ki siratott végig?... Oh, ez iszonyú bűn feljajdul az égig!
6
„Nem szablya, hegyes tőr: gyalázatos zsineg Vete véget; korán, ifjú éveinek! Nem világos nappal, hanem éjjel, orvul, Megejtve, kicsalva hűtlen női karbul! Johanna, Johanna, átkozott feleség! - Nem feleség: buja, rothasztó feneség! Hogyha ezér’ Isten, s karom meg nem büntet: Nincs több a világon, megtorlani, bűntett!”
7
Így önte ki Lajos, hogy tudtára esett, Szíve telijéből valami keveset, De azért bús gonddal tele maradt színig: Soká lesz az, mikor bánata megszűnik. Azonban a rossz hir, s ki a rossz hirt hozta,



708
Minden élő lelket nosza felriaszta! Felzúdúl Budavár, mint a darázs-fészek; Urokért, Lajosért élni-halni készek.
8
Zendűl a sokaság, a hírt adja-veszi, Kit elébb s tovább lél, tudja-e? kérdezi; Sok már ugyanannak beszéli negyedszer, Akitől maga is hallotta nem egyszer. Ez lovát keresi, szalad az nyergelni, Mintha már egyenest harcba kéne menni; Csörög a kard, páncél, fenyeget a lándsa: „Háboru! háboru!” a nép riadása.
9
Nem soká Budáról, széles haza-szerte, A hadra-hívó kard fejét fölemelte, Majd ösi szokással: mártva meleg vérbe, Majd írva pirosan királyi levélbe; S valahol átvitték, valamerre mentek, Lőn háborodása minden rangnak, rendnek: Pap a papi széken, nemes a nyeregben Festi a közös gyászt fekete szinekben.
10
Azt tartá a levél, hogy bizonyos napra Legyenek felgyűlve Budán, Szent-Jakabra. Időközben a vas mindenfelé duzzadt, Röhögött a kohó, a pőröly is izzadt; Eke, boronástul, betegen hevernek: Másra kell az acél, gyilkos hadi szernek; Hadi hirtől hízik a paraszt a hűsön: De meleg a műhely, bár a nap ne süssön.
11
Lajos is mindegyre készüléshez látott, Csakhamar elhagyta fényes Visegrádot, Hova édes anyját látogatni volt fel, Kölcsönös panaszban nem sok idő mult el. Most Budán székelve, éjt-napot eggyé tesz, Bú-elfelejtésűl ezer dolgot végez: Tart tanácsot; ír, vagy csapatokat szemlél, Nincs olyan időperc, kibe’ dolgot nem lél.



709
12
És már a királyi hadak egy dandárja Budai vérmezőn az indulót várja, Zászlói lobognak keleti szellőben, Liliom virággal teleírva bőven. Büszke nyakát a struc magasan felhordja, Aranyos patkóját orra között tartja, Mellőle a négyes szalag se’ hiányzik, A kettős kereszt is fodorodva játszik.
13
A király madara s liliomi mellett A vezéri zászlót lengeti a szellet: Dűlt paizs a címer két fejér galanddal, E fölött koronás, szárnyas ezüst angyal. Hédervári Kont az, - Miklós főpohárnok, Kit Lajos vezérűl ada e dandárnak; S hogy az indulásra nem hiányzott semmi: Lejöve a király, tőlük búcsut venni.
14
„Nem járatlan út az, ismeretlen vadon, Hova nektek - úgymond - indulástok vagyon: Mentek Sztiriának és Gyula-Vásárnak, Hol vitéz szomszédim nyilt karokkal várnak. Amerre ti jártok, azt a földet ott a Magyar had, fiaim, másszor is tapodta: Hova im e strucok mostan vezérelnek, Ott lenge turulja dicső nagy Etelnek.
15
„Értek Udinába, Etele halmára, Most is áll a tetőn régi mesés vára; Balfelül a tenger s Akviléja107 marad, Eszetekbe hozván ama jós madarat; Akkor vette magát a mocsarak népe - Hol ma úgy fennhéjáz - vízi Velencébe: Kerűljétek, mondom, e mocsárt s lakóit, Víznek és száraznak kétszinű csúszóit.
107 Idegen helynevek leírásában, népies műnél, nem követtem se az illető nyelv orthographiáját, sem egészen a magyar kiejtést. Hagyék rajta némi idegent, péld. a c-t nem írtam k-nak, - annyit mindenki tud, - vagy az olasz g-t dzs-nek, mert nagyon elrútítja a neveket; de már a qu-t kv-nek írom, s a hangzókat ékezem. A. J.



710
16
„Hanem Páduába útatok vegyétek, A szegény versköltőt el se feledjétek, Ki, midőn Etelét istenekhez mérte, Kicsibe’ hogy máglyán nem lakola érte. Jobbfelé marad egy völgyi kies róna Ott fekszik Milanó, Mántua, Veróna, Melyek nagy Etelét most is emlegetik, Soha, míg világ lesz, el sem is feledik.
17
„Akkor más idő volt: de ti most már békén Jártok Olaszország innetső vidékén; Sorba jő Ferrára, Faenza, Rimíni, Hol az út a tengerpartra fog levinni. Valahol útaztok, valahol átkeltek, Azt ne halljam én, hogy bántsatok egy lelket, Vagy sarcot vegyetek, vagy ragadozzatok!... És szent koronámra szennyet ne hozzatok.
18
„De mikor a Trontó vizén áthaladtok, Jusson eszetekbe, hogy Nápolyban vagytok! Ott Akvila vára fogad, a hegyen túl Ellenséges földön visz az út ezentúl. Ott a sötét zászló kibontva dagadjon, Melyen irva öcsénk halál-képe vagyon! Vitézek, fiaim: bízom tibennetek! Isten vezéreljen. Jó utat. Menjetek!”
19
Ezt hallván a tábor lelkesedve kiált: Éltesse az Isten, éltesse a királyt! Zendűl a zeneszó, ropog a had lába, Fényesen kigyózik görbe völgy torkába. A király ellenben visszament Budára, Hova országgyűlést rendelt Péter-Pálra; Nem lesz ott kímélve se’ csapat, sem költség: Egy hang lesz a gyűlés, abban semmi kétség.
20
Másfelül az udvar, királyné udvara, Régi Vizsegrádon gyászba merűl vala, Mert mostan az özvegy - Károly nagy királyé Ott tartja lakását, Erzsébet királyné. Vizsegrád, Vizsegrád! hol hajdani fényed?



711
Magas fellegvárad? parti építményed? Dunapart hosszában kerti ékességed? Mérföldekre nyuló, párduclakta nyéked?
21
Ott, hol négy királynak azon idő tájba’ Megfért volna minden udvari pompája, Meg sem töltve bizony negyedfélszáz termét: Most rókafi sunnyog, ássa kicsiny vermét. Nem néz le kevélyen a Dunára kapu, Belül is a zöld tért gaz veri fel, lapu; Oda van a lépcsők márvány büszkesége: Nyolc egész nagy ölnyi pazar szélessége.
22
S a négyszögü udvar eme lépcsők felett, Negyven láb magasan - hej! az is oda lett, Nem ragyog a földje márványkirakással, Nincs beárnyékolva illatozó hárssal, Nem is veszi környül nagy paloták szárnya, Száz meg száz ablakkal a kies Dunára; Maga a koronát féltő hegyi fészek, Az is összeomlott, letörék a vészek.108
23
De mihaszna borong rajta képzeletem! Sirató dalommal föl nem építhetem. No s hát, a királyné vizsegrádi háza Endre herceg után öltözött mély gyászba. Ottan a csillámló fejedelmi pompa Büszke ábrázatját feketébe vonta, S a bú, mintha űlné királyi ünnepét; Felvette magára legszebb öltözetét.
24
Hallván a gonosz hirt; seregesen gyűltek Királyné asszonyhoz nemes úri hölgyek, Hajadon és özvegy, és kinek a férje: Fő-fő rangot visel, fiatalja, vénje. Jártak hosszu sorral a nagy palotákban, Vetekedve mintegy szomorú pompában, Szaporíták versent a királyné jajját, Hangosabbá téve szózatok fájdalmát.
108 A régi Visegrád leírását Oláh Miklós után adom, amint még ő látta. A. J.



712
25
Számtalan sok gyertya, mint egy-egy szövétnek, Hófejér viaszból, éjjel-nappal égnek, S nagy öreg harangok, virradattól estig, A tornyok falait szinte megrepesztik. Vége-hossza nincsen a gyászos menetnek: Mindennap, azt vélnéd, egy királyt temetnek, Mondatik mindennap búsan zengő mise, Annyi pazar pompát nem látott senki se!
26
Maga a királyné, földig gyászruhába’, Mindennap misére megy a kápolnába, Mely a paloták közt áll vala középen, Remek építéssel, a várhegy tövében. Koldusok, szegények, fölemelt süveggel, Gyülekeztek oda minden áldott reggel, A királyné pedig alamizsnát oszta, Ki után a sok pénzt három leány hozta.
27
Azelőtt sem sajnált ugyan ő felsége Adakozni bőven Isten-dicsőségre: De most adományát tízszeresen adja, Hogy legyen istennél több a foganatja. Klastrom emelkedik, fényes templom épűl, Ne kiméljék, úgymond, telik az övébűl; Jut is abból minden papnak és barátnak: Az Isten szolgái szűk időt nem látnak.
28
De mikor bevonúl éji rejtekébe, Nem hagyja nyugodni véres multak képe: Ősz férfi vonaglik ágykárpitja megett, S haldokolva hörgi: „gyermekért gyermeket!” Zács Felicián az, követi családja: Őket hosszu sorral a királyné látja. Szomorú az eset, miről egy időben Zeng vala bús ének lantban, hegedőben.
29
Zács nádor, ebédnél, palotába ronta, Amért a királyné, lányát, ifionta Átaladá öccse buja szerelmének, Így tartja felőle a hegedős ének; Kardrántva rohant a gyermekinek érte,



713
De csak a királyné jobb ujjait érte: Zácsot ezért őrök ott helybe’ levágák Aztán negyedízig minden rokonságát.
30
E kép üldözi most, a Feliciáné; Emiatt nem nyugszik Erzsébet királyné, Hogy szörnyü halált halt kedves fia Endre; Csak egyéb csapás is ne követné rendre! De Lajos (ártatlan emez átkos tettben) Vala bosszuálló kemény készületben; A nemesség is már csapatait hozza, Száz, vagy ezer számmal, - kire hogy van osztva.
31
Oh, ha ecsetem most méltó lenne rátok, Lajoshoz sereglő régi nagy családok! Összefoghatnálak egy bűbájos körben, Hol magát az utód lássa, mint tükörben! De sem a képírót süker nem biztatja; Sem az idő és hely mostan ki nem adja: Legyen elég, pusztán nevek érintése, Mint tavon a föcske szárnya legyintése.
32
Ott lebeg a Laczfi hószinü sárkánya, Messze kis Erdélyből hozta ezüst szárnya, Maga István vajda feje a csapatnak, Fiai, testvéri tőle nem maradnak; Mint egy büszke folyam ága-bogát vonja, Követé a vajdát sok hősi rokonja: Laczfi Endre, Miklós, Pál, Mihály testvérek. Osztályosi Apor László nagy nevének.
33
Ő az, István vajda, koronás Erdélyé, Kit Lajos e harcban teve fővezérré; Nem ifiú, nem vén: haja vegyes ősszel: Barna férfi-erő, tiszta ezüst ésszel. Bölcs vezér, tanács, - de bátor, erős harcfi Példabeszéddé vált: „ez második Laczfi!” Így szokás, nagyítva, hímet varrni róla, Nem szokás azonban venni szórul-szóra.



714
34
Ott van a hű Miklós, a nádor Giléti, Vele jött az öccse, és két fia néki; Címerül egy rózsa, hat levelét hozta, Benne pajzs, fehérre, feketére osztva. Mit jelent e két szín, mi jóslata ennek? Ember! a sors útját mondod véletlennek: Két mező fekete, ugyanannyi tiszta: E négy bajnok közzül kettő nem tér vissza.
35
Ott van a Geréni s Homonnai Druget, Nádor öccse, Miklós; vezeté ezeket: Olasz vér, de vegyült magyar anyatéjjel, Lobogója díszlik a hét seregéllyel. Távolabb csoportoz Budaméri Konya, Szécsenyi ős fának hajtása, rokona; Címere jelenti: az oroszlán rajta Keresztet emelvén, hogy Széchenyi fajta.
36
Hozza Bánfi büszkén busa ökre szarvát, Miklós, fia bánnak, maga is bán, horvát. Andrási Temesből címert hoza szinte: Koronás két arszlán és kardos levente. Amaz Andorástól származik e család; Hirdeti a címer ennek viadalát Mikoron fejére szálla Szent Istvánnak Az első korona, az első királynak:
37
Ünnepel Esztergom, mint a haza szíve, Ott az ország nagyja, meg a külföld színe: Papi és világi fejedelmi vendég, Kemény láncsatörő, bajvívó leventék. Az nap örömére víttanak egymással Egy idegen bajnok székely Andorással, Ki fejét amannak vállastul leszelte: Címerét Istvántól ím ez okon nyerte.
38
Ott lebeg a zászlón Drágfi vasmacskája, A Nádasdi nádja, koronás kacsája; Ott a hegedű-pajzs, melyet ama gazdag Bebek István és György, Dancs fiai, hoztak. Jól juhászkodott ám ősapja ezeknek,



715
Hol Sajó vizével összefoly a Csetnek: Tündér adományból raka hét szép várat; Címere a tündér,109 csuda asszonyállat.
39
Messziről mutatja Lukácsot, Bertalant Fekete mezőn le, három fejér galand, Hogy ők ama híres nagy Héderváriak, Kont Miklóssal vérént való atyafiak. De Ugrin fiának, mert ez már Ujlaki, Paizsán keresztbe folynak a szalagi, Melyet egy koronás, szárnyas angyal őriz; Törzsapja ez ágnak Hédervári Lőrinc.
40
Hozza Szécsi Miklós a maga dandárját: Kétfejű nagy sassa teregeti szárnyát. Vele bajnok öccse, az ifju Ivánka, Ivánka az ifju, Vasmegye virága. Szubics fia Pál is - már új neve Zríni Siet apja derék hadait felvinni: Paizsán a két szárny Zríni-serénységet Jelöl a kő-bástya Zríni-keménységet.
41
Hegyezi saskörmét Kanizsai János, Fekete félszárnya vérmezőben szálldos, A Rozgonyi féniksz förödik tollában, Draskovicsén két sas, páros oroszlány van. E zászlós urakkal sok nemes dalia, Összegyűlt sok régi nagy nemzetség fia: Csapi, Gúti, Kemény jelesebb közűle, S két Forgács-fiu, kit Bebek Anna szűle.
42
Pajzsukon a tenger aranyhaju lánya, (Nem Mária, bizony, magyarok királya!) Meztelen a karja, vállai és melle, Mintha övig épen a habokból kelne. Festés: de ki látja, nézi elevennek; Ha leány, elfordúl, ifju örvend ennek,
109 A groteszk alakot tündérnek vagy angyalnak nézhetni Bebek címerpaizsán, melyet csak rajzban láttam. A. J.



716
Szeme egy-két percig rajtavesz a képen; Forgács Andor kapta; elmondom, miképen:
43
Omlik a tatár nyil felhőszakadása, Messzi-földre hallik jégeső-zúgása, A Sajó út nélkül tántorog, mint részeg: Vérökkel itatják jó magyar vitézek. Vérbe alkonyúlt le a nap is Muhinál, Veszve, veszve minden! Béla fut, a király! Futtába’ két Forgács födözi testével, Majd csak egyik: Andor, - bátyja elestével.
44
S már nem biztos vára: se Znió, se Gimes, Tovább a királlyal fut az ifjú nemes, Távol Adriába, tenger szigetére, Hol Béla, mint vert vad, kipihenhet végre. Ott egy nap az ifjú hogy a parton jára: Ím, zátonyon űlve, tenger hableánya! Nagy haját fésűli, - arany tündöklésü Hajábul aranyport szikráztat a fésü.
45
Hattyu-ingét Forgács mihelyest meglelte, Neki sem kellett több, gyorsan felölelte; Megijedt a habok Tündér-Ilonája, Hogy idegen kézben hattyúi ruhája. Kérte, adná vissza, nagyon szépen kérte; „Od’adom - szólt Forgács - ha megcsókolsz érte!” „Nem, halandó, azt nem! jobbat teszek annál Egy tündéri csóktól hamar elhervadnál.
46
„Nem, halandó, azt nem. De ha tudni vágyol, Mit rejt a jövendő, ez a sűrü fátyol: Ám halljad.” Azonban, övig a kékellő Vízben, közelebb jött s így danol a sellő: „Egy fiatal fának látom erős törzsét, Melyet annyi század vihara sem tör szét, Inkább lombosítja minden újabb tavasz: Örvendj ifju ember! te vagy az, te vagy az.



717
47
„Nőni fog családod fényben és hirnévben Gyökere izmosúl királyi hűségben Valamíg az Árpád fejedelmi vérit - Már csak harmadízen - sirba nem kisérik. Akkor új király fog érkezni habomon S fölemeli székét az előbbi romon; Lajos, Lajos, Lajos lészen fia ennek, Kit nevez a magyar Nagynak, egyetlennek.
48
„Negyven év forog le, közel egy fél század Hogy ő sírba viszi a királyi házat: Haj! mert e családon vér nehezűl s átok Melyet a leányán teljesedni látok. Forgács lészen az is, Forgács, ki megóvja, Hogy bitang kézre ne jusson árva trónja... Hiába! hiába. Sulyos a vér-átok... Zavarodik a víz: zagyva képet látok.”
49
Így zeng, de süketnek, vízi leány dalja, Mert az utólját már a vitéz nem hallja: Lebocsátá lankadt tetemit a fűre S elaludt, mint a tej, szépen, ahogy űle. Most a leány kiszállt - nem habozás nélkűl, Szégyellte magát az aluvó vitéztől, Hattyu-ingét gyorsan szép testire ölté, Szárnya csattogása Andort is felkölté.
50
Mohón kap az ifju a szép sellő után... Mintha álom után... hiu szellő után... Soká még a parton tünelődve jára, Majd iratta képét öse paizsára. Örömest engedte azt hordani Béla Mindenütt, hol később megfordult acéla: Hadban, öklelésen, párbajon és tornán, Sátoron, pecséten, zászlón, sírja ormán.
51
Most utódja Miklós, vele öccse András, Viseli a címert: két fiatal Forgács. Berényi pedig jött fürge mókusával, Révai tátongó fene farkasával; Sárkány-fogakat hoz Bátori, Szokoli,



718
Butkai, s ahányan e törzs ágrokoni; Csáki fölismerszik véres emberfőrül; Lóránt fia Lóránt fakadó fatőrül.
52
Hozza homály ökrét kék mezőn Balassa, Zászlós Frangepánnak röpül tarka sassa; Garai kígyója mérgesen növekszik, Ama Bethlenéhez hasonlónak tetszik. Egyszerű a Zudár sejtes ablak-ólma Mellyeszti galambját a Telegdi sólyma; Nádasdi-rucája Gersei-Petőnek E két nemes ágat hirdeti egy tőnek.
53
Hát még ama nyilas Bocskai-oroszlány! A Majtényi teve, a Viczai sas szárny! Büdi bújdosója, a Csetneki halak! Kisvárdai kígyó, mely farkába harap! Mondjam-e Szentgyörgyi zászlaját, csillagját? Apafi szőlőjét, kardra szúrt sisakját? A Derzsfi-oroszlánt, a Szirmai-rákot? A Rajcsányi medvét? az egész világot?...
54
Ki győzné ezeket szedni laistromba, Hogy a dal szövése ne legyen goromba? Nagy erdő ez együtt: ennyi sok családfa, Viruló díszében mind egyszerre látva! Emez fiatal még; az terepély immár, Sudarán sas fészkel, barna felleg himbál; Csonkítva, lenyesve hajt amaz új ágat: Mai nap is élő díszes unokákat.
55
De ti, kiknek ösét a dal édes gondja Nem hizelgő verssel koszorúba fonja: Felhat-e hozzátok az egyszerü ének, Egyszerü kebléből a nép emberének? Vagy hazai lantra fületek már gyönge? Föl sem veszitek, bár neveteket zöngje?... Sír bennem a lélek és e mai kortul Vígaszképpen a mult dicsőséghez fordul.



719
56
Most a kopasz róna Rákoson virágzik! Most buborékot hány: sátortul nem látszik; Most lobog a zászló ezerféle szinben Rajlik a vidor nép, csillog-villog minden. Messze a mezőnek fakó meze füstöl, Porfelleg kavarog, melyben a ló prüszköl, Egy út az egész táj: a csapatok gyűlnek, Mint haragos felhők, egymásba vegyűlnek.
57
Ott van ami csillog, ott van ami ékszer, Mit csak a szem láthat, s nem láthat elégszer; Ott hányja virágát mindenik nemzetség: Kitesz a királyért a magyar nemesség. Maga, lova fényes; paripája kényes, Arábia szűlte, vagy tatár vadménes: Nem sok a gyalogszer, legtöbbje lovas had; Kiféle? miféle? címerén olvashadd.
58
De a vármegyékből szinte sok jó láncsa Gyűle gyalogszerrel, hogy Nápolyt meglássa: Itt is, ott is mozog, hullámlik egy csapat, Mint búzavetés, ha szélben árad s apad. Ezek nem címerrel, bokrodzó sisakkal, Jöttek suta fővel, egyszerü sipakkal, De azért kemény nép: szivök mind huszári, Nem tehetnek róla, ha gyalog kell járni.
59
Ti is feljövétek, barna kunok, jászok, Szemes, ügyes, virgonc nyilvető ijjászok, Vagy nehéz ostromban faltörő bakosok, Mikor öklelőznek a várdöntő kosok. Lajos e hadakkal maga tábort járat, Legelébb talpon van, legutólszor fárad, Futtatja egész nap, zavarja seregét, Porolván a puszta fakó köpönyegét.
60
Hej, micsoda roppant óriás madár ez! Széles szárnyaival csak a földön jár ez, Kiteríti néha, mint valami héja: Mérföldet kanyarít egyszeri karéja, Összecsapja megint, hegyesen, mint fecske,



720
Úgy búvik előre hosszu vékony teste; Kanyarodik, szélt vesz, ritkul, összeforrad: Mintha egy élő test vón’ az egész sor had.
61
Mintha egy élő test: földön csúszó sárkány... Mintha bárányfelleg... sokszínü szivárvány... Lendül a sok zászló maga-fogta szélben Majd egymás után, majd ezer is egyszélben. Sárga lován Lajos maga úgy cikázik, Mint mikor a gyermek tükörfénnyel játszik: Futos a had előtt, mint egy futó csillag; Ragyogó sisakján nagy fekete tollak.
62
De izzó nap után, mikor a hév enyhűl, A lovag is fáradt, meg a ló is renyhűl: Vissza sátraikhoz, vídám lakomára Széled a poros nép, a lihegő pára. Füstkoronát tesz fel valamennyi sátor, Majd egy-egy tűzfény is, a sötétben, bátor; Kuncsorgó juhász nép, támogatva botját. Messzünnen irígyli ezek állapotját.
...
Nyolcadik ének
,Klastromban Gárgyántól barátruhát véve.’
Ilosvai
1
Toldiné azonban, Toldi Miklós anyja, Fia bújdosását nehéz szívvel hallja; Hírül adják néki kolduló barátok, Hogy fején vérdíj van, irtózatos átok. Azóta sem éje, sem napja szegénynek: „Én bizony” azt mondja „Budára felmégyek: Tán szíve királynak megesik a jajra S megkönyörűl, - hiszen neki is van anyja.”
2
Szándéka elébb is az özvegy királynét Megkérni, hogy lenne szószólló fiáért, Vizsegrádra menni, elibe járulni, Egy kis ajándékkal lábához borulni. Rögtön is ahoz lát, késedelem nélkül,



721
Elrendeli házát, maga útra készül, Mezei munkának úgy is szűnt a nagyja, Ami hátra van még, a cselédre hagyja.
3
Azután egy belső régi szekrénybe nyúl, Melyet ifionta hozott menyasszonyúl; Nehezen nyiták ki, nekiestek hárman: Feledé a járást kulcsa is a zárban. Gondosan felhajtá felső takaróját, Régóta beszerzett „halálra-valóját”, S keze-fejét óvást ezek alá dugva, Keresgél odalenn valamit egy zugba’.
4
Legelébb az arany koszorút vevé ki: Anyai jószága volt e párta néki, Úgy szállt az örökbe leányról-leányra, Bajos lenne hamar megmondani, hányra. Gyémánttal, rubinttal a cifrája ékes, Smaragd benne szép zöld, opál benne kékes, Anna odagörbűl, lélekzetet sem vesz, Szeme-ragyogása a kövekén túltesz.
5
Azután kösöntyű, szinte olyan áros, Kerűle ki onnan, összeillő, páros, Melyeket a férje adott jegybe, Lőrinc, Melyeket azóta bánatosan őriz. Anikó hirtelen Toldiné karjára Felcsatolá egyik perecet próbára, S hamisan felrántá, feljül a könyökén Mosolyogva feddi öreganyja szegény.
6
Majd elővevé a színehagyott övet, Lefeszíté róla késheggyel a követ, Drágakövet, gyöngyöt, mellyel az kirakva: Ezt is a többihez, kosarába rakta; Arany láncot is még, s több ily csecsebecsét, Melynek nem az érték adja csupán becsét; De, bár eladó nem volna egy világért, Mit oda nem adna egyetlen fiáért!



722
7
Most az eleséggel megrakott szekérbe Széna ülést töm az öreg Bence térde, S od’adá a gyeplőt a Bence-legénynek, Bölcs tanácsaival se’ maradt fösvénynek: Ezt így tegye, azt úgy; - mutatá, hogy lássa, Mi a ló-hajtásnak bibéje, fogása; Maga is mellé űlt fő felvigyázónak, Nehogy baja essék kocsinak vagy lónak.
8
Unta pedig a szót fia, a tanítvány; Néha az ostorral nagyokat suhintván Meg-megcsapja lábát a lógós lovának S megrántja a gyeplőst, hogy ne szaladnának. Végre felűlt aztán a nemzetes asszony, Hogy az űlésből is rendeletet osszon; Mellé unokája; míg egy asszonycseléd Be-limlomolá a kocsi első helyét.
9
Haj! repűlne szárnyon Toldi édes anyja, Bence is, az ifjú, vágtatna, rohanna: De apja fiáról nem veszi le gondját: „Ne zavard a lovam!” mondja neki mindjárt. Jó úton ügetve, ha göröngyös, lépve, Lassítani minden partocska elébe, Minden kikopásra, kicsi földhajlásra: „Ez a magyar lónak igazi hajtása.”
10
Értek ebéd tájon csak közel egy rétet: Bence azon volt már, az öreg, hogy étet, Meg is állt, le is szállt, s gondviselő kézzel Lovai üstökét megrángatta kétszer. Majd, míg fia dolgát végezi a lónál, Ő avart szed össze, abba tüzet csóvál... Így van ez, ebédre, délre, uzsonnára... Isten tudja, mikor verődnek Budára.
11
Feljutottak egyszer valahára mégis, De már a had elment, maga a Felség is, Anyja mellé adván Telegdi Csanádot, Akik igazgatnák itthon az országot. Igy maga Erzsébet lejöve Budára,



723
Nem kell Toldinénak menni Vizsegrádra; Most hát a királyné lábaihoz járul S panaszát így kezdi üldözött fiárul:
12
„Felséged a szavam bántásnak ne vegye: Vagyok Toldi Lőrinc elmaradt özvegye. Egy fiam van, Miklós, a vitézlő rendben Széles Magyarország ismeri különben. Szerze magának hirt, földi dicsőséget, Nekem ugyan több bút, szív-keserűséget: Haj! mert ki fiat szűlt országnak-világnak, Búbánatot szűle az asszony magának.”
13
„Tudom” - a királyné felel ily zok-szóval „Mit kérkedel itt a sírfosztogatóval? Tudom a szép hírét, micsodás ember ő: Asszony-elcsábító, gyilkos, szentségtörő. De majd az igazság keze utóléri, A főpapi átok már nyomba’ kiséri: Törvényt ha kikerül, fennakad egy ágon, Meglakol e földön, meg a másvilágon!”
14
„Nem igaz... (Felséged’ megkövetem szépen: Nem szavára mondám ily szeme-szöktében) Nem igaz, ha még oly kikiáltott vád is, Még ha Csanád érsek maga vádolná is. Az én fiam, Miklós, cselekedett ollyast?... Ismerem a szívét: ő nem tehet aljast, Csepegtettem abba isteni félelmet: Bátran merem a’ részt kérni a kegyelmet.”
15
S lábához omolva töredelmes csókkal Könyhullatva könyörg és rebegő szókkal: Lenne közbejáró fiáért fiánál, Toldi vitézért a felséges királynál. Egyszersmind, szavai nyomatéka végett, Elkezdi kirakni „ezt a csekélységet” Reszketve motozó kézzel a zsámolyra; Hanem a királyné szigorúan szóla:



724
16
„Vidd az ajándékod, jó asszony, előlem! Arany is, gyémánt is van nekem itt bőven; Mondass rajta misét a fiad lelkéért; Nem tehetem, hogy szót szóljak a vétkéért. Ártatlan is elvész: bűnös ne lakoljon? Anya-sors, hogy szűljön fiat és gyászoljon (Így végezi, s tompább lesz hangja, sivárabb) Másénál bizony a te fiad se’ kárabb.”
17
Vérbe, lángba borult Toldiné orcája, Mozdula, de hangot nem adott a szája, Csak felállt és indult lábadozó-formán, Görnyedve, ölében kezeit kulcsolván. Anikó, (mert várta,) mihelyest kilépe, Réműlve szaladt jó nagy-anyja elébe: Mi baja? mi lelte? minő véletlenség?... S tartja átölelve, hogy földre ne essék.
18
Haza juta mégis unokája karján; Úton is, otthon is mind kérdezi a lyány. „Nincs szíve” - csak ennyit felel utoljára „De nem mondok rosszat királyom anyjára. Maga, tudom, jámbor, kegyes és kegyelmes, Nincs is előttem út olyan veszedelmes, Hogy föl ne keressem messzi táborában, Ha mindjárt térdig is elkopik a lábam.”
19
Erre Anikó, meg Bence, meg a többi Kezdenek a dolgon igen szörnyűlködni: Mit akar? mit gondol? ilyen idős korban? Oly messze? világra? - gondolja meg jobban, De az öreg asszony makacsul azt mondja, Reggel is azzal kél, este is az gondja: Hogy őneki nyugta, maradása nem lesz, Míg oda el nem jut, - a fejedelemhez.
20
Végső éveiben háromszáz-negyvennek Rómába sokan már nagy-búcsura mennek, Kelemen amelyet hirdete, a pápa; Mind a világ készül, megyen is, Rómába. Ezekkel az özvegy majd az olasz földig



725
Valahogy - gondolja - lassan elvergődik; S mind azt tudakolja, azt járja ezentul: Ki, mikor, minémű alkalommal indul?
21
Ezt Anikó látván, hogy öreg-szüléje Készül a nagy útra, nincs ki lebeszélje: Egy kalandos tervet kohol a bátor lyány, De nem mondom itt el; majd kijön a sorján. Titkon összebeszélt fiatal Bencével, S nagy-anyját csak azon kéri nappal-éjjel: Gyenge öreg testét ne törje oly messze, Hanem őt az ifju Bencével eressze.
22
Hallani sem akart róla eleinte: „Éppen, - oly fiatal, dőre leány, mint te! Vakot világtalan Bencére bíználak! Mi okost tudnál te szólni a királynak!...” Monda sok ilyet, - csak egy nem jut eszébe, Sohasem is hallá világ-életébe’: Hogy abban különös lenne, avagy szégyen, Ha férfival egy lyány közös útra mégyen.
23
Hasztalan ijeszti a veszélyes úttal; Gyönge nemére is mind hiába útal, Teste töredelmét hiába nagyítja: Mert Anikó a szót rá visszafordítja. Ha neki veszélyes: hát a nagyanyjának! Ha nemének is baj: hát öreg korának! Többet bir-e az agg, mint a fiatal test? Rém-képet elébe így hasztalanúl fest.
24
Mind ráestek; - amíg, sok szóra-beszédre, Toldiné sem tudott mit felelni végre: Mind kevesebbet szól, közbe nagyot hallgat: Csak baj is a vénség, az erőtlen alkat. Maga nem mehet, - de Anikót oly messze - Egy leányt egyedül - mégis hogy’ eressze? A maga tanácsán? egy fejetlen lábén?... Mire Bence vitéz sértve felel: „hát én?”



726
25
Nagy-nehezen csak ráfanyalodott mégis, Útra tanács bőven, de jutott költség is; Anikó és Bence, a zarándok-bottal, Készen vala, egész úti állapottal. Maga elkisérte a gyűlő-tanyára, Búcsút veve tőle, áldást ada rája; Most érzé Anikót, milyen elveszett kincs: Zokogva tér haza: „kettő közül; egy sincs!”
26
Indulása után a jámbor csapatnak Anikó és Bence nosza félre csapnak! Buda szűk utcáján sietve, vigyázva Beosontak egy kis félreeső házba. Ott Bence a titkon előre beszerzett Holmit előkéri: vala kész fegyverzet; Ötven aranyából maga Bence vette, Most Anikó vígan megfizet érette.
27
Míg Bence a lóért kiszalad az ólba, Öltözni odabenn vala kemény próba: Segítne, ha tudna, a házbeli asszony. Vita tárgya, hogy mit, hova alkalmazzon. Bajjal, de elég jól megleve, elsőre; Könnyü vasing símul puha szarvasbőrre S domboru mellének mérsékeli halmát, Fénylő sisak rejti haja bonyodalmát.
28
Mire a két lovat fölvezeté Bence, Anikó ott állt, mint szép ifju levente, Csak még körülnézi hűséges apródja, Igazítván, hogy hol peckelje, hol oldja. Azután mindketten paripára kaptak, A nagy komoly útra vígan elvágtattak: Elül, forgó tollal, sisak-ellenzővel A lovag, - utána Bence sutább fővel.
29
Mikor észrevette a csapat zarándok, Hogy Anikó s Bence nincs sehol utánok, Lett rajta beszéd sok, de sükere semmi: Könnyebb találgatni, hogysem visszamenni; Mint madarak lombrul, seregenkint lombra:



727
Szálltak, énekelve, templomrul-templomra, Míg az olasz földnek határiba értek, Hova búcsujáró összefoly, temérdek.
30
Rozgonyi azonban nem örűlt sokáig, Hogy lyánya halálból új életre válik, Csak, mint ki nagy útról haza ér, s a házba Lép nevetős arccal, de leli mély gyászba’; Ideje sincs búcsút venni a mosolynak, Ott lepi a nyers bú, s vadul összefolynak: Úgy döbbene meg s vált mindig komorabbra Rozgonyi, ha lyányát nézte naprul-napra.
31
Mert, bárha Piroskát visszaadá sirja, Ott ég a haláljegy bús képire irva: Halovány arcára hirtelen pirossal; Nincs már köze földdel, sem földi lakossal. Egy az ohajtása szomorú szivének: Eljegyzetni magát Isten jegyesének, Vonúlni világtól egy félre-zugolyba, Koporsója helyett néma kolostorba.
32
Szigetén Margitnak, a királyi szűznek, Fogadák testvérként fogadást tett szűzek; Maga a királyné javallta, dicsérte, Látogatásával tisztelte meg érte. Sőt - tészi kegyelme azt is lehetővé Teszi, az elhunyt helyt, fejedelemnővé, S hogy elébb a szerzet rögtön fátyolozza, Érdeme a tört szív, nem az idők hossza.
33
Oda gyakran hozzá szép Örzse kijárván, Múlatja panasszal a bosznai bán-lány, Kedve ugyan - mint tört tükör apró fénye Csillog: de a szívnek nincs semmi reménye. Lajos elment: tudja, hazahozza nőjét, Nincs lelke bevárni boldog esküvőjét, Csak azon van mindig: fátyolt veszen ő is, Helyesli bizonnyal majd a királynő is.



728
34
Ám váltig akarná lebeszélni róla Piroska, de nem hajt semmi tanács-szóra; „Jut eszedbe a tű?” felel olykor: „Válassz!” S lesujtja Piroskát e mosolygós válasz. Nem is ellenzik már, - Erzsébet, az épen Már többre becsűli a leányt szivében; Nincs akadály, - csak még Piroska ürüggyel Áltatja, halasztja, noha bajjal-üggyel.
35
Toldira ha gondolt - s hogy’ ne gondolt volna? Piroska, de nem szólt - s hogy’ szólana róla? Más sem merte nevét említni a háznál, Látva, hogy nem egyéb holtan-élő váznál. Nem tudja, hogy amit szerelemből vétett, Az fordult fejére, mint alacsony bűn-tett, Átkát hogy az egyház mennyire megtoldta. Szegény Toldi Miklós, hol lehet azolta?
36
Bújdosott vadonban, Vértesen, Bakonyban; Nem nyomorú éltét tengeté azonban: Nem akart halálba gyáván menekülni, Se’ gonosztévőként bitóra kerűlni. Kínnal az életét kinyújtani vágyik, Szerelemért, bűnért vezekelni váltig, Vezekelni önként, szabad indúlattal: Nem a törvény előtt, lelki gyalázattal.
37
Hosszú napok, éjek gyötrelmeit hordván, Talála monostort, Bakony egyik ormán, Magas hegyen űlő régi barátfészket: Oda az atyákhoz, gondolá, benézhet. Ott az üldözéstől ótalom alatt van, Megbánhatja bünét, böjtben, alázatban Gondolta, tevé is: bezörgete mindjárt, S kapu megnyiltával kérdezi a gárgyánt.
38
Elibe vezették a monostor-főnek; Toldi magát mondja nagy gonosztevőnek: Szánni-bánni előbb vétkeit ohajtja S beállni, ha Isten megkönyörűl rajta. „Jól van, fiam, jól van! Isten előtt érdem



729
A megtérő szándék, (nevedet nem kérdem): S mivel egy hű szolgánk közelébb meghala, Ám légy te, helyette, a fráter Mikola.
39
„Hozzatok egy seprűt!...” „Látd e poros eszközt: Alábbvaló léssz most te az emberek közt: Fetrengeni sárban, fogsz te gyalázatban, Míg megtörik szived igaz alázatban.” Toldi fejet hajtván ezt mondja csak: „Értem.” Haja érintését elfogadá, térden; Azután lehányta vitézi ruháját S fölvette a szerzet durva szőrcsuháját.
40
Ott neki a tisztét mindjár’ kijelenték: Konyhára vizet, fát kell hordani mindég, Söpreni az udvart, kapálni a kertet, Segitni szakácsnak, ha parancsol: jer, tedd! Toldi aláveté magát türelemmel, Megyen is már vízért, földre sütött szemmel, Ragad „öreg kondért”110 kezeibe kettőt, S hegyre, fel a völgyből, hozza mikor megtölt.
41
Erején barátok ámélkodnak vala: „Derekabb legény ez, mint fráter Mikola!” Dícsérik, azonban egymásra nevetnek; Nem örült Miklós az ilyen dícséretnek; Hanem azért tűrte; hisz’ alázatosság Most beteg lelkének keserű orvosság; De mikor megsejté, ki volt e „Mikola”? (Hegyre a barátok vízhordó szamara):
42
Mint a tüzes mennykő, agyvelején átjárt Egy ösztön: hogy eléb leüti a gárgyánt, Azután a többit veri csúfúl agyon, Kő kövön az egész házból se maradjon... Megbírálta magát nagy-nehezen mégis: Ám, hadd „törje szivem” ez a kisebbség is! Kojtorga magában: de ha hallá, vére Azután is felforrt a „Mikola” névre.
110 Ilosvainál a király udvarában végez Toldi konyhai szolgálatot az „öreg kondérral”. A. J.



730
43
Napot így munkában, éjet imádságban Tölte szegény Toldi, nagy alacsonyságban; Nem is volt neki már, csak a csontja-bőre, Mégsem akart enni, hogy kapjon erőre. Már terhet alig bír, de mindazonáltal Sok vizet a völgyből s fanyalábot hátal, Csorog arca csontján babszemnyi veríték: Igazán csuda, hogy már ki nem teríték.
44
Egy nap alámenvén, talála bitangul Lovat az erdőn, hogy útvesztve csatangol; Tele bojtorjánnal nagy gubancos szőre, Hátul csupa csípő, csupa fej előre; S Toldira oly szánó, szomorú szemekkel Néz, hogy ő se’ hagyá első tekintettel: Álmélkodva ütött maga két combjára, Hogy az ő lova ez, a hűséges pára.
45
„Pejkó, eszes állat! hol jársz? hova lettél? Gebekint gazdáddal vezekelni jöttél? Ki reád sem gondolt immár hetek olta; Mikor elcsapott, hogy hazamenj az ólba. Jer hát, velem a kínt, gyalázatot osszad, Hegyre föl a kondért s tüzelőfát hozzad; Lesz a barátok közt odafenn nevetség: De csak átkom szűnjön, azok hadd nevessék!”
46
Lett is röhögés, nagy, a Toldi gebéjén, Mulattak a fráter furcsa szerencséjén; „Majd érte jön, aki hagyta bitangjába, Addig hordjon nekünk vizet a konyhába.” Hordta is a jámbor; noha nem dús réten, Csak az udvar lábján tengődve, szeméten, (Nem kellett neki más); míg egyszer a háztul Eltünt, nyoma veszett, odalőn - gazdástul.
47
Ugyanis egy reggel, mise-mondás tájban, Papi személy állt meg, kint a kapu-aljban, Hivatta a gárgyánt s a többi barátot, S kapura szegezvén, olvasa ily átkot: Mi Csanád, a prímás, esztergomi érsek,



731
Hirdetünk nagy átkot mind a magyar népnek (Ránk ruházván Krisztus földi helytartója) Toldi Miklós, gyilkos-, sír-fosztogatóra.
48
„Átkozott, ahol jár, átkozott, ahol kel; Átkozott, ki szolgál neki szentségekkel, Átkozott, ki rejti, vagy odább bújtatja; Élve is, halva is legyen átok rajta!” Elsápad a gárgyán és mind a barátok: Hátha biz’ őket is terheli az átok, Amér’ helyet adtak ama vezeklőnek Ki mondotta magát „nagy gonosztevőnek?”
49
„Hol van izé?... hol van a fráter Mikola?” De sehol már nem volt, se maga, se lova. Még ekkor ijedtek nagyot a barátok, Nem azért, hogy bennök kárt tenne az átok, Hanem amért csúful bántanak a hőssel: „Ha visszajön - úgymond - agyonüt, felperzsel!” S mint aki aludva nagy veszélyben forgott, Szörnyítik az elmult s a lehető dolgot.
50
Ezalatt Anikó és fiatal Bence Mentek, - közel is volt már vízi Velence, Merre búcsujáró özönle temérdek, Sok csapatot immár elhagytak, elértek. Amint haladának szép ligetes rónán, Mond Anikó: „nosza Bence, édes szolgám, Nagyon éget a nap; szálljunk le, deleljünk; Van patak itt, árnyék s jó legelő helyünk.”
51
Bence lovaikat pányvára ereszté, S vallatni a nyergén az iszákot kezdé; Amiök volt, abból, mint útasok, ettek; Mond Anikó ismét, hogy megelégedtek: „Oly álmos vagyok én, Bence fiam, hogy még... Te ne alugy’ - állj őrt, hahogy elszunyadnék.” El is szenderedett a szép puha fűben, S Bence a láncsával őrt áll vala hűven.



732
52
Amint ide-oda vigyáz, halgatódzik: Hallja egy bokron túl említeni Toldit; Oda figyel jobban, közelébb is megyen, Hogy észre ne vegyék, lassan, lábujjhegyen. Két potom emberke, zarándokruhában, Jött a poros úton s vala nagy vitában; Bence is leshelyből fülel minden szóra; Társának az egyik már azelőtt szóla:
53
„Hallod-e, Kuncz, íme, vagyunk bátorságban, Biztos olasz földön, nem Magyarországban: Osztozzunk; akarom tudni, mi a részem.” Felel az: „Mondtam már: osztozunk a pénzen; Ne bomolj! egy ugrás elérni Velencét Ottan az ötvösnél próbálni szerencsét...” De nekem mindjárt kell, ami az enyém, Kuncz: Fele!... szegődött bér - tudod-e? - osztott konc!”
54
„Fele neked, fészkes... hiszen én raboltam, Te csak őrt álltál, míg én a sírban voltam!” „Hát nem te futál meg, hogy ahol jő Toldi? (Bár segítne, mondok, a követ eltolni;) De te most is futnál, ha én nem biztatlak. Ide hát a felét! különben feladlak, Hogy te raboltad ki Rozgonyi sírboltját, Fel én, ne legyek Hincz!... a keserves voltját!”
55
Ekkor olyat húzott amaz a szent bottal Fejére, hogy elnyúlt, ködös állapottal, S ott akará hagyni, de láncsa-szegezve Odaugrik tüstént, elibe áll Bence: „Meghalsz!” riadott rá, „ha csak egyet mozdulsz! Hol az a rablott kincs? vagy igyót elpusztulsz!” Tagadta először, de ocsúdás közben Hincz morog: „ott van, ott! derekán egy övben!”
56
Megtalálá Bence az övét a bőrén, Azután hajtotta lovaikhoz pőrén, Kezeit szorosan hátraköté fékkel S a pányva-cövekhez csavarintá véggel. Társával is úgy bánt. Anikó a zajra



733
Fölserkene, s kérdi, mi dolog ez, hallja? Bence előadta az eset mivoltát, Hogy ezek ám, akik a sírt kirabolták.
57
Megörült Anikó, s az övet kibontá: „Mennyi rubint, gyémánt! soha ennyit!...” mondá, „De nem a kincs!... bátyám jó híre megépül; Mitevők legyünk most!” kérdezi Bencétül. Bence felel: „már hogy mitevők legyünk most? Két szép fára legitt vonom a két cinkost, A kincs az enyém lesz... no, vagy a kettőnké; Hisz’ varju se károg ezek után többé.”
58
„Nem úgy, Bence, nem úgy! Hát, fiam, a gazdád?... Azt te gyalázatban, átok alatt hagynád? Szükséges, hogy elébb bíró előtt valljon Ez a két gazember, meg azután haljon. S minthogy legközelebb útunkba’ Velence (Van igazság ott is,) oda visszük, Bence, Hátrakötött kézzel lovak előtt hajtva.” „Ist’ az atyám! úgy van.” szólt Bence, sohajtva.
59
Így be Velencébe sarkalva kisérték: „Ki itt az igazság fő embere?” kérdék, Megmutaták tüstént, hol lakik a dózse, Nem szájtáti legény volt ám Anikó se: Elmondta: Lajoshoz megyen a táborba, S hogy fogta el e két gazot egy bokorba’, Kik Magyarországon a sírt kirabolták, S a király legelső vitézére tolták.
60
Vereté a dózse vasra legott őket, Vallatta keményen a gonosztevőket, Nem mernek tagadást tenni a dologban, Mihaszna tagadnák? az öv úgyis ott van. Megíratta mindjárt súlyos rablevelök’, Akarván Lajosnak kedveskedni velök, Nehogy visszajövet neki haddal ártson, Tart tőle bizony, mert sok van a rováson.



734
61
Fegyver alatt rögtön, szoros őrizettel El is indítá, egy udvari követtel; Anikó és Bence velök ered útnak, Így Nápolyba egész bátorsággal jutnak. Ezalatt Lajos már Kontot utólérte, Maga derékhaddal mind nyomba kisérte Nagy félelem és hír fut előtte Kontnak: Már útban, előre, sokan meghódoltak.
62
Mikor aztán bent, a nápolyi határban Volt az elő-dandár, hol Akvila-vár van, Kiterűlt a zászló nagy fekete szárnya, Endre halott képe vagyon írva rája. S benyomult a dandár hadi gyors léptekkel, Buzdítja haragját amaz új énekkel (Hozzá dobog a láb, csörög a fegyverzet), Melyet egy hegedős ilyeténkép szerzett:
63
„Mit kötögetsz? mit fonsz selyem-arany szállal Én szép feleségem, Johanna királyné?” „Neked, uram, látod, hímezék palástot Koronázó napra: zsinórt verek arra.” Mosolyog az asszony, de csak szeme, szája. „Endre fiam, félek: gonosz itt a lélek.” Gyanús szeretet az, sohase’ visz jóra: Nápolyba, vitézek! boszúra, boszúra!
64
„Fiam édes, Endrém! nincs e dolog rendén: Jer vissza hazádba, szép Magyarországba.” „Nem, anyám: meghalnék, szívem kiszakadna; Szeret is Johanna mint a maga lelkét: Hímezte palástom selyem-arany szállal, Rá mentekötőt is gyenge tíz ujjával.” Hímes szeretet az, sohase’ visz jóra: Nápolyba, magyarok! boszúra, boszúra!
65
Búcsút veve anyja, Erzsébet királyné: „Ime, az ujjodra köves arany gyűrű; Felvonom azt mindjár’: s méreg, acél nem jár Ősz remete adta, pápa megáldotta.” - „Lakol is hát nékem, asszony-feleségem,



735
Mind, ki az udvarnál gonosz ellenségem!” Bolond bátorság az, sohase’ visz jóra: Nápolyba, vitézek, boszúra; boszúra!
66
Kulcsos Averszához, daliás nagy garral, Az egész udvarral, megy Endre vadászni. Fogadá ott sokszor éjjeli szállásra, Lakoma-, hálásra, egy régi kolostor. „Édes uram, most is ott legyen a háló.” Veti azt Endrének a sok lesben álló. Rettenetes éj ez, sose’ virrad jóra: Nápolyba, magyarok! boszúra, boszúra!
67
Meghitt kamarása szólítja ki Endrét Éjjeli órában, felesége mellől; Nosza csak rátámad kivűl a zsivány had, Megfojtani kézzel, máskép sose’ vész el. Lehányja magáról gyilkosait karja, S hogy nyitni akarja, nem nyílik az alvó. Árúló szeretet sohase’ visz jóra: Nápolyba, vitézek! boszúra, boszúra!
68
Másnap egész udvar régi kolostorbul Vígan haza fordul palotás Nápolyba; Szép Endre királyfit holtan, temetetlen Leli majd a kertben aki elébb rányit: Szorítva nyakára egy drága zsinór van Zöld selyem fonálból, fényes arany szálból. Gyilkos szeretet volt, búra vive, búra: Nápolyba, magyarok! vérbeli boszúra!
69
Most Akvila várnak kapitánya, Lalli, Látva, mi had készül seregét felfalni, Fehér lobogóját kitüzé a bástyán, Lajos hűségére maga átbocsátván. De közelget Károly, az olasz Durazzó, Ki Lajost felhívta (mint odafenn van szó) Hogy Johanna s férje Lajos ellen jönne, Endre halálának boszúlója lenne.



736
70
Közelít nagy haddal (különös jelenség)! Nem mint igaz barát, de ravasz ellenség, Ki a zavarosban szeretne halászni: Valahogy Nápolynak trónusára mászni. Köpönyegét most is ez a szél forgatja: Csak színre Johannát s férjét támogatja, Kiktől - majd kiderül, milyen feleséget, S nyerte Kalábria főfő hercegséget.
71
Ellene indítá Lajos ennek Kontot. Csata előtt Miklós atya misét mondott A nyitrai püspök, s felugorván lóra, Vezeti társával népét riadóra. De harc is alig volt - nagy-hirtelenébe’ Megszalad a Károly szedett-vedett népe, Mint ha cseresznyefán seregély-had csődül, De megint szétrebben puszta kereplőtül.
72
Azután Szulmónát ostromlani mentek Miklós atya Konttal, s a vitézlő rendek. Károly pedig népét nem gyűjti magához, Futni hagyá széllyel, kit-kit az anyjához; Maga is a megvert, fogyaték sereggel Oldalt, a hegyekbe, visszavonult reggel, S minthogy Lajos ellen, látja, kicsit bíra: Mást gondol, s nekie ily levelet íra:
73
„Felséges uram és vérszerinti bátyám! Jönni elébed nem ilyeténkép vágyám; Híved vagyok - Isten az igazlátója! De Johannának is még alattvalója: Nem tehetém, színből hogy harcra ne keljek, Parancsolatuknak hogy visszafeleljek; De mihelyt az első összecsapást tettem, Hadaim’ mind széllyel, haza eresztettem.
74
„Fogadásom módján hát ne csudálkozzál, Sőt bennem ezentúl szorosabban bízzál: Mert, bármit mutatok, színlelve, Királyom! Elleneid közt is javadat munkálom. Eddig is, önként már, tudod, amit tettem:



737
Öcséd gyilkosait üldözőbe vettem, Iszonyú kínok közt leve mindnek vége, Johannát fölmenté pápa őszentsége.”
75
Így írt a Durazzó. Lajos olvasá azt, Kinn várja követ, de nem adott rá választ, Csak űlt nagy-komoran puha zsöllye-székén, S öklivel a semmit fenyegette, végén. Azután még egyszer-kétszer elolvasta, Szemeit egy könnycsepp ragyogóvá mosta; Azután felugrott s a senkivel szembe Dühösen fordult: „Várj! kerűlj a kezembe!...”
76
Tudom, mire gondolt Lajos, ekkép szólván: Mert az olasz főbbek, részire pártolván, Mind a Forli urak és a Malateszták, Károly dolgainak furcsa hirét hozták. Mihelyest Johanna (cinkos a cinkoshoz), Férjhez ugrék, terhben, Taránti Lajoshoz, Akiért előbbi férjét megölette: Károly is a másik testvért elszöktette.
77
Ki vala e testvér? öccse Johannának, Jövendőbelije a magyar királynak, Mária, mint Róbert ősz király meghagyta Végrendeletében, kettejök nagyatyja. Károly elcsábítá, hogy ezen a jusson Nápolynak idővel birtokába jusson, Meg is esküdt véle, balgatagul hivén, Hogy kicsi seb már ez nagy Lajosunk szívén.
78
Ugyanis hallotta (s volt valami ebben): Hogy Lajos, alkudván országos ügyekben, Károly cseh királynak leányát, a gyermek Margitot, eljegyzé, s vége lőn a pernek. De Lajos nem ért rá jegyváltani menni, Elhal a lyány, nem lessz a dologból semmi: Mária ellenben nagy szívbeli gondja, Lelke az ő képét, csak az övét hordja.



738
79
Mint róka, az által esik kelepcébe, Hogy nagyon is bízik a maga eszébe S ravaszul sokat mer: Károly is úgy jára, Hívta Lajost, hogy majd felteszi trónjára; De Johanna s férje, hallva, mi veszély jön, Károllyal, azon volt, ki hogyan béküljön: Neki adák hát a rablott feleséget S mellé hozományul a nagy hercegséget.
80
Teszi magát Károly ide-oda hűnek: Kezdé nyomozását ama gyilkos bűnnek, S leleményes kínnal öleti sorjába’ Mind’, ki a gaztettnek keze volt, vagy lába: Lajos iránt így hű: mert „ki bűnös haljon!” Johanna iránt is: „hogy senki se valljon Rá és társaira”; kik közt maga fő-fő Károly vala épen, mint Endre-gyülőlő.
81
Ez volt a nagy hűség, a Lajos iránti. Johanna pedig, és férje, a Taránti, Hallva, mikép vált a Károly hada köddé: Megijedtek, hogy már nincs menedék többé. Mindjárt is az asszony szép levelet íra, Hízelgve könyörgőt, s könnyet bele síra, Endréhe’ szerelmét hazudozva, bókkal; Mire Lajos aztán válaszol e szókkal:
82
„Szemtelen életed, bitor országlásod, Elmulasztott boszúd, férjhez szaladásod, S ahogy első férjed megölése vádját Tisztázni akartad: mindez tanuság rád, Mind ellened vall, mint férj-gyilkosa ellen. Hanem él az erős boszuálló Isten, Tudd meg!... s hogy ezúttal én leszek a karja. Megbüntetni téged, ahogy Ő akarja.”
83
Nem teszi ablakba Johanna ez írást, Látja, hiában kezd újra hazug sírást: Férjével azon lett, hogy ahol csak vár van, Mind sereget gyűjtsön, bent és a határban. Hanem egy kevéssé fogjunk ki, pihenjünk,



739
Vissza, csekélyebb nép dolgaira menjünk: Ott folytassuk, ahol, elhagyva Velencét, Útjára eresztők Anikót meg Bencét.
84
Dózse követjével, kit nyomba’ kisértek, Biztosan Akvila városába értek, Hol az, - emberit a lovag-hajadonnal Künn hagyva, - Lajoshoz kéredzik azonnal. Mondja, hogy a dózse tiszteletét küldte, S kérdi: jövet mért hogy Lajos elkerűlte? Hazamenet várja, szívesen is látja Tisztelni magánál régi erős vágya.
85
Azután átnyujtá a levelet, melyben Hincz, Kuncz dolgairól foly a szó a perben; Lajosnak ugyan nőtt a szeme-nyílása!... Beparancsolá a rabokat, hogy lássa. Reszketve kivallák, hogy a sirt meglopták, Aztán esküvel is, jó Toldira fogták; Mire ítéletét a király kimondta, Őket meg a hóhér ösztörűre vonta.
86
Ekkor Anikó is félve odajárul, Tesz rövid említést árva nagyanyjárul, Ki az ő atyját és Toldi Miklóst szűlte, És most kegyelemért esedezni küldte. „Ki vagy te, öcsém, hát? lovag-e, vagy gyermek?” „Fia vagyok, - mondá - fia Toldi Györgynek. Az én nevem is György, és Toldi a vérem: Hagyjon itt Felséged hadakozni, kérem!”
87
Monda Lajos: „Gyenge vagy, öcsém, így szemre: De, ha kedved tartja, nincsen ellenemre; Hanem, ami bátyád ügyebaját nézi, Ne is áhitozzék soha kegyelemre; Kiderült ugyan már, s áll, hogy nem ő volt a’ Ki a Rozgonyiék sirját megrabolta, De orozva ölt, s még nagyobbat is vétett: Nincs, ami lemossa e lovagi vétket.”



740
88
Anikó nem érté Toldi eme bűnét; Szomorún hagyá el nagy királya színét, De nem akart hazamenni a táborbul, Remélve, hogy bátyja ügye jobbra fordul. Miklósra magára sem keveset számol: Lehetetlen úgymond, bátyja legyen bárhol, S ne fogja le börtön vagy testi betegség: Ily nagy háboru hogy nélküle megessék.
89
Hej! pedig annak most (Anikó nem tudja) Nem is arra véggel a szekere rúdja; Hallott ő az olasz háborúról, hallott, S gyalázata jobban szívébe nyilallott: „Nem vagyok én méltó kardra, hogy viseljem, Nincs, lány-megölőnek, lovagok közt helyem. Hordozva szivemben Piroska nagy átkát, Kinek eltemettem fényes ifjuságát.”
90
Bakony erdejéből, rossz lován, a rajta Maradott kámzsában, éjszak felé tarta, Hegyen és völgyön, - fel Trencsénnek, a Vágnak, Utban (ahol már járt) Morva-, Csehországnak. Gondolá, a törvény ott nem lesi nyomban, Kedvire búsulhat valamely klastromban, Se a magyar törvény, se az érsek átka Nem hat el odáig, messze Csehországba.
91
Vág vize mentében nagy csapat emberre Talált, kik üvöltve és magokat verve, Viszik - mint madarak költözve ha szállnak, Fekete hírét a fekete halálnak.
Hirdetik a gyónást, töredelmet, böjtöt, Mert a világ vége, büneinkért, eljött, Verik önmagokat rengeteg ostorral: Toldi közéjök állt, s megyen a táborral.
92
Megmezteleníté széles erős vállát, (Fürtös barna haját, fekete szakállát Még a barátok közt lenyiratta bőrig) S ostorozá testét a húsig, a vérig; De nem a világnak várt végire gondolt



741
(Nem bánja, ha mindjárt rászakad az égbolt): A maga bűnéért, a maga dolgáért, Vezekel szerelme átkozott voltáért.
93
Délrül ez a népség indult valahonnan, S mint hógulya, meggyült iminnen-amonnan, Ki paraszt, ki műves, kinek odva szerzet, Mindenféle kor, nem, állapot és nemzet. Faluról-falura, városrul-városra, Éjszakra haladnak, Jablunka szorosra, S kinozzák magukat, hogy borzad a lélek; Vitéz Toldi Miklós ott vezekel, vélek!
Kilencedik ének
,Rettenetes haddal ezentől induljunk.’
Ilosvai
1
Célja felé immár közelít az ének, Indult völgynek-alá esése vizének, Mint folyamé, amely tenger fele futván Halmot, hegyet elhágy s kikerűl az útján. Előttem is állnak nagy hegyek és halmok: Száz ütközet és harc, fényes diadalmok, Együtt is, külön is, a magyar seregben; Hogy’ férne meg az mind e rövid énekben?
2
Mint akadályát a folyam is sietve Érinti csupán, és nem időz mellette: Tegyen úgy - ha útban nagy meredek dombok Dalom is, kit „Toldi szerelméről” mondok Fogja kötőfékjét röviden a szónak, A vitézek dolgát emlitse futólag; Hisz’ külön énekre méltó valamennyi Hanem én tovább is akarok még menni.
3
Míg Lajos ekképen Akvilában múlat S vár vala olyan hírt, hogy elébb nyomulhat: Kont, az előhaddal s a vitéz püspökkel, Szulmóna falait töri minden reggel. Mert nem adá azt fel annak kapitánya; Pedig a seregnek épen útját állja



742
Két hegyi nagy lánc közt beszorítva völgybe, Nincs jobbra, se balra, hadi-járó tőle.
4
Szándéka először az vala itt Kontnak: Idejét nem várja sok henye ostromnak, Gyepre az őrséget harcolni kicsalja, Szaladók nyomán a várost megnyargalja. De hiába! merni kellene azt, merni: Nem csap ki az őrség, hasztalan ingerli Gúnnyal, kihivással a büszke magyarság; Ami, vitézektől - gondolja - cudarság.
5
De bezzeg a falról, kőpaizsok mellől, Nyillal a magyarból, kit szemre vesz, ellő, Követ is a hágcsós katonákra görget: Égszakadás lesz ez, ki arra közelget. Távol az íjászok, fennállva karéjba’, Falról, ha ki ott áll, veszik ugyan célba S lelövik mint fecskét, - bizonyosra lőnek: Hanem kicsit árt ez, alig egy-kettőnek.
6
Látva ezért s tudva Kont; hogy sikertelen Nyil, kopja, vitéz kard erős falak ellen: Külde Lajoshoz, hogy jöjjenek a jászok, S egyéb várbakosok és számszerijászok. Hogy ezek megjöttek, leve is fordulás, Oldalt a hegyekben fenyüfa-pusztulás, Ácsoltak különös nagy bakoló gépet, Számszerijat dárda- s kőhajitás végett.
7
Töves vége felől öreg fenyüszálnak Hamar a kovácsok vasfejet formálnak, Mint a kecskebaké, - aztán hevederrel Karikázzák a fát, sok mázsa teherrel; Ötven erős váll ezt viszi majd - vagy többen, Fejjel a várfalnak, hogy külseje döbben, Belseje megrendűl átalig, fenékig; Hanem a készűlést mondom elébb végig.



743
8
Számszerijat, minden nemüt és formájut Ácsolnak; ezek közt vésnek erős vályut, Melybe fenyősudár hajlik daru módra, S nagy követ ellódít, zajjal kirugódva. Van más is: akasztó lába nehéz baknak, Milyennel az ácsok hídcölöpöt raknak: Húzza csigán sok kéz, s mikor lezuhantja. Gerendára esik, mely a követ hajtja.
9
Ugyanis, favánkos tetején keresztbe Hosszu gerenda van oly módon eresztve, Hogy rövidebb vége alámegy a kőnek S a hosszabbra nehéz teher üt, úgy lőnek. Van egyéb szerszám is, íjj módra csinálva: Húrja feszes kötél, íve rugós szálfa, Kereken húzzák fel, s ha megindul pecke, A követ, a dárdát löki nagy-fel, messze.
10
Mindjárt is a bakkal tesznek vala próbát; De elébb a falhoz kellene futó-gát, Mert védi körösleg vizzel teli árok: Míg betemetnék, nyil s kő omlana rájok. Kont esze deszkából nagy szín-folyosókat Gondol ki, a sánchoz kereken tolókat, Melyek alatt a nép hord követ és rőzsét. Úgy végezi bajjal a sánc betömését.
11
Ámde, miként jég hull sűrű darabokban, Veri kő a színt, hogy rettenetest koppan S beszakad helyenként; de legott befoldják, Jól értik az ácsok ennek is a módját. Földet is a gátra visznek kosarakkal, Tetején símára döngetik agyaggal, Ugy szögezik a nagy vasbakot a falnak. Száz ember erővel adva lökést annak.
12
Kont látja, hogy ez még így is sükertelen Ember-erő mit tesz kemény falak ellen? Tornyot erős fából magasra csináltat; Melyből kicsi résen a bak ki-bejárhat; Függeszteti láncra derekát a baknak,



744
Így hajtva, nagyobbat lódul a falaknak; Fönn lecsapó hídat is hagytak a tornyon, Melyről, ha ki merné, a falra ugorjon.
13
Összedugott kézzel nem nézi azonban A várbeli őrség, de az is talpon van, Szór követ és égő koszorút, kanócot Bak elé nagy zsákban gyapjut ereszt, kócot, Nagy sor a vívóknak küzdeni ez ellen, Oltani a lángot egyszerre sok hellyen, Az elégett eszközt újítani mással, Söpreni a párkányt sűrű nyilazással.
14
Hull oda rettentő zápora a nyilnak, Dolgoznak erősen a nagy számszerijjak, Követ is, dárdát is hajigálnak egyre: Ember legyen ott, ki áll ma körömhegyre! Be is a városba sok kődarab elhat, Réműlet az utcán, leve nagy hadd-el-hadd; Hát mikor a szurkos, tüzes üszkök mennek! Istennyila-zápor méltó neve ennek.
15
Füstöt is a várban itt vagy amott látni, Kezd bokra sziporkát és lángot okádni, Hanem oltják gyorsan; dolga van a kéznek, Mert a falakra is kell jutni vitéznek. Még így sem ez egy nap, se’ kettő, se’ három Lessz az, hogy erőt vesz Kont ezen a váron; De töri minden nap, mert tudja, királya Hadai mozdultát mily nehezen várja.
16
Dolgozik a vas bak, veri fejét falba, Vezeté Kont népét újabb viadalba, Deli bátor hősök a toronyba mennek: „Fiaim, csak rajta! ma vége lesz ennek.” Lecsapó résen át odafenn elszelik Kaszával a gyapjus nagy zsákok kötelit, Meztelen az omló falat egész hévvel Döngetheti a bak, nagy busa fejével.



745
17
Más felé is a harc születék most újra, Eddigi mivoltát messzi felűl múlja, Borul a bástyára nyilból sürü felleg, Közte szurokfáklyák villámi röppennek; Csattog erősen a számszerijjak pecki, Nem tudom, ki állná a falakon ezt ki; Bent is elolthatlan lánggal ég a vár ma: Künn-benn szitok, átok, rettenetes lárma.
18
Ámde a bakoló torony is már lángol, Tetejéből a tűz mardosva alább foly; „Le, fiúk! le onnan!” de nem állva szónak, Falra veték horgát lecsapó ajtónak: Első vala Szécsi, a bátor Ivánka, Ki a falra ugrék a tűzbe, a lángba, Követé fiatal Hédervári kettő S Ujlaki (mind tegnap jöttek, a seregtől).
19
Falra szökött Iván, meg is állott rajta: „Csak utánam, Ugrin! ide Lukács, Barta!” Mennek is, Ivánkát megvédik azon túl, Ki csupa sündisznó leve már a nyiltul. S mint hangya, ha kettő vezeti vagy három, Foly be a magyarság a falon, a váron, Közepette lángnak, fojtogató füstnek, A torony ég: nem hagy senkit lenni restnek.
20
Mire a bakszerszám torony-alkotmánya Annyira gyult, hogy nincs mód lépni reája Odafent már jó kis csapat áll a bástyán; Fehér lobogót tűz az olasz, ezt látván. Mindjárt is a várnak kapuit feltárják, Élteti az őrség magyarok királyát; Kont bemegy, a várost hada megtapodja: Így nyilt meg e völgyben Lajosnak az útja.
21
Ezek alatt Károly, ama Durrazó, Várta: Lajos mit fog levelére szólni? Rossz jelnek alítá, hogy nem ada választ: S gondolta, tanácsosb, ha ellene lázzaszt, Háta megett a harc tüzeit felgyújtja,



746
Egész Apuliát mind ellene bújtja, Engedi Lajost, hogy Nápoly fele menjen (S elűzze Johannát) de vissza ne könnyen.
22
Íra tehát ismét levelet Lajosnak: Ne vélje gyanúsnak, se csodálatosnak, Ha most Apulia városit megszállja, Elvonni Johanna részéről próbálja. Maga diadalmas seregével menjen, Johanna erejét megtörheti könnyen, Mert hada csak zsoldos idegen jobbára, No meg, a Volturno körül egy-két vára.
23
Ekkor, az Abruzzi nagy hegyeken által, Mene délkeletnek, fogyaték hadával, Amerre Lucéra, Foggia, Canóza
Áll, s a tengerparti erős várak hossza; Ki Johanna híve, azt felbátorítja, Ki Lajosnak hódol, visszatántorítja, Gyüjt hadat és zsoldos katonát szegődtet; Ám győzze le Lajos Johannát, ne őtet.
24
Kémei s az olasz pártos urak közzül Aki Lajossal tart s most seregéhez gyül, Károly ez új dolgát bevivék naponkint: Tudja Lajos, hol jár, mibe’ fárad ottkint. Mindjárt is, amely nap jó hírt veve róla (Kont maga hozá), hogy elesett Szulmóna, Tanácsba vezérit maga mellé gyüjti: Melyik uton lesz jobb seregét leküldni?
25
Ott vala Kont, Laczfi, - István, meg az Endre Giléti, Bebek György; pap urak is rendre: A nyitrai püspök (ma övé lesz Zágráb), Kanizsai prépost kardja sem áll hátrább; Világi urakból: Szécsi, Bánfi, Druget, Draskovics - Miklósnak hívták mindezeket; István is (ama György atyjafia) Bebek; Az oráni perjel Moriál, s egyebek.



747
26
Kezdi Lajos a szót: „Miután Szulmóna Mintha csak a Nápoly-ország kulcsa volna: Hadaink leszálltát nem gátolja semmi: Csak az a kérdés, hogy merre fogunk menni? Van rövidebb út, a Volturno folyamnak, Alig az országban, csak a szélin annak; Így hamarabb érünk, bizonyos, Nápolyba: De hátul az ország nem lesz meghódolva.
27
„Hosszabb: ha mi balra egy kerülőt tévén. Ugy hatolunk át e nemes ország szívén, Meghajtva derékban tengertől tengerig111 Mint mikor a hajtók a vadat fölverik. Az rövidebb munka: ezt maradandóbbnak Endre kis fiára hiszem állandóbbnak, Kiért, csecsemő bár - ha élteti Isten Jövök egyrészt, hogy majd trónjára segítsem.”
28
Szóla, körülhordván szemeit a végin; De tovább nyugtatta valahogy Gilétin, Az pedig elpirult s kezde föl is kelni, Gondolva, hogy elsőbb neki kell felelni. Különben eszes nagy férfiu és bátor, Vala csak most három esztendeig nádor; Francia-olasz vér nyomait mutatja, Még Lajos atyjával jött volt be az atyja.
29
„Felséges uram!” mond „a magyar azt tartja: Egyenes út legjobb, hamarább is rajta: Mit törnéd sereged hosszu kerülővel, Ha eléred Nápolyt kevesebb erővel? Nem árthat a kígyó, ha fejére hágtál: Nápolyt ha bevetted, tied az ország már; Vagy, ha mi zendűlők odakinn támadnak Elnyomni mi lessz a diadalmas hadnak?
111 E kissé, megvallom, különös diversio oka megérthető az előszóból. A. J.



748
30
„Netalán attól félsz, kevés a dicsőség, Ha az ország szélén, hol nincs nagy erősség, Behatolsz Nápolyba, lopva miként tolvaj: S várakat és várost kell hogy elébb foglalj? Hidd meg, az az út sem csupa búcsu-járó: Ím, ott van előttünk Venáfro, Tiánó, Cápua nagy város, - de kivált Aversza; Hidd el, uram Felség, kemény dió lessz a.”
31
Így szólt; helyeselte néhány, az idősse. Nem is ellenezné, mondja Lajos, ő se, Hanem ellenkező okai is vannak, Ezeket is szembe kell vetni amannak. „Tudom - így folytatja - hogy ez asszony férje Valami hadakat fogadott fel bérbe S Cápua mellett vár, hogy útamat állja, Hol a Volturnónak ömlik sebes árja.
32
„De tudom azt is, hogy Miklós, Cajetáni, Fondi vitéz grófja, ellene bir állni, Maga is; még inkább, ha segítség innen Ez olasz hivemhez, akarom is, menjen! Azonban a vétkest, már az igazándit: Johanna királynét s vele a Tarántit Nincs semmi reményem, élve hogy elfogjam, Mert űzni hajóm nincs, és a tenger ott van.
33
„De ha meghódítom az egész országát S kikiáltom árva fia királyságát, S magam is helytartót hagyok, amíg felnő: Bárha nem eléggé, lakol így is e nő. Hanem egy ember van, agyafúrt és álnok, Kit űznek örökké nagyratörő álmok, Kitől - ha rövidre szabja Isten éltem’ Kicsi Mártell Károly örökségét féltem.
34
„Értitek, úgy sejtem, kirül vagyon a szó. Bujtogat, ím, most is Károly a Durazzó: Ezt megtörni - nem úgy: ezt össze kell törni, Érte az országot végig kisöpörni...” Így szakítá félbe Lajos a beszédet,



749
Arca neki sápadt, szeme vadul égett; Néztek az urak rá; mi ez? oly szokatlan, Soha még nem látták ilyen indulatban.
35
Miután a király csillapodni látszott, Arca pirosabb lön, cimpája se’ játszott; Kezdtek emelkedni helybenhagyó hangok, Hogy a király célja sem puszta kalandok; Méltó ezen útat venni fontolóra, S nem hagyni bitangul amaz árulóra Lajos háta megett az egész országot, Hanem elébb ott kell oltani a lángot.
36
Most Laczfi, az István, a vajda felálla; Vegyes ősz csíkkal már szép barna szakálla, Szeme, arca nyúgodt, hangján, ahogy kezdi, Érzeni, milyen vón’ mikor megereszti, De fékezi folyvást, s halkan emígy szóla: „Ha Lajos hercegnek nagy serege volna, Lovagi, zászlósi, hadbatanult népe: Javasolnám, menjünk mindnyájan elébe.
37
„De mivel Johanna ereje nem ott van Nápoly körül és a Volturno sarokban, Hanem országszerte, várakban elosztva, Ahogy ezt a pártra szakadás okozta, S ki az ő pártján van, ki Felséged mellett, Ki ma itt, holnap ott, ahogy fú a szellet: Szükség, hogy erőnket több felé mutassuk, Rémítsük az ellent, híveid’ biztassuk.
38
„Nem mondom, ne küldjünk hadat a hercegre, Fontos, Averszának birni jó kezekre, De, magyar hadunkhoz, van sok német ember, Kit vezet a Wolfhárd, meg a zsoldos Werner. Ha mi ezekből is ide-oda osztunk: Két-háromfelé is könnyü hadakoznunk, Teszem: Averszához menne Gilét nádor, Balra más, középen a királyi tábor.”



750
39
Mind helyeselték ezt, amit Laczfi szóla: Közös útjok légyen, javalák, Szulmóna, Azután is még a Volturno fejéig, Keresztbe az ország’ mintegy közepéig; Ott Giléti nádor dél felé elváljon, Keletre a többi sereg együtt szálljon; S hogy idő ne múljék, holnap Akvilábol Mozduljon előre mind az egész tábor.
40
Végezék; úgy is lett: le a völgyben másnap Indul az egész had eleven mozgásnak, De mivel Szulmónát aznap el nem éri: Mezőn üte tábort Lajos és vezéri. S ottan, az Aterno kies vize mentén, Mely Szulmóna felé veszi utját szintén, Sátra előtt ülve magyarok királya: Ím, különös foglyot vezetnek hozzája.
41
Kocsiját kísérik idegen embernek, Kit fenn a hegyek közt zsoldosi Wernernek Fogtak el, és gazdag jutalom fejébe Maga Werner hoz most a király elébe. Olasz urak mindjárt - Malateszta, Forli, Mántova - kezdének a királyhoz forrni, Megsugák, kicsoda, akit ezek hoznak, S mily nyereség az, mily szerencse Lajosnak.
42
„Felséged azért nem juthat igazába” Mondák, „mivel ott künn ellenzi a pápa, S megvédi Johannát ezer papi csellel, Hisz’ azért kell mostan vívnia fegyverrel. De ha ezt a foglyot kezére bocsátod: Nagy fordúlat esik ügyeden, meglátod, Tán nem is lesz szükség több kiontott vérre Hanem a fogoly már épen oda ére.
43
Vala Miklós Lőrinc - vagy Cola Rienzi, Amint az olasz név magyarul jelenti, Tavaly egész Róma kegyeltje, tribúnja: Most a hegyek, erdők vadonait bujja. Róma szabadságát lobogóra tűzte,



751
Népét fölemelte, zsarnokit elűzte: Most számkivetésben, sujtva nehéz váddal Bujdosik - épen a római nép által.
44
Halál, ha kezet rá tehet a lakosság; Halál, ha a pápa - vagy sanyarú fogság. De Lajos megfeddé szigorúan Wernert: Zsoldosi mért bántják a védtelen embert? Dorgálta keményen, szóval, hanggal, szemmel, Fojtva dühét, kullog el a német ember: „Mit adna e rabért Róma, vagy a pápa!” Foglyával a király bemene sátrába.
45
S kezdi azon: „Nemes római! szabad vagy, Míg Nápolyban leszek, védelmem alatt vagy: Hadamat, ha tetszik, útjába’ kövessed, Vagy menedék-várba magadat vitessed.” Köszöné Miklós a kegyes ajánlatot, Ábrándos nagy szeme könnyre is fakadott; Nem tudá a sorsot, mely idővel rá vár: Hogy kiadja Károly cseh király és császár.
46
De Lajos nem úgy tett: este vacsorához, Emberelé bizony maga asztalához, Soká fenbeszéltek a pohárnál ketten, Cola is a szívét kinyitá meghitten: Beszéle római régi dicsőségről, Mai gyávaságról s eladó hűségről; Cáto akart lenni, igaz erkölcsbíró: De a mai népnek nem egyéb kell - Néró.
47
Mond Lajos: „Én tudtam, hogy erre megyen ki: Az idő kerekét nem tolhatja senki - Legyen bár az élők legnemese, bátra Se’ nagyon előre, de kivált nem hátra. Láttam követ én is, oszlopot Rómában, De régi lakóit keresém hiában: Így előttem, kinek fegyverem a hité, Nem Cáto képe leng - hamarább a Cidé.”



752
48
Mond több ilyet is, mert ifjonta Rómában Forgott, s vala jártas deák tudományban. Hanem, az idő már későre haladván, Elereszté Miklóst, nyughelyet adatván. Reggel pedig - minthogy nincs kedve maradni Rendele őrséget vele indíttatni, Maga István vajda érette feleljen, Hogy baja nem lesz, míg nincs a kivánt helyen.
49
Mozdula egyszersmind hajnalban a tábor Kiki lovat nyergel, rakodik, nyalábol; De míg azok a tett helyeikre érnek, Írnivalóm úgy sincs - hát Toldira térek. Mikor ő beállt az ostorozó hadba, Mondák neki: nálok törvény, ki van adva, Hogy kiki meggyónjon valamely társának, Ne tagadja bűnét, s ne tartsa magának.
50
Toldi elébb a szót veszi csak félvállra, Nem köti a titkát senkinek orrára; De midőn unszolták, hogy nem lehet testvér, Köztük se maradhat, ha szabályt nem esmér: Kiválaszta egyet, ki előtt kész gyónni Fiatal ember volt, nem idősb mint Toldi, Többször azelőtt is tűnt már neki szembe, Nem is illett sehogy e gyülevész „rendbe”.
51
Mosolyogni látszott nyilt arca szünetlen, Nyájas bizalom űlt a nagy kék szemekben, Homloka is tiszta, lepi bár gond, álom, S odaírva mintegy ez a szó: „nem bánom!” Hangja, ha megszólalt, szeretetre készte; Öltözetét Toldi olaszosnak nézte, Olasz is, kivált ha hozzáveszi kobzát, Melyen a szent népnek zeng ajka zsolozsmát.
52
Ezt szólítja külön társaitul, óvást, S kezdette cseh nyelven jó Toldi a gyónást, De biz’ a „csehül” ment, noha lábbal, karral Segítene rajta, - segíte magyarral. Megörült a másik: „te magyar vagy, látom!



753
Akármi bünöd van, ezért megbocsátom, Szólj magyarul bízvást, mert nyelvedet értem: Egykor én is azon a nyelven beszéltem!”
53
Toldi csodálkozva bámult az „olaszra”: „De ha így van, tőlem sohase’ maradsz ma, Ki, mi vagy? azt nékem gyónd meg elébb szintén Akkor az enyém is hallhatod öszintén.” „Ki vagyok? nevem nincs - csak egy sehonnai Szerda napon lettem: hívj’ úgy »Szeredai«; Nevemet különben, mint a ruhát, váltom: S eldobom a régit, ha idejét látom.”
54
Ráncba futott Miklós homloka e szóra: „Ne itélj hallatlan!” az idegen szóla, „Nincs nevem, azt mondám: nincs, mivel elvették, Csihéssé, cudarrá, átok alá tették. Magyar volt az, - anyám vére ama Zácsnak... Ha hallottad hírét annak az »irtásnak«, Mikor egész erdőt, ágastul-tövestül, Három ivadékon irtottak keresztül.
55
Nemes apám ott halt; - engem egyik vére Futva hozott tenger olasz szigetére, Maga is ott élt, halt bús számkivetetten; Én bujdosni kelék, mikor eltemettem. Hontalan azóta járom a világot, Kobzom ad élelmet s lelki vidámságot. Ennyi az én bűnöm, - s ha van egyéb gondom Se nem mutatom, se panaszul nem mondom.”
56
Megölelé Toldi a fiatalt erre: „Jól van! te se légy most kíváncsi nevemre, Egyebet meggyónok, s ha megismerkedtünk, Közös lehet a név titka is közöttünk. Lovag-ember voltam s játék-viadalban Álfegyvert viselék - nincs semmi rosz abban -; De személyem’ aztán soha föl nem fedtem: Hogy ravaszúl a díjt más nyerje helyettem.



754
57
„Vala pedig dijja e győzedelemnek Mátka-leány, szép, mint angyala Istennek, Ki szeretett, és csak engem a világon! Kire már későn gyúlt szívbeli nagy lángom. Fölfedni magam most: vala bölcstelenség Lovagi törvényben nincs ellene mentség; Nem födni fel: a lyányt csupa méltatlannak; Dobom feleségűl, kit nem szeret, annak.
58
„Kisebb vala bajnok-nevem odavetni, Mint a leányt, élve, halálba temetni: De lekötve tartott sanyaru mély börtön Persze az országtól, erre, a cseh földön. Mire hazaértem, késő vala, késő! Férj, feleség volt már az ál-lovag és ő; Mit tettem azontul, nem tudom, ne kérdjed Párbajra szorítám s megölém a férjet.
59
„Látva megölt férjét, s tudva, hogy én tettem, Mint holt rogya össze az én szeretettem; Igen! ravatalra, sírboltba helyezték. Én pedig, úgy hiszem, örjöngeni kezdék. Lementem utána, le a sziklaboltba, Körmömmel is onnan kikapartam volna: Egyszerre csak éled az én édes szentem S megátkozza magát és elátkoz engem.”
60
Toldi zokogással fordula itt félre; Hamar a kobzos sem tudta, mire vélje; Mint zavaros főre, válla hegyét vonta: „Álom ez a rész már, sose búsulj!” monda. „Tudom, mire célzasz! - Toldi felel - „vártam; Bizony kicsi hijja, hogy ugy is nem jártam: Magam is azt hinném, csak képzelet álma, Ha halottam most is élők közt nem járna.
61
„Hanem él, - tanúja egész Buda ennek, Tőn szűzi fogadást örökre Istennek; Én is az ő átkát vivém kolostorba, Ha szívemen e seb valaha beforrna. Befogadtak mindjárt valami barátok,



755
De elűzött onnan papi súlyos átok, Mintha, megölvén a férjét gyilkos módra, Özvegye sírját meg kiraboltam volna.
62
„Nem tudom, ez hogy lett; nekem a világon Senki tanúm nincsen, semmi bizonyságom, Mert már rég-ideje, nyomon űzve járok, Élve vadak közt, fán madarak közt hálok. Bűnöm ez: van-e rá irgalom és mentség?” „Nem annyira bűn volt, mint szerencsétlenség”. Válaszol a kobzos - „ha te csak párbajban Ölted meg a férjet, igaz viadalban.”
63
Toldi felel: „Hívtam, de reá nem álla, Tudva, hogy az néki bizonyos halála; Hanem erőszakkal kézre kerítettem S igazán megvívtunk, tanu nélkül, ketten.” „Hm, hm!” a kobzos szólt, „csak ez így ne volna, A többi alighogy érdemes a szóra: Álviadalt vívtál? magadnak, vagy másnak? Mi köze avval az anya-szentegyháznak!”
64
„De bánja, nagyon ám, a lovagi törvény, Rendjébül az ilyet csúful kitörölvén!” Toldi riad - „s bánja »lovagok« királya: Nincs nála bocsánat, kegyelem reája. Hanem oldj fel, szabj rám néhány miatyánkot, Én pedig tovább is vezeklem az átkot, Nem az egyházét: a szerelem nagy átkát, Hogy, akit szerettem, megölém a mátkát.”
65
Ezzel a szent tábort elérni siettek, Mert már be se’ látták, el is esteledtek. Egyszer a kobzos csak jobbra mutat: „hallga Immár letanyázott és dőzsöl a falka.” Menet aztán, amint arra kanyarodtak, Elmondá a kobzos, hogy ezek így szoktak: Szemöket forgatják, koldulva, fehérre S valamely vadonban nagyot isznak, félre.



756
66
Falun és városban alamizsnát gyüjtnek Szörnyitve csodáit a babonás hitnek, Rettentik a népet - s az összegyülemlő Adomány árából megtelik a tömlő; Barmot is az erdőn legelni ha látnak, Jó szerivel friss húst lakomára vágnak; S ha tanyát vernek - „no, Isten irgalmazzon! Közös ott mulatság, étel, ital, asszony.”
67
„Megutáltam őket” - hevesebben szóla, „Régen is e csürhét odahagytam volna, Ha az előttem nincs, hogy így réven, vámon Átjöhetek bizvást egykori hazámon.” De már tetejére értek a hegyhátnak, Honnan egy üstforma szűk völgybe lelátnak; Micsoda látvány ez! - Toldi csak elképed: A pokol se’ nyújt már undoritóbb képet.
68
Vér-köde a völgyet lepi füstgomolynak, Alatta rekedten, részegen gajdolnak, Ölelik egymást, pór, müves, barát, asszony, Tűzvilág s buta kéj vöröslik az arcon. Töltözik a sok has - meg’ ujra, ha bánja Együtt foly a lakzi tisztese, ocsmánya, Ha ugyan lehetne mondani tisztesnek Azt az evés-ivást, amit ezek tesznek.
69
Szitok és trágár szó szemtelenül ordit... Elfutja a méreg, viszi is már Toldit Lefelé a lejtőn: „hát ezek igy tesznek? Ha mi bűnt megbántak, száz annyit vétkeznek? Hirdetik a böjtöt és a világ végét: S maguk így tobzódnak, öntözik a gégét? Várjatok (az ostort a nyakából kapja) Megmutatom, milyen az itélet napja!”
70
Toldi a nagy ostort rengeti kezében, Üti őket hátba, szembe, hason, képen, Döfi vas öklével, rugja tova lábbal, Verdesi egymáshoz, markolva nyalábbal. Nosza! lába is kél az egész seregnek,



757
Az kelne halottnak, vagy a holt részegnek, Úgy szélyelüt ádáz Toldi Miklós közte; Szedi-e magát; vagy soha, e nép össze?
71
Kobzosnak azonban elállt szeme-szája S mond Toldinak, amint odaért hozzája: „Ily dolgot az ember nem hinne regében, Orlando ha tenné, olasz’ énekében. Vásáron ezek most kezdenek gajdolni Egy magyar vitézről, neve Cola Toldi, Ki malomkövekkel hajigál a harcon, Láttam is: egy ponyván mutaták, a rajzon.
72
„Nem az vagy-e?” - kérdi enyelgve a kobzos, „No hisz’, a malomkő konyit a dologhoz! De barátom, földi, ha az alku áll még, Nevem te se kérdezd... s álnév helyen, álnév! Hívj, ahogy a barát (ebszeme!) csúfola: Ide épen jó név a fráter Mikola; De meg is éheztem ebben a munkában: A szent maradékot ne hagyjuk itt, kárban.”
73
Monda, s a jó tűznél neki-heveredtek, (Hogy elűzzék onnan, Toldi kicsit retteg) Hust szelnek a nyársról, s bort is ahoz lelvén, Nagy lakomát csaptak a diadal helyén. Ott meghálva, együtt másnap elindultak, Nyugotra, Csehország tájára vonultak; Toldi azt mondá, hogy kolostorba mégyen, S hogy addig a kobzos utitársa légyen.
74
Több helyre benéztek; de a kolostorban Mind azt veti a pap, hogy nem olyan sor van: Malmuk is elállott, s ha forog, egy kőre: Nincs ma sehol szükség több kenyérevőre. Így fel s le bolyongtak idegen országon: Dalt penget a kobzos falun és csárdákon, Szűken a szükségest ha beszerzi kobza: Mégis örül, hogy van kivel azt megossza.



758
75
Egy nap - a sok közzül mely útba’ letellett Föl amint ballagtak Éger vize mellett, Üti a fülöket víg dalokat játszó Kürt, s messzire láncsán lebeg a sok zászló. Nézte, a mély útban merre felé térhet Toldi ki, is monda: „udvari kiséret Jő itt szembe, talán hercegi, királyi: Míg elhalad, jó lessz e partra kiállni.”
76
S megálltak egy dombon, a csapatot várván, Míg elvonult, hosszan, mint tarka szivárvány, Színes lobogókkal fénylő hegyü rúdon, Maguk is sok színben - a szűk hegyi úton. Lovat is egynéhányt burkolva vezettek, Kopóbul, agárból sokat összeszedtek; Azután egy hintó, zökögve-zokogva, Jött a gonosz úton, nyolc ló belefogva.
77
Köves az út, de a természet kövezte, Itt-ott a hegyekről árkot is ereszte, Mely, rajta keresztűl, az Égerbe tartott S iszapot az útba, sárt eleget hordott. Tudom, a nagy hombár oldala megbánja! Mert vala nehézkes ennek alkotmánya, Noha mennyezetes, tornyos, - és rugóra Vala már készítve, azaz magyar módra.
78
Hó! egyszerre megáll, hogy se té, se tova Nem birja mozdítni nyolc nagy erős lova, Ugy megragad a záp agyagos mély sárban, Szirt is van előtte hegyi vízmosásban. Ütni a lovakat kezdik elébb, verni, De kiszól az utas: hogy olyat csak merni! Így ezeket hámból sunnyogva kifogják És hányják-vetik a dolog állapotját.
79
Vala ott kocsis négy, s valami tíz csatlós, De egynek a lábán sincs lábbeli patkós, Csak néztek a lóról hol az öreg sárra, Hol száraikon a selyem harisnyára. Menjenek el mind szét, - arra határozták,



759
A kocsihoz hídnak keríteni deszkát Ökröt is falukból tízet avagy húszat; Addig a szép hintó pocsolyában úszhat.
80
Toldi nem állhatja, nem nézheti végig, Leugrik a partról, odamondva nékik, Körülnézi sorát a kocsinak, útnak S próbálja először a végit a rúdnak; Mozdult is, de mivel meredek a kotymány, Félt, hogy összetörik az egész alkotmány: Így a kocsi alá bebújni sem átall S feszítve „juhának” felnyilalja háttal.
81
Kiemelte szépen s kitevé a partra, Hol az út egyenlőbb, mehet immár rajta. Ekkor odainté a kocsiban űlő, Kérdi nevét, rendjét s mely föld neki szűlő? „Ilyen erőt egyet tudok a világon, Azt, ki a rablóktul kisöpré országom” Monda, - hanem Toldi megismerte ám már, Hogy ez maga Károly, a cseh király-császár.
82
„Az én vagyok” úgymond „megkövetem, Felség.” „Ha te vagy, hol jársz itt? s rajtad ez a szentség?” „Bújdosom, üldözve átok alatt” monda, „Félrevonulnék itt valamely klastromba.” Kérdezi a császár, mért kell bujdokolni? „Lovagi nagy bűnért” mond röviden Toldi. „Azt nem a szentelt víz, az imádság, kar-dal Mossa le, - azt könnyebb letörölni karddal.
83
„Vőm, a te királyod, olaszok közt harcol: Hát te meg itt majd egy bagolyvárban alszol? Vagy, ha uradnál most nem vagy kegyelemben: Míg bevesz, ám szolgálj az én seregemben.” Köszöné Miklós, de szomorúan monda, Hogy üdűlést óhajt lelki fájdalomba’. „No hisz’ azért épen klastromba beűlni!... Jöszte velem vissza: itt fogsz felüdülni.



760
84
„Vadászat ez erdőn lesz napokig nálam, Nézd, ama hegytetőn áll királyi váram. A neve »Könyökvár«. (így jő ki magyarban), Szívesen elvárlak ottan az udvarban.” De már a csatlósok jöttek nagy hűhóval, Ökrökkel, s kocsihoz deszka kiszállóval; Csak elálmélkodtak, hogy ezt ember tette! S beragasztván, indult a kocsi ügetve.
85
Toldi ama várat hagyta immár hátra, S látta, hogy az épült meredek hegyhátra Mely az Éger vízbe könyököl, és lábat Vet neki tréfából, s karikát csináltat. Oda visszanéz most, - valami úgy vonja, A kobzos is egyre „nosza, gyerünk!” mondja, „Az én mesterségem úgyis olyanféle.” Hagyta fejét Miklós, hogy tele beszélje.
86
Fogadá udvarnok a várkapu alatt, Mert vala már hagyva neki parancsolat: Hogy Toldinak adjon tiszta szobát hálni, Öltözetet, fegyvert, lovat is használni. Társa felől nincs szó; de semmi rövidség Nem esett: daláért ellátta a tisztség; Toldi megújultan ébrede föl másnap Zsivajára kürtnek, kopó-ugatásnak.
87
Hamar öltözködvén, udvarra leméne, Ott várta bizony már nyereg alatt méne, Hátára szökött s a vitézi csoportba Ugrata, mely, látja, olyan maga-forma. Valamivel később lejöve a császár, Biccent a csapatnak fővel, amely rá vár, S Toldinak, indulván, odaveti e szót: „Hadd lám, tudsz-e űzni vadat úgy, mint rablót!”
88
Ezzel az egész raj fordúla keletnek. Fent, az erdős háton kocogva mehetnek, Mert a magas fenyvek királyi vadonja Alján a parasztfák bokrait elnyomja. Hamar egy „tízágút” az ebek fölvertek



761
Mit maga a császár legközelébb kerget, El is üti szépen, hajítva gerellyel; Örül a császár: hogy jó napra lesz e jel.
89
Toldi elérhette volna: de tisztesség (Gondolta), hogy e vad a királynak essék; Ő hát a lovat csak lépésben ereszté, Míg kebelét fenyvek illata éleszté; S látva magát újra lovag öltözetben, Fejedelmi, fényes, harcias menetben, Kürtriadás mellett, paripán ügetve: Szinte felocsúdott régi lovag kedve.
90
Im szarvas előtte, második is, bukkan S rónának ered, mely délre alattuk van; Toldi nyomon űzi: „ott azt be nem éred!” Mond, s kart dob utána az egész kiséret. De nyomja erősen, lova már-már pedzi; Toldi a nagy ostort súgárra ereszti (Mert hozta nyakában) s csattantva hurokba: Rántja nagy erővel, ágainál fogva.
91
Nyaka szegett mindjárt a nemes állatnak; Császár meg a többi mind odaszaladnak: „No ilyet nem láttam, se’ semmi elődöm!” „Így szoktuk ezt, Felség, a magyar alföldön.” Azonban a kopók már futnak a hegyre. Visszhangzik az erdőn ugatások egyre; Nosza mind utánok, legelől a császár, Ritka jelenség az, mi odafent rá vár.
92
Fut a koszorús gím maga-halálából, Követi ebfalka ina-szakadtából, Míg a hegyi párkány legszélire érnek, Hol meredek kőszál vet véget a térnek: Onnan a mélységbe, hol zúg patak árja, Veti gyors futtában le magát a pára, S szörnyet hal a gránit fenekű siváron, Utána ebekből lepotyog vagy három.



762
93
Károly s a vadászok, lejtőn lekerűlve, Keresik a gímet a völgyi sűrűbe’, Követve nagy bajjal ebeik szaglását, Nézve is a sziklák torony-alkotását. Zubogás egyszerre hallik olyanforma, Mintha valamely nagy rotyogó üst forrna, S tele az egész táj sűrű fehér gőzzel, Melyben a napfény is haloványan vész el.
94
Arrafelé tartván, terepély bikkfáknak Tisztásán, a patak mentibe’, mit látnak! Vizet a sziklából forró-meleg árral Törni elő, buzgó, hét ölnyi sugárral,112 Tetején ez oszlop ragyogó virágba Foszladoz és hull mint szomorúfüz ága, Szikrázik a naptól, s patakba lefolyván, Zöld, veres, meg barna kérget rak az alján.
95
Ezalatt a gímet az ebek meglelték, Vidám csaholással hirt adva jelenték; De Károly a völgyet megszereté nagyon, Lön gondja utóbb, hogy neki nevet adjon: Csatola még hozzá két falu határát, S ahol a forró víz kilövi sugárát, Emele ott fürdőt, telepíte várost Az egész világnak gyűlőhelye már most.113
96
Ott, honnan a szarvas lezuhant a mélybe, S hol a fürdő épült a forrás fölébe, Ötszáz évvel utóbb - vagy igen, már többel, Sokat ábrándozott egy beteg ősz ember; Megáldotta vizét nagy jótéteményért; Ha nem új életért, új élet-reményért, S ha valaha célhoz bir jutni ez ének: Köszöni e forrás csuda hévvizének.
112 Ily erővel tört ki, e század tizes éveiben, mikor a többiek be voltak rekedve, az úgynevezett Hygiéa új forrás. A. J.
113 Karlsbad történetírói régibb korra vitatják a forrás ismert voltát s a hely keletkezését: de én a népmondát követem, mely a forrást is IV. Károllyal födözteti fel, a leírt módon. A. J.



763
97
Így folyt a vadászat másnap is, és mindég: Kedvét leli benne háromig a vendég, De azontul akként érzi magát Toldi, Mint ki nagyot múlaszt, hogy idejét tölti. Nem tudja miért, de nincs ott maradása, Kérdezi egy estve: jön-e vele társa? Szívesen a kobzos maradna, de kész is: „Nem hagylak el” úgymond „akárhová méssz is.”
98
S öltözve lovagból újra csuhás szentté, Károly előtt magát búcsúra jelenté, Hogy holnap elindul, űzi tovább gondja: „A lovat, a köntöst kézhez adám” mondja. Sajnálta a Felség, hogy az udvart únja; „De tied a ló” mond, „s tied az a gúnya; Hogy pedig útközben mint lovag ne sarcolj, S mint barát ne koldulj’: nesze még e tarsoly.”
99
Megköszöné Toldi, meg is örült ennek, Pedig nem örülne máskor az ilyennek; Reggel az úton is vala vídám kedve, S mond utitársának, vállát veregetve: „Tudod-e mit?... hátha ál-sisakot tennénk, S Nápolyba Lajoshoz hadakozni mennénk? Csak az a baj, engem ott nagyon ismernek: Tudom, legelébb is a király ismer meg.”
100
Szól társa: „van erre a batyuba’ nálam Kész holmi: ehol rőt bajuszom, szakállam, Felrakom ezt, s szeplőt annyit az orcádra, Hogy szűlő anyád sem ismerne, ha látna.” „Ha! fiú, mit mondál?...” Toldi nagyot retten, „Ezt az öreg asszonyt már szinte feledtem, Kinek én okoztam sok keserű percet: Ne haljon meg, amíg örömet nem szerzek!
101
„Csak ezért is, menjünk!... Paripa és fegyver Neked is lesz; könnyű, ha gazdag az ember; De nini! a Pejkó, a lovam, a hátas! Akármi legyek, ha nem igazi tátos.” Csakugyan a Pejkó, fényesre kihizva,



764
Termett valahonnan egyszeribe vissza; Kisérte-e Toldit hegyi legelőkön? Vagy repült mint tátos? mi haszna tünődöm!
102
Így, hogy a szénájok vala már jó renden, Délre a két bajnok elindula menten, Pejkót lovagolván maga a gazdája, Nem is javasolnám, hogy más megpróbálja! Kobzos is örvend a katona életnek, Tudja, hogy ott víg dalt örömest pengetnek; De meg, úgy fordulhat, nem esik hiába: S vissza becsűlettel jut régi honába.
Tizedik ének
,Ott az város kivül táborát futtatá.’
Ilosvai
1
Honnan gyors folyami Apennin hegyeknek Északra, keletre, délre lesietnek; Hol ma is ezer nyáj legel izzó nyáron, Mely alant telel ki, a tábla-lapályon,114 S az olasz - mint a móc cafatos bundáját Nyárra fel, őszön le, hajtja selyem nyáját; Hol zamatos fűvön a nemes sajt, túró Harmattal születik: - ered a Volturno.
2
Hajts le, juhász, hajts le! dér lepi az ormot, Jobb a meleg síkon föl- s le barangolnod; Hajts le, juhász, hajts le! barmod olyan félénk Ím közelít harczaj, kürtriadás élénk, Ím tüzet ont egyre a tüzes mén lába, Ahogy acélkörmét veri a sziklába; Nincs nyugta madárnak, kövön-ugró vadnak, Mind égbe röpülnek, mind völgybe szaladnak.
3
Érkezik a tábor, által a gerincen, Hogy délre, keletre vágyva letekintsen, Délre, hol Aversza eshetik és Nápoly,
114 Tavoliére di Puglia: az apuliai sík föld. Puglia: Apulia. A. J.



765
Keletre, hol alföld hegyek alatt zsámoly. Hadait a király eléri, bevárja, Míg összeverődnek a völgyi lapályra, S miután fejenkint maga megszemléli, Két sereg áll rendben: keleti és déli.
4
Tetemesb az első: a királyi tábor. Gilét az utóbbit vezeti, a nádor, Vele zsoldos Wolfhárd s népe ötezernyi, Képesek a zsoldért nemzetöket verni. Ezt a király elsőbb útjára bocsátá, Merre a Volturnót tekeregni látá; S várni be hirt róla, bizonyos ujságot, Pihenteti még a többi lovasságot.
5
Jött is, a hét végin, szerencse kivánó Követ egy folt: küldé Venáfro, Tiáno, Hogy e városok az őrséget elűzték, Lajos lobogóját, strucait feltűzték. Jött azután más hír, hogy Cápua mellett A magyar seregnek ütközni se’ kellett, Mert, ki a Volturnón ellen akart állni, Szétveré a hadat Miklós, Cajetáni.
6
Fondi nemes grófja - üzené Giléti Tudva, hogy a hidfőt zsoldos erő védi Innen is a vízen, túl is a szorosban, S Taránti Lajos bent Cápua városban: Hadaiból, amint Fondi felől hozta, Keletre, nyugotra egy részt kiszakaszta: Keljenek át a hegy, és a tenger felől S hátban támadjanak, mikor ő majd elől.
7
Úszva hogy átkeltek csillagtalan éjjel, Hajnalban uroknak jelezék lángfénnyel, Csak mint mezei tűz gömbölyü csilláma, De tudva előre azok szeri, száma. Visszafelelt arra Cajetáni mással: Egy domb tetején gyúlt nagy máglyarakással, Jel vala egyszersmind közös riadóra, Hogy talpra ki gyalog, és a lovas lóra.



766
8
Szembe a hídőrző csapatokat (mert még Széltére aludtak) pacuhán fölverték; - Ezek ugyan tudták, hogy jő Cajetáni, De fog ez éjjel négy mérföldnyire hálni. Most, a veszedelem nyakukba szakadván, Rohannak a hídra, csunya hátat adván, Százan is egy szélbe’, bár nem elég tíznek Rohannak bizony a kész halálnak, víznek.
9
S lett volna veszély nagy, most csak igazándi, Ha észre nem veszi tulnan a Taránti; Hanem ez csatán nőtt zsoldosait hozza S hidon a futókat nyomja velök vissza. Harcoltak az ígért s kétszerezett bérért, Mintha csak a honért, vagy az édes bőrért, Szembe saját vérök, a szaladók ellen, Míg visszaszoríták, hogy csudát müveljen.
10
Ugyanis belátván a hídra futó had, Hogy itt a haláltól csak a halál óhat, Fordul az ellennek megkövesült arccal S mint az oroszlán, küzd; ki esik, ki harcol; Ki elesett, mint dölt fatövön, átlépve Háta megől más-más ugrik a helyébe, Így a legelsők közt sohasem lesz csorba, Míg Taránti s népe bevegyűl a sorba.
11
S bizony, Cajetáni, harcolva, de hátrál, E pihent erőnek helyet adna már-már; Hanem a vízen túl nagy riadás támad, Csatazaj, üvöltés vadul onnan áthat; Döbbenve Tarántit viszi ez az ujság, Rendeli: a hídnak kanócait gyujtsák, S mire Cajetáni odaér, már lángban Áll a Volturnó-hid egész hosszaságban.
12
Időt - tudja miér’ - nem halaszthat, húzhat, Tűz alatt a vízen hamar általúsztat De nem a város már égő kapujának, Hanem oldalt, jobbra s balra Cápuának. „Szomorú lőn ott a Taránti szüretje”



767
Mond, ura szavával, Giléti követje: Cápuát ennek már be se kellett venni, Csak az égő várost oltani bemenni.
13
„Oda épen arra ért uram, a nádor, Hogy szét vala verve a mezei tábor S Cápuát felgyújtá a szaladó őrség; Most Fondi kezén van, s mienk az erősség. A nádor Aversza falait kerűli, De idő kell, csak míg rendesen megűli, Mert erős mód nélkül a hely, és derekabb Hős nem védhetné, mint kapitánya, Jakab.”
14
Lajos ezt a jó hirt nyomba’ kihirdette, Új győzedelemre foglalónak vette, S megajándékozván Giléti követjét, Fondinak is küldé méltó köszönetjét. Azután vajdával s a többi vezérrel Régi tanácsukhoz új terveket érlel, Hogy az árulást is gyökerén elmessék, Meg az árúlót is kézre keríthessék.
15
Az vala itten baj, hogy a Durazzói, Mint gyermeki játék ügyesebb búvói, Nincs sehol is szembe tetemes táborral, Van mindenütt mégis, szakadást bújt, forral. Íme Lucérát, mely már Lajost uralta, Elhiteté, pártos lobogó leng rajta, Foggiát, Canózát megerősittette, Ugy tovább, a tengerpartra, magát vette.
16
Oka, miért szemben sereget nem láttat, Hogy Lajosunk ő rá ne tehessen vádat; De azért ez tudja, mi dologban sántít, S gyülöli jobban, mint előbb a Tarántit. „Csavaroghatsz, róka, csavaroghatsz!” monda, „Követünk száguldó paripákkal nyomba, S el-ütünk vagy futva, vagy utánad ásunk: De ki nem kerűlöd nagy boszuállásunk!”



768
17
És, mint hegyen űlő vészviharos felleg, Mely veszteg az ormon napokig is el-leng, Majd fölkerekedvén, levonúl a sikra, Hogy, fönt nézve, alább villámlik a szikra, Fönt napos a csúcs már, de alant a rétség Déli verőfényét elnyomta sötétség, Vonaglik a felhők idege, a villám, S a megszelelt zápor ködlik aláhullván:
18
Úgy a magyar tábor Púlyia115 síkjára Sötét haragjában lassan alászálla, Csak fegyvere villog, hamidőn por-ködtül Fönt a magas bércen láthatja, ki ott ül; Odalent már kényén terítheti szárnyát, Ellepi e rónák dombjait és hátját, Arra nyomulván, hol közelebbi célja Még jó tova fekszik, a pártos Lucéra.
19
Fekszik az egy halmon, s falai e tájban Lerontva hevertek régebbi csatában; Károly lovalá fel, hogy ujonnan rakják, Megtörni ez által magyarok haragját. De nem volna még kész, csak, mondani, félig: A város atyái jobbnak azért vélik Nem várni be daccal Lajos közeledtét, Hódolni előre, bánva maguk tettét.
20
Követ indul mindjárt és fényes ajándék, Mellyel a pártütést szépíteni szándék. Hanem a fellegvár, egy kisded erősség, Mást gondola, mint a városbeli őrség: Taránti Lajosnak embere van benne Valami háromszáz, többre alig menne; Kapuját e fészek bátran becsukatja, S Johanna zászlóját fennyen lobogtatja.
115 (Lásd tizedik ének 1. szakasz jegyzetét)



769
21
Lajos az esdőknek mutat komoly arcot, S vete a városra vétke miatt sarcot, Hogy, mire odaér, ki legyen teremtve, Pedig inditá már a seregét rendbe. Ott, a város alatt, tábort üte várván, Hogy megváltsa magát tizede-becsárán; Közben az elfáradt hadait nyugtatja, S vidám lakomákon éteti-itatja.
22
Maga is a főbbek díszes seregében Szabad ég alatt űl mindennap ebéden; Hosszu rakott asztal s királyi teríték Körül ott szolgálnak mind úrfi leventék. De az alsóbb rend is, széllyel a mezőben, Apróbb tüzeiknél lakomáznak bőven; Nézi falakról ezt mind az egész város, Még a fellegvár is, bár kapuja záros.
23
Nem vala e kis vár fönt a fellegekben, Csak a város mellett, külön, egy öt-szegben, Nincs árka, fala sem roppant nagy erősség: De lovas tábortól nem félti az őrség; Most, látva naponkint, odalenn hogy’ élnek, Elbízza magát, hogy nyoma sincs veszélynek, Odalenn mulatság, étel-ital járja; S könnyü hadijáték kezdi, avagy zárja.
24
De Lajos szemét már e kis erősségen A nápolyi zászló szúrja vala régen, S mond egy nap ebédnél: „Csak az olasznak higyj!... Fiúk, ez a kis vár, úgy-e nekünk bakfitty? Nosza, játsszatok ma egyet ilyet, Dénes!” Szólt vajda’ fiához - „futni a hely téres, Sugd meg Szécsinek és többi cimborádnak; Ezek a taljánok olyat úgy se’ láttak.”
25
Hamar az ifjúság színe nehány százig Össze is verődött, és „bakfittyet” játszik, Csak könnyü ruhában (így szabadon nyargal), De az öv mellé szúrt rövid éles karddal. Ritka, hosszu sorban kiki helyre lépe,



770
Azután más-más sor utána, elébe, S mikor így fennálltak mint egy laza négyszeg, Várták a jeladást az ifju vitézek.
26
Kürtjelre a sorok elseje megindul Futni ahogy telik hősfi rugós intul, Kőhajításnyira egyszerre megállnak S térdre feszült kézzel „bakhátat” csinálnak. Ezt a követő sor, mintegy ugrógátúl - Mint lóra ki pattan a csipején, hátúl Vállra vetett kézzel szöki át futtában S kürtszóra megállnak kicsi távolságban.
27
Majd a harmadik sor, negyedik is így tett, Az előtte hajlót átszökdösi mindet, Valamíg álló sor marad egy is hátra: Most futni jön a sor az első bakhátra. Így, mintha sok ember szénarendet forgat, Vagy szaladó felhő árnyékot borongat, Vagy hullámra ha kél tengeren új hullám: Váltja sor a sort, mind messzebbre nyomulván.
28
El-fele a vártól volt a futás hossza, De most jeladásra fordúl neki vissza, Összedugott kézzel a falakon nézik S nevetik Lajosnak ugrándi vitézit. Sor, sor után hogy’ jő falaik tövébe, Hova már le sem lát a Taránti népe, S nem látja, mi a cél (madarat sípszóval): Bevenni a várat emberi hágcsóval.116
29
Rögtön az első sor, hogy a falig ére, Bakháttal, a karját feszíti kövére, Ugrik a másik sor, vállaira ennek, Hogy lépcsője legyen, kik utána mennek; Így rendre amíg a felyül állók karja, Testök’ egy ugrással vetheti a falra; Lett odafönn bezzeg zavar és ijedség: Most veszik észre, hogy nem tréfa, nevetség.
116 Super scalam humanam, idest, unus scandendo super scapulas alterius. Chron. Dubn. A. J.



771
30
Kardjok - de ha volna!... ezeké már villog, Megettök az új sor szeme is már csillog; „Fegyverre!” kiáltják s kiki szalad érte; Ezalatt a párkányt más-más sor elérte. Lenn tárogató, kürt, síp, dob zaja roppan, Hozza Lajos népét hadi zárt sorokban, Fenn a falon állók szaporodnak egyre Hogy az őrségből már egy ha esik egyre.
31
Körülnézi magát Laczfi fia Dénes, Látja, hogy a sok szem ragyog, a kard éles. Nosza, míg az ellen rakásra verődik; Kaput elfoglalni, tárni ki faltőig. Úgy is lett; mire a várbeliek jöttek, Harcolni hiába, későn erőlködtek, Mert a kapu csak rés, melynek üregébe Ezerenkint tódul már a halál képe.
32
Ottan kegyelemre magukat megadták, Leborulván arcra mind az istenadták; Lajos a fegyvert-mit tőlük elszedette, S enniök adatván, szélnek eresztette. Ezalatt a város kifizetvén sarcát, Másnap az egész had megnyomta piarcát, Hogy rajta keresztűl indulva keletnek, Új tárgyat, új szárnyat adjon ez éneknek.
33
Foggia, szomszédát hallva, hogy és mint járt, Követet, váltságdijt küld elibök mindjárt; De Canóza bátor kapitánya, Rájmond, Nem olyan ember, ki minden „igent” rámond: Makacs ellenállást, nagy viadalt készit, Falait foltozza, biztatja vitézit, Tetemes földhányást megrak cölöpökkel, Körülveszi várát védelmi övekkel.
34
Hírét Lajos ennek útban ahogy vette, Nem várt akadálya bosszantja fölötte, S mond Laczfinak: „Itt mi jó-hosszan elűlünk; Addig hova tünhet a fő vad előlünk! Nosza, te a tenger városait hajtsd meg,



772
Amit ő ott felfútt, a tüzeket fojtsd meg; Maga is, légy rajta, hogy kézbe kerűljön; Én addig e város falait meg-űlöm.”
35
S még aznap elosztván a sereget ketté, Vajda egyik résszel indúla keletté, Másikkal az úton magyarok királya Canóza felé tart, délies irányba; De azért nem lesz nagy köze a két hadnak, Mint folyam két ága, társ módra haladnak, Lajos a sík földön, part-szélen a vajda: Segíthet ez annak, az emennek, bajba’.
36
Alig eredt utnak Laczfi Apor István, Külde Averszától hírt a nádorispán, Kéri Lajost, haddal segítene rajta, Mert már a mezőn is magát alig tartja; Nem hogy bekerítné, sőt néha Jakabnak Emberi elsáncolt fészkére kicsapnak; Taránti Lajost is hallja, hogy Nápolynál Új zsoldosokat gyüjt, új sereget formál.
37
Lajosna ez a hír okoz erős gondot: Kénytelen hadától leküldeni Kontot, Gilétivel együtt hogy magukat tartsák, Míg ő odajuthat, és mind a magyarság. Igy a csapatjával - melynek olasz, német Zsoldost (amit Laczfi otthagya) mellé vett Miklós Benevento útjára kiválván: Ostrom előtt nagyot gyengíte királyán.
38
De azért, Canózát mihelyest eléri, Nekifog, a vajdát se’ várja se’ kéri; Ha bevehetné, míg Laczfi meg is tudja; S minden nap a síkot döngeti és futja. Nem nézi henyén ezt árka megől Rájmond, Sőt a lovas népre gyalogival ráront, Vas sulymot is éjjel, fogas eszközt szórat, Ami által bénúl a lovon járó had.



773
39
Ám Lajos a népét tanítja gyalognak: Leugrani lórul, s vissza megint, szoknak, A második ember, ismert jeladásra, Addig paripáját tartja neki társa. Fejszét ezek, ásót lovaikon hoznak, Hova őrség nem jut, sebesen dolgoznak Rést ütni az árkolt, becölöpölt helyen, S lóra megint kapnak, ha közelg az ellen.
40
Így, de nem első nap, nem is egy próbára, Ásóval az árkot temetik símára, Az erős palánkon nagy kapu-rést törnek, S tele már lovassal elseje a körnek; Ez előtt a gyalog - mint szélnek a polyva: Hajtja tömött rendben, öli és gázolja; Kénytelen a belső övbe magát vetni S nyíl-, kopjavetéssel onnan verekedni.
41
De Lajos, megvetvén odabenn a lábát, Szaporítja mindig, s váltja lovasságát, Míg a második öv esik ép’ úgy kárba: Mi által az őrség beszorúl a várba. Most nagy munka, paraszt napi-szám néz rájok. Mert a falat védi széles teli árok: Azt lebocsátani, le az Ofántóba, Sok napi fáradság, hosszu kemény próba.
42
Alólrul az ásást a folyamnál kezdik, Ezer meg ezer kéz viradattul estig, Ugy viszik apránkint közelebb, a várnak, Hol már szikla- és nyil-zápor alatt járnak. Itt dolgozni lehet csak nehezen s éjjel S befödik az ásást hajnalra födéllel, Földet is a hídló-deszka fölé húznak; Mely alatt a várhoz mind közelebb csúsznak.
43
Lajos ezenközben készül az ostromra, Nagy fali hágcsókat gyüjt össze halomra, Számszerijat, álgyu-, bástyatörő gépet, Ácsai bárdolnak minden efféléket. Hírt vajda felől is hoza már követje,



774
Hogy erős Bárlettát harcolva bevette, Mert a kicsapott őr-hadakat üldözve, Népe vegyest omlott a nyilt kapu-közbe.
44
„Két dolog itt történt” szól a követ „Felség! Mielőtt futásra vette az ellenség, Sőt emberűl, azon melegébe’ harcolt S fordíta, ha nyomtuk, vissza megint arcot: Honnan! az égből-e, vagy a föld gyomrábol? Mert nem láttuk jőni se’ közel, se’ távol, Pej paripán köztünk terem egy rőt barát S zúgatja temérdek karikás ostorát.
45
„Zúgatja, rohanván szembe az ellennek, Nincs arc, se’ merészség helyt állani ennek, Maga egész dandárt, csapatot megfuttat, Örül, aki még lát, örül, aki futhat. Buzogánya is van rengeteg a kápán S ha kit azzal érhet, egy se’ marad lábán, De ugyan ki merne hozzá közelítni, Mikor ostor-villám, kör módra, keríti?
46
„Nyilat ugyan, kopját szórnak vala rája, Hanem úgy kell lenni, hogy a nyíl sem járja, Vagy nem is érnek rá nagyon célba venni, Lova oly könnyű, hogy ahol ő, ott semmi. Megszalad az ellen, mi sarokban űzzük; S futva vegyest közte: »hol a barát?« nézzük: Nem volt sehol is már, se’ elül, se’ hátra, Úgy tűnt el, ahogy jött, mert senki se látta.
47
„Ily módon a várost nyargalva bevettük, Várbul is a férget hamar kivetettük; Ezt őrzeni Konrád’ zsoldosira bízza S mezei táborba tér a vajda vissza. Érkezik azonban tengeren öt gálya, Vele a Felséged kincses szenesálja Lesták uram, hozván sok ezer jó márkát Sejti a németség, mit hoz, az öt bárkát.



775
48
„Nosza követekkel vajdára üzennek, Zsoldot nekik osszon, máskép haza mennek, A hátralevőt is csúf módra nagyítván, Előre is ennyit. Nem ád nekik István. Váltig csilapitja Konrád, a vezérök, Hogy a bátyja, Wolfhárd, kifizette bérök: Az oda van, távol, nem mondhatja szembe; Öccsét megkötözik s lökik egy verembe.
49
„Azzal fegyveresen a városba törnek, Polgárt, papot, asszonyt fosztanak és ölnek, Szalad a nép, veri a harangot félre: Vajda riad, béront; hány sokat kardélre, Konrádot a lyukból ereszti szabadon, A főcinkosokat mind’ vágatja agyon, A többit ujonnan esketi nagy hittel, S rakja meg a várost magyar őrizettel.”
50
Lajos az első hírt ráhagyta csodásnak; Gondolt valamit, de sose’ mondja másnak; Hanem a másik hír keserűn bosszantá: „Több velök a baj, mint a nyereség” mondá. S rendeli, a zsoldot, ha való, fizessék, Ki rabol vagy sarcol, szigorún büntessék, „Hisz nevem így átok környezi, gyalázat: A föld népe reám csoda-é, ha lázad?”
51
Izené vajdának, Bári felé törjön; Azt nem, hogy Canózát ostromlani jöjjön: Maga személyében ezt hajtani végre Lángol az ifjú szív ilyen dicsőségre. Laczfi tehát a part mentibe’ folytatta Utját, ahol Tráni hódola, s Melfetta, Ugy hogy csata nélkül elérhette Bárit, Hanem ostromhoz kell készülnie már itt.
52
Érkezik azonban nagy társzekerekkel Lesták is, a Laczfi adta kisérettel; Megörült a kincsnek Lajos hadi népe, Még serényebb a várt jutalom fejébe. Már kész is az árok, csak kicsi földnyelvet



776
Hagytak vala gátul a vár vize mellett, És csak a döntő nap közeledtét várják, Hogy megeresszék a víz lefutó árkát.
53
Eközbe’ Lajoshoz hajtanak egy kémet: Nem tudni, ruhája olasz-e vagy német? Azt mondja: „magyar volt az apám, az ősöm”, Maga jött, úgy fogták a végbeli örsön. Kobzot vere távol régi magyar dallal, Köszöngete rájok vidáman itallal: Kopjavetésnyiről, intve, oda csalták, S borát megivák, de magát megvasalták.
54
Lajos egy-két szóval magyarul kérdezve Négyszemközt valamit, mondja, fölfedezne; Parancsolja tehát, bőrig kimotozzák, S ha ártó szere nincs, sátrába behozzák. Mikor ez meglőn és semmit se’ találnak: Lábához a kobzos esik a királynak, Fogadja be, kérvén, dicső seregébe; Mert alattvalója szívébe’, lelkébe’.
55
Hadra ugyan nem nőtt a daliás honban: „Vétek miatt - úgymond - kizüllöttem onnan Mielőtt elmult a gyermeki esztendő: Bűnöm csak olyan hát, mint az eredendő.” Kérdi Lajos, mi az? - „Eljön az órája Kérni a kegyelmet, ha lesz érdem rája, Azt szerzeni jöttem, ha bevesz Felséged; Különösen most egy fölfedezés végett.
56
„Bujdosva, Canózát széltire megjártam, Tudom a dürgést jól odabent a várban, Ha valami hasznát veheti Felséged, Leirhatom szóval ezt az erősséget.” Lajos ígért neki aranyat százával, Ha igaz s hű kémnek bizonyúl szavával. „Igaz leszek és hű; a hazáért kém is: De az arany nem kell: fia vagyok én is”.



777
57
Érdekli Lajost már nagyon ez az ember: S rendeli, hogy tartsák ugyan őrző szemmel, De ne állják útját, ha menni kivánna, Csak, hova jár? mit tesz? lessenek utána. Csakugyan, a kobzos leirá mindenkép: Mi, hogy’ van? a várfal hol erősebb, gyengébb? Hágcsót hova könnyebb, hol bakot használni? S új akadály nélkül odabent leszállni?
58
Napot a király hát tűz ki rohanásra, S éjet hogy a földnyelv által legyen ásva, Sikerűlt is: foly már a vize, mint tenger, Alig ugrálhat ki előle az ember. Folyam-oldalon most, hol tábora fekszik, Mutatja Lajos, hogy ostromra törekszik, Állít oda sok nagy várbakoló gépet; S kő-dobni, nyilazni váltva özön népet.
59
Másnap is ez ál-harc, harmadnap is így ment. Oda hordat Rájmond védelemre mindent, S vissza király’ népét veri önbizottan, Mert a fal erősebb, magasabb is ottan. Ámde Lajos éjjel, negyedik hajnalra, Viteté hágcsóit a tulsó oldalra, S fiatal hősökből kiszemel pár százat, Kikkel, hiszi, bátran a falakra mászhat.
60
Fő vala ott Szécsi, Ujlaki (mert távol A Laczfi-rokonság, s Dénes az apjával), Barta, Lukács, mind a kettő Hedervári, Kanizsai János: nagy törzsek sudári. Apróbb nemesekből: a Nercsei, Vesszős A király testőre, vala még föltetszős,
Dobai, Soós, Lengyel, Moroczok, s több számos, S vice-lovászmester Besenyei János.
61
Parancsot is ád ki: ha ő a falon van; Mi történjék akkor. Jelentik azonban, Hogy a kobzos eltünt nyom nélkül az éjjel: Megdöbbent a király, mért is ereszté el. Habozott, a tervét ne vesse dugába?,



778
De szégyelte is már, bízott is magába: „Ejnye! pedig az most nagyon kellett volna: Nosza, teremtsétek ide mindjárt” - szóla.
62
Hajnal előtt kisded, bátor csapatával, A déli mezőre lopózkodik által, Hol az ostromhágcsók lerakva hevernek; S várja riadását tulsó hadi-jelnek. Mikor az megroppan, s túl már csata bömböl, Lárma, üvöltés zúg, kő hullva dörömböl: Ő viszi hágcsóját legelűl a falnak, Társai, tett rendben, utána rohannak.
63
S íme, barátot vesz most a király észre, Hármas, erős hágcsót támogat félkézre, Vele a kobzos, de nincs nála kobozza, Csak társa nagy pajzsát, buzogányát hozza. Megnézi keményen Lajos a barátot (Nem szokta feledni, akit egyszer látott), S mikor a hágcsó fenn éri a vár falát, Odakiált: „hó várj? s jer utánam, barát.”
64
Ezzel maga indúl a király előre, Teszi gyorsan lábát s szalad a lépcsőre, Utána paizzsal a barát s bunkóval, S mind a vitéz, itt, vagy a többi hágcsóval. De szelét vevé már Rájmond is a bajnak, Sokan az őrségből ide átrohannak Követ a hágcsókra, nyilat, üszköt szórván, Hágcsóstul az embert vissza hanyatt tolván.
65
Hengeredék nagy kő rettenetes szála A lépcsőre, melyen maga Lajos álla; Ütni buzogánnyal a barát azt félre Akará, de hátul nem esett kezére, Oldalt szegi mégis, kivül a lajtorján; De jaj! egyik csúcsa királyt lesodorván Veti alant a mély, iszapos árokba, S mint holt hever ottan, sok lábnyira bukva.



779
66
Barátot is a kő mintha lesöpörné; Szökik azon percben talpra Lajos mellé, Megnézi, tapintja, felkapja ölébe, Pajzsát kövek ellen mind’ tartva fölébe, S kiált, hogy eresszen le valaki hágcsót: Akkor veszik észre, miféle bukás volt! Létrát a fenékre vetekedve nyújtnak, Ijedve a hősök a királyhoz futnak.
67
„Él, él! csak elájult” s viszik a táborra, A mai várvívás - marad az máskorra, Marad, mikorára jó Istennek tetszik, Mert a király ágyban, nagy-betegen fekszik. Vette neszét rögtön Rájmond a zavarnak, Hogy a falon így járt királya magyarnak. S ütni vasat izzón - kicsap és kiomló Hada ostromlottból leve ím ostromló.
68
Támadja merészen a keritett tábort, Ha ma visszaverték, holnap meg’ aláront; Mindennap a király a viadalt hallja, S csak nyög, de a várat hagyni nem akarja, Se’ hogy a vajdának hírt adjanak erről, Hallani se’ róla, mint neki szégyenről, Mintha gyalázat vón’ ami nevén szárad: Ha be nem vehetné maga ezt a várat.
69
Sokan a tábort már, kincseivel, féltik, Jobban urok drága szabadságát, éltit; Kérve Lajost kérik az urak, hogy hagyja Máskorra e várat: de nincs foganatja. Egy nap azonban csak nem üte ki Rájmund, Nem győzi talán már, s pihen avagy ráunt? Nem, hanem ormáról látja magas foknak, Hogy messzi keletről csapatok mozognak.
70
István hada volt ez, ki bevévén Bárit, Jön, s megközelité Canóza határit, Seregét félkörben szétrendeli túlnan, Maga jő, s királyát kérdi, hogy’ és hol van? Mikor elmondák a szomorú ujságot,



780
Nem birta lenyelni ezt a bosszuságot, Hanem a királynak sátrába belépve, Dorgáló szavakkal állt ágya elébe.
71
Mint atya dorgálja szeretetből fiát: Feddi szeretve, de szigorún a királyt, Hogy drága személyét, köz módra kitette, Míg ő oda harcolt, s győz vala érette.117 „Azt vártam” Lajos így fordítja meg a szót, „Kötözve hozod már nekem a Durazzót: De csak elkésett bölcs tanácsokat hallok.” Nem felel a vajda, szomorún kiballag.
72
Odakinn azonban - mert dolga temérdek Nincs ideje lomhán búsúlni vezérnek: Vár körül az összes hadakat megnézi, Holnapi ostromra rendeletit tészi: De szegény Rájmondnak leesett az álla, Mint ki Durazzótól mentő-hadat vára, S most e helyen ím jött négyszeres ellenség, Kint az nyomja körül, benn gyötri az ínség.
73
Látja, hogy e sok nép a keritett várban Megtörheti őket, akar egy mozsárban; Követet Lajoshoz küld hát izenettel, Hogy megadja várát - szabad elmenettel. Így már tetején leng király lobogója, S hada tovább indul (magát viszi kólya) Melfi alá, délre; de míg oda érnek, Ászkoli és Trója hódol a vezérnek.
74
Lajos a barátról nem szólt eleinte, De most, hogy az útban tétova tekinte S nem látja sehol sem, kérdi lovászátul: Hova lett? s mi történt vele aztán hátul? „Felséged után az árokba, iszapba - Leesett úgy véltük - de leugrott abba
117 Barones et milites sibi nimium improperabant, quod ad talia se ingessit, quae non decent regiam majestatem. Chr. Bud. A. J.



781
S felhozta, kövektől paizsával védvén; Hova tűnt? nem láttuk, szörnyü zavar lévén.
75
„Hanem az a kém, vagy fegyver-hordozója, Az itt van - ahol megy! tudna talán róla -” De Lajos nem akart szólni a kobzossal: Hadd vezekeljen még amaz orgyilkossal! Hadd lézengjenek itt a tábora mellett; Meglátja, ha kérik tőle a kegyelmet, Kell arra sok érdem, többféle fogantyu: S érdemre, ha volt s nincs, legerősb sarkantyu.
76
Kapuit azonban Melfi ki nem nyitván, Tábort ver alatta Laczfi Apor István, Pihenést az útból hadainak enged, Mialatt csak szóval a várba izenget. Királynak is együtt várja üdűlését: Nem birja feledni minapi feddését, Az ostrom, akarja, szeme előtt folyjon, Dicsősége, ha lesz, reá háramoljon.
77
Lajos a kő-zúzást viseli vállába’, S fáj még az eséstől ficamult ballába, Így lóra nem űlhet, hanem azért kólyán Megszemléli hadát, mind’ kiparancsolván. Mikor ezt elvégzé, s már vissza, bekészült: Ime, hallik távul megriadó rézkürt, Odanéz mindenki, fegyverhez is kapnak, Azt híve, hogy a vár védői kicsaptak.
78
De nem az volt: egy őr jelenti királynak, Hogy lovasok, ketten, tábor előtt állnak, Hirnök az elsője, társa fuvall kürtöt: „A nápolyi király - mondják - ide küldött.” „Ki az?” veti Lajos: „ez már szemtelenség!” Rendeli mégis, hogy elébe vezessék, Azalatt a hirnök, az övé, készűljön; Címer-köpönyegben paripára űljön.



782
79
Kajdásza118 Lajosnak hamar is készen lett, Fehér köpönyegén, a királyé mellett, Kivarrva selyemmel, arany-ezüst hímmel Ragyog a sokféle birodalmi címer. A nápolyi szintén címer-lepedőben (Lilioma, strucca ennek is van bőven) Érkezik, és távol, a királlyal szembe, Kiáltja beszédét olaszul ily rendbe’:
80
„Királya Nápolynak - két Sziciliának Jön elibe haddal a magyar királynak; De hogy a nép vérét ne ontsa, kimélje: Kész a hadi kockát így dönteni véle: Párbajra kiszólit Páris-, Avinyonba, Vagy Perugiába, vagy ide Nápolyba, Szabad a választás előtted e négyben: S aki győztes marad, Nápoly azé légyen.”
81
Meghirdette Lajos e szavak értelmét Saját hirnökével, aki tudja nyelvét; Azalatt a választ érleli, fontolja, Mind veszedelmes hely, hová amaz csalja: Párisban: a király anyai nagybátyja; Avinyonban ismét a pápa: barátja; Perugia, Nápoly; az övé, kész csapda: „Azt hiszed” így dörmög „belémegyek abba”?
82
„Kiálts neki, hirnök, a nevemben választ”. Szava után, hirnök igy váltogatá azt: „Uram-fejedelmem fölötte csudálja, Ki lehet Nápolynak mostani királya? Taránti Lajost nem illetheti Nápoly, Örököse annak kicsi Mártell Károly; Különben a herceg lovag is, vitéz is; Vele uram harcra kiállani kész is.
118 A praceo (keryr) értelemben használom e szót, mely Marktschreier Ballagi szerint. A. J.



783
83
„De nem a négy helyen; e világos okra: Kettő az övé most, kettő pártját fogja; Hanem a császár, - vagy Londonban a király, Vagy akviléjai főpap előtt - kiáll. Azonban, e harcot ő nem azért kezdte, Hogy amolyan hosszú pórázra eressze: »Megyek« - úgymond - »várjon: ott szembe kihívhat Velem, a két tábor s Isten előtt, vívhat.«”
84
Hírnök magyarúl ezt s olaszúl kiáltván, Elvágtat a másik, fehér lova hátán. Lajos pedig készül ostromlani Melfit, Vitatja naponként vajdával a tervit. Maga is már zsendül; - mikor aztán fent űl Paripáján egy nap: ég föld belerendül, Kap olyan éljenzést, hogy bent is az őrség Ijedve fut össze: „oda az erősség!”
85
Még nincs; de jelenti ez az öröm-lárma S harckedv, hogy oda lesz Melfi jeles vára. Hanem a készűlést minek irjam hosszan? Toldit is egy percre kell hogy előhozzam. Hogy megjöve, tudjuk legelébb Bárletta Mezején, próbául, erejét mutatta; Azután a kobzost küldötte be kémnek, Hogy nézze ki sorját király seregének.
86
Tőle Canózánál éjjel a hirt kapta, Mikor a halálból Lajost kiragadta; De azóta nem jött: „Nem akart ismerni! Nincs tőle kegyelmet se’ várni, se’ nyerni. Ismert pedig, ismert: ha nem ismert volna, Teszi, ugyan, lábát velem egy hágcsóra?... Bizza reám éltét?... Most, hogy megmentettem, Nagy feledékenység csap össze felettem.”
87
Így panaszol gyakran. Kobzos, ha jön éjjel, Szép szót neki, víg dalt hoz teli reménnyel; Ketten a tábortól félre; odább laknak, Hol pányva-cövekjét verik a lovaknak, S kunyhót gabalyítnak hol Toldi pihenjen;



784
Kobzos a föld-népét elfüstöli könnyen, Arra egyéb sem kell odavetett szónál: „A Cola ez! aki malomkővel górál.”
88
Vajda pedig, várván ura felgyógyultát, Nem nézi henyén a drága idő multát, Hanem, ami tervet kieszeltek ketten, Azt végzi naponkint, munka-feszítetten. Ásata elébb is száraz, öblös kútat, Honnan a vár alá hajt egyenes útat, Mely a várdomb és a kőfal alatt menne; Száraz agyagdomb; nincs vízfakadék benne.
89
Mint földi vakondok túrva sötét lyukban, Hol nem is alítnád, egyszer előbukkan: Úgy kezde a várba fúratni al-útat, Melyen az ostromlók dandára befuthat. Nyiltan is emellett készűleti folynak: Sűrü rekettyéből lésza-sövényt fonnak; Mely födje nyilaktól fal-megrohanáskor, Sok öreg ijj, hágcsó készüle, mint máskor.
90
Hanem észrevette a vár kapitánya, Hogy ama földtúrás mire való bánya: Kinézte, kimérte, hova szolgál vége S kifelé belülről aknát visz elébe. Foly, halad a munka sürögő mécs mellett, Hova nem hat napfény, sem az élő szellet, Már hallik is, amint - sírt ásva magoknak Innen ezek, túlról amazok dobognak.
91
Vajda hogy ezt hallá, monda: „hisz’ ez pompás, Minekünk segít, ha szembe velünk ott ás; De ha már a tulsó dübögés átrendűl, Egymásra ma-holnap bukkan a nép szemtül. Rohanás ezt rögtön a falra kövesse, Felséged a külső viadalt vezesse, De ne elüljárjon, csak utánok nézzen; Én majd a sötétség dolgait intézem.”



785
92
S nem sajnálva magát, se’ tulajdon vérit, Szólítja fiát és ifiabb testvérit: (Miklós vala, Mihály, és Pál ezek öccse) Bátor, erős népet válasszanak össze: Maguk ezt fáklyával harcolni vezessék, Vissza saját útján, s ki az ellent vessék, Ki az aknából és be megint a várba, Ha belül rekednek, az sem esik kárba.
93
Mert már is, alatta rohanó lészáknak, A király vitézi falra imé hágnak; Ott látom Ivánkát a csapatok élén, S mind a javát-színét, ha sorra beszélném. Sárga-kesely lován a király vezérel, Küldözi parancsát mindenhova szélyel; Buzdít, a köz embert szólítja nevérül, Maga is vágtatva fordul avagy térül.
94
Hágcsót a falon már, eleven teherrel, Kit félig, kit odább rakva meg emberrel, Látni, miként kúszó növevényt karóján, Csakhogy ez a kúszás nagyon borzasztó ám! Fent a várbeli nép forró vizet, ólmot, Szurok égő fáklyát, nyilat, követ szór ott, Nagy villa-doronggal, hosszu csapófával Feldönti a hágcsót, emberi súlyával.
95
Egy létra tünék most szemébe királynak, Félre, hol a védők kevesebben állnak; Legfelül a kobzos, négy-öt ha kiséri, Keze a párkányt is már csaknem eléri. Hanem észrevette egy őr s nagyot ordít, Követ a hágcsóra hevenyén lefordít, Ugranak - a többi még jókor - előle: Kobzost leüté... úgy hiszi a fal őre.
96
De nem: - alulfordult bátor ügyes ésszel, Létra fogát alul megragadá kézzel, Úgy csüng vala teste, míg legurult szépen A nagy kő, s maradott maga, keze épen. Ekkor a lépcsőre rugta magát vissza,



786
S, fent, a falon áll már, hol az épen tiszta (Mert az az egy őr is oda ment, hol baj van); S lefelé kardjával integet a zajban.
97
Egyedűl ott villog - csak percnyi jelenség: Mert nagy riadás lett: „Falon az ellenség!” Száz szem nézi agyon, száz fegyver, a kobzost: Gondolja szegény, hogy futni se’ szégyen most: Le megint a hágcsón, függve alul kézen Szalad és futását így végzi merészen, Nagy kő- s fa-culáptól, mely görgene rája, Megvédi a hágcsó kettős oldalfája.
98
Míg kobzos az őrt így maga ellen csalja, Azalatt Ivánka, Szécsi nemes sarja, Sűrü vasas néppel, mely követi nyomban, Fel birt verekedni, és már a falon van. Harcolva keményen, a maga hágcsóját Megvédi, bevárván csapatja utólját, Melyet aztán mások folytába követnek;Így dölt sora el a fali történetnek.
99
Iszonyúbb a másik; az a földalatti, Hova erős dandárt vezet a négy Laczfi Olyan uton, hol még az erős sem bátor, Mert a „halál völgye” az a szűk sikátor. Dolgozik a csákány, zúg tompa ütése, Mindjárt kész a halál nyilt, pokoli rése; Némán a vitézek kebele is dobban, Nem fél, de rebeg: hogy kire mi vár ottan?
100
Vak dúlakodás, holt tetemekre hágó, Hol fegyver a csákány, kapa, veremvágó, Honnan a megtorló hullát, sebesűltet Úgy kell takarítni, mint az ásott földet; S mint víz ha erősen fakad a bányába, Úgy tapos a vérben a vitézek lába, Úgy foly ki az ásás alacsonyabb végén A nap is elszörnyed rettenetességén!



787
101
Így a Laczfiak itt, fenn a király népe Behatolnak a vár kellős közepébe; Látja az őrség e két folyamot fenn, lenn, S könyörög éltéért, nem is áll már ellen. Hanem én, követve a bősz hadi kockát, Nagyon is felejtém Rozgonyi Piroskát: Kell mondanom egy szót, maga helyén, róla, Bár ez az ének már untig elég volna.
102
Piroska, Piroska! szép hajnali álmom! Így kell-e tetőled végre is megválnom? Pünkösti virág, kit e dalomnak bájul Tűztem homlokára, így kell hogy aláhúllj?... Más volt az idő, hajh! más akkor az ég is, Felhős, borus ámbár - de tavasz volt mégis: Most fagyos őszöm, mely nem engedi nyilnod, Arravaló csak, hogy elsöpörje szirmod’.
103
Érzi közel végét, már kész is az útra; Vissza, derült arccal; néz a rövid multra, Meggyónta világi bűneit... szerelmét: Maga Csanád érsek vette le a terhét. Egy gyötri csupán még: ama síri átok, - Bárha ezért Csanád szintén megbocsátott, S mond Örzsinek (aki gyakori mellette, Mert csakis a fátyolt hogy még föl nem vette):
104
„Oh, Örzse; galambom! a kezem oly gyenge: Írnál egy levelet, édes, a nevembe’, Hogy Toldit a törvény ártatlanul üldi; Királynak az érsek, igérte, elküldi.” Örzsi egy asztalkát odatolt az ágyhoz, Tollat, iróeszközt... olyan új hártyát hoz, Mely nem is állatbőr, hanem úgy csinálják; Bizalommal ekkép szólítja királyát:
105
„Felségedet (úgymond), terhére ne váljon, Üdvözlöm utószor, a halálos ágyon; Mert szívem egy átok, - kései vád nyomja, Nem mehetek azzal örök nyugalomra. Toldi vitéz, hallom, oda bújdosik most,



788
Üldözi törvény, mint fosztogatót, gyilkost, Üldözi az egyház rettenetes átka, Hogy engem kirabolt, férjemet levágta.
106
„Mi esett közöttünk a temető-boltban: Isten előtt - kihez indulok - meggyóntam Fő lelki-atyámnak Telegdi Csanádnak; Nincsen ahoz többé köze a világnak. De, hogy őt nem hozta oda rabló szándék, Azt tudom, azt vallom, - hitet is ajánlnék, Eskü-tanúságot (de tilos) amellett, Lenne bár utolsó ajkamon e szellet.
107
„Hogy esett a rablás? nem tudom azontul; Elaléltam ismét erős fájdalomtul (Ugy kell lenni) mikor Toldit elátkoztam, Mert gonosztevőül én is őt okoztam. Oh, ne érje utól, ne soha, ez átok! Visszavonom, s mindent neki megbocsátok: Nem tette orúl; mint gyilkos, utonálló, Bajt-víva tevé, mint nő boszuját álló.
108
„Későre tudám meg, hogy titkon a fűzek Rejtekiből nézték idevaló szűzek, Toldi hogyan vívott sok ideig Tarral, Ez egész fegyverben, amaz egy szál karddal. De tanúnak őket senki be nem híván, (Fogadásuk tiltja, mit az ily pör kíván): Mostanig ezt őrzék hallgatva magokban, Nem érhete érőt szavuk e dologban.
109
„Esedezem hát - ki földi képe Annak, Ki kegyelem-forrás - Felséges uramnak: Kegyelemből Toldi lovagot feloldja, - Ne legyen hős kardján alacsony bűn foltja. Érsek is az átkot leveszi, igéri; Felséged’ is árva szolgálója kéri, Nyúlak szigetében, hol apáca (most a Fejedelem-asszony) - Rozgonyi Piroska.”



789
110
Levelet ily rendben a királynak szerze, S kérte; mikor meglett, olvassa el Örzse: „Jól van; de utána még valamit toldok, Írjad, - nem vihetem sirba ezt a dolgot: »Itt, ahol a szívek hallgatva megtörnek, Egy deli, vidor szűz - ugyan, inkább gyermek Készűl kezeimből venni örök fátyolt; Nem mert a világnak méghalt s ide vágyott...«”
111
„Nem irom!...” ugrott fel s kacagott fel Örzse Zokogásba együtt s könyekre kitörve, S kiszaladt, orcáját kézzel betakarja, Nincs azután szép szó, ami vegyen rajta. Piroska tehát a levelet bevégzi, Lezárja viasszal, vánkos alá tészi, Hogy, ha Csanád érsek a királyasszonnyal Átjő, odalopja, - elküldi bizonnyal:
112
Reszketve kipótlá: „... nem, mert ide vágyott, Hanem mert közel volt, udvari leány ott, Hol, aki lehetne szívének az írja Az nem lehet. Oh jaj! a kezem nem birja...” Csakugyan az érsek jöve nap estével, Átveszi, felküldi ország levelével, Maga sem sajnálta egy rövid irását, Benne az apácák tanuvallomását.
113
Hogy e szerint Toldi nem orozva ölvén, Hanem viadalban, mint lovagi törvény; Sírfosztogatásnak is elesvén vádja, Mint a haza küldött levelekből látja: Érsek az egyháznak feloldja nagy átkát, Vissza neki adja lelki szabadságát; Kegyelmet a legfőbb világi birája Adjon - ő is kéri -: Felséges királya.



790
Tizenegyedik ének
,Igy állá boszúját meg...’
Ilosvai
1
Kémeitől Lajos megtudá azonban, Hogy Durazzó Károly ott volt alattomban, Mikor Trója várost a vajda bevette: Elfoghatta volna, úgy hiszi - s nem tette. A dolog így történt: király lobogóját Kitüzé a város s küldötte adóját, Hogy Laczfi hadával oda bé ne menne: Sietve urához, megegyezett benne.
2
Pedig ott volt Károly s gyülevész csapatja, E színmutatásnak ő vala az atyja: Ha sikerül, hát jó; ha nem, ő halálig Védi ezen várost, népe is egy szálig. Sikerült; a vajdán megesett e csorba, Nem tudta, mi rejlik ebbe’ a bokorba; S csak azért hallgatja Lajos neki ezt el, Mert szinte gyanakszik s komolyan neheztel.
3
Most meg az a hír jött, hogy Beneventónál Új sereget Károly toborzani próbál, Zsoldjába elébb is felfogadá Wernert, Kit Lajos rablásért Melfi alól elvert. Onnan Averszához? vagy Lajos elébe Készül-e a Károly s a Taránti népe? Semmit is a kémek ez iránt nem tudnak, Se, mezei haddal szembe mikor jutnak.
4
De a vár-vivásnak nincs vége, se’ hossza Legelőbb az útban meghódola Conza, Azután Conturszi város alá mennek; Sarcot vet a király lakóira ennek, Mert részire állt volt, elvette aranyját, Most ellene fordult s élteti Johannát; Vete hát birságot rá, s két napig űle, Míg azt lefizették, hada is körűle.



791
5
Ez alatt, mint szokta, a táboron által, Lovagolni, olykor kevesed magával, Olykor egyedűl is, hogy a helyet lássa, Merre, mikép légyen hada mozdulása: Talált egyedül most lovagolni messze, Hol a Szele víznek folyása van össze Magánál öregebb s hosszabb folyamokkal, Ő véteti mégis nevét fel azokkal.
6
Hanem a folyócska vala mostan áradt, Lónak is a sodra veszedelmes járat; Nézte Lajos; nincs-e porondja, füzesse; Hol seregét holnap bizton átvezesse: Kunyhót veve észre gabalyítva galyból, Egy olasz ifjút is, hogy kijöve abból S két lovat, amely ott legelt vala pányván, Eloldva, itatja a folyam lapályán.
7
Intett neki kézzel s hivta olasz nyelven, Távol se’ gyanítva hogy reáismerjen; Amint közelebb jő: kobzos ez, úgy látja, Ki hadánál cselleng, mint Toldi barátja. „Nosza ugrass beljebb, szolgám Szeredai!” „Elkap a víz, Felség! sebes ár e mai.” „No, ne félj: akarom látni, vajon reggel Át lehet-é úszva kelni a sereggel?”
8
Maga lován kobzos, ahogy űle s féken Vezeté a Pejkót kézi vezetéken, Befelé megindult a ragadó árnak Már hasig a lovak, már szügyig is járnak, Már a hab elomló serényökkel játszik, Úsznak egész testtel csak a fejök látszik; Már libeg a kobzos; nem is űlhet szőrén, S elbuggyan, a gyors víz árja lesöpörvén.
9
Sarkantyúba kapá holdas arany pejjét, S hol elébb a kobzost látta, meg a hellyét, Lajos azon alul a folyamba ugrat, Mely ott karikára sebes örvényt forgat S tajtékká törik a habot őrlő habban;



792
Most íme a kobzos felütődik abban, Lajos a fuldoklót ragadja hajánál, Bár érzi, hogy ő is kengyelbe’ lazán áll.
10
Kengyelbe’, nyeregbe’ már ő se’ maradhat; Magyar köpönyegje annyi segélyt adhat, Egyedül a partot hogy elérné úszva, De nehéz ólom test mind’ lefelé húzza. Elereszthetné, de nem akarja, nem, mert Ha veszélybe küldte; megmenti az embert Vagy maga is ott vész hogy hír se találja; Ilyen ember volt a magyarok királya.
11
Hanem a Pejkó ezt nem nézi sokáig, Oda úsz; mint egy hős, urának uráig, Szép barna sörényét, hosszu nyakát tartja, Hogy abba fogódzzék, ha nem űlhet rajta. Megragadá Lajos nyakon egyik kézzel Az állatot, aki néz rá okos ésszel; Pejkó meg az örvényt hasítja keresztül, S leteszi a parton a királyt terhestül.
12
Nyerítve azonnal maga és felvágva Hírt adni urának siet a lankákba; Királynak is ott áll holdas arany pejje, Rápattan, a kobzost nem hogy elemelje, Hanem, hogy az élet ápolása végett, Hozzon az őrszemtől neki segítséget; Késő vala: kobzost fürkészve se’ látja: Megmenté azalatt remete barátja.
13
Menet a kunyhóba betekint, de senki Odabent nem látszik, hívásra se’ jön ki, Ordas paizs ott csak jelenti a kobzon S gyermekfejü bunkó, hogy: „nincsenek otthon”. Vissza tehát Lajos siet a táborba: Hozza-e Conturszi adaját hódolva? S feledtetik (amit oly örömest mondok) Efféle kalandját a királyi gondok.



793
14
Mert külde Giléti kulcsos Averszából Követet, hogy nem bir helyt-állni a tábor, Vissza Jakab már a Lányi folyón verte: Ha segítség nem jő, veri épen szerte. István csak azon volt, hogy az egész haddal Szálljon Averszához kora virradattal; De Lajos azt mondá: „van ember elég ott: Szem nincs, vezető nincs... ha magam volnék ott!
15
„Nosza, háromszáz jó lovagot kiválassz, Sereget te még most oda ne is fárassz, Magam Averszához átrusszanok innen, Mert hogy elég had nincs, képtelen elhinnem. Te haladj, amint az eredeti terv volt, Le a tengerpartig és vedd be Szalernót; Mezei csatát is állj, ha talán Nápoly Körül a Taránti szembe fog, és Károly.”
16
Íme, az indulat mikor erőt vészen A legnemesb szíven, a legokosb észen! Ím a boszu, melynek tisztátalan gőzi A fényes napot is néha befelhőzi!... Szerelem, magában is elég kegyetlen; Szerelem mint bosszu, csupa telhetetlen, Míg jajba nem űzi, gyakran mind a kettőt: A tárgyat, a szívet, amely vele megtölt.
17
Lajos úgy értette, hogy Beneventótul Károly kicsi haddal délre ugyan lódul, Nem tudni: Szalernó? Aversza? Nápolynak? Mivel útak onnan háromfele folynak. Ennek hogy az útját valahol elvágja, Teszi most ki éltét magyarok királya; Istvánnak azonban nem mond erről semmit: Azt hiszi, hogy benne bíznia nincsen mit.
18
Vajda elébb nem hisz a maga fülének, S ellene szól (mintha nem is értené meg), Hogy a király oly kis hadat által küldjön Ellenséges földön, a nápolyi völgyön. „Vezetem, nem küldöm” Lajos riad - „érts meg.



794
Lebeszélni róla te ne is kisérts meg, Hanem a háromszáz lovagot jó karban Készítsd velem útra, holnapi hajnalban.”
19
Mit volt tennie más? Vajda kiszemelte, Ki az ifju hősök java, lángja, lelke; Mellőzve csak önnön Laczfi rokonságát, Mert a király szívét - érzi - gyanúk rágják. Útra nehéz szívvel hajnalba’ bocsátja; Toldi Lajost reggel megütődve látja, Holdas arany pejjén hogy a háromszázzal Az apadni térő folyamon átgázol.
20
„Nosza, kobzos, nyergelj! s utánok eredve Hirt te nekem hozz, ha kerül is éltedbe: Király hova indult e maroknyi haddal, Külön a seregtől, kora virradattal?” Szót fogad a kobzos, s noha el nem éri, Szemmel a porfelhőt s nyomokat kiséri Szintén öreg estig; akkor irányt vesztve, Elbódorog, a vad Cserríti hegyekbe.
21
Olaszul német hang üti fülét nyersen, Kopja nyeles vége is a hátát versen: „Ki, mi vagy, és hol jársz? Le, hamar!” Leszálla, Most kell, hogy a kobzos magát feltalálja! „Vagyok olasz ember, a Tarántó híve, Magyarok sergétől jövök épen íme, Hogy az ellenségről hírt vigyek uramnak: Hol, hogyan és merre, mi szándékkal vannak?”
22
„Áj, hisz ez a kobzos!... (igazat mond szája, Kém ez, lesi mit tesz magyarok királya, Aztán »köd előtte köd utána« menten, Járt a magyar hadnál, míg én vele mentem). Most igazat szólj, mert a fejeddel játszol: Szokott-e Lajos még, mint azelőtt másszor, Kevesed magával lovagolni félre? S hada hol van? meddig haladott már délre?”



795
23
„Az titok, azt tőlem megtudja - nem ám ti, Hanem egyedül csak uram, a Taránti.” „Nem-e? majd meglássuk! de ne légy oly gyermek: Mi vagyunk, háromszáz gyalogi Wernernek, Kinek ura mostan Durazzói Károly, (Titkot előttünk hát nincs mi okért zárolj) S esküt teve annak, mi pedig utána, Lajosnak eladdig leskődni utána...
24
„De felelj nekünk az előbbi kérdésre: Hol időz? miben jár? mit vehetél észre?” „Igen! elárultok, haszonért eladtok, Tudom, a zsoldért ti sok ház ebe vagytok.” „Ejnye bolond! értsd meg velejét a szónak Hogy az urunk esküt teve Durazzónak, Hogy a magyar királyt élve elfogatja, S Nápolyba’ bilincsen a kezébe adja.”
25
„No, ha így van, most hát -” válaszol a kobzos, Mialatt a szája’ s szeme’ vége fodros „Megmondhatom én is, de nem a lábának: Hol is a gazdátok? neki, vagy urának.” „Károllyal a gazdánk levonult már délre: Csak oldd meg a zsákot! vagy eme kardélre Esküszöm, hogy mindjárt, e szempillanatba’ Markolatig döföm jó kardomat abba!”
26
Megszeppen a kobzos, úgy látszik, erősen: Ha ez így van, titkát nem rejtheti ő sem, „Jöttök” felel „épen a készre, kapóra, Soha ily szerencsés hely, alkalom, óra: Lajos át fog kelni száz főnyi csapattal, Holnap-e, még kétes, vagy utóbb pár nappal Conturszi alól, a másik táborához (Gondolom), és itt vág által Averszához.”
27
Vágtak bizony erre hunyorított szemmel A zsoldos katonák egymásnak örömmel: Három is egy ellen: könnyű ez a játék És a szegődött bér, mondhatni, ajándék. „De mérthogy a dolgot jobban meg nem tudtad?



796
Most mi nap-éj számra lessük temiattad? Térj nyomodon vissza, s hozz hírt: mikor indul? S nem hoz-e több népet, a száz lovagin túl?”
28
„Uraim!” felelt ő, s görnyede, has-fogva „Ne küldjetek engem e sárkánytorokba! Most is csak nehezen szabadultam én meg: Magatok közől egy jobb lessz oda kémnek.” De szegény (kivált így) hiába szabódik, Pihenjen, azt mondják, a felkelő holdig, Akkor, ahonnan jött, lovagoljon vissza, De ne késsék, a hírt szaporán meghozza.
29
Vajda pedig kedves ura miatt gondban, Öccseit és Dénest hivja alattomban: „Fiam és testvérim, a király ma reggel Maga is elment a parányi sereggel. Veszedelem éri utban, igen tartok, Mert Károly és Werner, meg a zsoldos kardok Ha Beneventótul a sikra leszálltak, Félek, hogy azóta egymásra találtak.
30
„Nosza hát, egy-kettő! paripát nyergeltek, Amerre király ment; ti is útra keltek: Nincs-e hamar szükség innenti segélyre? S hogy a Durazzói levonult-e délre?” A négy fiatal hős gyorsan fogadá azt. Maga mellé ötven jó lovagot választ, S merre Averszának a völgy öle tágult A király nyomain sebesen elszáguld.
31
Toldi meg, a kobzost várva türelmetlen, Maga is épen már vala készületben, Mikor a négy Laczfi kis csapatát látja: Nosza, Pejkót ő is utána bocsátja: „Már megtudom - úgymond - mi az oka ennek.” Akkor egész este, éjszaka is mennek; Hajnal előtt rájok szembe jön a kobzos, Körülállják a hírt, amelyet ő most hoz.



797
32
Elmondja: királyt itt hogy akarnak fogni? S hogy szedte reá? most az első dolog mi? „Csak az a baj (szétnéz), hogy kevesen vagytok.” „Nem!” - felel egy mély hang - „hol ez ostor csattog.” S pattanta erőset egy valaki hátul. Tudják, hogy a hang jött a veres baráttul, Aki ha velök tart, ötvenen se’ fáznak A szemibe nézi három gyalog száznak.
33
Vezeté a kobzos oda, hol fektökben Feketéllnek immár, sürü völgyi ködben; „Talpra!” kiált egy őr; - dejszen, ugorhatnak: Álmos ijedtség néz egy katonát hatnak. Körül-körül, mint a jó csikós szokása, Tereli tömegbe Toldi karikása, S míg ő üti szélről, ha ki mozdúl, képen: Kötözi, mint kévét, a többi középen.
34
Útra legott Dénes erölteti nyáját, Viteti mind hátán a cepe-cupáját; Lesz nevetés, lesz taps a magyar tábornál, A „királyfogókat” gúnyolni kört formál. De Lajos minderről nem tud vala semmit, S hallva, Durazzót, hogy várnia nincsen mit, Mert az Szalernónak vonult e vidékrül: Folytatta az útját, s odaért baj nélkül.
35
Toldi pedig vissza nem mene Dénessel, Hamar útat vesztett koboz-énekessel, S monda: „tovább nincsen Laczfi körül helyünk: Jöszte, Averszához mi is általkeljünk.” S minthogy ez a kobzát, amaz is fegyverét Hordja hátán házát, kebelén kenyerét: Hosszu tanakodás erre nem is kellett, Hanem elkocogtak, eleven fütty mellett.
36
Gondolta-e? vagy nem álmodta meg ő se’ Ki van e tábornál közel-ismerőse? Szerető rokonja, szép unokahúga? Gyöngyszem, zordon acél foglalóba dugva?... Kont kis seregével ide Averszához



798
Szakadott, s azóta (noha fűhöz-fához Fordul bátyja iránt), maga sem remélve, Szegény öreganyját biztatja levélbe’.
37
Mert, bár soha szóval nem mondta királya, Ezer gondjai közt is jut szeme rája: „Kár még ez a gyerkőc ide a halálnak, Maradjon ez élve, hős csemete szálnak! Nosza, vidd el, bátya, s te viselj rá gondot. (Szólt, mikor út közben elereszté Kontot), Nincs a fiú harci hajszára megérve: Könnyebben egy várnál ülhet, oda-félre.”
38
Hallott Anikó hirt a csoda-barátrul, De annyi mesével toldva, elül, hátul, Hogy abból sohasem hámozza szegény ki Bajnok erős bátyját, aki test-szerénti. Várta tehát, majd várt (ha várta, ha nem), mert Kegyelemszó nélkül hazamenni nem mert: Tán harcai végén, ha könyörög szépen, Megadja király azt, győztes örömében.
39
Még a viadalnak sem próbálta sorját. Volt alkalom erre, de nem volt bátorság, Képzelete olykor ha nekibogárzott, Az elinduláskor remegett és fázott. De lángba csapá most a király megjötte, Ki az egész tábort karéjba gyüjtötte, S Lányi folyó hidján, melyet is Kont védett, Tarta csupán ennyi tüzelő beszédet:
40
„Hát, magyarok, vert nyáj - másszor ugyan bátrak Ily messze a vártól biztosak a sátrak? Ez a saruszijjnyi folyamocska véd-e, Hogy haza nem futtok, anyátok ölébe? No, imádkozzatok, hogy ki ne apadjon, Ideig-óráig menedéket adjon: Én magam a régi sáncok előtt verem Királyi sátramat. Magyarok, ki velem?”



799
41
S fordítva serényen holdas aranypejjét, Mutatá kardjával hada régi helyét, Melyet új földhányás jelöl és nagy dombok, Körötte lapályos, vizenyős rét, zsombok. S indula háromszáz bátor lovagával, Kit Conturszi alól hozott le magával; Mellette királyi sötét lobogója, Endre halottképe sápad alá róla.
42
Csak az ámulatnak mult el az a perce, Míg tépett fonalát köti az ész össze; Csak amíg a füsti elszáll, mikor lőnek, S visszajön hallása a siketült főnek: Riadásba tört ki mind az egész tábor, Megragadá harckedv és diadal-mámor; Éjszaki szél szárnyán - mondják - ez a lárma (Noha majd egy mérföld) elhatott a várba.
43
S hozta Jakab mindjárt a had-erősítést, Megvédeni akik védik a kerítést, Hol elébb Giléti s Kont tábora állott, Ha nem siet, élve nem marad egy szál ott; Mert már, a királlyal, az eleje harcol, Hátulja sátort szed, igavonót hajszol, Közepe nyúlt rendben, nyúló rohanásban Szemmel, ohajtással résztvesz a vívásban.
44
Anikót elsodrá a vágy is, az ár is, Csak visszakiáltott: „Bence, gyerünk, bár is!” Nem állhata ellen a királyi szónak S a deli, szép ifju, bátor buzdítónak. Bence maradt volna örömestebb távol, Motyogott is egy szót az agyafúrt lyányrol; De fejvakaró gond s karcos kötelesség Csak utána rántá, nehogy baja essék.
45
Míg a háromszázzal maga ment előre A király, helyt állt a tábortanya őre, Fogadák népünket zárt fegyveres arccal, Hogy majd visszavetik véres nagy kudarccal De mikor belátták, hogy több a kettőnél,



800
S hadat a sáskánál, hadat a felhőnél Tetemesbet jőni, melynek soha vége: Egyedül futás lőn szivök reménysége.
46
Lajos a futókat messzire nem űzi, Győztes lobogóját egy oromra tűzi, Hova majd sátrát is rendeli hogy verjék, S ahova belátszik az egész vár-környék; Hanem onnan azt is egyszeribe látja, Hogy amit elfoglalt, még peres a gátja, Perleni birtokból kell neki fegyverrel S költeni sok jó vért a daliás perrel.
47
Mert Jakab, ugrasztván a futóit szembe, Maga is közelg már rohanó harcrendbe; „Ahol, itt nyom agyon” szól Lajos „ha késem!” S szágulda fogadni a tág kapu-résen, Mert egyebütt védi meredek part s árok, Legalább, míg a had utána szivárog, Melynek közelít már ugyan első része, S megered a harcok farkas-üvöltése.
48
Ott Lajos a három válogatott százzal Jakabot bevárta, szívbeli fohásszal, Hogy az Isten most is céljára segélje S lovagi kalandban ritka szerencséje. Foly iszonyu „kinn a farkas, benn a bárány!” Betörni kivülről ezer élet árán, Fordítni belőlrül, sort sor után vissza, Mint a barázdákat veti kormánydeszka.
49
Jakab ötször-hatszor, mint eleven falnak, Fejjel nekiront a maroknyi magyarnak, Sor sor után mindég vissza, hanyatt szédül; S már gát van előtte maga emberébül: Akkor veszi észre, hogy az oldalárok Csak alig van védve, kicsi a dandárok: Nosza! gyerekség ezt hátban megkerülni; S kezd a diadalnak előre örülni.



801
50
De Lajos már látta, hogy hátratekinte; Hogy teli a földvár csapatival szinte, S Jakab seregébe, mielőtt bemászhat, Veri, mint vas éket, ama háromszázat, Vas éket, amelynek ő maga az éle; Ugrat Jakab ellen, hogy megvíjjon véle; Kétfelül is a harc foly szörnyü robajjal, Mint erős hajó küzd recsegő jégzajjal.
51
Láncsára közel van az olasz vár nagyja, Lajos a rúdat hát csipejénél hagyja S karddal sújt le Jakab sisakos fejére, Hétszeres halál volt amit odamére, De kardját az olasz félreüti játszva: „Hm! ha csak olyan kell, hát olyat is látsz ma -” Mond Lajos, és hátrál; s meg előre törvén Védi magát és ví, mint lovagi törvény.
52
S lőn viadal, hosszas, váltva megújúló, Hajszálnyi hibán vagy eseten fordúló, Hogy rajtafeledik, kik közelebb állnak, Szemök’ e játékán a szörnyü halálnak. Hol az olasz támad és Lajos a védő, Hol visszaszorítja makacs ellenét ő; Kard, paizs, és lónak szája-ügyessége Pontot se hibázzon, mert különben vége.
53
Vége is, úgy látszik, a bátor olasznak, Társai, mert már dől, segítni szaladnak, Lajos egy szúrását hóna alá lopta, Hol a mell- s vállvértet kapocs összefogta. Szécsi, az Ivánka, már emelé kardját, Hogy dőlni segítse olaszok hadnagyát, De király megtiltá neki szóval, szemmel, S hagyta, hogy elvigyék, mondva: „vitéz ember!”
54
Hanem ekkor, mint nagy rengetegét sásnak, Tipratja tömegét a gyalog láncsásnak, Mely a lovak közt és lába alatt fetreng S lelke szakadtából átkot és vért ökrend; Vissza sok ott is még, mint taposott féreg,



802
Fordítja fulánkját - erőt ad a méreg -: Sok jó lovat, embert orozva leszúra E harc, mely a földből veri most fel újra.
55
De Lajos, nyil-, kopja-sűrü zivatarban, Nyomja elül, nyomja ellenit oldalban, Serege utána s körül a sövényből, Fut már ki, mint forró víz habja edényből. Diadalon edzett bizodalma ernyed A várbeli népnek, hogy a hír is terjed, (Mint széltül az erdőt gyors láz ha kilelte). Hogy elesett Jakab, az egésznek lelke.
56
Nem igaz volt; - tudják, akik álltak környűl, Hanem a hír, amint távolodik, szörnyűl; Sokan azt is mondják, hogy a csata veszve, Fut a derékhad, s ők kirekedtek, messze. Lőn háborodása az egész harcrendnek, Csak az édes élet van előtte mindnek: Azt ha belophatná mégegyszer a várba, Fegyvere, jól szerzett neve - vesszen kárba!
57
S ekkor Lajos, amint kedveze az óra, Kulcsos nagy Averszát megnyargalta volna, De Jakab a hosszú ostrom alatt gáttal Körül ásta-véste, ló nem mehet által. Az egész környék egy össze-vissza árok, Beléje vezetve nagy lusta mocsárok; Gyalogja hol átbú s kicsi lovassága, Ott is védi karók sűrű sokasága.
58
Lajos ezt belátván ameddig ellátott, Nem akar ily drágán ostromlani gátot Hadait mindünnen kürtölteti vissza, S kicsi veszteséggel tanyára behozza. Ott az utóhad már, - s az öreg Giléti Szép aranyos sátrát fölvereté néki, Fogadja örömmel, fogadja csudálva, A többi vezér is ott süvegel állva.



803
59
S körülhordva szemét, szól az öreg nádor: „Hazajöttünk ismét! ismerős e tábor: De, ha király volnék (Felségedet kérem) Büntetném az ilyen tettért a vezérem.” Mosolyog Lajos rá: „Van idő: bátorság - Jobban az ősz gondnál - dönti csata sorsát; Szerencse serényé; - no, de öreg, már most Kell űlni, kerűlni rendesen a várost.
60
„Mert széles, erős öv veszi körül, láttam, Mindenfele árok, sűrű palánk, gát van; Hadunk, bekerítni elegendő sem lesz: Küldök Laczfi után, másik seregemhez.” Küldött is azonnal, megírta levélben: Jöjjön ereszkedvést, hagyjon mindent félben; Károlyt s a Tarántit, ha lehet, elvágva, Új zsoldosival hogy ne jusson a várba.
61
Nem vehetett részt e mai ütközetben; Mert tanyahelyéről most ért oda sebten; Hol a hadat délnek látja lehuzódni S nem látja, ki ellen, hova mennek, Toldi. Küldi tehát kobzost, lásson, tudakozzon, Neki e dologról szaporán hírt hozzon: De Noé hollója odavész hírével, Későn jöve csak meg, - már csata végével.
62
Hova lett a kobzos? - Amint futa délre, Hogy a harc folyamát közelebb szemlélje: Paripát vőn észre, mely nekivadultan Visszafelé száguld, s hozza urát - holtan. Kengyele felcsúszván tartja egyik lábát, Maga, tört virágként verdesi a kápát, Fiatal, sőt gyermek nemes apród, látja, Megesett a szíve: „hátha megél, hátha!...”
63
Szembe lován a vad lovat addig űzte, Míg megállíthatta, vezetékre fűzte S vezeté jó távol egy szakadék-érre, Hogy megmossa sebét s bekötözze, félre. Sebet ugyan kívűl nem lát, se’ pedig vért,



804
Tán sisak elrejti, vagy az acél ing-vért? Azt levevé, ezt is már oldani nyúla, Ki is oldta félig: de hogy’ elámúla!
64
Sisak alól hosszú hajadonhaj omlik, Kebele is duzzad, hogy a vért kibomlik; Odakapott kézzel, noha öntudatlan, S szeme nyílt a holtnak, másik pillanatban. Kebelét baljával megijedve rejté, Másikkal az erszényt öve megől fejté S oda tartá esdő, néma tekintettel, Ha menekűlhetne a szüzi élettel.
65
Látva, felel kobzos: „Ne legyen félelmed! Magyar vagyok én is, Lajos hada mellett, Csal e ruha... de te, angyala Istennek, Hol jársz közelében ily veszedelemnek?” „Ha magyar vagy, akkor lovag is vagy” monda A szűz „köszönöm; - de tégy fogadást nyomba’, Hogy utánam nem jársz, nem tudakolsz, s ajkad Ez egész dologról, míg akarom, hallgat.”
66
Fogadá ezt kobzos, noha fájó szívvel, Mert bizony a lelkét lába elé hévvel Odaöntené, ha nem tudja regéből, Mily próbát követel leány a legénytől: Volt, ki egész évig, háromig is néha, Lőn az óhajtottért fogadásból néma; Lóra segíté hát rendbe hozott fékkel, S megvált a leánytól, vékony reménységgel.
67
Anikó pedig (mert ki nem ösmert már rá?) Haza ment, hol Bence nagy szomorúan várá, Miután a harctért hiába kutatta Össze soká, most sír, kesereg miatta. A dolog így történt: előre, csatára Sodrá Anikót a rohanó had árja, Pedig érzé magát ugyan átkozottul Amint lova meg-meghorkant egy halottul.



805
68
Mert ahol most jártak, csata helye már az. Anikó borzongott, szeme sem volt száraz Maga körül látván iszonyát a hadnak, Véresen és csonkán akik ott jajgatnak. Vissza se’ fordulhat - de kifelé, szélre Törekedék, hogy majd ott eloson, félre; Kijutott, megállt, hogy egy kicsit nézzen szét: S látja, gyalog, vérben rogyni le, kit?... Bencét.
69
Felfordult a világ vele és előle, Vissza, hanyatt, ferdén a lovára dőle Ki hogy ezt megérzé, s nyakán laza fékét, Nekivadult s vitte lomha nehezékét. Bencének azonban hogy’ esett eleste? Maga ő magának ezt a bajt kereste, Mert, hogy Anikóval lovagoltak széltül, S búcsúzni akartak már a kapuféltül:
70
Láta halott-szerben feküdni egy tisztet... No, Bence barátom, ki az ördög kisztet, Hogy leugorj azt a holtat kizsebelni? Hét számra fogod a seb helyét viselni! Kardjával a holt - míg rajta motoz, görnyed Úgy üti orron, hogy hala mindjárt szörnyet, Maga is azt hitte; - de hogy ez valónak Nem bizonyult, most megvallja Anikónak.
71
Vette Szalernónál királya parancsát Laczfi vezér, hová odaért mostanság, De falait máris körül özönlötte, Hajóit a révben hamuvá égette, Ugy hogy menedék nincs se földön, se vizen, S a vár kapitánya titkon odaizen, Hogy ezer aranyért a várost feladja; Nem lenne szavának máskor foganatja.
72
Hanem a királynak sietős parancsa: „Rögtön az ostromot, bárhol veszi, bontsa” Kényszeríté vajdát urához sietni, Liliomos aranyt ezret lefizetni. Pedig ebben csel volt: a mestere Károly,



806
Ki beszorult, jövén a hegyesebb tájról, Ide Szalernóba, hogy kikötőjében Átvegye a zsoldost, mely érkezik épen.
73
Tudnillik az olasz parton e napokba’ A Taránti herceg, Génuától fogva, Szedeté a zsoldos katonát hajóval, Fényes igérettel, de csak üres szóval; S minthogy maga Nápoly nyilt tengeri város, Ide Szalernóba, mely kikötős, záros, Rendelte a zagyva sereget hogy gyüljön, Durazzó hadával itt hogy egyesüljön.
74
Ami meg is történt; - hanem a gyors vajda Hamarább, mint Károly vélte, ütött rajta, Beszorítá őket, el is a tengertől; Most hemzseg a város gyülevész embertől, Akik nem akarnak harcolni hitelbe, Lázonganak inkább, zsoldot követelve; Hogy ezt kiteremtse, Károly egyet próbál, S a várkapitánynak maga ezért jót áll:
75
Tűzze ki nagy pénzért magyarok zászlóját, Küldje a vajdának kenyerét és sóját, Ha seregét innen másfele fordítja S kapuit a város neki meg nem nyitja. Laczfi siettében elfogadá, mondom, S Aversza felé ment a nápolyi úton; Károly meg, a pénzből zsoldosinak vetve, Tolvaj hegyi hágón vezeté sietve,
76
Hogy elibe vágjon a királyi hadnak, Mielőtt a szoros útba nyomulhatnak, Hol a Vezúv-hegynek mossa lábát tenger, Nehogy Laczfi elébb elzárja sereggel. De hegyi mászásban annyira megkésett, Hogy dugva találná haddal e szűk réset, S ha másfele nem tér a vajda, valóban Ott rekedne Károly ez egérfogóban.



807
77
De így a szerencse kisegíté Károlyt, Idején elérte palotás nagy Nápolyt, S hamar egyesülve Taránti hadával, Siet Averszába, ezzel, s csapatával. Johanna pedig már hajón, kikötőben Az utolsó kockát várja lepergőben, Hogy tengeren aztán szökve iramhasson; Csecsemőjét otthon hagyta a rossz asszony.
78
Laczfi a szűk útra benyomúlni nem mert, Mely a hegy lábánál követi a tengert, Nehogy a Taránti, ha kevés is népe, Szárazon, vízen kárt tegyen seregébe’; A hegyet is nézi, s erejét a szélnek, Mely a hamut, füstöt leszitálja délnek: Megijedhet attól az ember, az állat, Ki olyan nem látott, s nagy zavart csinálhat.
79
Megkerülé hát e füst-tarajú hegyet, Melynek tüze éjjel fölgyújtja az eget; S lefelé haladt a nápolyi mezőre, Szomma kicsiny várát hagyva balon félre. Mikor elvonult már, csak utócsapatja Vala hátra, melynek Dénes a hadnagyja, Hát ime, a kis vár olasz őrállói Követ, nyilat mernek a nyakukba szórni!
80
Csak leszökik Dénes: „Félre itt a lóval! Utánam, ki legény emberi hágcsóval!” S maga rohan, fejét paizsával fedve, Ugrik is a falnál egy hosszu németre, Akit ő tart zsoldban, s most a vállán tartja Míg a fal ereszét kézzel megragadja, De felyülről nagy kő németre zuhanván, Ott függ vala Dénes, egy csonka gerendán.
81
Nem hazudok - mert nem az ujjomból szoptam -119 Várbeli, több száznál rohana rá ottan,
119 Laczfi Dénes tette történeti episod. L. Szalaynál. (II. 199.) A. J.



808
Láncsa veri vértjét, szekerce sisakját, Ő mégsem ereszti bal kezivel a fát, Mialatt a jobbja véd is, öl is, vág is, Míg tiszta lesz a hely, és annyira tág is, Hogy acél rugása hős ifju inának Fölvetheti oda, hol elleni állnak.
82
Ott hamar oly szérűt nyese vitéz kardja, Hogy bátran utána jöhet a csapatja, Körül elfoglalni mind az egész párkányt, S kitűzni a zászlót: Laczfi fehér sárkányt. Eközben az atyja lehaladt Nápolynak; Ütheti helyét már Lajosnak, Károlynak; Őrhadat és rendet e városban oszta, S magával a kisded árva királyt hozta.
83
Kit is a nagybátyja fogad a lelkébe, Veszi a dajkától királyi ölébe, Nézi, hasonlít-e néhai öccsére, Szíve sugja neki, hogy ez az ő vére. Öltözteti bársony aranyos ruhába, Fényes követséggel indítja honába Szerető nagyanyja hogy gondját viselje, Megölt fia helyett fiává nevelje.
84
De különben Laczfit fogadá csak lanyhán, Gyanuját, szó nélkül, egyre tovább fonván: Hogy a hercegeket bebocsátá haddal, Úgy tetszik neki, hogy késett akarattal. Szomma is ingerli, - s ott a fehér sárkány Mintha csúfot tenne liliom-virágán; De hallgat ezekről, s vele, a vezérrel, Mint azelőtt, tervet, tanácsokat érlel:
85
Gyűrüvel a várost körül ők hogy’ vonják, Mindenfelül össze, holtra hogyan nyomják, Vizet, élelmet hogy’ zárjanak el tőle Szorítva csak égi, puszta levegőre. Laczfi javaslá ezt, mert az evő szájak Megsokasodtak benn. Tetszett a királynak, Bár maga hír-szerzőbb diadalért ége, S hogy legyen a harcnak röviden már vége.



809
86
Laczfi tanácsában nem is leve kára, Belátta Lajos ezt maga nemsokára, Mert szökni a zsoldos, s állani nem bérért, Kezde által hozzá, csak puszta kenyérért. Ezek elmondák, hogy odabent az inség Nőttön-nő, lovát már eszi az ellenség, Egymást, ha Lajos még tartja tovább zárva A fejér zászlót hát bizonyosnak várja.
87
Nagyítva beszéltek; - hanem a városban Igazán nagy szükség, élelem is rosz van. Úgy hogy kiüt ottan mindennemü kórság, Eped a nép szomjan, s nagy a halandóság. Megpróbálta ugyan egyszer a Taránti, Nem törhet-e délre, a Laczfi során, ki: De vissza szoríták négyannyi erővel, Sok leesett állal s vérbe borult fővel.
88
Össze tehát gyűltek az urak nehányan Jakabhoz, ki volt még sebe miatt ágyban: Lajos, Fülöp, Róbert Taránti vezérek, Károly, Lajos, Róbert Durazzó testvérek, Mind királyi herceg, Lajosunknak vére. Kezdé a beszédet a Johanna férje, Jó szerrel az őrség hogyan menekűlhet? Mert nagy az inség, de nagyobb a réműlet.
89
Ugyanis egy zsoldos - nyomba reá többek, Kik minap a várba, s Génuából jöttek Ledobban az őrön melyet épen álltak, Pajtási is aznap, mind, kik vele bántak. Hónuk alatt támad rút kelevény kéke, Egy óra, egy-két nap: s az erősnek vége; Ijedtében a nép nem tudja, hová lesz: Hogy a hírből hallott fekete halál ez!
90
Rettenet e szóra állt az urak közt be, Csak egy hirtelen ész nem pihen a közbe: Károly szövi tervét, az idősb Durazzó: „Hát csak feladásról lehet - úgymond - a szó? Hisz’ amennyire én ösmerem e várat



810
Van kifelé innen földalatti járat Igaz-e?...” a kérdést fordítva Jakabhoz, Jól tudja pedig, hogy semmi remény ahhoz.
91
„Van” - felel a várnagy - „s vezet egy fülkébe, Hol sebet orvosló szent Január képe Áll, kicsi kápolna módjára, egy dombon, Vár s az ostromlók közt mintegy középponton; Sarkon lefelé jár tetemes kőtábla S útat nyit... az ellen, a halál torkába; Inkább menekűlnénk szembe kitöréssel: Király sátra előtt mit nyerünk e réssel?”
92
Közös értelem lőn, feladni a várat Szabad elmenésre, ha kegyelmet várhat Mind az egész őrség csupasz életével, S a magyar király ezt igéri hitével. Csak maga Károly nem akarja letenni A fegyvert, - nem akar földönfutó lenni, Hagyni Calábria főfő hercegséget, Tekervényes útat gondol ki e végett.
93
„Igaz” - így szólítja Lajost a Tarántit „Volt hűhó valami bajvívás eránt itt, Eldönteni a pert a magyar királlyal, Még volna idő: de nem lehet azt szájjal...” Láng csapta föl erre a Taránti arcát, Testvéri kiáltják: „Rokon, ez cudarság! Ki hiszi, hogy most már Lajos elfogadja, Véren vett országát vissza nekünk adja?”
94
Taránti pedig szólt: „Legyen! én kiállok, A magyar királlyal viadalt próbálok, Nem is az országért, csak ennyi kevésért: Fegyverrel, vagyonnal szabad elmenésért.” Jakab ellenzé, mert nem ismeri, monda, Azt a kezet, mely őt ide, ágyba nyomta: „Akarom ismerni!... s ha mindennek vége: Legyen legalább ott, becsületes vége.”



811
95
Hirnököt aznap még külde izenettel, Vissza is a hírnök jött oly felelettel, Hogy Lajos a vivást, igen; elfogadja: Nézze kimért helyről mindkettejük hadja, Közepütt bajmester, mindeniké álljon, Három igazlátó is közel a tájon, Olasz és magyar, kik a viadalt nézzék, S lovagi törvényben, igazán intézzék.
96
Ezek (a magyar Kont, Bánfi, Bebek - három Olasz úr is annyi) szélyel a határon Indultak keresni viadalra helyet, Találtak is - épen szent Január mellett. Semmi gyanút nem költ a kicsi kápolna, Mintha ez a lesre alkalmatos volna: Mai élő ember kevés tudja eztet, Magyar és olasz vét előtte keresztet.
97
De tudja Durazzó, s hivja legott Wernert, Hogy venne magához ötven erős embert, Nagyot igérvén, ha éjjel a kápolna Régi fedett útján oda béhatolna, Hol a viadal majd közel esik reggel; Bántani azonban Lajos királyt nem kell, Csak mutatni mintha életére törne Egy hajszála se’ lesz tette miatt görbe.
98
Azután Lajosnak általüzen titkon: „Tőrbe sietsz, hagyd te a viadalt, rokon!” Ha elhiszi s nem jő: nyert ügye van nála, Ha nem hiszi s eljő: igaznak találja. Sok van a rováson, érezi szükségét, Hogy megkoronázza hazudott hűségét; Kegyelmet ezért, s ha most nem is országot. Endre’ fia mellett remél gyámolságot.
99
Megütődött rajta Lajos eleinte: Nem állni ki, szégyen, mert már megizente, Kiállani... ej, mit! Károly szava semmi, Tán csak gyáva nevet akar őrá kenni. Mert ha veszély volna, ő meg nem izenné,



812
Inkább hiszi, csúffá hogy örömest tenné; Hallgat ezért erről, de vigyázó gonddal A lehetőséget megbeszéli Konttal.
100
Fejét teszi rá Kont, hogy az lehetetlen; Puszta gyep, egy nyúl sem bújna el ott lesben. Nézi a két tábor belül a két árkon: Nincs kopja, nyil onnét mely annyira járjon; Ki van adva még is; jó lovagok száza Forgós süvegét Kont mihelylest fönn rázza, Száguldva repüljön, hogy urát megmentse; Senki nem is gondolt az öreg kő-szentre.
101
Kötve tehát fegyver-nyugovás az napra, S a kettős viadalt kitüzék holnapra, Mit is a táborban megneszel a kobzos S viszi a barátnak: mit szól e dologhoz? Toldi gyanítá, hogy nincs e sor őszintén, S hajnalba’ megindult, fel az árok mentén, Kívűl, - egyrészt, hogy a viadalt is lássa, De, ha baj lesz, kell ott jó lova futása.
102
Felbukkan a várt nap kéklő hegyek ormán, Két részben a két had sort veszen egyformán, Bajmesterek futvást ide-oda járnak, Közepütt a bírák zászló alatt várnak. Oda néz minden szem, minden kebel elfúl, Minden fül a kürtszót lesi már, innen, túl; Megharsan az egyszer Kont jeladására, S két lovag egyszersmind rohan a tusára.
103
Páncél fedi testök, sisak az orcájok, Úszni levegőben látszik paripájok, Két liliom: két toll lebeg alá hátra, Előre feszítve háromöles dárda: Megűl a Taránti - odanőtt a lóra, Kengyelben Lajos áll, előre hajolva, S hátrafelé messze nyújtja ki jobb lábát, Hogy rúgva is azzal lóditsa a szálfát.



813
104
Már kőhajításnyi lehetett a távol: Csak elejté lábát Lajos, a rúdjával: Nyil a jobb combjába sebesen fúródék, S láncsavető lába ereje feloldék. Ezt látva Taránti, kapja lova fékét, Nem tudja, mi lelte nemes ellenségét, S bámul, hogy előre látja törni Wernert, Feddi kemény szóval: hogy jött oda? hogy mert?
105
De német a szóra nem ügyel semmit se, Szalad emberivel, hogy körülkeritse S boszut álljon végre magyarok királyán, Maga szakállára, nem színre, csinálván. „Árulás!” üvölt Kont s integet a száznak, „Árulás!”... a bírák kardrántva vitáznak, „Árulás!” a magyar tábor riadozza S veti mint kopját, e szót az olasz vissza.
106
Vágtat elő a „száz” ura védelmére, De vége Lajosnak, mire oda érne, Ha barát - hogy merről? nem ügyelt rá senki Ott nem terem és a királyt meg nem menti. Veri le a zsoldost, közel érc bunkóval, Szét is az ostorral, nagy ökörhajtóval, Hogy dög módra hever keresztül egymáson, Maga Werner eltűnt a sötét nyiláson.
107
Kont veszi, a százzal, királyt védelembe; De már az olasz is indult vala szembe, Mikor a lovasság kitörését látta: „Elárult a magyar!” dühösen kiálta. Harc ottan az elsők közt iszonyú támad, S foly bele két részről mindig had után had, Míg az egész síkság úgy hánytorog attól, Mint a sötét árvíz rút iszapos habtól.
108
De nem a Taránti viszi népét harcra: Sisak alatt lángol büszke lovag arca, Érzi, hogy ez Károly embere és dolga, Szégyelli halálból, hogy így megcsufolta. Érzi, hogy a vár is, ügye is ma vesztén,



814
Kisiet a harcból hamar útat vesztvén, S megered nyom nélkül egyenest rohanva Nápolynak, a révbe, hol várja Johanna.
109
Rést a magyar had közt futni talált erre: Mit ügyel sívó harc egy rideg emberre, Ki, szorúlt kócsagként, leszakítva tollát Ragad egy halottról s tűz magyaros csalmát? Mindenki előre vágja magát karddal, Mindenfele harsog a boszus magyar dal, Mindenfelül összébb szorul a vár alja, Sáncait magyarnak elözönli rajja.
110
Ott a falon kívül, mint külön erősség, Áll régi kolostor, benne olasz őrség, Ugyanaz, hol Endrét orozva kiolták; Giléti-fiúk ezt hárman ostromolták. Atyjok akará így, s tüzelé dandárját, Hogy oda szállítsa sebesült királyát Addig is, míg a vár maga be lesz véve; Nagy bút neki szerzett szomorú hűsége.
111
Mert, hogy a kastély már el vala foglalva, Ime, hozzák öccsét s egyik fiát halva, Domokost a fiát, meg az öccsét, Jánost: Képzelje akárki e jelenést már most! Maga a király is esetét megszánta, Hogy kitevé öccsét, fiait, dorgálta: „Felséges uram!” szólt inkább zokogáskép’ „Ha előre tudom, se cselekszem máskép’.”
112
Urok’ így elhelyzék tiszta, födött helyen, Hol védve nyilaktól s hulló kövek ellen, Mert már beszorúlt az olasz őrség nagyja S falairól most a viadalt folytatja, Nem, hogy meg akarná tartani a várat, De tudja, halálnál egyebet nem várhat; Kívül is azonban a kapuknál harc foly, Melyekért az őrség esze-veszve harcol.



815
113
Mikor aztán a hirt bevivék Jakabnak, Hogy déli kapun már magyarok becsapnak: Nagy kegyelem-zászlót vonatott tornyára, S megadá a várost életre-halálra. István, ki a harcnak vezeté e részét, Percre megállítá hada betörését S futa királyához, hova gyült egyszerre A többi vezér is a megadó jelre,
114
Megtudni, hogyan kell az olasszal bánni. Volt, ki javaslá, mind’ kard élire hányni; De Lajos megtiltja: semmi se’ történjék, Csak a kaput tartsák megszállva, és védjék; Benyomúlni nem kell, mert belül a várban (Szökevénytől tudja) fekete halál van; Őrzeni a várat, mostanra elég ez: A többire nézve majd ha üdül, végez.
115
Táborral a várost keriték hát övbe, Haddal az elfoglalt kapukat megtömve; Madár ha keresztül, szellő ha repülhet, Vagy az illanó füst, - más nem menekülhet. S mindjárt, sebe amint enyhületet vészen, (Nem volt veszedelmes ama húsos részen) Jakab esdeklőit bocsátja magához A király, s a várnép felöl így határoz:
116
Adja ki a várnagy - s még ma jelenjen meg Színe előtt minden fejedelmi herceg, Taránti, Durazzó - Lajos úgy, mint Károly, Hallani tetszését a maga sorsáról. Adja ki a zsoldos katonát is, Wernert, (Kit az áruláskor egyszerre megismert): Azután az őrség, lerakott zászlóval, Kivonúlhat békén, a rajtavalóval.
117
Öröm és aggódás tért ezzel a várba: Nagy öröm a népnek, mely a halált várta; Zavar és aggódás a királyi vérnek, Mint kiket, ugy szólván halálra, kikérnek. Lajos eltünt: most ők lakolnak miatta,



816
Wernert se’ találják (Károly eliktatta Még a harc elején, mert ily tanu nem kell, De szívesen ugrott maga is meg Werner).
118
Biztatja azonban őket a Durazzó: Az egész dolog nem oly igen borzasztó, Ismeri nagylelkét a magyar királynak, Rokonit nem bántja, ha elibe állnak. Ha Johanna esnék kezibe, vagy férje Nem állana jót, hogy valami ne érje: De hisz’ ők mit tettek?... s ha szólni találna, Őérte megenged, van érdeme nála.
119
Lajos a Tarántit nem annyira bánta, Nemes ellenfél volt párbajban iránta; De a zsoldos Wernert - az iránt nincs mentség Parancsolja, rögtön hogy előteremtsék. Csak midőn Jakab és a hercegek esdve Bizonyítják, hogy nincs, keresték keresve; Akkor valamicskét engedve johádzott, Rokonit jobb szemmel tekinteni látszott.
120
Ezeket rangjokhoz rendeli hogy illőn Étellel-itallal meguralják kellőn, Lakják a kolostor egyik üres szárnyát, Tiszteletül őrök folyosóit járják; Jakabnak ajándék, s útra gyalog kólya A népnek adassék háromnapi zsoldja, S fegyvereket, zászlót kapunál lerakván, Fegyveri közt nyisson útcát nekik István.
121
Így ezek áldással kivonultak szépen: De félelem és-vés az urak szívében: Mint a kalickás vad, ide-oda járnak, Szökni lehetetlen, kegyelmet se várnak. Képzelhetni tehát, hogy’ ütődtek által. Mikor a királytól, sebe gyógyultával, Izenet jött egy nap, hogy öröm-pohárra Rokonit ma-este szívesen elvárja.



817
122
Oszlopos és szellős, írott palotának Kapuján testőrzők elibök nyitának, Belül is kétoldalt állnak vala sorral, Összevegyülvén sok füstfogta szoborral. Elül mene Károly, - arca nagyon sápadt, Látva körül e sok eleven kőlábat; Ismeri a termet: hiszen ott dőzsöltek Endrével, kit azon éjjel meg is öltek.
123
De megéledt aztán róka merészsége: Magyar urak jöttek főhajtva elébe, Kik ott a királyra várnak vala többen, S rokonit uroknak fogadák legszebben. Lajos akará igy; - most maga belépe, Mosolyogva jött, de homloka’ környéke - Mint nap ha alásüt fekete fellegnek Látszott e mosolytól annál sötétebbnek.
124
Lajos az asztalfőn, - oldalt s vele szemben A királyi vérség ült le szabott rendben; Hátrább e kicsinynél, s lentebb egy arasszal Magyar uraknak volt terítve nagy asztal: Ott Laczfi elől, s a püspök a zágrábi, Giléti, Bebek, Kont, Kanizsai, Bánfi, Szécsi, Druget s mások ülnek vala többen, Amint öregebbek rangban vagy időben.
125
Nem tiszte a lantnak olyatén szolgálat, Hogy megénekeljen minden egyes tálat: Tudnivaló, hogy volt sok is ottan, jó is, Drága nemes bortól megeredt a szó is. Kelyh az urak előtt csak arany, ezüst áll, Hanem a királyé velencei kristály, Hátra nyujtván, abba masszai bort töltet, Rémséges a jókedv, mit arca eröltet.
126
„Herceg uram!” - fordult szembe Durazzónak „Állj mostan elébe hamar e szép szónak: Piroslik ez a bor, mint az öcsém vére: Így csapom a földhöz e nap örömére!” Elképed a vendég, magyar, olasz egyre,



818
Haja Durazzónak mered és áll hegyre, Makog is, de torkán szava görcsbe fúlad; Mire Lajosból így tör ki az indúlat:
127
„Gaz herceg! ez óra halálod órája. Te valál az első - emlékszel-e rája? Ki a pápa szivét Endre ellen birtad Ím leveled róla: tagadd, ha nem irtad! Azután, hogy öcsénk - nem királyi székhez Juta cinkosidtól gyalázatos véghez: Nem te valál aki, vádolva Johannát, Sietél, hogy bosszunk’ ellene lovalnád?
128
„Hűséget ajánlál írott leveledben, Míg azt, ki miénk volt végső rendeletben, Mária hercegnét elrabolád tőlünk: Azt hitted, ez a seb beheged, míg élünk? Majd nyomozást kezdél - farkas a juhok közt Hogy előlünk eltégy minden tanut, eszközt, Mi által a bűnnek megleljük a szálát, Igazán büntessük jó Endre halálát.
129
„S hogy bejövénk haddal: avagy Akvilánál Nem te valál, haddal ki elibünk állál? Ki, magad tettetvén ide-oda hűnek, Akarád gyümölcsét szedni ama bűnnek? Leszakad e gyümölcs, ma szakad le: érett...” Károly szemet égre fordíta fehéret, S bizonyítá esdő eskü-bizonysággal, Hogy iránta nem volt szíve hamissággal.
130
Eleve hogy Endrét gyülölte a pápa; Vétett-e, hogy haddal béhivta jogába? Máriával, úgymond, bátran kele össze, Miután Lajosnak más lön eljegyezve; Színre Johannáért harcolnia kellett, De hadát szétküldé már Akvila mellett: „Bízom a Jézusban - vére nekem zálog, Hogy nálad kegyelmet, irgalmat találok.”



819
131
„Igen, eloszlattad Akvilánál serged” Veti Lajos vissza „miután szétvertek; S szaladtál, hogy üszköt szórj ellenem ujra, Hogy lángba borúljon lábam előtt Púlya. Közelébb, hogy tőrbe csalnak, megizented: Ki veté azt a tőrt? nem a te bérenced?... De veled én hosszan mit feleselgetek: Biráid előtt állsz: urak, itéljetek!”
132
E szóra, legények lekapák az asztal Tetejét, amint volt terítve damaszttal: Fekete alatta marad a felsőnek Feszületet arra s egy kaponyát tőnek. Térdre az olasz húll, kiki széke mellett, Magyar uraknál is szűkül a lehellet, Csak néztek az egymás halavány arcára De szavazni kellett, életre-halálra.
133
Életre ki merne?... kezdé az utolsó: Jön feljebb és feljebb az az egy komor szó, Mint a haldoklónak elébb lábába áll, Ugy csúsz mindfeljebb a komor, hideg halál. Mikor a szavazás kerül utoljára Laczfi Apor István erdélyi vajdára, Felálla nyugodtan, erősen, mint szikla, Szava mérsékelt, de szemiben egy szikra:
134
„Felséges uram” - mond - „a győző jogával Kénye szerint bánhat a király, foglyával: Hanem ez itélet a törvényben semmi, Bíró e dologban csak az önkény, nem mi. Lakomára jöttünk: minek e feszűlet? Magyar olasz ellen törvényt nem is űlhet; De, ha úgy akarja, teheti Felséged; Esedezünk mégis bocsánata végett.”
135
„Ugy-é, vajda uram?...” komoran Lajos szól „Most értem a dolgot, értem nagyon is jól: Meghagyom, e cinkost rögtön kivezessed, S magadé ha kedves, fejét leüttessed!” Laczfi a zokszóval indúla előre,



820
Vezeté Durazzót a király testőre, Megragadá Vesszős Fülöp az ajtónál Most, a merész élet nem egyéb vértónál.
136
Vajda jelentéssel mire visszatére, Meghallá, hogy már Kont a had fő vezére,120 Amiért kimondta „vakmerően a szót, S pártolta előbb is, bújtatta Durazzót.” Lajos ezt megtiltá, hogy el ne temessék, Ablakon a kertbe oda alávessék, Hol temetetlen várt késő kegyelemre, Mint utcai koldus, öccse, szegény Endre.
Tizenkettedik ének
,Ifjúságabeli több sok dolgairól Én mostan nem szólok semmit az többirül.’
Ilosvai
1
Meglakolt Durazzó, meg is érdemelte; De sötét s kietlen Lajos király lelke, Mintha most ocsúdnék buta, nehéz borbul, Oly érzés maradt fenn a bosszu-mámorbul. Küszködik Károlylyal, - sujt reá száz vádat: Hanem egy hang - egy hang mellette is támad; Nem tudja, ez érzést ki hogyan törölné: Ha feltámaszthatná?... ha újra megölné?...
2
Igazolja tettét, okra okot halmoz: Egy fuvallat! összedől e kártyahalmaz, Hogy veséig borzad a hűs fuvalomtul; De újra, meg újra építi azontúl. Igy reggelig ágyban szemét le se’ hunyta, Akkor fölkelt, hogy majd enyhíti a munka, S asztalához ült, hol (mi nála szokatlan) Nagy halom levél gyült össze felbontatlan.
120 Quod factum (István letevése) multis dicpliculit et ipsum Stephanum voivodam exacerbavit. Chron. Bud. A. J.



821
3
Figyelmét az ország vaskos irományi Közt magára vonta kettő, csak parányi, Fekete pecséttel van mindegyik zárva, Nem hagyná az ilyet senki utoljára. Lajosnak az elsőn a címer, a zsineg (Rajta vörös, arany és fekete szinek), Mely keresztül fogja, megmondá előre, Hogy szomorúság itt vár reá, mint vőre.
4
Ugy is lőn: keserves szivből Károly irja, Hogy szerette lyányát elszerette sirja, És mivelhogy más nincs, nincs az ő Margitja A kötött szerződést a sors szétszakítja. Keserű mosollyal vont Lajos rá vállat. S fölmetszé a másik, a fekete szálat, De vajh-hogy elámult, amidőn olvasta Elébb is az alján: „Rozgonyi Piroska”.
5
Majd, hogy végig futott szeme a levélen. Az apáca sorsa megillette mélyen: Ez a vidor élet!... mikor elgondolta, Érte nemcsak Toldit - magát is okolta. Mikor ott meglátta először, a kútnál Oh ember! ha mindent így, előre tudnál: Bizony a király sem játszott volna tűzzel, Főbenjáró kockát egy falusi szűzzel.
6
Meghatá bár, amint Toldi pártját fogja, Toldi ellen most még jobban gyúlt haragja. S bár személyes hála szól Piroska mellett: E percben nem adna Miklósnak kegyelmet. „Igen! viadal volt, nem gyilkosság, tette: Én tudom, miért vítt: rákényszerítette, Trónomig üldözte, - már, akárhogy mossák: Egy sincs a világon, ha ez nem gyilkosság!
7
„De legyen bajvívás, (mentsük kegyelemből,) S nem vad bosszuállás gyilkos szerelemből...” Lajos itt megdöbbent: felkele, járkála, S parancsolta lovát, a szokott sétára. Toldi György fiát künn látja meg véletlen,



822
Odainté, s egy szót vete néki sebten: „Mondjad a bátyádnak: nincs már ellenemre, Ha jelenti magát nálam kegyelemre.”
8
Szólt, s tovább iramlék csettentve lovának. Anikó csak bámult: mondja? ő? bátyjának?... Hol van az? - Ő tudja? vagy a király tudja? Vagy csak füle csengett? képzeli? álmodja? Meggyőződött róla, hogy igaz, nem álom: „Vagy tudom - azt hiszi - vagy, hogy feltalálom Rejtekét Miklósnak: s ím maga felszólít Megvinni kegyelme első hírmondóit.
9
„Kegyelmes szavait hogy’ adom tudtára? Sietek anyjának megírni Budára Nem! magam viszem meg, ha szerit találom, Úgy is ide Miklóst már hiába várom.” S kezde hallgatózni, táboron mit hallhat? Tudakolni haza induló alkalmat, Ha menne valamely csapat, vagy követség, Hogy Bencével azt ők biztosan kövessék.
10
Megtudá, hogy másnap, ebéd tájon reggel, Indul egy kíséret fogoly hercegekkel, Vizsegrádra vívén tisztességes rabnak; Szívesen mennek, hogy életben maradnak. Velök útra kelni engedelmet kére, Megadá Kont Miklós, a had fővezére, S Anikó, örömmel a sátrába menvén, Szól Bencének, ki ott hűsöl vala renyhén:
11
„Láss, Bence, utána hamar a két lónak; Buda felé útra eredünk már holnap.” - „Háj! be jó lesz: így majd haza jutunk télre.” Kacag a leány s mond: „mit beszélsz te félre? Hiszen a tél elmúlt, tavasz fele járunk, Tudom, a gólya is hazajött már nálunk.” - „Ugyan!... hisz’ szinét se’ láttam hónak, szánnak, A tele is kófic ennek a taljánnak!”



823
12
Monda, és egyenkint tagjait fölszedte; Legelőn a két ló: menni kell érette, Oda, hol a tábor lovai legelnek, Locsogó zöld rétben, Lányi folyó mellett. Meglelte, kifogta a magokét könnyen, De megakadt szeme a lovak közt eggyen, Szólt is neki: „Pejkó!” - az fülelt a hangra: - „Nem hagyom a gazdám jószágát bitangra!”
13
„Valaki ellopta... vagy, akárhogy’ történt, Szent, hogy ez a Pejkó, s nem jött ide önként: Haza lopom én meg.” S közelít vigyázva, Mint zabos tarisznyát, a süvegét rázva: „Pejkó! ne ne Pejkó!” Oly kezes az állat, Hagya néki csípőt, veregetni vállat, (Mert hányszor itatta, meg vakarta régen!) Fel is űlt, a kettőt fogva vezetéken.
14
De mihelyt a szőrén ülepedve fenn lett, Nosza, futni Pejkó, fel a folyam mellett! Karját a vezeték-pányva majd kirántá, „Pejkó te, nem arra!” fékezve kiáltá. Leugrani nem mer, nyaka szegnék mindjárt; Csak röhögi a ló szegény Bence kínját, Neveti magában tátos ravasz ésszel, Hogy félve sörényét markolja két kézzel.
15
Értek vala kunyhót, amely egy kúp nádhoz Benne meg egy ember, hasonló baráthoz; Két lábon a Pejkó ott egyenest szökkent S leteremté Bencét földre, csak úgy nyekkent. „Mi dolog ez, Pejkó? ilyet sose’ szoktál: El akartak lopni? és te tolvajt fogtál?” Dörgi erős hangon a barát, - s hogy lássa: Képpel az ott fekvőt gördíti rugása.
16
Bence tápászkodva nagyot ühmget erre, Dűlyeszti szemét az idegen emberre: „Megleltem a gazdám paripáját, hangját” - Mormog cihelődve - „de maga hol van hát?” „Bence, az én volnék; hanem aztán hallgass!



824
Mert lesz ugatás, hogy kert alatt a farkas; Ki vagyok, mi vagyok, azt senki ne tudja. Csak te, ha már itt vagy, meg ez a rőt csuklya.
17
„De te, te hol jársz itt?” - Bence fölös szóval Elkezdi, miért jött, hogy’ jött Anikóval: - „Ne zavard egymásba, kit elül, kit hátul! Hívd ide, ha itt van: megtudom magátul.” Bence nem is lőn rest ravaszul tudatni: Igért Anikónak „valamit” mutatni Lenn a folyó partján, hogy a lelke nevet No csak űljön lóra (hazavitte menet).
18
Anikót az ujság hidege is lelte, Eszébe is jut egy - az ifju levente, Ki megszabadítá minap a veszélyből, Kit azóta sem tud kiverni eszéből. Hátha csak azzal függ valamikép össze!... Felpattana gyorsan: „Bence, tehát jöszte!” S mire az esthajnal nekisápadt volna, Rá is akadának a hegyes kunyhóra.
19
„Hm!” csóválta fejét Toldi az ajtónál: „Lánchordta leánya, helyre-legény volnál! De ne bámulj hát rám, jer, ölelj meg szépen Vagy letegyem ezt a mondvacsinált képem?” Hogy levevé a szőrt, mely rőt vala, borzas: Pattant Anikó rá, mint mágnesre a vas, Kulcsolta nyakára kezeit keresztbe, Édes bátya-urát csók-árba feresztve.
20
Aztán vége se lett, hossza se’ a szónak, Toldi merész útján bámúl Anikónak, Hogy harcba is indult, most hallja csudára Hanem épen megjött kobzos a tanyára. Ráismert Anikó, el is pirult mélyen; „Nem idegen” - Miklós biztatja, ne féljen, Neki hű bajtársa, olyan hű, hogy ritka: Közös a kettőjük minden java, titka.



825
21
Feddő szemet a lyány vete az ifjúra: „Nem, nem! az a titok nincsen elárulva, Ugy-e lovag?” - Toldi „mi az? mi az?” kérdi, „Uccsegen, e kettő egymás dolgát érti!” Kobzos Anikótul engedelmet nyervén, Az odatapadt szó megeredt a nyelvén: Toldinak elmondá a húga kalandját, Azzal félrevonult, igazítni lantját.
22
Arra határozták: Anikó ott háljon, Bence meg a kobzos más tanyát csináljon, Toldi Anikóval tartsa meg a régit, Hol nem hamar érnék a beszédnek végit, De kivül megjajdul Szeredai kobza, Epedő szerelmét a hang ide hozza, Hogy magát is Toldit meghatá a nóta: „Nem fájt így ez a seb - nem tudom mióta!”
23
Ezek így tanyáztak. - A sereg azonban Tesped Averszánál henye unalomban, Sok témonda beszéd, sok szófia támad; Rosz jelek és hírek adván neki lábat. Elosztani sergét falu-, városszerte, Sűrü halálhirtől a király nem merte, Csak tartja rakáson, tábori életben, Ott a kolostornál, messze kerűletben.
24
Hallja sötét hírét a nép e halálnak, Minden egyéb kórban „feketét” találnak; S kinek eddig nem volt hazamenő vágya, Rögtön eszébe jut az otthoni ágya: Halni ha már meg kell, ott akar ő halni, Pedig a halált csak meg szeretné csalni, Nem hiszi, hogy e rém mindenhova kerget Akar egyes embert, akar egész serget.
25
Most a hegy is, amely fekszik alant, délre, Rettenetes hajnalt derit minden éjre, Vérláng-sugarakban szökőkutat játszik, Négy mérföldnyire az - táboron is látszik. Megbőszül az állat, meg az ember ettől,



826
Hullámzik a föld is alanti tüzektől, Repedez itt és ott, s rotyogással égő Gyomrából pokoli bűzt lehel a kénkő.
26
Rengés az öreg föld tetemeit rázza, Hamari közökben meg-megújul láza, Nem biztos a láb, hogy rajta egyet lépjen, Mint mikor a gyermek „hajlókázik” jégen. Udvara kél napnak, szivárványa holdnak, Veszedelmes párák, csunya felhők lógnak; Senki a táborban lefeküdni nem mer, Éji tüzek mellett agg - s bomlik az ember.
27
„Hajrá! ma vigadjunk, ma legyen egy jó nap: Ki tudja, ha élünk s vigadunk-e holnap! Itt a világ vége: nosza, vegyük hasznát Mielőtt ránk omlik, vagy cserél új gazdát!” S foly széltire immár lakozás éjente, Bomladoz a tábor régi szoros rende, A vezér büntet, de foganatja kétes, Mikor ily nagy vádlott: „Mindenki”, a vétkes.
28
Elmult három napja, ma negyedik este, Hogy kidobva fekszik a Durazzó teste: De király szemére még nem szállt le álom, Csupa vívódásban telt éjjele három. Ma korán elnyomta nagy tompa levertség, Kezdé is az álom újítani testét, De nem üdül könnyen az elkínzott elme, Kínjait álarcban hozza ismételve.
29
Lajos előálmot valamicskét alván, Kép álla eléje, dísztelen és halvány, - Milyennek utolszor látta vala Károlyt Nyaka mély sebjéből ontva piros sávolyt; És szóla, sohajtván nehezet és hosszút: „Király! a halálban sem szünik-e bosszúd? Mire tartod még azt a nyomorult testet? Útra szegény lelkét miért nem ereszted?



827
30
„Johanna boszúját; most te be nem végzed: Négy férjnek szánta őt az isteni végzet, (Mert igaz a jóslat), ezek: A. L. I. O.
András (azaz Endre), Lajos, Iakab, Otto.121 Durazzó lesz az is, rokonom közeli, Testvérem fia, vőm, s nevemet viseli, Ki elfogja Ottót véres, erős harcon, S kitől büntetését elveszi az asszony.”
31
Igy szólt, - de Lajosnak, hogy veje miatt a Lyánya baja meggyűl, Károly elhallgatta: Hogy Mária ellen koronáért lázad. S vére bemocskolja a királyi házat. Felriadt Lajos, de a kép nem enyészett, Ímette is rá még jó darabig nézett, Felugrik az ágyból, nincs több nyugovása, Ablakhoz először mene, hogy ne lássa;
32
Majd, a sereg elszórt tüzei láttára, Nyakbavetőt, olcsót, teríte magára, Lehaladt a lépcsőn, ki is a mezőre, Közrendű vitéznek nézte saját őre: Ottan egyik tűztől a másikhoz átcsap Árnyékban, hol az éj összebuvik s bátrabb. Itallal is olykor, tegezve, kinálják, Senki nem ösmervén magyarok királyát.
33
Több helyt csak ivásba’ mennek elő, dalba’, Rúgják is a port, - meg a „feketét” falba; Másutt komolyabb már, hevesebb is a szó, Belékerül a had, a király, Durazzó; Nem, mintha valaki védné az utóbbít, Hanem a boros nyelv gáncsol, okol, tódít; De kivált a Laczfi, az erdelyi részen Hangzik a szabad száj zúgása merészen.
121 Maritabitur A. L. I. O. (alio). E baljóslatot ki használja fel, ha nem a népköltő? A. J.



828
34
Lajos ott egy tűznél álla tovább, mert e Zúgolódók közt a kobzost megismerte, „Ez is, a hálátlan!” - gondolta, és várá, Ha vajon ennek is lesz panasza már rá. De a kobzos nem szólt, csak csendesen űle; Annál teletorkúbb vita foly körűle: Laczfira mit tudhat a király, mi vétket, Hogy levevé róla a fővezérséget?
35
„Megalázta király (mond az egyik) hősét, Hogy övé maradjon az egész dicsőség.” - „De biz’ ezért bosszús, (másik ezen múlat) Haddal neki mért nem foga el egy nyúlat.” - „Kár is a vezérnek lenni olyan hűnek, Hol az érdem fordul vissza reá bűnnek -” Riad egy s elmondja a „királyfogókat”. Lajos ma először hall ilyen zokszókat.
36
„Vártuk, a magyarnak most jön fel a napja: Hát csak olasz ez is, mint épen az apja!” S felkerül az eset, a Feliciáné, S a lófarkon hurcolt ártatlan leányé. Kobzos is rápendít egy szomorú dalra: „Királyasszony kertje kivirult hajnalra -” Ide írom, ámbár régi, kopott nóta, Tudja fiatal, vén, húsz esztendő óta.
Zács Klára nótája
1
Királyasszony kertje Kivirult hajnalra; Fehér rózsa, piros rózsa... Szőke leány, barna.
2
„Királyasszony, néném! Az egekre kérném: Azt a rózsát, piros rózsát Hajh, beh szeretném én!



829
3
„Beteg vagyok érte, Szívdobogást érzek: Ha meghalok, egy virágnak A halottja lészek!”
4
„Jaj, öcsém, Kázmér! Azt nem adom százér’ Menj! haragszom... nem szégyelled?... Félek, bizony gyász ér.
5
„Sietős az útam Reggeli templomra; Ha beteg vagy, hát fekügy’ le Bársony pamlagomra.”
6
Megyen a királyné, Megyen a templomba, Szép virágok, deli szűzek Mind követik nyomba.
7
Könyörögne, - nem tud, Nem tud imádkozni: Olvasóját honn feledé: Ki megyen elhozni?
8
„Eredj, fiam, Klára! Hamar, édes lyányom! Megtalálod a térdeplőn, Ha nem a diványon.”
9
Keresi a Klára, Még sem akad rája: Királyasszony a templomban Oly nehezen várja.
10
Keresi a Klára, Teljes egy órája: Királyasszony a templomban De hiába várja!



830
11
Vissza se megy többé Deli szűzek közé: Inkább menne temetőbe, A halottak közzé.
12
Inkább temetőbe, A fekete földbe, Mint ama nagy palotába, Ősz atyja elébe!
13
„Haj, lányom, lányom! Mi bajodat látom? Jöszte, borulj az ölemre, Mondd el, édes lyányom.”
14
„Jaj, atyám! nem, nem... Jaj, hova kell lennem!... Hadd ölelem lábad porát Taposs agyon engem!”
15
Harangoznak délre, Udvari ebédre: Akkor mene Felicián A király elébe:
16
A király elébe, De nem az ebédre: Rettenetes bosszuálló Kardja volt kezébe’.
17
„Életed a lyányért, Erzsébet királyné!” Jó szerencse, hogy megváltja Gyönge négy ujjáért.
18
„Gyermekemért, gyermek! Lajos, Endre halj meg!” Jó szerencse, hogy Gyulafi Rohan a fegyvernek.



831
19
„Hamar a gazembert... Fiaim... Cselényi!...” Ott levágák Feliciánt A király cselédi.
20
„Véres az ujjad, Nem vérzik hiába: Mit kivánsz most, királyi nőm! Fájdalom díjába?”
21
„Mutató ujjamért Szép hajadon lányát; Nagy ujjamér’ legény fia Borzasztó halálát:
22
„A más kettőér’ Veje, lánya végét: Piros vérem hullásáér’ Minden nemzetségét! -”
23
Rossz időket élünk, Rossz csillagok járnak, Isten ója nagy csapástul Mi magyar hazánkat.
37
„Rossz időket élünk, rossz csillagok járnak -” Harsog bele hangja valamennyi szájnak, Azután: „Megvirrad... kezdik ama régit; De Lajos ennek már nem várja be végit; Hazatér bosszúsan, adja ki parancsba: Hogy térdig a kobzost verjék neki vasba, Régi baráttömlöc fenekére vessék, Úgy sérti ez anyján megujúlt kisebbség.
38
Reggel imádkozni mene harangszóra Oda, hol misét mond saját gyóntatója, Minorita János, kicsi kápolnában, S buzgón neki meggyónt, sekrestye zugában: „Rettenetes álom bűnt vallani késztet: Gyanakodás, bosszú, netalán fertőztet,



832
Tán lelkem a vértől sem egészen tiszta, Melynek csöppjeit a föld odalenn issza.”
39
De leirnom, mit gyónt, nem volna erányos. Megbocsátá bűnét - ha mi bűn volt - János, Sebeit megmosta, beköté balzsammal: Ama fogyhatatlan égi irgalommal. Könnyebbedve Lajos tért haza, s nyugodtan; Követ, és az a hír fogadá már ottan, Hogy Durazzó herceg özvegye, Mária, Bebocsátást kér, s a tábor előtt várja.
40
Megrezzent, de hamar össze magát szedte, S izené, hogy jöjjön; külde is érette Nagy főembereket, püspököt és Kontot És kit az udvarnál szeme megpillantott. S jöve már sok hintón, jöve a tornácban Hosszu sor asszonnyal, földönuszó gyászban; Sűrű fátyol alól kiragyog gyémántja, Jobban az, mi nemcsak a szemeket bántja.
41
Mintha nem is kérni - hódítani jönne: Járása, megállta, szeme hulló gyöngye, A fájdalom, a bú, a harag is nála Mind hatalom, melytől növekedik bája. Tudja, mi történt, de mintha fogoly volna Kéri megölt férjét, mintegy számot róla, Kéri szabadságát, s teszi, hogy vár, remél: „Mária!” mond Lajos - „hiszen férjed nem él”.
42
Szédülve hanyatlék asszonyi ölébe; Majd dühösen ugrott Lajosnak elébe, Nevezé tigrisnek s minden fenevadnak, Átkaitól még az egek is borzadnak, Most nagy zokogással könnyre fakad ismét. Kéri legalább a férje halott testét; Mostani fájdalom és régi szerelem Hangján veti szemre: „mért tetted ezt velem?”



833
43
„Mért tetted ezt velem?”... Lajos is így váltja: „Mária, küldd kissé asszonyidat hátra. Hűséged igaznak, bizonyosnak véltem...” - „Szabadságot adál: én csak avval éltem.” - „Mária, Mária ezt mondani, nékem. Gyermekre valál te? te valál féltékeny? Te riadtál vissza egy puszta kalandtól? Kit meg is üzentem Lökös Bertalantól.
44
„Ne tagadd, hogy tudtad, - követem meghozta Micsoda játék volt az a merész kocka, Minőt fejedelmek gyakor ízben vetnek, Vele az országnak ha mit elérhetnek. Azután?... a frígy is visszára bomolhat, Vagy a lány sem tetszik... vagy elébb meghalhat. Mint ez esetben is hamar értünk ollyast: Kell hogy bizonyítsam? itt a levél, olvasd.”
45
Szólt, császár levelét feltartva elébe. Lobbot vete rögtön Mária bús képe; Lajos pedig ismét: „Oh, mire juttattál! Egy nyarat, egy őszt csak!... de te nem várhattál. Most az a csábító lőn örökös gátunk, Boldogságom előtt sebes örvény tátong: Mindent a boldogság töröl - az egy vért nem!”... Fátyolt emel a nő, s azt leheli: „mért nem?”
46
Tántorodást érze Lajos e kis szóra, A szép, közel arca, szembe mosolygóra, Tán csókra is ajka látszik vala késznek: De kivillan fénye, homlokán, az észnek, Vissza parancsolja ifju tüzes vérét, Megösmeri a nőt... Johanna testvérét:
„Ne felejtsd, hogy férjed tetemiért esdel: Ott fekszik a kertben: Mária, temesd el!”
47
Így utalá vissza egykori szentképét. Azt hitte, szivéből kidobá most végkép: De boldogan is majd visszaver az rája: Mária lesz első születendő lyánya. Megadatá oztán férjét Máriának,



834
Teve tisztességet, mint királyfiának, Zászlós hadi pompa Nápolyig kisérte, Táborán misét is szolgáltata érte.
48
Ettőlfogva nyugodt, fejedelmi kézzel Fogja meg a gyeplőt, s egy percre se’ vész el. Hogy az új országot jó rendibe’ hagyja, Hogy hazatérhessen seregének nagyja. Örült is e hírnek hada-szerte minden, A zúgolódásnak ina-szakadt menten, Már a haláltól sem remeg úgy, remélve, Hogy ő lesz az egyik, ki haza jut élve.
49
Kedvét a magyarnak már az is éleszti, Hogy Lajos fejenkint tudakolni kezdi: Ki, mi jeles dolgot vitt véghez a hadban: Nagy könyvbe hogy írja, kilenc deák ott van. Nem marad el érdem, akárki fiáé, De tetézi mindet az Apor Istváné, Kire Lajos nem hall egyebet a jónál, S gondolja: „te ehhez háladatlan volnál?”
50
Vonata fel sátort messzelátó dombra Szépet, nagyot oztán, - mit akar, nem mondta, Csak, hogy egész hada másnap ebéd tájon Körül a domb mellett négyszögbe felálljon. De mi meg amellett Toldit se’ felejtsük, Süveges kunyhóját még ma útba ejtsük: Mi dolog, tábornál hogy nem látja senki? Kegyelemre magát hogy még se’ jelenti?
51
Igaz, hogy Anikó első örömében Feledé, sok szó közt, amit akart épen: De másnap-olyankor csakugyan megmondta; Mire Toldi vállát keserűen vonta: „Jól tudom, ő király, én pedig egy féreg: De kérni kegyelmet tőle sosem kérek.” Beszélhet Anikó! nincs több szava rája, Csak az álla duzzad, s alul a tokája.



835
52
Mikor aztán Bence hazajött rossz hírrel, Hogy láncon a kobzos, beszélt is az őrrel: Toldi meg is rettent, dühös is lett szörnyen; Elszánta magát, hogy szabadítni menjen. S táboron át, éjjel, magokat kivágva, Bujdossank ismét a messze világba, Anikó Bencével úgy is haza térve, Hírt vihet anyjának, látta fiát, élve.
53
De húga örökké - ne tegye azt - kéri: Kettejök’ ily merszen ki tudja mi éri! Hátha kegyelméből részt vehet a pajtás? Ő érte az anyja meghal, azért meg - más! Toldi nem állt még rá, de pörölt már szóban, S vala is, úgy tetszett, nagy gondolkozóban Mikor, úgy estenden, jöve kunyhójához A király lovásza, Besenyei János.
54
„Toldi vitéz! vesd le szőrcsuha-foszlányod -” Szólt köszönés nélkül - „ezt küldi királyod, S hagyja neked: holnap légy ott jelen ebben, Hol serege gyűl majd, négyszög-kerületben.” De amíg ezt mondá, azalatt szolgája Leszedte lováról; ami vala nála: Új sisakot, páncélt, ragyogóat, ékest, S egész lovag-öltőt mást is, ahozképest.
55
Toldinak ez mostan úgy jöve, mint álom, Nevetett és így szólt: „nosza, felpróbálom!” Bevivé s magára szedte a kunyhóban, Hanem egy nincsen: kard; tudja miért: „jól van!” Hétrét a nyakába veti karikását, Köti rá, mint kardot, busa fegyvertársát Fejjel alá csüngvén, - s azt mondja, kilépve: „Elmegyek, így állok a király elébe.”
56
S bizony, fura ésszel meg is tette volna, - Ma legalább nem hajt semmi okos szóra: De mikor a hadhoz közeledett másnap, Nem mert nekimenni egy nagy kacagásnak, Hanem ostort, bunkót leszed a kápára,



836
Odavegyült oztán s hallgata, szót várva: Körbe fogák mindjár’ testőrző baráti: Csupa kérdés: „hogy vagy?” és felelet: „hát ti?”
57
„Tudtuk mi, ki vagy te, régen megösmertünk: De király mérges volt, szólani nem mertünk Folytak volna tovább efféle beszédek; De más fele fordul arc, figyelem, érdek: Ropogó éljen-ből közeledék útca, Mint mikor égzengés nagy szekerét húzza. Királynak, ahol jő, hirdeti az útját, Előtte a hirnök emel országbotját:
58
Vele urak jőnek: papok, a vezérség, Hátul a ma épen fenszolgáló őrség; Csak Laczfi, a vajda, nincs ott az urakkal, Csapata élén vár, behamvadt haraggal. Most a király felment, magas trónra űle, Mind állva maradtak az urak körűle, Kürtszóval a hirnök sátor előtt jelt ád S hangosan kiáltja Laczfi-Apor vajdát.
59
Jöve az, s vontatva sátor alá lépe, De király a trónrul leszálla elébe, Fogadá hős fiát, elején sátornak, Atyja-koronázó híres nagy Apornak. István, tüzes arccal, megindula mélyen, De körül, bent és künt, ráharsog az éljen; Mikor elhallgat, szólt meleg bizalommal A király, úgy bánván vele, mint rokonnal:
60
„Bátya! heves voltam, most kezedet kérem: Te légy ezután is - s ne különb vezérem; Vagy királyul hagylak, ha maradsz, képemben, Hogy ez új országot vegyed és tartsd rendben. Tudom a hűséged, de meg is hálálom; Egyelőre, amíg jobb szerét találom, Tiéd legyen otthon - ha levelet osztok Két szép uradalom: Csáktornya és Osztrog.”



837
61
Laczfi fejét hajtva hódola fél térden; Kötelesség volt csak, azt mondja, nem érdem; Köszöni új tisztét, a helytartóságot: De nagyon áhitja szép Erdelyországot. „No tehát az öcséd maradjon, az Endre, Hogy ezáltal is dísz háruljon nevedre -” Szólt, s elereszté az örvendő urakhoz, Maga Kont, jobb karján, vezeté azokhoz.
62
Kürtszóra hogy ismét várakozás leve, Hangzott s visszahangzott Toldi Miklós neve. Vissza ezer szájból (tizedét se’ mondva), S hogy elibe térdelt, a király ezt mondta: „Vétkeztél, fiú, de lakolál is hétszer, Uradat veszélyből kisegítéd kétszer: Most ez övet, kardot, jer! az oldaladra, Többször el ne veszítsd, úgy vigyázz magadra!”
63
S drága övet, kardot neki általnyújta, Ami azt jelenté, hogy már lovag újra, Illeti, mint régen, udvari tisztesség; Testőrzőinek int, hogy helyre vezessék. Azután szemlélni a seregét fogta, Csapatonkint, főnkint, ahogy másszor szokta; Jó-délig e munka a királyt megtartá; Hazamenet Toldit újra megpillantá.
64
Intett neki fejjel, hogy haza kövesse, Toldi örült, mert már szerit-módját leste, Hogy’ jutna királlyal valamiképp szembe, Őérte ha venné kobzost kegyelembe. Odabenn hát mindjár’ könyörge alásson: Egy hű társa van itt, hallja, nehéz láncon, Kivel együtt történt minden bujdosása, Ő felsége hogy a bűnét megbocsássa.’
65
„Igaz!” a király mond - „azt szinte feledtem: Hozasd ide tüstént, s jöjjetek be ketten.” Toldi meg is tére hamar a kobzossal: „Ki vagy te, gaz ember? fizetsz jóért rosszal?” „Nem a bosszu vitt rá, csak ez a mesterség:



838
Orditanom kelle farkasok közt, Felség! Bár nekem e dalban van szomorú részem... Hagyján!... életem’ itt lábaihoz tészem.”
66
Kobzos a királynak ada ilyen választ, Hogy kegyelmet nyerjen, sose’ hitte már azt. De Lajost ingerlé ez a fásult mentség: Nagy bűn lehet itt, vagy nagy szerencsétlenség! Szóla tehát hozzá újra szelidebben: „Ki vagy, ifjú? mondd el rövid feleletben, Bujdosol egy bűnért, nekem azt vallottad: Mi az? add elő most, ha élted id’adtad.”
67
Bizalommal kobzos emelé királyra Szép nagy kék szemeit, könny pereg arcára. S hajtva le, a földig, összecsukó térdét, Onnan alázattal így kezdi beszédét: „Barkócz volt az atyám Felmagyarországon, Barkóc faluban, hol megnyíla világom; Zácsnak egyik húgát birta feleségül, Ezért hala szörnyet - hanem ezt majd végül.
68
„Záccsal együtt atyám, míg Zács vele tartott, Mátyus uram mellett forgat vala kardot; Egy Kolos ellenben, ura szomszéd várnak, Vala híve Károly néhai királynak. Harcban a két kastély állt vala hát mindig. De, hogy atyám megtért - Zácscsal tudniillik Kolos a házunkat bántani nem merte, Régi bosszúságát odahaza nyelte.
69
„Egy este Kolosnak az egész várnépe Tör elé, sok pórral, hídunknak elébe, Felvonatá jókor az atyám, és kérdi: Nyilt harccal a békét hogy mi okon sérti? »Akibe’ Zács-vér nincs, az örüljön, éljen: De kibe’ egy csöpp van, folyjon el kardélen! Kiált Kolos, írást mutogatva messze, Hogy király nevében atyám beeressze.



839
70
„Vete egy pillantást még szép hitvesére Az atyám, és ránk is hét fiutestvérre, Kik közt a legidősb is csak alig serdül, Hogy minekünk veszni kellene fegyvertül. »Nem!« (annyit se’ tud, mint ma született gyermek) Fegyvert szegez, úgymond, ellene fegyvernek; Kürtölteti össze hajduit, cselédjét, A kaput, a kastélyt hogy halálig védjék.
71
„Maga elül, öccse, hat kis fia talpon, S véres viadalra száll a veres alkony: Engem anyám ölbe szorongata sírva, Kis kezem a kardot mert még fel se’ birta. Künt iszonyú sívás, kardrecsegés hallik; Olykor egy-egy tűzfény hozzánk benyilallik; Egyszer atyám öccse berohan, hogy: „Vége!” Hívja anyám’, fusson, engem kap ölébe.
72
„Futott is anyám, de visszafutott, arra; Hol urát meglelte s hat szép fiát, halva. Mi pedig a kerten, nem látva, nem űzve Szaladánk! - emlékszem a szép piros tűzre. Ez régi bünöm; - csak kegyelemért esdem: Büntesse Kolost a bosszuálló Isten! Birtokom elvette, családfám kivágta: Fogja meg a Barkócz név örökös átka!”
73
Sohajtva király szól: „most is ez a régi!... Állj fel!” (de tovább nem magyarázta néki) „Birtokod’ elvette - nem Kolos: a törvény, De kegyelmet adok, vétked letörölvén. Birtokodat már más, jó hiszemű, birja, Ki nevét faludról levelemmel irja: De ne félj! csak hűnek lássalak irántam... Melfi nevet, s címert már is neked szántam.”
74
„Nevet és jószágot majd adok én, Felség!” Beleszóla Miklós, - „csak neki úgy tessék, S Felséged is adja kegyes irományát, Hogy fiuvá tészi Toldi György leányát.” „Micsoda?” mond Lajos: „kit fiusíttatnál?



840
Hisz’ van fia Györgynek, láttam is e hadnál.” „Lyány az, Felséges úr! lyány a kőszülette, S hirem-tudtom nélkül ezt meg is szerette!”
75
„No ha lyány, derék lyány, méltó fiuságra: Megadom.” - Bízá is levelét deákra, S eleresztvén kobzost, visszafogá Toldit: „Ne csak! ez a levél tefelőled szól itt.” Átalveszi Miklós, nem valami bízvást, Hogy: ,tud ő olvasni, de csak öreg írást’. „Olvasd neki, deák!” - Toldi oda görnyedt, Ejte is rá egy-két borsószemü könnyet.
76
Mikor a legvégső soraihoz ére: „Mi az?” - kérdé Lajos - „azt nem vettem észre -” S kivevé az írást a deák kezébül, Kétszer is a négy sort elolvasta végül. „Itt, ahol a szívek...” gondolkozott rajta; Majd böki meg ujjal, mosolyog rá ajka; Látszott, hogy ez ujság neki ujság nagyon: Elereszté Miklóst, hogy maga maradjon.
77
Kimenet azonban szólt még a deáknak: „Írjatok az érsek-, Telegdi Csanádnak: Hirdessen országúl királyi kegyelmet, Valakik bűnhödtek Felicián mellett; Hogy ne legyen többé, mire haza érek, Emiatt elzüllve sehol is egy lélek; Törvényt is az ország olyat javasoljon, Hogy apáért többé gyermek ne lakoljon.”
78
Toldit Anikó már s Bence kivül várta S meghívta magához; jó nagy az ő sátra, Lakjanak ott együtt; - kap ezen a kobzos: „Hahó, öcsém! más is szól még e dologhoz: Van anyám nekem s a lyánynak öreganyja: Idegen vagy köztünk, míg ő nem javallja -” Mond Toldi; - az ifju laposat pillantott, S külön egy sátorban pengeti a lantot.



841
79
Már úgy se’ soká: mert foly a nagy készűlet. De szárnyon egy tábor haza nem repűlhet: A király, lám mondom, szedi,válogatja, Mely részét vigye el, ott melyiket hagyja. Várakban is űl sok széllyel az országon, Váltani azt fel kell ki nemes, jobb-ágon, Rakni be zsoldost, vagy maga katonáját, Ha nemes önkint nem szolgálja királyát.
80
Teszi tehát hírré Laczfi a táborban: Ki akar hűségből maradni Nápolyban? S csuda ez! nincs több szó fekete halálról, Csak a magyar névről, s a derék királyról. „Egy halállal” mondák „tartozunk mindnyájan: Akar itt talál meg, akar otthon várjam!” Fele is, vagy több, a Laczfi-Apor hadnak - A zúgolódók - most versengve maradnak.
81
Kit Lajos is hallván, örvende felettébb, Hogy szereti ujra, mint másszor, ez a nép; De nem fogadá el maradását annak, Kinek otthon nője, gyermekei vannak. Mikor ez mind megvolt, indítá a tábort, Megtaposá egyszer hadaival Nápolyt, Onnan ereszkedvést Róma felé hajta, Nápolyban az Endrét; Endre helyett, hagyta.
82
Hát, mikor odaért Róma közelébe; Két mérföldnyire már jönnek ki elébe: A tribún, ki ismét jutott hatalomra,122 A Tanács, özön nép, s fogadák hódolva. Odabenn harangok, evvivá-k zúgának, Nevezzék őt Nagynak és „Róma urának”, Szállásra vivék egy pompás palotába, Kit úgy is üresen hagyott volt a pápa.
83
Gyászhirt legelébb ott hoza egy követje, Anyja Budáról azt, Erzsébet küldötte:
122 „Tribunus cum Romanis potioribus” mondja krónikánk. Higyjük el neki, s ne tudjuk e percben, hogy Rienzi csak jóval későbben tért vissza Rómába. A. J.



842
Hogy csecsemő Károly nincs már a világon, Temetését várja régi Vizsegrádon. Elbúsulta magát Lajos igen rajta, Mihelyt egyedül volt, nagyokat sohajta: „Így az egész bosszúm véres buborék volt, Elpattana; most már helye - csak egy vérfolt!”
84
Más követi aztán érkezének vissza, Kikre a Johanna elleni pört bízta, Hogy azt Avinyonban újra fölvetessék, Pápával a gyilkost, újra-itéltessék. Ezek azt hozák; hogy pápa feloldotta: ,Meg vala bűvölve, mit csinál, nem tudta, Háromszázezer jó aranyat hát adjon Johanna Lajosnak; - országa maradjon’.
85
S Johanna követi jöttek is valóban, Háromezer aranyt hozva foglalóban: „Se háromszázezer aranya, se három Nem kell: öcsém vérét nem adom el áron!” Szólt a király, és ment Péter-búcsujára, Aranyát négyezret teve ott oltárra; S még aznap üzent is Laczfinak, Endrének: Hozza maradványát utána sergének.
86
De mi Lajos királyt lassan ne kövessük: Gondolat egy szemfény: Budára mi vessük, Hol Toldit az anyja (hírt kapva levélben) Várja szegény, s fél hogy meghal örömében. Hallja, hogy az udvar készül le Segesdig A király elébe, - de nem indul estig, Mert a királynénak árt nappal a hőség: Ha ki reggel indul, egy nap az elsőség.
87
„Hol van az a Segesd?... biz’ utána járok: Nekem is van fiam, kit nehezen várok -” S küldi öreg Bencét tudakolni mindjárt. Bence haza térvén, azt mondja: „asz’ondják: Menni Fehérvárnak, le a Balatonnak; Somogyvár felé kell: nem messze van onnat.” „Fogj hát szaporán be!” ami, nagy csudára; Hamar is megtörtént, úgy kis-ebéd tájra.



843
88
Bence szokott módon hajtana „lebtibe”, De füleit folyvást riadás tölti be: „Hajts, kocsis! nem tiéd sem ostor, sem a ló -” Akarva se’ tud most lenni nagyothalló. Így, mire az udvar, ők is odaértek; Nép is a vidékből összegyült temérdek; És már a toronybul lefelé kiáltják, Hogy az elődandárt közeledni látják.
89
Erre királyné, az udvara-járókkal, Indul ki a gyepre aranyos hintókkal; Maga ült az elsőn s Örzsike mélázva, Feketében, mint már leendő apáca; Ősz érsek utána, mint képe királynak, Azután sok hintó, nincs vége sorának; Falusi szekér is mennyi maradt hátra, Ki fiát, ki férjét, ki rokonát várta.
90
Mikor elnézték az elejét a hadnak, Hát nagy tárogatók, obojok riadnak, Zászlós kopiáktól a levegő tarka: Maga a király lesz már ennek a magva. Sárga lován jött is elül a seregben, Anyja látására szive nagyot rebben; Odaugrat mindjárt, kezeit csókolja, Meg az ajkát, meg a csonka kezét újra.
91
Azután, hogy Örzsét vele megpillantá, Mosolyogva csípte meg az állát, s mondá: „Beh szép vagy ma, te bús rózsája Budának! Mily messze kereslek, s mily közel talállak!” Dícsérve az anyja hozzáteszi: jó is, Amiért eljegyzé már a megváltó is. „De nem addig van a! de nem ám, ha mondom!... Hanem erről többet majd beszélünk otthon.”
92
Majd otthon - vagy elébb, szemmel is, az úton: Mi lett a beszédből, akar itt megsúgom. Megszereté bosznya fejedelem lyányát, Neki ajánlá fel szíve adományát. Hosszu időn boldog leve Örzsikével;



844
Nem is országolt már hirtelen elmével, Hadait sem vitte kalandról kalandra: Amit ésszel győzött, nem ereszté kardra.
93
Hanem a királyt én bocsátom előre. Elég nekem Toldi a hátralevőre, Kit az édes anyja vígyáz vala szörnyen, Szeme is kaprodzott és lábbada könnyben. Annyi ezer nép közt tán észre se’ venné, Toldi is az útját haza bízvást tenné: De alatta Pejkó nyerit egyszer, tombol, Vissza ösmerős hang nyihogott egy hámbol.
94
Arra tekint Miklós, - hogy ugrat is arra, Elhiszi azt bárki az első szavamra; Vele Anikó is, Bence is - a vendég Őrzi csupán hátul, hogy ő idegen még. Ott hamar az egymás nyakába hogy’ estek, Arrul ugyan képet én hiába festek, Se’, hogy szóhoz jutni nem birtak a szótul, Mint szűk edényszájon víz ha igen tódul.
95
Kiörűlvén magát s meg újra, meg újra, Ügyet vete most az idegen ifjúra, S hallva fiától, hogy utitársa, régi; Fogadá szép szóval, kezet ada néki. Bencét is az öreg asszony megölelte, Hogy Anikójának jól gondját viselte; Mond apja kevélyen: „mert én tanítottam, Gyenge vesszőcskémet jóra hajlítottam.”
96
Toldi Anikóval anyjokhoz ülének, Bence meg a kobzos a lovas legények, Úgy mennek Budára mint egy menyegzőre, A vége is az lesz, gyanítom előre; Legalább az úton Miklós meg az anyja Súgva beszélnek, hogy Anikó ne hallja, Nem is ő!... kivált hogy, félútra sem érve, Kobzosnak is jut hely az öreg szekérbe.



845
97
Buda már ott lévén, Toldi anyja nevet: „Kétszer ilyen hosszú volt ez az út menet!” Zengő citerával kinn a kapus várta, De kapuja úgy van, mint este bezárta. „Tedd le, csiriz, azt a cincogó micsodát: Vagy magam szálljak le kapu-nyitni? - No hát! -” Bence a kapusra az öreg így mordul, S nézte, ha nézik-e mikor ő befordul.
98
Így Toldi, elérvén budai otthonját, Szegre akaszthatta bujdosása gondját, Szegre a nagy buzgányt, a paizst, az ostort, Melyeket ő harcban még ezután is hord; Az öreg kámzsát is pihenőbe tette, (Oly durva daróc ez, hogy a moly sem ette): Majd felveszi később negyven-ötven évvel, Ha magát is már holt számba’ feledték el.
99
Anikó meg visszaalakulván nőnek, Most látja a kobzos, kit szeretett ő meg! Ha eddig a báb volt, most a szép pillangó, Ha eddig szerette, most a feje bangó. Meg is kérte rögtön s Toldiné kiadta Gyűrüvel a gyűrü helyét változtatta; Nem irígylé Miklós, de feszűlt a dolmány Maga bús szerelmét ehez elgondolván.
100
S bárha Piroskáról se’ halla; se’ kérde: Mióta Budán van, szíve sajog érte, Hiszen azt se’ tudja, él-e, hal-e vajjon? Bizonyost mégsem kérd, nehogy mástól halljon, Hanem, ajtót húzván a szerelmes párra, Kiosont estenden a Duna partjára, S karját evezőnek négyszer-ötször vetve, Átrugja magát az apáca szigetbe.
101
Ott a kolostornál kémleli, hogy’ lásson Fel is az ablakra, be is a szűk rácson, Ha elébe a sors - ne Piroskát hozná, Csak egy olyan szűzet, ki hasonló hozzá. Mind hiába! - hátra kerül, a kert megé,



846
Fala nem volt, csak mély, öles árok szegé; Odabenn a fák közt Toldi megpillantott Valami keresztet s domborodó hantot.
102
Átlépi az árkot csak kicsi ugrással, Látja, kereszt kettő: az egyik irással, A másikon semmi, csak Jézus betűje: Térdre borult mindjár’ az előtt, a fűre. Mikor olvasóját rendre leolvasta, Ábécé-betűkkel amazon olvasta Hogy: „Ez a gyászos sír a Rozgonyi Pálé: Ide fájt a szíve, jó leánya mellé!”
103
„Piroska!...” zuhant most körül a keresztre Kebléhez szorítva, záporba förösztve, Csókolta, ölelte azt a hideg szirtet, Míg vele a nagyján valamit enyhített; De tovább is egyre zokogott bánatja, Mint mikor a sírást el a gyermek hagyja; Majd szemeit törlé, s a csillagos égre Fölnézve sokáig, így szólala végre:
104
„Tiszta vagy, ott is vagy! hiszem erős hittel, Oda vársz - meggyógyítsz boldog szeretettel; Addig soha e szív asszonyt ne ösmérjen: Fogadom, s megállom, Isten úgy segéljen!” Most kele - négy gödröt vájt neki jó kardja, Két keze markával földjét kikaparta, Felránta tövestül négy fiatal fűzet; Ezek árnyékolják az apáca-szűzet.123
123 (Az eredetiben a 104. szakasz után még ez a versszak következett; Arany a végleges szövegből kihagyta.)
A négy fűz elárvult sarjai tán élnek Ma is, oltalmában fejdelmi személynek, Ki, hogy e szép sziget rászálla idővel, Beszövé nagy multját virányos jövővel, S hagyta, hogy a környék agg fülemiléje Éneke utolját ott elzengicsélje, Azután hallgatva ott várja halálát; De kövessük Toldit és a rege szálát.



847
105
Hogy látta-e mind ezt a kolostor népe, Ki tudja? hisz’ ennek ötszázharminc éve; Lehet az, hogy látták, vagy meg is ösmerték, De megháborítni a nagy hőst nem merték. Amely uton jött volt, azon is ment vissza, Piroska torát már szomorúan issza, Piroska’ torában szerelme utóját, Együtt az Anikó vídám kézfogóját.
106
Nagyfaluba másnap, és le Szalontára, Készűlni Anikó nagy lakodalmára; Új boron azt mindjár’, tudom, meg is űlik, Meghíva reája mind, akiket illik. Toldi felajánlá tág palota-házát, Nyomtatni lehetne abban, úgymond; búzát, Mellette a szalmát felrakni kazalba: Három vármegye is eltáncolhat abba’.
107
Csakugyan, egy napra gyűlt is a vendég, - és Három vármegye lett: Bihar, Arad, Békés; Ennyi csak a hívott; hát még a hivatlan: Ki, ha szépen múlat, teheti bántatlan: Amelyik ellenben részeg, vagy garázda, No! abbul a násznagy a lelket kirázza; Toldi az a násznagy; - de ha békén hagyják, Szótlan az asztalfőn öntözi bánatját.
108
Hitre az új párt kis templomba vezették, Melynek Toldi adá aranyos keresztét; Azután kezdődött lakozás, mulatság, Hogy a menyasszonyt is rendre megugrassák. Majd a párnatáncnak következvén sorja, Legény is, leány is a térdvánkost hordja, Keres egyet: csókért leteszi elébe, Megforgatva kissé, az marad helyébe.
109
Anikó, fehérben mint egy virágos fa, Ott forog, a vánkost feltartja magosra, Lesi csalfa szemmel, kit hivjon? ne hivjon? „Csókra, násznagy uram! ne csak mindig vivjon.” „Mondom én!” mond Toldi - „férfi kell már ennek,



848
Olyan asszony ez, kit jó ha sűrűn vernek -” Csókra magát mégis, táncra is elszánta: Halkan, öregesen, násznagyosan járta.
110
De a múlatságnak már vége szakadjon, Toldi a háznéppel magára maradjon, Hadd rendelje el, hogy ki hajszra, ki csára: Anyja Nagyfaluba, ő maga Budára; Kobzos a várkastélyt Anikóval birja, Nevét maga, míg él, Szalontárul irja, Ha fiok lesz, az már György legyen és Toldi, Anyjának a másik fiat is pótolni.
111
Ami úgy is történt: gyarapodott névvel Háromszáz esztendőn át mindenik évvel, Nem is hagyta Miklóst homályba borulni A Nagyfalusi és Szalontai Toldi.
Szolgálta királyát, - majd a fejedelmet, Kinek én ezt írám tört címere mellett Zárt sisakon s pajzson kézbe’ kivont kardú Nagyfalusi Arany, szalontai hajdú.
112
Egyéb dolgairól hű Toldi Miklósnak Nem érzem magamat énekkel adósnak, Könyvbe’ sem olvastam, nem is tudakoztam; Csak ez egy munkámmal igazán tartoztam. DALIÁS IDŐKről mit még barna hajjal Kezdtem, s félbe’ hagyék küzdve kórral, bajjal. Most mikor agg lettem, hajam is fehérül: Ímhol a bús ének TOLDI SZERELMÉrül.



849
Elbeszélő költemények



850
AZ ELVESZETT ALKOTMÁNY
1845
Oh, thou world! Thou art indeed a melancholy jest.
Byron Werner, Act II. sc. 1.
Első ének
Férfiat énekelek, ki sokat s nagy-messze rikoltott, Sőt tett is valamit (kártyára kivált); ki hogy az volt Aminek énekelem, tudniillik férfi, mutatja Hátramaradt nagy kostöke, karcsú makrapipája, Melynek szűk fenekén némán gyászolja halálát Már élveztelenűl maradott legutóbbi bagója.
És mivel érdemlé, hogy hét tömör éneken által Emlékét az utókor előtt örökítsed, o Múzsa? Nemzeteket gyilkolt? vérben fürödött? vagy erővel Foglalt földeket el, mellyek nem voltak övéi? Vagy népszinmüvet írt, amelly a nemzeti színen Hasra bukott? vagy a tót újságot izélte Pozsonyban? Vagy mi világrázó fontos dolgot hoza létre, Amely hősi nevét unokáinak adja örökbe?
Nem tett ílyeneket; nem hódított soha várost, Víg eposzát Pesten soha meg nem huszonötölték124 Irni didascaliát125 még szépapja sem értett, Bukfencet sem hányt a pesti „theateren” és nem Nyalta le a krétát papucsodról, mennyei Fánni!126 A maradásnak volt ő kortesbajnoka: posvány Volt, folyamok szélén, mely nemcsak hogy maga nem folyt, Nem, hanem a folyamárt is gátlá gyors haladásban, És ez elég érdem, neve hogy felróva maradjon.
Est vala; szép nyárest: beh kár hogy nem jöve költő, (Mert én, alkony után érkezvén, csak tapogattam) Bájaiból élvet szívandó. Balga rüpők nép Csak hétköznapinak nézé, sőt észre se vette. Én sem irom le, mikép csusszant le az ég karimáján
124 Célzás a Kisfaludy-Társaság által kitűzött 25 arany jutalomra, melyet 1846-ban jelen munka nyert, nem sok dicsőséggel. Innen a kétértelmű játék. A. J.
125 Valami Zerffy Gusztáv írogatott akkor e címen ferde aesthetikai dolgokat. A. J.
126 Elszler Fanni, táncosnő. A. J.



851
A felséges nap, mivel ezt már annyi leírta (És a nemes lelkű nap tűrt valamennyi leírást), Hogy tengerbe vizet, megyegyűlésekbe tüzelni Szalmát hordana csak, ki megint e térre vetődnék. Annyit azonban egész bizonyossággal merek én is Mondani, mert Trattner naptára tanúm e dologban, Hogy hét órakor és ötven perckor nyugodott le A ragyogó vándor, s akkor tölté ki robotját, Mellyel szent Norbert részére adós vala, mint ezt Szint’ a naptárból láthatja, ki ért a betűkhöz.
Est vala hát. A kanász kalibája felé terelé már A röfögő tábort, cifra adtázva hol egyik, Hol másik karimás orrút, főleg pedig, ősi Furcsa szokása szerint, az urát tisztelve szitokkal. Jámbor földmüvelők, honi kátyúkban felakadván, Marhabaráti doronggal127 üték a bünös lovat ökröt, Emlegeték Istent, Krisztust, a szenteket olykor: Híva segédekül-é, vagy egyébért, hallgat az írás.
Ott egy öreg jobbágy ballag haza úri dologról, Évei számát s a törvény-tiltotta botokbúl Csak vagy húszat emelve legörnyedt háta gerincén Ő hajdúságának egész napi úri kegyéből. Szemközt pár süheder lovagol s a puszta felé tart, Gondosan elrejtvén, ha fölösleg pányva, kötőfék; S ílynemű ártatlan több eszköz volna kezöknél: Ők, hihető, költők s - andalgani mennek az éjben. Távol egy agg vándor siet a faluvéget elérni; Vállán csizma, butyor; húsz éve tapasztal az istenAdta, keresve falut, várost kikerülve, az útban; Sok honi bort megivott, kenyeret megevett, s jutalomként Megtanulá e szót: keszenem... Légy büszke, Magyarhon!
Hadd ballagjanak ők; nincs semmi közöm velök. Itt jő - Tudniillik, képzeld kegyes olvasnok, hogy ahol jő (Úgy hiszem e nok-ot itt meg fogja bocsátni Nagy Ignác,128 Kényszeritő szükség toldatta ki versemet ezzel) Egy... tudom én mi? - Fején hosszú kalap, összelapúltan, Melynek színvegye még nincs földön utánzva ecsettel; Nagyszerü orra törekszik testét jó-tova hagyni, A szárnyára kapott szél búgván bősenyes öblén; Hosszu nyakán, amint födözetlenül ölti előre, Szint’ egy orr látszik: de nem orr (nem mondok olyasmit, Ami valótlanság), hanem ádámcsutka, barátim. Vállán hétszeresen galléros avult köpeny-árnyék
127 Sok szó volt akkor állatkínzás elleni egyletek alakításáról. A. J.
128 Nagy Ignác gúnyolta az igen elszaporodott -nok, -nök szóképzést. Méltán, de azóta még inkább elszaporodott. A. J.



852
Leng, mint mennyei lény testén amaz aetheri foszlány, Mílyeneket Milton kialudt fényű szeme látott. Néha egy-egy lebegő darab, úgy rémlik, lemaradt már A köpönyegtestről, s külön útat vőn a világban, (Kárhoztatva levén, hogy súly nem léte miatt fenn Szálljon örökké mint... de gyülőletes itt a hasonlat), Hát pedig ott függ még, valamely folt cérna-recéje Életerős szálán, réműl az egek madarának. Őmaga e tünemény, kétes, ha repűl-e, ha jár-e? Nézd darulábait a fövenyúton mártogatódni: S nem tagadod, hogy jár; nézd két fő részre hasonlott Szárnynemü légköpenyét: repülőnek véled azonnal. Mindegy!... célra siet, mely cél csak ama közel erdő; A közel erdőben pedig isten-verte vityilló.
Bent a vityillóban beteges mécs pisla sugári Oszlatják a homályt s növelik. Hajdanta köcsög volt E szomorú fénytár, s eltörve pokolra hajítá129 Asszonya, hol valamennyi cserép s gonosz ember együtt van. Hogy jöve vissza megint? nem bírtam akadni nyomára. Lepkék búnak elő, s botorúl a lángba csapódnak; Mintha biz’ ők is ama nagy nemzet honszabadító Hősei volnának, mely messzeragyogni epedvén, Még folyvást idegen fénynél pörzsölgeti szárnyát, S nem hiszi, hogy csillvágya utóbb éltébe kerüljön. Túl a világon (azaz, nem túl e földi világon, Csak túl a mécsen, mellyet mondhatni világnak, Mint a szabó hölgyét „nagysám”-nak), túl e világon Sápadoz egy félarc, - fele vagy nincs meg, vagy a mécsfény Hozzá nem férhet (lessünk rá, majd kiviláglik); A félarc közepén egy szem sandalgat a mécsre, Egy kar alább... egy kéz... Örömest írnám le, de a mit Nem látok, hogyan írjam az Isten drága kegyéért?! Hisz nem azért vagyok én költő, hogy rendre hazudjam, Mit soha nem láttam, sőt még említni se hallék. Na, de szerencse hogy éjszaka is hall a füles ember (Boldogok a fülesek), máskép megakadna az ének Torkomon, és egy szót sem tudnék mondani többet.
„Asszonyom”, és e szót, meg a többit, végire jártam, Egy csak imént besuhant nagy fekete macska beszélé, Csillogván szeme, mint tündöklő nemzeti gombok A daliás frakknak hideg ellen célszerü farkán. A félarc pedig e megszólításra negyeddel Szélesedék, másik szemet is mutatott, de hiába! Bár az olajmécsben maga Isten napja fürödnék:
129 Közmondás, hogy a pokolban sok cserép van, mert minden asszony oda dobja eltört edényét, mondván: Eredj a pokolba! A. J.



853
Annak súgárit sem verné vissza ez a szem. „Asszonyom”, így a jövény - „hegyet és völgyet befutottam, Tért, ligetet, rónát, tüskét megjártam ez estvén, Minden makkupakot kikutattam, felborogattam Minden fűlevelet, megfurdácsoltam a patkányÉs gözü-vermeket; el-kizavartam szűk oduikból Még a darázsokat is; hova szellő nem juta régen, Én oda férkőztem, titkok titkába hatottam, Sőt ami több - ki ne adj ám rajtam - még a királyi Városok írati130 közt is meghajtottam a hérót, Kit lelkemre kötél, de nyomába sehogy se jöhettem. Már kétségbe esém, lesütött fővel haza tértem: Itt is, amott is egér szökdelt föl előttem az úton S út mellett, de szemem rájok sem vetve, haladtam, Búsan, aléltan, mint a deresről felszabadult rab. Egyszer a sík közepén neszt hallok: ha! oda nézek: Hát ördögszekeret korbácsol a szíken az alszél; Semmi!... tovább haladok; másik nesz; nézek a tájra: Hát - Hábor, garaboncás férjed, lépked az úton. (A háromnegyed arc ecetesbbé lőn e szavaknál.) Hadd menjen! morogám. Harmadszor nesz; no... ha most nem... Három a tánc... pszt! csitt! Közelebb közelebb a nesz: emberLábdobogás... emberhang (itt kerekebb lesz az egy szem A félarc mezején)! - ő az, Rák Bende, a q-i Tisztujitás hőse, a sors-üldözte vitéz, tíz Társaival, kiket a választás harca hazátlan Bujdoklásra vetett. Hova mennek? honkeresők-e, Vagy csak sírkeresők? ők tudják; meglehet ők sem.”
Így az öreg cica-kém. Armída pedig (nota bene: Ez neve a három-negyed arcú, félszemü lénynek) Szítván mécse belét, tüzelője megől, - mivel ott ült, Fölszedi mind fele-más tagait, s biccentve nehányat: „Menj szaporán”, úgymond „öltözd fel nappali bőröd; Vén bánya képében hídd őket ez éji tanyára; El ne maradjon egy is, mert jó ügy bajnoki voltak. Ámde siess, nehógy a garaboncás kóbori Hábor Körme közé jusson Rák Bende a vésztele síkon, Mert tudom, élete sem biztos Hábor közelében.”
Szóla; de a cica már halad és nem hallja beszédét. Szép Armída pedig (verspótlani tettem a szép szót) Ott űl gondolatokban a padkán. Égi szerencse, Hogy nem olyan költő körmére került, ki veséket Vizsgál, gondolatot felfűz csős paprika módra, Mert kifecsegné most, mit gondol, az árva, magában. Nyílik azonban az ajtót képviselő hara-pokróc,
130 Sok szó volt akkor a lapokban ezek rendetlen állapotáról. A. J.



854
S a már ismeretes kalap, és orr, és köpeny és nyak Szép renddel benyomúl, hozván friss barna sötétet Nagy boszuságaul a már aszkóros belü mécsnek. A negyed és fél arc pedig e látványra haraggal Elfordul s egyebet nem látni öregszerü kontynál, Melyre varázs Hábor, - mert ő vala - retteneteskép Felbőszülve, szilaj nyelvel szaporázza beszédét:
„Büszke, dacos némber, nem jöttem kérni kegyelmet” - És leüté botját a süppedező szobaföldbe; A bot azonnal, mint legtisztább fényü szövétnek, Lángba borult s háttérbe nyomá a köznapi mécset. Most Hábornak egész nagyságos idomja kitűnék: Halvány arc, busa homlok, erős feketéjü szemöldök, Kancsal bár, de azért égő szemek árnyas üregben, Negyvennyolc foku szöglet alatt hajlott hegyes ormány, Félig nyilt ajakok, gyönyörű fogak, állra simúló Kurta szakáll, nagy nyakbötyök (au jaj nyelvem!), előre Hajlott váll, de azért ép, domboru mell; beapadt has, Hosszú póklábak, még hosszabbakra telendők Hogyha, csak egyszer bár, sikerülne kinyujtnia térdben. Illyen volt Hábor, s tenyerét teregetve szünetlen Öblögető hangon folytatta beszédit a kontyhoz:
„Büszke, dacos némber, nem jöttem kérni kegyelmet, Fordítsd bár a pokolra gyalázatos arcod előttem, Mindegy. Megvetlek, nyomorú. Azt gondolod, úgy-e, Hogy mutatott haragod megijeszt, és térdre borúlok, Mint ezt tenni gyakorta (pirúlok mondani) gyáva S gyönge valék!” - Köhögött, s nem tudta kihúzni a verset. Kontyfordúlás131 lőn azalatt; Armída felállott: Mintha magasb termet, kerekebb arc, gömbölyüebb kar, Mintha hibátlanabb tagok - ámbár távol a széptől Volnának (vagy a mécs hazudott, vagy most a szövétnek Füllent, én igazán írtam le, biz’ isten! előbb is); Még folyvást halavány s keserű ugyan arca, de benne Van valamely magasabb, valamely nem-földi kinyomva. Egy szeme bő könyeket hullat, sok volna kilencnek, Ajka remeg s felelet készül kiszületni nyilásán, Tán felel is, ha varázs Hábor köhögése tovább tart, Mostan azonban övé volt a szó s nem honi gyűlés Szónoka volt, kit félbe szakítani volna dicsőség.
„Nyolc szomorú század szenny-szégyene ül nevemen már,” (Szép sziszegőn sziszegé) „nyolc század tarta rabodként Fogva, leverve, örök mámorban, zsibbadozásban.
131 Ez a fordulások legújabb neme. A bakfordulás szintoly régi, mint a baklövés. A rákfordulás, minden kórjeleivel, mostanában kezd mutatkozni honunkban. Azt mondják, az 1840. évi hongyűlésen Pálfordulás is adta elő magát. A. J.



855
Kényed bábja valék; elfojtád életerőmet; Nagyra törő lelkem törpévé vált öled ágyán, Átok rád e soká tartott puha korcsosodásért!” (Itt Armída előbb nyílt ajkait összeszorítá Kiskorig, és azután még esdekelőbb leve arca) „A legutóbbi - talán negyven vagy negyvenöt - évben Ébredezék olykor, mind jobban, húzamosabban; Azt látám, hogy a régiben üdvöt nem lel az ember, Hogy kijavíthatlan romot foltozni botorság:
Pályám nyílt; haladék a korral, az emberi nemmel. És tán célomat érem azóta, ha léptim elébe Mindenhol, te gonosz, nem hánysz akadályt, ha örökké Lábam alatt te nem ássz vermet, hogy orozva megejthess. Tudd meg azért: az idő eljött, hogy az élet utában Összetalálkoznunk egyikünknek vesztire szolgál. Elváltunk: te az éjszaki, én a déli sarokhoz Vonszódunk, s az erő, mely képes volna egyítni, Nem fogan e kimerült természet anyátlan ölében.”
Hábor menni akart. Armída pedig zokogás közt Megfogván köpenyét (vagy csak megfogni mutatván, Mert bele süppedezik vala mindenik ujja különben): „Hábor, o kedves férj” kesereg, „honnét e hasonlás? Honnét e haragos viselet, szilaj átok, irántam? Ó válj el, csak előbb rontsd szét ez unalmas öröklét Láncait és ölj meg, hogy mint a boldog halandók Nyughassam le a rám átkul mért végtelen évsort.”
Úgy tőn, mintha tovább nem tudna beszélni. Aléltan Kezde hanyatlani a padkára, de hajh, - ki csodálná? Tenger bánata közt, egy szemmel, jól kiszemelni Nem tudván az üléshelyet (épen egy ujjnyi hibázott) Szépen a földre csücsült. Darabig várá, ha repűl-e Őt felölelni a férj; de ügyet sem vetve nejére, Mennydörögő hangon Hábor folytatja beszédét:
„Hagyd a képmutatást; kitanultam minden eféle Női fogásaidat, sokszor volt látni szerencsém; És mint nincsen erőd, hogy előttem már deli hölggyé Változzál, pedig azt tehetéd máskor s teheted most Mások előtt: úgy hasztalanúl van fáradozásod, Hogy hűségedet elhihetővé tégyed előttem. Mit? vagy nem tudom én, mit nem követél el örökké Csúffá tenni, megejteni elvem, meghidegítni A honnak fiait - de kivált lyánykáit - iránta? Nem te valál-e, ki szétküldéd látatlan alakban Bőjti boszorkányid, hogy rángassák a beretvát Elvrokonim keziben; vagdaltassák be azokkal Arcaikat s töltsék el örökre beretva-iszonnyal; Hogy radikálok bár, - irtók egyebet gyökerestűl Hagyjank őserdőt növekedni goromba szakállból?



856
Vagy tán nem tudom én, hogy Q. megye legközelebbi Tisztújításán vezetéd látatlan alakban A maradó pártot; tüzeléd Rák Bende halandót S a több cinkosokat, kik durva dorongot emeltek A sebesen haladás szentséges zászlaja ellen? Phúj.........................................
Jegyzés. Ez a sor szebb volt a többi soroknál, Mert kiki gondolhat vereset vagy zöldet alatta; A garaboncásnak pedig adtunk untig időt, hogy Fúja ki kénye szerint nagy méltóságu haragját.
Szép Armída felállt vala eközben, s ama zsémbes Női sajátságos tagütéssel, melyben a körmök Szüntelen a férjnek szeme tájékára vonulnak, Csattoga-pattoga vissza szelídíthetlen urára: „Üssön a menny köve hát: lepjen meg bélpokol és rüh, Fújjon el a fölszél köpenyeddel, vázkalapoddal, Költsön örökléted minden félperce szivedben Vágyak myriadát, mikből soha egy be ne teljék; Légy szomjas, de a tej változzék ömleteg ónná És a tejes köcsögök kaponyákká durva kezedben! Bendét hányni nekem! tudod-é, hogy Bende ma nálam Ha, ha, ha! nálam lesz s fittyet vetek orrod elébe? Menj, takarodjál; undorodom rád nézni, különben Sem vala szándékom teveled nyomorogni sokáig. Rút vagyok? emlegeted: rút én csak előtted, egyébnek Bájkecsü hölgy vagyok én, s mit gondolok én veled akkor? Menj el, válj el örökre; ha több kell: vessz el örökre!”
Így csattogta le szép Armída e klasszikus átkot, Mellyen a jó Hábor megháborodék iszonyúan S kapva tüzes botját kirohant szörnyű haladással. Künn e varázsbottal, mint quondam Juppiter isten, Villámot kanyarít a sötétes nyúgoti égen, Arra nagyot trüsszent, melytől, bogarak mi, remegnénk És mennydörgésnek hinnők; kiröpíti nyakából Vészjósló köpenyét, amelynek utódi maiglan Fölleghajtóknak mondatnak köznapi nyelven. Őmaga, mint a Kazinczy röpűlő strucca, vagy a fenn Említett ördögszekerek, kotródik az erdőn: Balja köpenyt csóvál, jobbjával rázza kegyetlen A lobogó fáklyát s majd-majd meggyujtja kalapját. Támad erős tüdejű szél, hős radikáli modorban, Mert gyökerestül tépi a fákat az ősi cseresből, Bömböl egész erdő fene korbácsának alatta S mint a növendék, kin tanitóink sort hegedűlni Már neki gyűrkőztek, két-rét hajol, ah de hiában! A rámért keserű poharat kikerűlnie nincs mód. A fölleg pedig erre, miként nagy sáskasereg, jő Éjszak, dél, kelet és nyúgotról, minden irányban:



857
Némellyik nem akarva elejt egy-két szem esőt is, Mellyet a szél száz részre szakít, mielőtt lepotyogna. Reszket a természet: szalad a föld férge likába; Apró fénybogarak remegő ujjakkal eloltják Mécseiket; fut a gyík szemhunyvást és a világért Sem bátorkodnék kitekinteni a mohos ajtón. Még a vitéz nyúl is beinal, hova nem hat a villám Fénye, kaján tüskék tizedelvén háta gerincén Szőrét és bőrét. Riada bagoly is kopasz ágról, Hol mélyen fontolgata, őrködvén tefölötted Ó haza! (egyszersmind - egeret lesvén az avarból).
Hall Armída belűl; Hábornak hallja haragját És Rák Bende legott felvillan eszének előtte: Hajh, most sík közepén szoritá e rettenetes vész, Hogy boldogtalanúl el-szétszórnája csapatját. Egy pár lánc-szeme még e gondolatának eléggé Össze se volt forradva, midőn egy görbe banyácska Lelke-szakadva bejő, szólván: „Armída királynőm, Bende veszélyben van; garaboncás férjed a síkon Rettenetes szélvészt támaszta; lehetlen előle Megmenekűlnie most; magam is csak alig szabadúlék.”
Melyre varázs Armída parancsol a hű szobalánynak: „Orsola, hídd hamar asszonyimat; változzatok ékes Tündérhölgyekké, s készítsetek oly lakomát, mint Nászom százados ünnepein készíteni szoktok.”
Azzal a tündérnő veszi mécsét a szenelőről, És szájába vevén háromszor a füsthegyü lángot, Annyiszor engedi azt kilövelni üvegszerü orrán. S oh csoda! - távozzál te kicsinyhitü - oh csoda látvány! Nem hinném, ha magam nem láttam volna szememmel: Így pedig oly bizonyos, mint hogy halad a nap az égen, Hogy lapos a tele hold mint tányér s ráteregette Dávid kapcáit, szikkadni az éjjeli szélben; Hogy Kanaán ez a hon, tejméz foly a kún pocsolyákban A Karajánosban,132 mit lát a vak is, csak akarja; Ím maga változik át tündér Armída csodásan Bűvös fényü, merész lobogású fáklyavilággá. A mécsesre röpül legelőbb s leszakítva hajából Egy ragyogó fürtöt, kóc üstökihez köti annak; Majd kilebeg, kissé pörzsölvén a vice-ajtót; Künn megnyergeli a szeleket (nyergét ugyan én nem Láttam: férfi nyereg, vagy némberi volt-e, quid ad rem?), S mint mikor a csillag, fél lábán állni megúnván (Nem lévén nekitörve talán magyar iskolaporban),
132 A nagykunok azt tartják, hogy minden Jánosok közt leggonoszabb ezen Kara János, azért bosszúságokban, Kara Jankónak nevezik. A. J.



858
Úgy, hollandi modorban, korcsolya-futni megindúl A kisikált égen: Armída halad rohanólag S most, egyszer legalább, teszi elvét tisztes utolvvá.133
Orsola gazdasszony pedig ottbenn újra felölti Tisztes macska-mezét, és a kunyhó tetejére Felmászván, elkezd kormáuzni fogat csikaróan; Melyre amonnan-eminnen jőnek az éji boszorkák Állat-alakban, mint: macskák, kakasok, huhu-baglyok, Kígyók és tekenős békák, otromba varangyok, Loncsos ebek, lorgnette-viselő, betü-ölte vakandok, Farkasok és rókák; minden vallásbeli varjak S több-efféle vadak, szelidek. Kiket Orsola néne Rangszerüen fogad el venyigés födelének alatta, Mint majd mindeneket lebeszél a krónika később.
Brr! dörögés-morogás, recsegés-ropogás morajával, Nagy zuhogás, robogás, locsogás, fecsegés, kopogás közt Zajg villám, zivatar bérc, szikladarab, koros erdő, Záporeső, rohamár, terepély posvány, zuham és jég; Folyvást árad a szél, nagy messze kiönt a lapályra És dühösen szalad ott tekeres hullámival; olykor Örvénnyé sodorul, de megint kisimúl s tova nyargal, Itt is amott is ölő villámtól fúrva keresztűl. Lenn, a vihar fenekén, feketéllik az éji homályban Öt-hat alak, kiket a zivatar gerebel szigorúan: Mozganak ők? vagy a szél mozgatja? de nem, hiszen a szél Ellenirányban omol s szemöket csapdossa be szúrós Záporcsöppekkel. No ez a hős Bende csapatja.
„Hajh de veszett egy idő!” mond Bende, ki a csapat élén Védelmül hátát neki támasztá a viharnak, Míg a szilaj légár pattogtata bő köpenyének Könnyű szárnyaival, hajtván szaladékony elődét: „Hajh be veszett egy idő. Örömestebb üstökölödzném Háromezer haragos kortessel, mint e viharral: Mert azokat szóval, lármában holmi jelekkel, Meg lehet engesztelni; de ez, ha kiáltozok, ordít; És ha jelet mutatok, tüstént kicsikarja kezemből.” E szép mondat azonban ez egyszer nem nyere tapsot, Nem kapa helybehagyó kacagást, mert a vihar árja Oly sebesen ragadá el a bajtársak füle mellett, Hogy csak egyik-másik töredék szó vethete horgonyt. Hajh, de nem úgy a szél. Neki szóig hallani kellett, Mert boszusan megiramlék, s hátba löké vala Bendét,
133 Utolv: teszi azt, midőn valaki először megtesz valamit s azután gondolkozik rajta: mi okból cselekedte? Eset rá tömérdek, kivált honunkban. S minthogy ez eszme kifejezésére a latin nyelv is szűk: bátor vagyok egy új szót gyártani s azt a tudás világra rákötni: postcipium. A latin nyelv, mint haj, köröm stb., halál után is nő. A.J.



859
Hogy feje görbe karéjt írván, nagy termete hosszant Földre terült, s jól járt, hogy sárba esék feje, máskép Nincsen erő, mely megmenthetné orr-betöréstől. Társi közől kettő ugyanollyan sorsra jutott; egy Költőt, két kártyást szárnyára kapott a zimankó. Bende pedig, miután kiköpé a sárt, s ahoz illő Szitkokat, óvatosan kiszedé tagait, köpenyéhez Megtörülé arcát, kezeit, s szétnéze az éjben: Egyszinü ez, nincs benne kesely folt, nincs feketébb árny. „Hollá! hó!” kiabál; „ki van itt? hol vagytok?” - „A sárban” Válaszol ott mindjárt mellette vadúl egy erős hang, Rá pedig a’ villám harsogva leüt; köve mélyen Fúrja magát, a’ tó közepén (lesodorva magával Egy zöld pantalonos békát is) földbe, hová hét Évig mind lefelé megyen és hétig föl, a tónak Már addig közerőn kiapasztandó fenekére, Hogy majd ott a paraszt meglelje a gyógyerejű kőt. Mostan azonban nem köve kellett Bende vitéznek, Fényire volt szükség, s ennél meglátta baráti Kettőjét, csak alig tápászkodvákat iszapból. Hát a többi? hiszen tizenegyen voltak az estve.
„Hej, fickók, magyarok! hova vesztetek e zivatarban? Eltévedtetek-é, vagy a szél fútt vissza megyénkbe? Bajtársak! Nyakaló! Maradossy! holla, barátim! Erre, csak erre felénk; ide Olmody, Holnapi, Szűzváll! Nem hallják; ez a szél, ez az orkán elveri a szót.
Tyúkody! párthiveim; fiaim: Nemadózy, Doronghy; A föld nyelt-e be, vagy szétáztatok úti göröngyként? Jertek elő, várunk. Ordítson az ördög hiában: Jobban bömböl ez a vész, mint a pesti dalárda.”
Még csak alig végzé, mikor a távolban, előre, Hátrafelé, bal-, jobbkeze táján s minden irányban, Hallik a Bende, jer erre, ne arra, elő, ide, szózat, A halló! a hahó! meg az ördög tudja: mifélék. Mit tegyen ilyenkor? mely tájra irányzza menését? „Jertek elő ti,” kiált, „jobb lesz idegyűlni rakásra.” Nem hajt rá egyik is, sőt még távoznak a hangok. Egy, mely legközelebb hallék, tisztán hata hozzá: „Itt menedékhely van.” - Röviden tanakodva magok közt A három hazamentő indul, honnan a hang jött, És egyszerre lezuppan egy árok mély fenekére. Táblabirói kacaj hahotáz rá a menedékből.”
Nem juta, hajh, lágy sors bajtársainak se, hanemha Lágynak mondani a pocsolyát, melyben heverésznek. Említők, hogy a szél hordott el hármat; e három, Tyúkody, Holnapy és Nyakaló, nem akarva nyakalták



860
A liberális134 tó gyűlölt vizeit, habarékát. Olmody és Szűzváll, elvöknek hű követői, Elmaradának előbb, de azért nagy lelki eréllyel Furdalták a mocsárt lábaikkal váltogatóan,
S itt betelék: lassan haladással messzire menni; Mert félóra alatt húsz rőfnyire érték ezúttal. Ott Szűzváll az elűl siető társát nyakonütvén (Olmody úgy érzé) és Olmody visszapofozván: „Mit pofozasz te bolond?” mond Szűzváll. „Én-e barátom?” Válaszol Olmody, „nemde nyakon vágtál-e?” - „Ki? én nem; Vágna nyakon az a kő, mely ott kényére cikázik.” Szóváltás, azután perelés lőn: vagy magyarabbúl Mondva ki: osztoztak (szép nemzeti bélyeg ez a szó És az aviticitás lelkét fönntartja örökké;) Végre birokra, türökre, marokra, ökölre kerültek, És miután egymást egy szík szamukába135 teríték. Ernyedvén keveset, hűlvén is a hűs fürödőben, Szétváltak. Kacagás hangzék a vizes levegőben.
Hű Maradossy pedig, beteg orrát féltve a széltől, Oldalvást haladott, (ez is új neme a haladásnak!) Ment szaporán, csakhogy célt vesztett, és mire észre Vette magát, egyedűl állott a goromba viharban. Megfordulva körülnézett: Hova térjen az árva? Erre sötét és arra sötét, mindenhol a földön. Hirtelen egy halvány fénysúgár tűne szemébe. „Ott embert lelek” így gondolja: megindul a tájra; Locs-pocs lába alatt: „mind semmi! megáztam ugyis már” S bízva tovább gázol. Már nincsen messze a céltól; Zsombikon életölő ugrások közt tova lépked. Hajh, de a fény eltűnt! lebegő posványi lidérc volt, És a vitéz áll kétesen, áll zavarodtan a nád közt, Mígnem egy ármányos szél búgva felökleli onnan, És nyakaig lezuhan nádtorsos tó fenekére Rá hasonúl kacagás hallatszik az éji viharból.
Hát Nemadózy? Doronghy? ezek bezzeg megadóztak: Őket is egy csalhang nagy messzi vezette. Hasonló Volt pedig e csalhang a vezérnek sásnemü metszős Hangjához, mellyet rekedés soha nem tompított. Hajh, de mi állandó e vén, hebehurgya világban? Vármegye-végzéskint, repülő szappanbuborékkint Változik itt minden: pénz, szín, köpenyeg, divat és toll; Úti göröngyünkből, amely makacsul veti hátát A tens úr hájas s az oláh böjtös kerekének,
134 Magyarhon tavai a rakoncátlanságig liberálisok. A. J.
135 Szamukák: himlőhelyek szík-kanaánaink nap-égette arcain, melyekben a fű biztos menedéket talál a beretváló kasza ellen.



861
Pár nap alatt válik csoda mélységű tapadó sár. Íme a hang is, mely csalogatta Doronghy urat s Co. Mint bika kezd bömbölni, megettök, előttük, utánok, „Szembe, ha ördög is!” így biztatkoznak de sötétben Nem látják hova kell, iramodnak mindazonáltal, Ellenutat vesznek, hallják bömbölni megettök A villás szultánt, de ha már futnak, minek újra Megfordulni? tehát nyargalnak, mígnem inok leTágulván tetemes zuhanással hullanak össze, Testökből vetvén a kereszt-ösvényre keresztet. A kacagás itt is hallatszik az ég morajával.
Elcsilapult a vihar. Csend lőn, mint zajtele vásár Múltával nem igen kövezett utcáin az ősi Debrecen áruterének, melyre sötét-komolyan néz Távolból csak imént koldult emléke Vitéznek. És, mint emberi szenvedelem fene zápora szüntén, Hull szakadott felhő foszlányaiból felüdítő Harmat alakjában bánatnak csöndes esője: Hábor is, eltelvén boszujával, fölheverűl egy Föllegnek ruganyos pamlaghátára, nyugalmas Komforttal letekint dühe tízenegy áldozatára Amint szertebolyongnak alant, nem tudva mi tájra Kelljen venniök útjokat, és hol lelni föl egymást; Majd sarkantyut ad a föllegnek s Mátratetőre Szállva, szelíd ágyat vettet dagadó ködök enyhe Vánkosiból felhőlaki tátosival s pihen ottan.
Most Armída fehér ragyogással, mint az Irásban A napot öltözetűl testére füzött csodanémber,136 (Hajh be sok asszony van, ki hasonló fényre sovárog!) All a puszta mezőn. Látják: Rák Bende legelsőbb, Aztán szertezilált bajtársai messze kotúkból,137 S azt hívén egyaránt, valamely tensúri majorház Ablakiból csillog le az isten-küldte vezérfény: Arra megindulnak s nagy testtöreménynek utána Annyira lábolnak, hogy meghallják a kiáltást, Mellyet kölcsönösen, csak puffra138 bocsátni reméltek A levegő égnek hangszállító kebelébe. Összetalálkoznak néhány perc mulva egészen, S míg a kiállt bajokat röviden lebeszélik, eléggé Megborsolva beszédeiket belföldi szitokkal, Fény-Armída tovább vonul és csalogatja vitézit.
136 Apokalypsis. A. J.
137 Kotú; ebből lett a német Koth; mi bizonysága annak, hogy a kotu magyar eredetű és azért itt a leghonosabb. A. J.
138 Puff. Alább meg fogja látni a kegyes olvasó, hogy mind a puff, mind a puff, sőt még a pöff is, becsületes nemzeti kifejezések. A. J.



862
Őt követik darabig, de midőn látják, hogy a fénypont Nincs közelebb mint volt, keserű kétely kel agyukban; Némellyik javasolja: feküdjenek ott le helyökben; Más, hogy menjenek, ám ne kövessék a vezető fényt, Mert posványba vezet, mint őt is imént odacsalta; Bende azonban, bár maga volt egy vélekedésen, Úgy mondá ki a szótöbbséget, hogy noha némely Társai nyúlszivüek, gyávák és semmirekellők, Ő megy elűl, s hiszi hogy követendi a többi legénység. Úgy lett. Bende után mentek, mint ebfejü birkák A kos után, s hosszút gyalogolva elértek egy erdő Lábához, venyigés födelű kalibához az erdőn, És megörűlének szívvídító örüléssel.
Második ének
Orsola néne, mihelyt a boszorkányok teleszámmal Összegyülének, előbb maga válván ünnepi hölggyé, Inte a többeknek s azok is mindannyi leánnyá Formálódtanak át. A szegény lak belseje szintén Messze kitágasodott, fala mint hólyag kifeszülvén. A szobaföld kirakott padolattá lőn alakítva, Melyre nehány tündér hoza mindenféle filigrán Bútorokat Pestről, a kiállítás tereméből: Úgyis azok, honiak lévén, ott vesznek örökre S bécsi gyalúforgács eszi a pénzt árva hazánkból. Majd elkülde a hű szobalyány asztalnemüért is (Asszonya úgy akará, hogy aranyra-ezüstre terítsen); Ám ezt már nehezebb vala kapni; bejártak akárhány Úri pohárszéket, de csak a steingut vala otthon, Mígnem végre zsidózálogházhoz folyamodtak, S ott sikerült az egész rakodást megtenniök egy helyt. Másokat ételekért küldött mágnási credenzbe (Mert csak máshoniak kellettek); hoztak is onnan Kókuszt és ananászt, zöld békát, tengeri rákot, Tápláló csiga és biga ezreit, ócska heringet, Izes sardellát, mérföldre nyuló makarónit S több stb-eket, miket ördög tud lenevezni. Még a pimasz tormát is Bécsbe vitette, hol abból Krént nemesítének s úgy hozták vissza, reszelten. Mind külföldiek a borok is, mert féltek a honból Szedni, nagyon tudván mily ritka magyar boraink közt, Mely szüzi épségét még tisztán élvezi, mellyen Ostoba nyervágynak még experimentuma nincsen. És hogy semmi hiány ne legyen, felküld vala Pestre Étlapokért (maga nem nyomatott, mert már lefeküdtek Cenzor urak, s a nyomda tudá hogy mit tehet és nem); Hoztak is étlapokat fölül írva kövér: HONI ÉTLAP,
(Speis-zettel) Levesek (Suppen) Brodsuppe, und Gersten



863
Suppe, und so weiter... vagy, uram jeminé, mi beszéd ez! Hisz magyarúl írnék, magyar étlapot énekelek most! Semmi no!... Rendin a ház: tele Boldog Arábia (Páris) Illatival s a paraszt levegő kiszorítva belőle. Nemzeti színházunk gáztartóját is ugyancsak Meglopták e gonosz tündérek (azóta van ottan Vaksi homály), s azzal gyújtának ezerkaru fénytárt. Szó mint száz: telegyűlt komforttal a néhai kunyhó.
Bende belép. Nem ijed meg az úgy, ki magyarhoni költőt Álmában meglátogatandó, rányit egyikre, És pompás butorok, szőnyegnemü ötlenek ott fel, Szú-labyrinthok, üres szekrény, beteg ágytakarók helyt. Meghökkent a vitéz, s már elve szerinti menéssel Hátrafelé lépett, mikor egy tünemény mosolyogva Inte felé, tünemény, mondhatlan kellemü bájhölgy. „Útas, akárki vagy” így zengett énekszerü hangja A hölgynek, „lakomat ne kerüld, ez béke tanyája, Ételedűl kenyeret nyujt asztalom; édes itallal Olthatod itt szomjad s kipihenve mehetsz tova reggel. Társaid is vannak? mind jőjetek: itt valamicske Van még a megavult magyaros vendégszeretetből.” Melyre vitézlő Bende lovag nagy szívbeli kéjjel Válaszol: „Ó deli hölgy, istennő, mennyei szellem, Vagy mi nevet leljek, hogy bántalmadra ne légyen, Nem méltó nyomorúlt csapatunk magas úri kegyedre. Úgy tetszett kivül: e hajlék csak pusztai gunyhó, Semmi egyéb, s mi vihar-zaklatta szegény nemes ifjak (A nemes úti-levél139 bár ázva kicsint, ehol itt van, Még egy hónapig áll, azután mást válthat az ember) Kényteleníttettünk szikkadtabb helyre vonúlni. Ó magas istennő, deli hölgyek hölgye, bocsás meg, Hogy rút-piszkosan és pacuhán jelenünk meg előtted. Ím bajuszom, hajam a sártól díszetlenül összeCsapzottak; könyököm, térdim kifeszülnek a mezből, Csizmám talpa levált, köpenyem félig csupa kastos,140 Társaim is rondák, mint a tintába fürösztött Házi legyek, cudarok, mint ághegyről szakadott váz.”
Szóla; varázs Armída pedig nagy drága mosollyal Nyújtva fehér jobbját a vezérnek kéjteli csókra, Tüstént langy feredőt rendelt tündérei által A tizenegy hősnek tizenegy tündéri szobába; Bendének legelűl, legszebbet s illatosabbat.
139 Megyék adták ki, s híd-, vásár-, vám- stb. mentesség volt inkább; mint közönséges igazoló irat. (Lásd leírva V. ének.) A. J.
140 Ne gondolja a kegyes olvasó, hogy az egytiptomi kastokról van itten szó. Kastos egy igénytelen tájszó, s annyit tesz, mint csatkos, csatkos pedig annyit tesz, mint kastos. q. e. d. A. J.



864
Fürdés végivel új deli köntösöket vitetett be: Attila-dolmányt szép angol posztóbul, iromba Tág bugyogókat, aranysujtásos azurszinü mellényt, Párizsi nyakkendőt, pitykés fejü szőke topánkát, Görbe török kardot, mely minden egyébre nagyon jó, Csak vágásra nem és szúrásra, piros belü szőrös Kalpagokat, szóval mindennemü pippere141 cikket, Mellyeket útasaink szaporán fölszedve magokra, Megjelenének együtt haragos morgalmu gyomorral. Aztán volt is evés, volt drága boroknak ivása; Mellyeket én önkényt hagyok el most: mert az evésben Semmi poétai nincs; az ivásban volna, de Priznitz Víznél rendeli már vizenyős versünk irogatni. Asztal után zene volt és tánc: a fürge leánykák Lejtének walzert, quadrillet, ecossaiset, puha lengyelt, Cotillont, polkát, ländlert, nagy díszü kozákot, Cifra mazúrt, a királyi zsidót, erdélyi oláhost, Sőt tán még a tarantula táncát is robotolták, Csak nem a büszke magyart, nem a nemzeti bélyegü csárdást. Folyvást járt ezalatt a pohár és a hazamentők Nem menekülhettek többé az elálmosodástól. Szép Armída pedig, hogy férfia díszes alakján Táplálhassa szemét hova húzamosabban, ohajtá Hallani Bendétől éltének hősi kalandjait. Melyre szerelmes Bende lapost pillantva, tojásdad Ásítások után, ekkép kezdette beszédét.
„Mondhatlan fájdalmat ujít e parancs kebelemben, Ó deli tündérhölgy, miszerint meghallani vágyol Életem eddigi bal történeteit. Ki ne sírna, Hajh ki ne könnyezné sorsát vackornyi könyekkel - Bár a legszelesebb liberális volna különben A keserű próbára jutott magyar alkotmánynak! És már a kakasok kukorékolnak: pityusok mind Társaim is, s horkolnak ugyancsak, mint fene vadkan, Ámde ha oly nagy a vágy benned megtudni kalandim: Elmondom röviden.”
„Születésem vettem ezen szép Nagy Magyarországban, Q. vármegye békés ölében, Melyben apám fő táblabiró vala, harmados egy nagy Terjedetű faluban, s úr mint a kínai császár. Mély eszü ember volt, a legelső rangu tekintély, Ritkán szólt s keveset megyegyűlésekben, azért őt Békén hallgatták, mivel újság volt a felállás Már maga is, de beszéde sem a már untig abárlott Tárgyra vonúla, hanem másról szólt, érdekesebbről.
141 Ad analogiam: Jupiter, etc. A. J.



865
Árvai dolgokban nagy jártasságu egyén volt: Ő maga több rendű nemes árvák gyámnoka, buzgón Elnöklött napidíj nélkűl is az árvai széken, S oly sarkantyuja volt gyámoknak, szolgabiráknak, Tiszti ügyészeknek, hogy alig lőn nagykoruvá az Árva, midőn már gyámja - letisztázottan! az első Évrüli számadolást beadá; sőt részleg az orphan Kézbe kapá vagyonát, vala bár még sok difikultás. Főleg azonban az úrbérben volt otthonos: úriSzék nem igen történt, melyben nem apám vala elnök, És ezt tette, mivel miseram plebs contribuensem142 Szánta; gyülölte pedig sőt megbuktatni kivánta Földesurát: örömest kapará hát a’ napidíjat, És ha lehetne, kiéli a zsarnokot ön-falujából. Első volt, ki a nép sorsát könnyítni akarván. Megtiltá gabonát égetni kazánokon, és nagy Áldozatokkal erős szeszgyárt hoza létre falunkban, Honnan az életvíz143 olcsón juta póri torokba. Máskép jó tarokos, ferblista, dióra, sulyomra, (A préference-tanulást, hajh! félbe hagyatta halála), Első rendü pipás, lovag orvosi elhitetésből, Jó apa, jó férj volt, legyen áldott hűlt pora érte.
„Kedves anyám (ah, anyám!) sem volt méltatlan urára. Egyike volt - dicsekedhettem ezzel - az angyali nőknek, Kik, Katalin cárné módjára, magasra jutának (Millyen nem sok akad) szüle nélküli szolga leányból. Hogy hűsége szilárd vala, megmutatá: tizenegy év Forgott el, mielőtt oltárnál egybekelének, S addig is oly hű volt, mint hitfölvétel után lőn. Lángelmű vala. Két nagy zongora nyűtt el a fínom Újjak alatt; folyvást pörögé a francia nyelvet, Mellyet a fürdőkön nyolc hónap alatt betanúlt volt (Míg én dajkatejet szoptam) s széltére beszéle Főleg az ollyan előtt, ki e nyelvben nem vala jártas. Gazdasszonyságát nincs emberi nyelv kibeszélni. Válogatott külföldi szakácsok „nóbelesíték” Konyháját, de hibát lelt bennök, jóllehet ők sem Tudták a magyaros töltött-káposzta-csinálást. Tarta divatlapot a Spi-egelt144 (mint mondani szokta), S még Pesten csak alig ment egy viselet ki divatból, Már őnála bejött: ő volt falun a prima donna; Tiszta meg ollyan volt, oly változatos kicserélést
142 Így mondta biz a, pedig 3, azaz három instructort nyűtt el. A. J.
143 Máskép aqua mortis. Hatalmas emeltyűje a magyar népnevelésnek. - Korunk azt hiszi, hogy a szeszfejtés ugyanaz a szellemfejtéssel. A. J.
144 Spiegel: magyarul tükör. Budán van. Szép tükör volna, kár, hogy belepte a pesti por. A. J.



866
Kedvele mind a fehérnemüekben, mind a - cselédben, Hogy majd példabeszéd lőn a közelebbi megyéken.
„Ők voltak szüleim. Születésem napja falunkban Nem kis zajt okozott, mert akkor az udvari hajdúk Négy borjút, hatszáznyi tojást, tíz jókori bárányt, Száz csirkét s ugyanannyi köcsög vajat összezsaroltak Létemen örvendő jobbágyim szeretetéből. Már mint táblabirót sorozott bé mátrikulába A pap is, akit apám tartott vala ingyen ebéddel Udvari papjául s egyszersmind - kártyabarátul. Majd felfalt az apám. Nehezen várá, hogy az első Szót kirebeghessem, mindjárt szép cifra, betyáros Káromlásra tanít vala, mondván: úgy leszek ember. Számba tevé a pipát, poharából ittam erős bort. Mellyektől neveté ha fogék szép róka fiúkat145. Lángész volt örököm: de apám félvén, hogy az elmeFejlődés akadályt gördít a testi növésnek, Nem tüzelé kitörő zsenimet, sőt visszafenyíté. Ostor, puska, fakard, sárkány, falovak, kocsi, szánka Fejleszték az erőt, a vitézséget tagaimban, Nem volt a faluban pór gyermek, bármi kamasz hős, Kit földhöz nem üték (igaz, ő nem nyúlhata hozzám Mert tiltá az apám), kit meg nem téptem akárhol.
„Így töltém tizenegy kora éveimet zabolátlan; Ami azontul jött, hajh, máskép kelle kitöltnöm! Egy szép reggel apám hívatja az iskolamestert, Az jő, s engem apám átad, hogy vinne magával. Ostorom és paripám fölszedvén mentem utána: Mert nem ijedtem volna meg a vad krími tatártól. Kézen fogni akart, de kirántám jobbom azéból, S pattanték egy erőst, csupa ismerkedni, fülébe, Szalma-fedett házhoz vezetett, hol, most is eszembe Jut, legelőször is a tetemes küszöbön nagyot estem (E küszöb egyszersmind tüzifát hagya vágni gerincén). Ronda sülyedt szoba volt, melyben, szitkozva, fölállék; Vastag tölgyfa padok, fal hosszant, korcsmai módra. A mester pedig ekkor egyik szögletbe mutatván Elsőnek nevezett. Oda ültem nagy vonakodva, Majd oda is szokván nehezen, minden tudományban Két év telte alatt csoda távolságra haladtam: Tudtam az úri könyört, hiszek-egyet, tudtam az első Száz zsoltár szövegét; a Bázsán szörnyü bikáit, A Hermont, a Zoánt és több efféle tanulmányt, Sőt a tanításban sem voltam rest, valahányszor
145 Róka: Műszó a korhelyeknél. Nem tudom, a tudós társaság szótárába bejőnek-e a korhelykedés műszavai? A. J.



867
A haragos mester rám bízta itélete végreHajtását, hatokat diktálva buták- s feledőkre. Ilyenkor con amore utánzám Fercsit, a hajdút, Aki az udvarban botozott szép ünnepiséggel Nyers-nyakas embereket, kik apámat nem süvegelték.
„Ennyi jelességgel méltán kitüném a fiúk közt; Népszerüvé lettem, mert - reszkettek haragomtól; Mind kedvem keresték, hogy mérsékeljem ütésim. Történt egyszer a többi között, hogy az iskolamester Büszkén járván a rögös alju szobában alá s fel, Kedvem jött a fejér krétával nagyfülü főket Írni kabátja poros hátára. Nevettek a kölykök: Mest’ram hátra tekint, galléron fogja müvészét, És pattant fejemen bütyök-ujja vadízü barackot. Várj, mester! mondék, várj rá, ha nem érted a tréfát, Még boszumat töltöm: megeszed magvát e baracknak. Volt a terem végén egy furcsa idomzatu tanszék, Mellyet mester uram faragott ó kút bodonából, S alját deszkával beszegezvén, három egyenlő Kurta mozsárlábat fűrészelt annak alája. Rés volt a bodonon balról, ott bútt be a mester S büszkén hajlongott benn’ hátra előre naponként. Háta megett a bodon-karimán nagy fekete tábla Volt támasztva, befestve dagadt lábszáru betűkkel, Ím e bodont szemelém ki boszúm céljára segítő Eszközöműl, és így ment véghez nagyszerü tréfám: A tanszéknek elül lábát kivevém a tanító Távolléte alatt, s kórócskát dugva helyette Vártam a majd bejövő mestert színlett nyugalommal. Jött; tanszékibe bútt, hajlongott, hátra, előre: A kórócska kitört; maga felfordult bodonostul, Ráhullván a nehéz fali tábla fejére, nyakára; Én meg egy ugrással felülék a tábla-középre S híván társaimat, vidor arccal, tenni hasonlót, Ránehezültünk vagy harmincan mester uramra, És mikor ellapitók kedvünkre, mi szerte szaladtunk, Ő pedig ügybajjal szabadulván, elmene tüstént A történteket elpanaszolni apámhoz: azonban Semmi egyéb nem lőn az eredmény, mint hogy a mester Egy harmadnap alatt vándor táskával elindúlt, Új maradást, új hont keresendő széles e honban.
„Mostan apám nevelőt fogadott számomra, fölötte Nagy bérért (tizenöt pengőt ígérve havonként!) Ám nekem a nevelő nem tetszett: ostoba lény volt, Aki - tanításon kívül - semmitse csinált jól. Elcsapatám. Másik jöve: azt olly alkukötéssel Vette apám mellém, hogy egyuttal lenne lovászom; Elrontá lovamat, túl kellett adnom az árván.



868
Végre került egy jó: ott alszik ama szögeletben. Jó kártyás, lovag, ember a talpán minden időben, Elsőrendü vadász, neve: a tűzlelkü Doronghy, Hű vezetőm oda, hol szép lyány és jó bor a háznál. Tőle tudom, hogy’ kell a nemessel bánni, ha szívét Itce borért, huszasért akarom megnyerni cserébe, És őáltala lőn, hogy - az élet zsenge korában Nem legutolsó hírt szerezék nagyhírü megyémen.
„Történt eközben, valamely Széchényi nevű gróf Írt valamely könyvet (kár volt nem alunnia inkább!) E könyvnek neve volt... Hitel... úgy tetszik Hitel! úgy van; Zajt üte akkor e könyv; olvasta paraszt, nemes egyre, Aki csak egy félnapra belé pillanthata; sőt volt Ollyan is, aki saját pénzén megvette magának. E könyvet, miután megkapni hiába törekvék Kedves apám, megvenni, pedig - könyvet! magyar ember! Végre Doronghy komám okosan kicsené kaszinónkból: Macska, gyümölcs és könyv, úgymond, nem orozva nem is jó. Hajh, deh! mit tud e föld nyomorú fia, mit tud előre? Tudja-e, hány évig nem adóz a magyar nemes ember? Tudja-e, mennyi ezerbe kerűl majd a megyetisztség? Tudja-e, kit fog a főispán kijelölni? kit üt meg A többség? Hosszú pöre még hány évig elélhet? Ellenben pedig abból hány ügyvéde kihalhat? Jobb lett volna, bizony, soha el nem lopni e könyvet, Ellopván pedig azt egyenest tűzlángba röpítni Inkább, mintsem apám olvasni leüljön elastisch Székibe s olvasson, gyakran kialudt pipa mellett. Ó deli hölgy, sohasem kelt fel többé az ülésből!... Megborzadva veté lábához a könyvet, agyára Szökkent vére, rövid pihegéssel hátra hanyatlott; És - a damoklesi kard leszakadt, a szörnyü halálcsöp: Árva levék!.............................
„Teltek az évek. Anyám teleit bálban, nyarait meg Fürdőkben tölté, keserű búját feledendő: Én kocsikat, lovakat tarték és tagja levék a Hont felüdítendő agarászó egyesületnek. Nyertem ezer pengős agarakkal drága pipákat, Kártyáztam nagyban; nem marqueurös nyereségért, Nem, hanem a hirért, mint földesur és nemes urfi. Tisztújításkor százával hánytam a százas Bankjegyeket (bizonyos gyapjúmnak előleges árát), És mama nem gondolt vele, mert neki szinte havonként Egy-két pár ezeret kellett felküldeni Bécsbe. Egykor azonban anyám hazajött egy francia gróffal, S e comte elhiteté vele, hogy neveletlen az úrfi (Már én) s hogy nevelést Magyarország adni nem is tud. És javasolta, hogy útaznám be müvelt Európát.



869
Kaptam az alkalmon, mert untam már magam épen, S mellém véve Doronghy komát, túdós nevelőmet, S megrakván zsebemet hatezer birkával, a messze Útra elindúltam. Mama s a comte honn maradának.
„Merre megyünk, dominé? kérdém a vidor nevelőtől: Amint eltörlött,146 de azért bátran kiparancsolt Rospontos lovakon szűlő falumat tova hagytuk. Legjobb lesz, felfelé, csak a székvárosba sietnünk. S innét gyors-szekeren föl Pestre, hol a dunagőzös Készen vár, hogy azonnal a Judenplatzra röpítsen.
„Indúlóban volt a gyorskocsi épen; azonban Két hely üres volt még: befizettük, amennyit a német Pénzünkből kifogott; fecsegett valamit, mi fejünkkel Ráhagytuk, nehogy azt gondolja, nem értjük amit mond. Városokon, falukon folyvást gyühügetve haladtunk, Mellyeknek neveit nem tudta Doronghy komám se, Mástól kérdeni én pedig átallám, nehogy ekkép Járatlanságom kinevesse az úti közönség. Máskép semmi bajunk: pecsenyénk minden fogadóban, Jó, bár drága, borunk kivevén, hol rossz vala, néhol Hölgyek is, egy kettő, a legközelebbi diéta Végin - együtt az ujabb törvénnyel - kelve Pozsonyból. Már nem messze valánk Pesttől: már látni gyanítám Ős Buda nagy hegyeit, legalább a dajkamesékből Ismeretes Gellérthegyet és a tompa Királyorrt, Melyről obsitosok szedtek vala csillagot egykor. Füstös oláhfalukon vezetett útunk; hegyet értünk: Pest mégsem közelít, Mátyás palotája sehol sincs; Hegyvölgyet mászunk: végtére kilátszik a város És, uram irgalmazz! mutogatják: íme - Kolozsvár.
„Mit tegyen illyenkor nemes ember? dús magyar úrfi? Üssek-e? kit, vagy mit? ki hibája, miénk-e vagy a gaz Hippophagé?147 az övé, az övé, mert mért magyarúl nem Szólt, magyar emberhez, Magyarországban? De hol ő most? Nem vala hát más mód, mint káromkodni erősen, S szidni - mivel nem volt egyebet kit szidni - az Istent.
„Semmi, Doronghy komám, mind semmi; ha már ide jöttünk, Város ez is, mondják, nézzünk szét benne. Ugy is lőn. Megszeretők a helyet; nyolc hétig nézegeténk szét, Láttuk az egyszarvút, ettünk a tarka kenyérből. És most visszafelé forduljunk? Mit felelünk, ha Kérdi a francia gróf: micsodás Páris vagy az angol
146 Volt idő, mikor a szegény ember lovait minden kaputos kiparancsolhatta, csekély szabott árért. A megyék 1840 után kezdték e visszaélést eltörölgetni - papíron. A. J.
147 Lóhúsevő. A németek gúnyneve. A. J.



870
Főváros (neve nem jut eszembe, pedig tudom, ott van Írva beretvámon)? Legalább még egy darabocskát Útazzunk: vagy a gróf addig haza megy, vagy - utaztunk, Mondhatjuk, mivel így akarók, e tájra szerettünk.
„Így Szebenen, Brassón (szép szásznők) menve keresztül, Assziba rándultunk. Okos egy nép volna különben Benne, de ostoba, mert fával kövezé ki az utcát: Hátha megégne az út: hol járna ebanyja oláha? Itt már boldogulánk: nevelőmből folyt az oláh szó. Egy faluban született magyarokra lelénk. Uram Isten: Míly jó voln’ ezeket honi tótokkal kicserélni! Majd Bukarestbe menénk: itt is tűzfészkek az útak, S ím ez oláh példán nem röstel járni ma Páris!
„Nem tetszik Bukarest. Galacig szekeren, Galacon túl Gőzösön útaztunk. Hamis egy játék az a gőzös: A német szemetet, dudvát füstöltet alatta És el akarja hitetni velünk, az hajtja hajóját. Nem tudom én mi, de gőz nem hajtja, megesküszöm arra: Van télen, tavaszon füst, gőz ezerannyi minálunk, És mi hatása? miért nem hajtja el a vad oláhnak Kémény és padolat nélkűli gazos kalibáit?
„Majd a Dunával együtt befutánk a Fekete-tenger Öblibe. Hej nagy tó az a tenger! partja se látszik. Azt hittem: feketébb leve van, s hogy tinta gyanánt is Használják: de biz az még inni sem ér föl a vízzel. Ez kutya egy út volt: fönt a födelen gonosz a szél; Lent a szobában gőz, nagy hőség fojta rakásra. Felfogadám, ha megint szárazra jutok, soha többé Nem fogok ülni hajóra, ha parfüm hajtja, nem a’ füst.
„Konstantinápolyba jutánk. Sok tarka török van Benne: csodáltam hogy’ hagyják ott széltire lakni. Egy helyt hét tornyot mutatának: néztem a tájra S többet háromnál föl nem veheték. Mutatának Egy nagy várat is, azt mondván hogy benne a császár Laknék: ezt nevetém, mert annyit csak tudok én is, Hogy »Bécsben« lakik a fölséges római császár.
„Őszre került az idő. Haza kellene menni, Doronghy, Mondám, untig elég tudományt vettünk ezen útból. S hét hét mulva Drinápoly, Viddinen és Belegrádon Által a Bánátban, Magyarországnak közelében, Termettünk; honnét nagy kínnal elértük ohajtott Falvunkat. Szomorú a többije, drága kisasszony! Nem nyújt élvezetet nagysádnak, csak sebem írját Tépdeli föl.”



871
De varázs Armída tovább is akarta Hallani s olvasztó szeme pillantása elég volt Bendéből kivarázslani e még hátralevőket:
„Házunknál idegent leltünk. Egy potrohos ember Otthonias képpel, melyen a vendégiszony ollyan Kórjeleket mutatott, mint foghúzási dolognál Látni lehet, fogadá zavaros színű köszönésünk... Honn-e anyám? kérdém; »kii?« s nagy szemeket vet az ember, »Ah vagy tán az előbbi tulajdonos úgy-e? az L*be Ment, miután harminckét évre kivettem ezen kis Birtokot (és ezzel kezeit bő pantalonának Tág zsebjébe dugá) s kifizettem mind az utolsó Fillérig. Tessék oda menni, ha tartozik önnek.« Elfordult s hidegen nézett a novemberi ködbe. Hajts, kocsis! ordíték az oláhnak, római nyelvén, Melyből majd száz szót hoztam haza távol utamból, Nem baj a pénz, de ma L*be megyünk, máskép agyonütlek.
„Így a remény s ijedés kocsisomba szilaj tüzet adván S e tüzet ostora somnyele átöntvén a lovakba: Tízkor az l*i rokon kapujánál végre megállánk.
„Itten anyám betegen feküdött, közel a legutolsó Perchez; alíg ismerhete rám, és félrebeszélvén Váltót emlegetett. Rokonunk mondá el a történt Gyászesetet: hogy anyám számos váltót kibocsátván, A gaz kölcsönzők, gaz bírák dobra verették Ingóit; kifogást sem hagyván tenni szegénynek, Mellyet - háromszor legalább - tehet a nemes ember; És hogy nem lévén hova nyúlnia, kénytelenűle Fekvő birtokomat zálogba bocsátni, de a pénzt Fölvévén, vele a gaz francia comte tova illant: Mellyeni bújában beteg ágyba esék, soha többé Föl nem üdűlendő!.........................
„Félév mulva sötét-komoran tértem meg anyámnak Sírjától, hova eltemetém pénzemnek utolsó Fillérét. No Doronghy, hová most? merre van otthon? Mit természetesen ő szintúgy nem tuda, mint én. Törte fejét mégis, ha talán e vérveritékes Munka után valahogy sikerülne koholnia tervet. A tisztújítás ötlött fel végre agyában, Szolgabiróságot praescríbálván bajaimról.
„Megvesztél te komám? felelék: tudod-é, hogy a zsebben Nincs egy erős krajcár s pénz nélkül eb a magyar ember? Ám ő megmutatá, hogy járatos a honi törvény Bakrai közt, és ért a nyúlkereséshez ugyancsak, Megfejtvén, miszerint a magyar nemes ősi vagyonját Tízszer eladja, ha kell, és visszapörölheti mindég; Hogyha pedig más ad, vagy zálogosít is, olyasmit,



872
S őt - mert még nem is élt - meg nem kínálta vevője, Jó kötekednie, mert vagy megnyeri, vagy szedi a sok Pótlékot, mi talán még jobb, mint nyerni sokára. Azt javasolta tehát: rontsunk a goromba vevőre, Hogy, ha nem ád még a zálog-summára, mi rögtön Perbe fogatjuk. Mely hadi cselnek jó sikeréül Másnap ezer pengőt nyomtam dagadó kebelemhez.
„Most legelőször is a főispán tiszteletére Mentem. Atyám végett kegyesen fogadott. Szivaroztunk: Kérdeze törvényből holmit, mire hogy’ felelék meg, Én természetesen nem tudhatom, annyival inkább, Mert kérdései sem voltak tisztában előttem. Jónak láttam azért ollyanról szólni, mit értek, És felhoztam a tisztújítást, szolgabiróvá Instálván nevemet tűzetni ki... Elmosolyodtak Ajkai és így szólt: ki a pályán célt akar érni: Tűr sokat és munkál, izzad, hol fázik, az ifjú, Ója magát bortól, szerelemtől. Boldog az ifjú: Egy tavasz és egy nyár van még őszének előtte. Míg tart szép nyarad, édes öcsém, hát rakjad a fészket: Szorgalom és tűrés! még nagyra mehetsz, csak akarjad.
„Megköszöném s jöttem. Van ezer pengőm, tele torkom, Termetem és képem; tudok a kutyabőrös urakhoz, Van szép cifra szüröm, selyem üngöm, vértesi baltám, Pengő sarkantyúm, rőfös toll a kalapomnál; Kostököm’ egypár száz kortespipa meg nem ijeszti, S káromkodni tudok, cifrábban mint a toborzó: Így nem igen félek, hogy a főispáni figyelmet Kortesi érdemeim, szolgálataim kikerüljék.
„Folytak a készületek. Mert két párt volt a megyében, Egyik az ős magyarok nemadózó pártja: tapasztalt Ősz öregek, nagybirtokosok, grófok, hadi tisztek, Consiliariusok (mindhárom fajja ezeknek), Táblabirók és szolgabirók, közbirtokosocskák, Végre a romlatlan, címerleveles rokonoknak Szép szót megfogadó, jogokat védő sokasága. Másik a hígvelejű szóhősök zajtele pártja: Kik miután magokat vagyonoktól megszabadíták Most szabadelvűknek szeretik hánytatva nevezni. Máskép pörkerülő prókátorok, elszabadított Gazdai tisztek, bűnkereset-sujtotta uracskák, Pusztult földesurak, kitagadt fiak, írnok öcséim, Konyhai látogatók, hervadt rózsák fizetéses Pillangói: rövid szóval mindennemü serge A békételenek, szeleburdiak és fecsegőknek; Nem kis része pedig honoratiorok: tudományos Kántorok és jegyzők s több ily kapa-unta parasztok. E két párt közepett vala még egy ingadozó párt,



873
Mely mint színehagyott posztó, kétes, ha piros vagy Zöld volt-é hajdan: most illeszd bármi szinűhöz, Egyformán veti arra tökélytelen árnya fakóját. A maradandó párt tens Nemdy urat kiabálta; A szaladandó párt valamely nagyszáju Parázsit.
„Hosszas volna előszámlálnom, mit követék el Pártom híveiért, de kivált magamért, faluszerte; Mint nyomtam kebelemhez a zsíros ködmenü noblesse-t A zamatos csókot mint viszonozám tele szájjal; Mint osztám a huszast, szájszámra s a száj erejéhez Képest; mint tüzelém őket harapós italokkal; Főleg mint hazudék soha nem hallott jogaikról, És az arany bullát, mint gyémántoztam előttük, Százszor is esküdvén, hogy Nemdy ha lészen alispán, Nemcsak a már felrótt méltatlan adót letörűli, Sőt a paraszti adót is köztük elosztja jutalmúl, És több illyeseket: mellyek bizonyos sikeréűl Háromezer vótum tátott rám hárpia torkot. Összeirás történt. Nem az elnyűtt régi modorban, Így ir a jegyzőkönyv, hanem új rendben, szigorúan. A névsor pedig a szavazás idején betüsorral Volt kikiáltandó s az egyén akkép szavazandó. Szentűl van. Mi tehát feljártuk hadnagyainkat, (Mert a hadnagyokat könnyű rábirni a jóra) Tettünk összeirást: (játék neveket kitalálni S a szavazást azután elvégeztetni paraszttal) S úgy vártuk be a tens küldöttséget, ki örömmel Elfogadá a kész névsort és víg lakománál Jókat ivott a nehéz munkára, javábul a bornak.
„A tisztújítás egy hét vala már; mi az órát, Perceket úgy lestük, mint víg szüretet les a gyermek; És ím, hirtelen a főispán vármegyegyűlést Hirdettet, valamely most jött fensőbbi parancsért. Összegyülünk, a parancs olvastatik; ennyire megy ki: »Tisztesb-rendűség nem lévén ősi nemesség, A megye álljon el a végzéstől, melyben ezeknek Voksot adott: ha nem áll, tisztújítást ne reméljen.« Pártom e rendelményt hódolva fogadta, szokásként Ellenben szeleburdi vitézink víttak erősen, Piszkoltak mindent, mi fölöttük bír hatalommal, Keblükhöz karolák a nevelt honoratior osztályt: És ők fércelték e kormányelleni végzést, Hogy: Mivel egyrészről terhet visel a nemesekkel A tisztesb osztály, másrészről, sokba kerülvén Eddig is a szavazathódítás, több haladást nem Szenvedhet már tisztfejelésünk: minden időben



874
Állani fog honoratiorink szavazatja, kivévén148 A szavazás idejét!...........................
„Egy nap egy éj a köz, s mehetünk foglalni a termet. Méltóságos ur - a főispán - megmutatá hogy Van tálentoma, nem kis mértékben, hadi cselhez: Tudniillik beparancsola másfél ezret a nemzetŐrségből (azaz: amelyekkel a nemzetet őrzik), Színleg a szép s jó rend fenntartására: pedig más Volt azalatt... titok... Ej, nagysáddal mért ne közöljem? Pártunk szembetünő kevesebbségét akará kiPótlani e dárdás és szúronyos őrkatonákkal.
„Végre megért az idő: azaz eljött a kijelölt nap, Folyt a tanácskozmány, s bár főispán ur erősen Álla, hatalmas okát kifejezvén spártai csak-ban: Végre kiforgatták sarkából és kijelölte, Akit az ellen akart, mondtam: nagyszáju Parázsit. Indúl a szavazás. A nemesség névsora - számos Rőfre menő - ott reszket a küldöttségi kezekben. »A. betü, első név. Nincs itt? hát jőjön a másik. Az sincs? - Ej, minek is, hadd jőjön az, aki jelen van.« És jött. - Háromszor szavazánk és, rettenetesség, Mégis az ellen nyert! mert ők négyszer szavazának.
„Nem kicsiny érdemeket szerzék pedig e csatatéren, Mert majd elrekedék. De miért kérkedjem e hősi Tettemmel? hiszen azt elhírli a Nemzeti Ujság!149 Szolgabiróságom küszöbén állék. Körülöttem E hű társaim is, fölemelni azonnal az ifjú Judliumot.150 Tettünk, és tettek az ellenek egyre Szolgabirót, meg szolgabirót: főt, alt, közepesdit. Sorban az esküttség: »Jobb lesz mint semmi« - morogtam Társaimhoz, »de ti is hozzá készültetek immár Felmutatásomhoz, fel nem sütlek, ha csak élek.« Hajh, hazudék, hazudék: betelett a jurassori szám is: (Kell oda más számnál?) és én - ki sem is jelelődtem!!!
„Tisztújítás ez? kérdém reszketve dühömben, Az van-e? vagy vásár, hol lelkeket ad, vesz az ember? Hol nem az érdem jő mérlegbe, hanem gaz önösség Űz szemfényvesztő játékot az ősi nemessel? Én kívánom: a főispán tüstént kijelöljön Engemet. - »Ó tüstént« vág közbe az elnök: »ez embert,
148 A honoratiorok szavazata iránt körülbelül ily végzést hozott 1845 táján egy nagy megye híres ellenzéke. A. J.
149 Nemzeti Újság. Az akkori Hírnök. A. J.
150 Judlium, ii. 2. A régi szótárakban neutrius, az újabbakban omnis generis: azt teszi: szolgabíró. A. J.



875
E buta rendzavarót tüstént börtönbe, legények!« S megcsillant a sásidomú szuronyok sokasága.
„Tudtam a nonust,151 mert a minap betaníta Doronghy Erre is egy kínnal, mint már majd vármegyetisztet, S börtön!... idézés nincs, megadás nincs, sőt kereset sincs Elrendelve, s ime börtön! nekem ősi nemesnek! Feldühödém (ki nem is dühödik vala, bántva miként én?) És egy erős ugrás a zöld asztal közepére Juttata, - társaim is követének; - hol legelőbb is A kalamárisokat szétrugtuk az ülnök urak közt, (Egy foltocska jutott a főispánnak is akkor) S kardot rántva erős védő helyzetbe szorúltunk.
„Ámde a szúronyosok nyomulának hosszan előre Balga, ki ott is küzd, hol csak szaladásban az élet! A természet adott embernek lábakat is, nem Csak kezeket, s ki pusztán kezeit használja örökké, Ollyan, mint a diák, ki felől a krónika írja: Hogy kés- villával darabolta fel a fidibust is. Így mí sem teheténk egyebet, mint harmatos arcú Táblabirák és tens uraim tetején leugorni, S hátat fordítván a fényes acél agyaraknak, Bordaropogvány közt kinyomulni a lármateremből.
„Hajh de veszélyünknek még ezzel nem vala vége, Üldöztek szanaszét bennünket, mint fugitivus Úti betyárt, kinek a törvényszék s tiszti bakója Tiszteletére megyen (mert még egy évnyi egérút Van s ezalatt a vármegye ölhet bárkit az úton, Hisz, ha nem áll neki a végítéletnek, utólag Kívül birtokon, azt szabad ám fölvinni az égig!). Kertről kertre jutánk, míg végre a fegyveres üldők Vad zaja elnémúlt mint a Kösi malma Szoboszlón,152 És mi sikátorokon, zugokon hallgatva ügettünk A városszélig, hol vad kocsi áll vala kettő - A kocsisok, hihető, bent a korcsmában aludtak S én felszökve nehány társammal egyikre, a többi: Hű Maradossy, derék Nemadózy s a nagyfejű Szűzváll Még más kettővel követék az ulyssesi példát, És felugorva hamar másik szekerére a pórnak - Nem lévén mi tovább a megyéhez vonzana bennünk’ A zabevők közzé csapkodtuk a jaj-hegyes ostort Meg sem is állva előbb, mint másik vármegye szélén.
151 Nonus, alias I. = ae nonus. Ezen melléknévnek csak két hajlítása tetszik az alkotmányosdiaknak, t.i. a nonus és nona: nonum (pl. dei praceptum)-mal aztán keveset gondolnak. A. J.
152 Töredelmes szívvel megvallom, hogy ez a szép hasonlat plagium, e klasszikus sorból: Hallgat az én múzsám, mint a Kösi malma Szoboszlón. A. J.



876
Ott, nehogy ártatlan tréfánk bűntetti153 lopásnak Tessék, a szekeret, lovakat, kormánytalan úton Visszabocsátottuk föllelni az abrakadókat, És gyalog indúlánk savanyú sorsunknak elébe... Hajh, de mi út vala ez! megtörve csatánk dühe által, Éhen, fáradtan, de kiváltkép szomjan utaztunk, Fő utakat kerülénk, rettegvék felfödözéstől, Áztunk, szikkadtunk, valamint tetszett az időnek. Legfőbb pontra rugott pedig a nyomor e mai éjen, Melyben az orkánnak kísértetek is segitettek, Melyben a vész elszórt bennünket s ördögi csalhang Hívogatott - majd elrémíteni - bűvtele síkon. És tán halva kelünk föl e hajnal lenge szelével, Mellyet az ablakokon már-már érzek belopódzni, Hogyha te, tündérhölgy, nem küldesz előnkbe vézérfényt, Híván nagy kegyesen gyönyör- és kéj-lakta honodba.”
Harmadik ének
Már a pirók hajnal diadalzászlója kifeslett Napkeleten, s folyvást pirosabbá lőn a hegy ormán; Réteken, erdőkön, falukon és városon egyre Ébredezett a zsibaj, jeleül, hogy az annyiszor ifjúlt Természet ma megint felocsúdott rémriadalmas Álmából. A paraszt nyujtózva kel ökrei mellől És kitörölve szemét, a most féléve mosottat, Cserhaju öklével, ballag mérsékleti boltba154 Egy negyed életvíz lélekderitő italára. Szurdikos utcákból, hol az éjt festékes aráknak Karjai közt tölté, kimerűl tollas köpenyeggel Egy vagy két filozóf, szüleiknek drága155 reményi: Élni sietnek ezek, vásárlani új gyönyörélvet Pár huszasért s pótlékul adott potom életerőért. Már ama jobbak, kik magukat rég túlmivelék az Ostoba természet pimaszos szabatú reguláin, Vetkeztettetnek lefelé, hogy az éji Geschäftek Lankasztása után elaludják a nap unalmit. Itt-ott utcaszögön serkennek a városi őrök, És elballagnak kipihenni az éji virasztást, Osztoznak zsebelők, csendőrök, az ég adományán, Majdan a károsnak nagylelkűn visszahozandók Elsikkadt fejszéje nyelét, hitványka jutalmért.
153 Mert vannak nem-bünteti lopások is. Pl. időlopás, becsületlopás, stb. A. J.
154 Erősen indítványozgatták a mértékletességi egyleteket, angol mintára. A mérésről. A. J.
155 Mert: ami sok pénzbe kerül, az drága: úgyde a szülői remény sok pénzbe kerül: ergo drága. A. J.



877
Főleg a vendéglő körül éber az élet azonban. Fürge legények, zöld kötenyekkel, ki s be sorolnak, Hónuk alatt foglalva tekercs, kalapács kezeikben, Még füleik mellett a múlt napon ott feledett toll. Benn, a keringőben156 fölfejlenek ím a tekercsek, Zöld, veres és hószínü fejér kelméket eresztvén, Mellyekkel padokat, táblát és karzatot egyre Felcsicsomáznak a zöld hasu fickók, óva szegezvén Széleiket, nehogy a fizetetlen nemzeti kelmék, Mellyek a Grosshändler soha nem feledő pagináin Írvák, nem szelidítve büvös saldirt erejével, Elszakadozzanak, és a vevőt más boltba riasszák. Nemzeti ünnep lész itten: Védegyleti Gyűlés. Már gyűl a sokaság bámulni a tarka mutatványt, Éttelen újságvágy dologellenes ingere hajtván. Jőnek urak, nem-urak, vászonnemesek, paszomántos Birtokosok, frakkos megyetisztek, arasznyi szakállal Kardosan és botosan, hogy tudjanak ülni tanácsot; Úri parasztok, azaz kutyabőrtelen értelem aljas Emberi: ügyvédők, tisztek, papok, orvosok és földMérők, kik hálátlanúl nem rettegik édes Anyjokat is lánccal terhelni naponti kenyérért; Végre zsidók, lesikált állal, hagymás faluszájak,157 És a kanászoknál szigorúabb sorsu tanítók. Asszonyok is: lelkes buzgalmu leányi e honnak (Nem sokan e nemből) honi festésű rokolyákban, Legtöbben divatos kelmékben, máshoni drága Csipkebodor közepett ülvén mint nyársra feszült lúd, Tartani pártatlan bírálatot öltözetéről A bejövő-kimenő minden rangú sokaságnak; Szűkkezü kalmárnők csődöt lehelő piperével, Vesztaszüzek, zsoldos katonák ónnal teli karján, Peckes mesternők, feszes arccal, gömbölyü testtel; Szürke harisnyájú, idegen haju cifra zsidónők, És lyány-asszonyok, e szók értelmében egészen, Kik csak a buzdító, a tevékeny férfira várnak, S készek mindenöket, nemes elszánással, od’adni. Áldozatúl, a hon gyarapúlásának okáért. Jött Rák Bende vitéz, jöttek mind társai. Őket Ellátván a büvész Armída tanúlevelekkel: Mintha nemely távol megye gazdag táblabirái Volnának, legelőbb most látogatók e megyében Kis részbirtokukat, feljöttek tiszteletére A megyeispánnak, ki, nem is kételgve irántuk,
156 Keringő: Reitschul. Így neveztetnek azon tágas termek, melyekben a dicső magyarok more patrio walzerezni szoktak. A. J.
157 Falu szája a jegyző. A. J.



878
(Mert tudhatta-e azt: ki, hol és mit bír a megyében?) Szívesen elfogadá, s meghítta gyülésbe is őket. Végre az elnök jött, ki nagy éljennek közepette Székeig elhatván, ekkép kezdette beszédit:
„Én nagyon örvendek, látván, becses úri közönség, Mily nagyszámu magyart képes még gyüjteni egybe A haza érdeke, mit mostan van látni szerencsém. A védegylet ügyét akarom kegyetekbe ajánlni. Balgatagok voltunk mostanság, nagybecsü gyűlés: Ősi apáink megtanulának szőni darócot, Törni juhbőrt szittyás kacagánynak, szíjt hasogatni Bocskoraikhoz, kalpagnak rókát lenyilazni, Farkast és medvét bundának csáva-cserezni, Asszonyaik pedig a lent fonni, himezni a vásznat, Kötni erős csipkét és varrni magoknak, uroknak: Ami kevés pénz volt, nem ment külföldi zsebekbe, Nem hanem - eltemeték, minekünk, késő maradéknak. Ámde mi elhagytuk nyomdokjaikat: kacagány helyt Szűk zsákot viselünk zagyvált szinü condra szövetből, Párizsi utcákhoz készített kelmetopánkát Hordunk, öltözetünk valahány darab, annyi királynak Országából jött, s jó drágán - néha hitelben Vettük, ugar földünk bevetetlen hagyva miatta. Ez gonoszúl megyen így. Kinek egy garas a jövedelme, S hármat költ: az előbb, vagy utóbb, de bukásra jut egyszer. Íme azért lelkes, takaros polgári e honnak Egyletet állíttak, melynek minden magyar ember Tagja lehet, s nem kell mást tennie, mint fogadással Azt ígérni, hogy ő honi kelméket fogad el csak Öltözetűl, honipar művét használja magának. Álljunk hát e nemes, csak húsz krajcárba kerűlő Társúlatba mi is: ki ne tenné ezt a hazáért, Lévén alkalom azt illy olcsón tenné dicsővé? Itt az ív: írjuk alá. Kezdem: másfél huszas; itt van!”
Szóla; megéljenezék, és végre leűle szokáskint. Ellenben pedig a tűzlelkü Hamarfy felálla: „Én nem kérdezem azt, használ-e honomnak az egylet” Kezdi, „csak azt: kormány ellenzi-e vagy sem? azonnal Tudni fogom, vajjon üdv rejlik e benne, vagy átok. Úgy veszem észre pedig: nincs a kormánynak inyére, És így, nem magyar az, cudar az, ki tagúl be nem álland.”
Melyre vitézlő Bende, dühét nem bírva, felugrott, S fülhasitó hangon így ránta magára figyelmet: „Az cudar, aki teszen kormánya, királya dacára. Az cudar, aki e kardviselő nagy nemzet egyénit Görbe takácsokká, festőkké tenni akarja! Illik-e az, hogy lent fonogasson az ős magyar ember? Illik-e, hogy gyapjút csapjon? Végtére: ki tiltja,



879
Ezt ne vegyen, vegyen azt a szabad-zsebü honfi nemesség? Verje meg a magyarok szent istene, aki aláír.”
Rosszalatot búgott e szókra egész balog oldal: Ellenben javalá a sanior és mosolyogta; Melynek szürkehajú seregéből Aggdy felállván, „Meglehet” így kezdé: „van jó ezen egyesületben, Ámde korán van még, éretlen rá a magyar nép. Ifju korunkban, jól jut eszembe, mi lelkesedéssel Terjesztők a magyar szabatú köntöst haza-szerte! Szalmai volt a láng: frakkot visel a magyar ismét. Most pedig a kelmét kívánnák megmagyarítani: Meg nem foghatom azt, mért nem derekabb magyar öltönyt Anglia-posztóbúl, mint quakert szabni magyarból? Hordjunk zrínyit előbb, azután írhatjuk alá ezt.”
Gróf Telivér lőn most a szónok egész tüdejével: „Kormányellenies cél rejlik az egylet alatt, és Forrongásra vezet: megrontani minden erőmmel Szent kötelességem; pedig ez sok szép huszas áru Múlatság, uraim, nem mint önök egylete! már is Tízezret fizeték, pengőben, a gyáralapító Társúlatba, de nem sajnálnék adni megannyit, Csakhogy a védegylet bukjék, mielőbb, mi rutabbúl.”
Τονδαπαμειβομενος fölkelt gróf Lánghy, tüzelvén: „Én is adék a gyáralapító tárba, nemes gróf, Húszezret, de azért nem kérkedem ily helyen azzal. A védegylet ivét pedig épen azért fogom, ímhol, Írni alá, mert húszezerig meg kell rövidítnem Pénzkiadásomat; igy magamat, honomat kisegélem.”
Ónapy táblabiró váltá fel a grófot: „Örömmel Lennék társ az urak céhében s nem vonakodnám Subscríbálni azon papirost „úgymond” ha lehetne; Ámde nagyon méltó mentségem: tisztes öregnek, Mint magam, ily kirivó szinü köntöst hordani nem szép Lenne, fehért, zöldet, vereset, mint látom e tábl...”
A nagy kacagás vágá ketté az öreg szavait, ki Szégyenkedve leült és felfogadá: soha többé Szót nem emelni, habár lopnák is előle hazáját.
Szünvén a kacagás, Rőfész foga szert, s puha öklét Törve: „Alássággal hírül adom, a honi kelmék Brünn - vagy izé... Gácsról” igazítá arca-pirultan „Még ma megérkeznek, szolgálhatok illemes áron...?”
Nagy köhögés jöve rá s így kénytelen újra leűlni. Singhy barátja pedig könyökét megrántva susogta: „Mit gondol koma, bukni akar honi kartona mellett?” „Ej koma”, válaszol ez, „van eszem. Két vén honi mellett Tízet adok külföldi vagyont szint’ oly magas áron,



880
Végre, bukást mondván, a gyárt buktatni segítek.” „Már az más” felel a koma, képe simára juháztan.
Folyt az aláírás, szónoklat: s megjegyezendő, Nem szólt mind, ki aláírá az ivet, de viszontag Sem mind írta alá, ki az ügynek szónokaképen Sok nedves tenyeret fájós tapsokra hevített. Most Pipy gróf kelt fel s ügy pártolatára emelt szót: Mert, úgymond, divatos ma ez eszme nagyok, kicsinyek közt, Mert nem sokba kerül, s nagyon is lágy a kötelezmény: Puszta becsűletszó fékezve csak a kirugókat. És így, aki belé unt, bizvást visszavonulhat: Szó a kötél, szabad azt revokálni, kivált a nemesnek.
Hangady táblabiró hasonúl pártolta, ez okbul: „Olcsón vesztegetem gyapjúmat” mond; „ha Magyarhon Szinte csinál posztót s a külföld hordja tovább is, Szökken az ára, hiszem, s akkor huszasom, haza hozzák.” Mellé szólt Rohanász; ő, úgymond, helyben aláír, Él hite keblében - s ez okon kész áldozatokra Hogy védegyleti tag testén a nem-honi kelme Benn született honivá nemesül idegen szaga múltán. Borzond is javalá, ott látván benne az üdvet, Hogy lecsepűli böcsét a külföld áruinak s így Féláron vehet ő idegen-készítte iparműt. Langyi hasonlóul, nem igen tűntetve, aláírt; Ő az egészt levegőtisztító éji lidércnek Képzeli, mely se nem árt, sem használ szembetünőleg, S el fog tűnni megint, miután ragyogott egy időig. Ingady ellenben - majd bal, majd jobbra tekintve, Hosszú kétely után sem merte nevét odaírni (Juste milieu-s vala ő), abban lele mégis egyensúlyt Hogy fogadást tőn és - azt mondják - esküt adott rá Négy szem közt, miszerint, bár nyilván írni körülmény Tiltja, titokban azért hű lészen az egyesülethez, És, ha jutányosban kaphat honit, azt vesz örömmel.
Illyen s még badarabb okokat hordván fel a gyűlés Tagjai kölcsönösen, miután a gyomorkaparó dél Hírül adá, hogy a gazdasszony káromkodik otthon, És a béketürés gyakor ásításra fakadt ki: Amint testi szemét éhség hálózta, fokonkint Nőtt értelme világa az elnöknek, ki egészen Tisztában látá kettőkor a tárgyat, a tisztek Megválasztattak (mind jó hanyag emberek) és a Gyűlés téltul elégült újságvággyal eloszlott.
Bendét gróf Telivér meghítta magához ebédre Sorsosival, másnap pedig a követútasítások Választmánya előtt mutatá be levente barátját.



881
Nagy kazal indítvány, szép változatos vegyületben, Várt a tanácskozatok percére, hideg nyugalommal: Minden előtt a magyar nyelv fordula kézre közőlök. Ennek az ellenzék egy kis töredéke ohajtott Volna erősb szövetű törvényt, mely bírna darázzsal Szintúgy, mint a legyek törpéivel és szunyogokkal: Ámde a nagy „numerus” megelégvék, sőt köszönettel Vette az eddigit is, némely nem győzte csodálni: Mint történhetik az, hogy már nincs tiltva magyarnak Szólni, pörölni, Magyarhonban, született anyanyelvén.
Most az avíticitás kérdése került felül. Ez sok Szép köhögésre adott okot (ó mert szörnyü poros volt!) Majd, miután fel lőn olvasva, vitáztak erősen, Felhordák okait mind a négy nemzeti lapnak, Sőt felül is múlák ezeket pokrócban, epében. Földesurak, kiknek tetemes földbirtokaikra Dédükök elfeledett bűváldozatúl ebet ölni S bőrét a szerezett holdak hátára terítni, Hogy védné azokat harapós prókátorok ellen, Rögtöni eltörlést javasoltak a nyűg ősiségnek. Ellenben megavúlt ügyvédek, régi fiókok, Szú-likacsolta családszekrények felkutatói, Ó nevek emberi, volt uradalmak messzire terjedt Mesgyéin legelők s tengők örök álmu reményben; Szemrontó firkák halovány rejtélyei titkán Rágódók s egyebek, tudná a manó lesorolni, Alkotmány-kidülést, nemzetsírt láttak ezen szép Aggszerü intézet legutolsó körme-szakadtán. Legkitünőbb vala most Rák Bende beszéde, ki tartván Zálogosított birtoka vesztétől, kimeríté Ékesszólását a veszélyes gondolat ellen. „Nemde”, kiált hevesen, „most is sok a pertelen ügyvéd, Kik, mivel egymástól nem tudnak elélni különben, Hajhászok, keritők és alkuszok és veszedelmes Csendzavarók lesznek, mindennapi szűk eleségért? Most vegyük el kenyerök jobb részét: nem fog-e majdan Fellázadni egész seregök, s e drága Magyarhont Nem fogják-e utóbb fenekestül felborogatni?”
Ingady ellenben kívánta, hogy „eltörülődjön”, Mindazonáltal nem rögtön, mivel az sok elárvult Hajdani nemzetség ígényit meghiusítná, Nem: hanem elvárván végét minden folyamatban Lévő és ezután kezdendő ősi pöröknek.
Még ugyan a többség akaratja ki sem vala mondva. Mindazonáltal, időt kívánván megtakarítni, Sorra kitálalták a tárgyakat, okszerü célból: Hogy ki egyik tálból nem eszik, nyulhasson a máshoz. Bende a hongyűlés éventi ülései ellen



882
Tiltakozék, kérdvén: minek azt a sok f... törvényt? Ollyan a törvény mint a bor: fanyar ízü ha új még, És savanyú képet torzít mellette ivója, Míg a megérett ót kéjelgve bocsátja le torkán. Van Verbőczyben ó is elég, csak győzze az ember Azt betanulni; miért ahelyett hát gyártani újat? Isten tízet adott mindössze az emberi nemnek: És mi nem érnők meg félmázsás corpusainkkal?158
„Úgy van, öcsémuram” ősz Patvardy felelt helyeselvén, „Hajdan az ifjúság tanulá, mint tisztes apái, A haza törvényét, mint azt Verbőczyben és szent Corpus Jurisaink foliánsain írva találta: Most, tanulás helyt, őmaga gyúr, külföldi anyagból, Új törvényt, nehogy a régin rágódnia kelljen.”
Másik a képviselő rendszert átkozta kegyetlen, Mondván: nem lakik ő jól más szájával, eszét sem Bízza magánál, úgy lehet, ifjabb képviselőre.
Aggdy a kortesség szép volta felől csodaszépen Értekezék; Telivér a német vámra sohajtott, Úgy hívén a hazát tündökleni gazdag iparral. Gróf Pipy kényszeritett örökös váltságot ajánlott, Melly a jobbágyot kötelezze kiváltani földjét; Földesurát, úgymond, szükségtelen így kötelezni: Az, maga hasznáért, örömest lép alkura úgyis.
Volt, ki füléig adós maga, üdvet a státus-adósság Elfogadásában keresett, nem tudni, mi okból; Másik egész tűzzel - vala bár hive a maradásnak Sürgete teljes szót minden városnak adatni, Csakhogy az ellenzék leszavaztassék a diétán. Lánghy a kormánynak felelősségét akará kiVinni: derék akarat! kár volna ha nem sikerülne! Mondják: így akará az egérnem is egykor a macskát Megzabolázni, de nem hallottuk még az eredményt. Mások a sérelmek tárgyában emígy szavazának: Minthogy ezen panaszok nagyon is halmazra tolúltak, S mink, fiatal maradék, nem tudjuk már nagyapáink Régi gravameneit, nem tudja miénket a késő Posteritas: jó voln’ ezeket mind összeszedetni, És egy öreg könyvben kinyomatni jövő tudomásul. Ám sokan ellenzék e javaslatot, azt bizonyozván, Hogy feledékenység legjobb ír e panaszokra. Szóltak az esküttszék mellett és ellen is, ámbár’ Vékonyan ismerték ezen intézet miben-álltát, Csak hírnévben, mint a monda vitéze a kávét:
158 Corpus: Test. Ha lélek volna benne, úgy élő lény volna. A. J.



883
Hja, de mi csillagaim, törvényhozatalra születtünk: Azt is látnunk kell, ami túl van hályogainkon.
Mindezeket, pro és contra, vitaták sok időig; Mindenik önnéztét akará a többire tolni, Vélekedésében tetszék mindenki magának, És maga sátra előtt söpré minduntalan a port. Így, természetesen, lehetetlen volt egyesülni. Látta az elnök is ezt: hogy azért más térre vezesse A meddő szavalást, ámbár még nem vala sorban, Híres ügyét szőnyegre dobá a házi adónak.
Mintha darázsfészket pajkos süheder faderékban Megbizgat, dühösen zúdul fel a hangos odúban A szuronyos bogarak számnélküli nagy sokasága: Úgy zúdúlt föl egész teremök, hallván az adó szót. Elsőbb is Rohanász foga szert, és cifra beszéddel Nemcsak a házi adót, hanem a hadit is helyeselte, Mert, vegyük észbe, magának nem volt semmi vagyonja, Sőt a reménybelijét is túlhaladá az adósság. Ellenben Telivér gonoszúl csépelte a tárgyat, S hosszu beszédének farkául így teve kérdést: Volna-e képtelenebb annál: hahogy a nemes ember Nemcsak a választás terhét, mely annyira súlyos, (Egy tisztújítás taval is négy ezriben állott) Fogná hordani, nem, hanem a megyetiszt fizetését Szinte viselné a házsártos, lomha paraszttal, Kit csak, mint a diót, törten használhat az ember? Gróf Pipy váltá fel, de nagyon más-szőrü beszéddel. Ö minap apjával csak egy úgynevezett szobalyányon Összeveszett gonoszúl, s azidőtől fogva szünetlen Pesti Lapon legelész és átkozom egy liberális; Hármat a legjelesebb cikkekből szóhiba nélkül Elfútt, s elfogadá az adót; de az emberi szívek Vizsgálója tudá, hogy a szónak rejteke táplál Némi reményt, miszerint hamarább rá száll az örökség, Mintsem a házi adó törvénye fizetni szorítná, És így még lesz idő a nem-fizetősdi szerepre. Most ősz Aggdyra jött a sor, ki felállva, nehézkes Mozdulatokkal (mert ő nagy nyomatéku egyén volt) Méltóságosan így szavazott: „Természeti törvény, Hogy kiki ollyan arányban hordja az álladalomnak Terheit, amilyen részvétese a jövedelemnek. Én a közös fizetés terhét őszinte örömmel Üdvözlöm. Hogy adóz a jobbágytelki nemesség, Én javalom, mert azt a jogosság hozza magával. Tudva van ott: mellyik nemes és hány véka vetést bír, És az adókivetést akadály meg nem nehezíti. Ám a birtokosok már más rovatúak: ezeknek Terjedetes faluit, pusztáit, mesgyehatárit,



884
Völgyeit és hegyeit, vizeit, gazait, pocsolyáit, Erdőit, mezeit, nádréteit és legelőit, Malmait, amellyek kétszer vámolnak: először Míg zöld még a vetés, megye-meglimitálta vizökkel, Aztán majd szemül is molnár-szentelte fukákkal, Mindezeket nincsen ki e földön számba vehesse. Én hát, bár az adófizetést is örömmel akarnám, Még most megmaradást javalok subsidiuminknál.” Erre legott tüzesen felpattant a deli Borzond: „Táblabiró tens Aggdy Ferenc úr úgy teve, mintha A szabadelvű párt szabad elveit osztani hajló Volna, de lám a szeg kiüt a már rég elavúlt zsák Hézagain, s a víz kifoly a rossz rosta fonásán. Jobb azt szép kereken megmondani: »én nem adózom«; Vagy: »bizony én igen« és nem hímhámozni körötte Én feltétlenül fizetem - bár zúgjon akárki Házi adóm, mihelyest - felelőssé válik a kormány.”
Lánghy nem így akará, hanem elsőbb tettleg adózni, S akkor a gyűlt pénzről majd rendelkezni magunknak. „Míg e zöld táblán” úgymond „készítjük az ingyen Terveket, én addig nem várok semmi eredményt. Kezdjük el a fizetést, alapítsunk nemzeti tőkét, Majd lesz terv is elég, csak pénz s akarat ne hiányzzék.”
Nem helyeselte szavát e grófnak a szellemi párt sem. Mit? rögtön fizetést? morogának. Az esztelen ember! Sokkal szellemiebb haladónak véltük a jámbort. Mintsem időt töltsön s kezeit szennyezze, fizetvén Materialis pénzt ragyogó pompáju szavak helyt. Majdosi pártolná, de haragszik, hogy liberális Pendít meg mindent legelőbb, pedig ő szabadelvű Ember után, mondá, még mennyországba se menne, Lepkefy ellenben - ki ma szólt elsőbb a gyülésen, Ifjui lángszívvel kelt védelmére az ügynek. Ő csak a mult napokban tért vissza honába Pozsonybul, Hol, mint úgynevezett Lantaxerr,159 sok mosadékot És átkot megevett megivott két évnek alatta. Ott, bár ótta magát a közös ragadálytul eléggé, Hajh! megmételyesült (legalább azt hitte az apja) És, uram irgalmazz! szabadelvű lőn a fiúból. Itthon elővették csípős lúgját a szülői Feddésnek, s váltig mosogatták azzal a kölyköt: Hasztalanúl! Szerecsent mostak. Végtére a gyeplőt Búsan utána veték, várván, hogy a köznapi élet
159 Lantaxerr, azaz Landtagsherr. E címmel a pozsonyiak nemcsak a követet, hanem írnokát is megtisztelték. Itt ez utóbbi értelemben áll. A. J.



885
Tégla-darabjaival dörzsölje le a veszedelmes Szellemi mázt. - Éljent aratott, végezve beszédét.
Most miután a jobb s balog oldal sorban elállott, Juste milieu-s uraim neki bátorodának a szónak. Volt ki adót fizetett, de csak úgy ám, hogy ne adónak Híják a fizetést; másik kész volt az adóra Úgy, ha az eddigi nagy terhű subsidiumok160 helyt Könnyebb rendes adó lépend, s nem hajtatik oly nagy Tűzzel, mint szedetik ma az ily országos ajánlat. Legnyomosabban szólt pedig a jó Ingady, mondván: „Szívemből akarom, hogy adózzék minden, e honnak Felvirulásáért, kit egével bétakar e hon: De kérdem: mire ám? Nem kell-e kitudnom előre Részletesen, hova fog pénzem költetni, mit adtam? Hány kapocs, és hány sín kell a vasutakhoz? az őrnek Mit fizetünk? s abból mi esik rám? Hát a csatornán Hány garas egy napszám? Hány ásó és kapa kell ott? Mindezt tudni nekem, kérdem, bőrömbe nem áll-e? Én, hogy az állandó fizetés törvénybe irassék, Kívánom; de előbb állandóan s örök évig Szükség, részletesen, híven, kicsinálni a költségJegyzéket; hova majd az adó fordíttatik évrülÉvre; s azon munkát a törvénytestbe nyomatni, Hogy tudjuk, mikor és mire kell filléreket adnunk. Én, ha ezen jegyzék törvényünk testibe nem megy, Semmi adót el nem fogadok, bár elvem adózni.”
És már nem vala több szónok; röviden szavazának: Elfogadák az adót, kiki fenntartván a magáét. Bende pedig nem szólt; komolyan pödrötte bajúszát: Csak ti pöröljetek, így gondolta, saját magatoknak, Én tettel mutatom meg: adózik-e lélek e honban?
Ingadyhoz vala most meghíva ebédre, ki tegnap A szabadelvűknek készítette fényes ebédet, Most pedig a maradó pártot kérette magához. Ingady gazdag volt s perszé gyermektelen ember; Nője derék asszony, köpcös, piros arcu menyecske: Ez radikál nő volt: nem szenvedhette a foldást És toldást, hanem új kellett neki szüntelen: új pénz, Új ruha, új vendég, új házi pör, új kocsi, új hír; Nem csoda hát, hogy az új arcú Bendét sem utálta, Sőt avatott szemek azt kezdették sejteni: Bende Kedvéért örömest eltűrne kevés gyanusítást.
160 A subbbsidiumok beszedése véghetetlen lassúsággal járt, a votumok bejegyzése miatt. A. J.



886
Negyedik ének
Mélyen aludt ezalatt szabadelvü Hamarfy lakában, S nem vőn részt az ülés fontos dolgában egész nap, Hajh, mert némi csodás esemény, mintegy meseforma Messze letartá őt a vármegye zajteremétől. Ingadynál fényes lakomán volt tegnap a „szellem” (Így nevezék pártját) s jól megrakodék vala „hússal”; Ott torozott ő is, s mivel úgy szabadelvű modorban161 Itta vizét a közös habarékú városi kútnak, „Nem vala szokva ehez, minthogy nem iszik vizet otthon”, Rosszúl lőn az ebéd végén: megevék tizenöt szem Labdacsot, egy cigarót elfúkált, nemzeti színű Fagylaltat csemegéze, zuhanyt vőn: hélas! hiában! Gyomra motóláit megakasztani nem vala képes. Lőfegyvert ragadott és ment szellőzni szabadba. Drága mezők tilosán gázolt nemes andalodással!162 Itt-ott nyúlfi szökött fel az orra előtt: de, gonosz sors! Elfeledé zsebjét ellátni szem-él-köszörűlő Völgyes üvegjével, s nem látá hol van a célgomb.
Ballag, ballag odább jó illatú rét selyemében: Mígnem eléri a hűs erdőnek naptalan árnyát: Ballag, ballag odább erdők szem-irígy sürüjében. Mígnem a fáradság leveri, s narcissusi forrás Szélire bágyadtan lehevervén, ottan elalszik. Meddig aludt e regényszerü fekhelyen? én a világért Sem tudom, órám nem lévén, mely tiltsa jegyetlen Tűnni a vándor időt emléktelen elfeledésbe. Az bizonyos, hogy amint ébredt, mindjárt deli nimfa Csínos alakja tünék fel, a forrás zöldgyepü martján, Tarka csöcsös korsót a kristályhabba merítve. Volt pedig e hölgynek hosszú haja fonva szalaggal, S barna lapos kötelűl, kikiríkitelen fara mentén, Rózsaszinű rokolyán feljül lebocsátva ináig. Arcain ép szüzeség hajnalrózsái virúltak; Cifra selyemkendő volt vetve nyakába, de keble Halmai félnyiltan mosolyogtak alóla, dagadvák Nyári melegségnek vérduzzasztó erejétől. Lábai, a picinyek! födezetlenül ikraközépig, Mint tejben fürödött pipatajt, vérszín papucsából Gömbölyüen kelvén, a gyep zöld bársonya mellett Nemzeti színt adtak, s mivel a tűzlelkü Hamarfyt Érdekelé minden, mi honát juttatta eszébe, Talpra szökött, s derekon karolá a szöghaju szűzet.
161 Fiatal ember, kiváló szabadelvű, épen nem ivott bort társaságban. Priesnitz fénykora is erre az időre esik. A. J.
162 Nemes embernek mindenütt szabad volt vadászni. A. J.



887
„Angyalom, édeském, kincsem, ne sikolts, ne szaladj el, Nem lesz semmi bajod, bántalmad: ehol van egy erszény, Telve huszas pénzzel; tied ez kendőre, szalagra, Csak ne szaladj, ne sikolts, lásd nem vagyok én hamis ember.” Ám a leány ledobá erszényét s visszamosolygva Elszaladott, mint a fejszétlen rengeteg őze. Futja Hamarfyt a lyány, hajtván őt szűzi szemérem; Szűztelen indúlat futtatja utána Hamarfyt, Keble tüzét annak lobogó meze szítva parázzsá. Fák, bokor és rónák mellőlük visszaszaladnak, Fák, bokor és rónák hidegen bámulnak utánok: Mígnem egy ékes völgy közepén a nimfa megállván Tűz arccal, pihegő mellel, megvárja vadászát. Már bujaság izzó nyílvesszeit ontja szeméből A nekibőszült hím, már égő keble tüzétől Nyelve nedűtelenül, repedett ajkbőre sováran Várja meleg csókok zamatos levü záporesőjét; Már szilaj indúlat megvillanyzotta karokkal Reszket az éhes vad felölelni a nagybecsü zsákmányt: S hah!... az igéző lyány rút egyszemü vén banya lőn, ki Feltartván zörögős kezeit, mint Éden örökre Zárt kapuin kardját Jehovának visszafenyítő Angyala, ott állott, kiaszott tilalomjegyezőként. Visszariad, s mielőtt tisztán eszmélne Hamarfy, Hármat tapsol a nő tenyerével, s a pofozott lég Háromszor veri föl visszhangjait a ligeteknek. Ekkor az éj minden rém állata zúgva előjön: Ronda füles-baglyok, denevérek nagy sokasága Röpdesnek körülötte, varangyok tábora tesped Lába elé, iszonyú mérget kérődzve tokáik Sejtjeiből, kígyók csúszkálnak, vértarajokkal, Öltögető nyelvvel, dühösen, mert épen a titkos Kő-fúvást kellett elhagyniok: ördögi pillék, Tarka török kendőt vetvén berovott derekukra; Pókok, hátaikon hordván aszkéta keresztet, Ellenben hasukat táplálvá rabolt zsiradékkal Ádáz skorpiusok, meleg égalj élet-eloltó Szörnyei, mellyeknek lassú hada krími tatáros Száguldói gyanánt jőnek fene tőrü darázsok. Mindezen undok nép hősünket közre szorítá. Már a szikla remény kebelében szét vala mállva Amikor, egy percben, kettéreped a beborúlt ég S villámként ragyogó béllése kilátszik a mennynek; Egyszersmind érzéktompító csattanat által Földre rogy és darabig hever életvesztve Hamarfy. Amint visszanyeré eszmélete tiszta világát: Egymaga volt a völgy közepén: eltünt a varázsnő Szörnyeivel, s a magány csöndét csak a hársfatetőkön Játszadozó szélnek bágyadt susogása boszantá.



888
Néz körül: a forrás hova lett? álmélva Hamarfy, - Mert beteg álomnak gondolja egész eseményét Nincs forrás, idegen minden körülötte, komor fák, Vad tüskék állják el utát, bármerre tekintsen.
Már pedig a rideg éj ködpaplana kezde terülni, Már a házi-urak kibuvának rejtekeikből Itt-ott hallatván a marasztó nyájas üvöltést. Ekkor egy ifju vadász véletlenül ott terem, ekkép Vígasztalni meg a szepegés-gyarlítta Hamarfyt: „Mit szomorogsz pajtás? eleven légy s víg, ha vadász vagy. Hallod-e, csörtet a vad, s a lövészt buzdítja lesében. Résre füled, gyűszüzd fel lőcsöved, archoz az aggyal! Nem mozdulsz! Haha, vesd el a puskát, s ülj le guzsalyra!” Erre Hamarfy elősorolá, mik rajta esének, Kétli ha ébren-e, vagy hazug álma sötét iszonyában.
„Nem hazug álom volt” felel a másik: „maradásnak Ördögi szelleme volt a lyány, ki varázserejével Vonza, előbb véred fölforralván buja tűzzel, Majd e varázs-völgyben megrontani téged örökre. Ellenséged e lény, üldözni fog ennek utána Elveidért: de ne félj, nincs rajtad semmi hatalma, Míg hű vagy szabadelvedhez, míg ingadozással Tenmagad alkalmat nem nyújtsz neki, győzni fölötted! Mert, tudd meg, noha ő bír ritka varázs-hatalommal, Van szellem, ki előtt hiuvá lesz minden erője; E szellem szemeit rólad nem szokta levenni, Csak te haladj kezdett utadon: csak, bármi nagy áron, Víj diadalt a szent haladás üdvteljes ügyének. A cél megnemesít bármilly alacsony nemü eszközt: Nem használnak okok: pénzzel neki, vesztegetéssel, Borral, ijesztéssel, hazudással, néha csalással; Vagy ha e szép módok sükeretlenek, akkor az olmost Vesszük elő, s viadalra kelünk, életre, halálra. Mért hagynók a botot sorjából fegyvereinknek? Hisz mi az ellentől tanulunk, és víni hasonló Fegyverrel mi okon nem volna szabad minekünk is? Küzdjél hát magyarul, bennem védődre találtál. Fúdd meg e bájsípot: Hábor, védangyalod, ott lesz. Emlékül, fiam, e táskát vedd, s jusson eszedbe Az, ki veszélyedben villámot bűvöle s azzal Szerteüzé a sötét tábort, mely veszted akarta. Most pedig, íme, tekints föl az ég boltjára: ni hol van Egy sárkány alakú felhőcske, kövessed e felhő Útját, az kivezérl e vadonnak tömkelegéből.”
Így a varázs Hábor. Szemeit dörzsölte Hamarfy: Hogyha ez álomból valahogy fel tudna riadni. Hasztalanúl! a csodát kíséri megint csoda látvány. Hábor egyet fúvall s tenyerével megsodorítván



889
A kilehelt léget, nagy-hirtelen égre csigádzó Forgószél kavarúl; ennek súgár derekán elNézi a garboncást felkúszni az őt vezetendő Sárkány-felhőig, mely mindjárt útnak eredvén, Végre szerencsésen haza ballag utána Hamarfy.
Bende meg Ingadynál lakozék. Csúffá vala téve Itt is a naptár, mint sok más helyen. Ez szorosan megSzabja szegény, hány óra legyen nap, hány legyen éj, de Nem hajt rá az erős természet korcs fia többé. Késő volt, mikor a fogadóban Bende lenyugvék, Késő, mit máskép bátran mondhatni korán-nak: Mert még csak kettőt vere a kopogós fali óra. Hogy tüstént elaludt, nem szükség mondani: borban Ázott virrasztás örömest beereszti az álmot. Már horkolt gonoszúl, mikor a nyilt kulcslyukon által Hosszan, mint valamely zsineg, egy csodatest benyulámlott S a szoba legközepén nagy gombollyá tekerülvén, Végre varázs hölgyként állott Bendének előtte.
„Hűtelen” így feddé a hölgy, „hálátalan ember, Így köszönöd jótéteimet: hogy a rémletes éjben Megszabadítálak fene mérgétől a viharnak, Mit haragos tündér okozott vesztednek okáért? Hogy hajlékot adék, ápoltalak: ízes itallal, Étellel lakozál s élveztél szende nyugalmat? Hogy haza-nélkülinek hont, fényes előmenetelre Útat adék, és pénzt az egész vad cimboraságnak? Jobb lett volna nekem nem bánni, hogy a fene Hábor Tátosi tépjenek el, vagy vesszetek ott, a tavakban; Jobb lett volna, midőn pihenétek langy nyoszolyámon, Holtra kinoztatnom rabszolgai ördögeimmel, Mintsem elérnem, hogy hálátlanul feledésbe Menjek előtted: hogy, buja indúlatnak okáért, Elhanyagold ügyemet, s idegen némberre kacsingass. Mostan azért válassz: vagy tégy fogadást soha többé Át nem lépni az Ingady háznak csalfa küszöbjét, Vagy segedelmem helyt - elvárni fejedre boszúmat.”
Bende aludt folyvást, de az álom karjai közt is Hallá e keserű feddést. Tusakodva nyöszörgött, Érthetlen szavakat morgott. Armída pediglen Értvén e feddés jól számította hatását: „Asztalodon hagyok ím egy játék francia kártyát, Ezt Hecate, úgymond, maga tette varázserejűvé, Hogy soha nem veszthet gazdája, hanem nyer örökké. Használd ezt: de ne nyúlj más kártyához soha, mert úgy (Hogyha csak illetsz is valahogy bármily nemü kártyát) Mindjárt üldeni fog, mely most szolgád, a szerencse. A nyereményt pedig, egy különös zárhelybe lerakván, Gondosan őrizzed minden más pénzvegyülettől,



890
És nem egyébre, hanem fordítsad a régi jogoknak Védelmére, szilaj, rohanó szeleburdiak ellen.”
Ezzel a hölgy a kulcslyukon újra kidugta kis ujját, És elvékonyodott maga is, mint megszivosúlt vas, Melyből sodronyt húz Vulkánnak kormos utóda; Két perc mulva pedig kívül vala Bende szobáján. Bende tovább is aludt; majd dél volt már, hogy először Felserkent, de nehéz volt a szeme, és ha Doronghy Holtnak gondolván, föl nem veri, estig elalszik. Álma jutott legelőbb is eszébe; de mennyire bámul, Látván ágya előtt a játék francia kártyát! „Jer, koma, tartsd meg a pénzt”, mond a vidor exnevelőnek Megkísértendő, igaz-é Armída beszéde. A koma kész volt rá, s mielőtt a kártya kifogyna Kézből, s új zavarás Fortúna papír katonáit Újra sorozná, schwarz lőn nagy tudományu Doronghy.
Még azon estve kazal huszas és bankjegy közepett ült Bende, tökéletesen meggyőződvén, hogy az álom Nem vala borszesztől ködös agy beteges szüleménye.
Már ama nagy nap, melly az adó sorsát a megyében El vala döntendő, közelített gyors haladással; Már a vidéki nemes társúlatok orrai (szájas Élelmes magyarok) sűrítnek a városon által, Lesve az illatozó konyhákból ingyenes ízű Húsleveket s bordát feszitendő kajla cubákot. Nem vala szűkében Bendénk sem e látogatóknak. Ollyan arányban nőtt számuk, mint a tele markú Bende huszassa fogyott, és mint a lernai kígyó Egy feje helyt kettő, úgy itt, egy látogató helyt Nyomban öt is termett a „tens úr” tiszteletére. És nem mondhatnók, hogy vad lett volna közöttök Egyik is: otthonosak lőnek, megszoktak azonnal, Mint a házi legyek; sőt volt, ki, cserélve ruháit, Négyszer a négy járás tolmácsa gyanánt beköszönte És ugyanannyiszor elkapará a jószívüséget. Egyik alispánnak kívánta csinálni erővel, A másik követűl elküldeni, ahova tetszik, Harmadik ígéré, mint „tens nagyságos” urának, Hogy bármit perorál megye gyűlésén, ezer ember, Mint eleven visszhang, ordítja reá: helyes! éljen! Bende azonban nem volt tegnapi csirke az illyes Dolgokban, se tehén, hogy jégen táncra vihessék. Célja csak az vala elfogadásukkal, hogy előre Fusson el a jó hír s terjedjen vármegye-szerte.
Folytak a készületek. Bendénk meggyarmatosítá A falukat kitanult kortesseivel. Nem adózni A jelszó, bot az ok; mellyet ha fölötte keménynek



891
Hinne egyik-másik, nincs tiltva leszedni az ólmot. Holnapi Sárfalván térítgete, Tyúkodi bátya És Nyakaló a Víz mentén száz-, sőt ezerével Fogdosták a nemes lelket, mint Péter apostol.163 Ólmodi a Felső-járást szemelé ki magának, Tudván bánni kevély apró közbirtokosokkal. Ezt követé Tagadó s Maradossy; de hős Nemadózy És Szűzváll a Mező-járás úrbéri tanyákon Kínlódó nemesit kapaták amaz üdvös igére. Bende pedig legutóbb, maga mellé véve Doronghyt, Üsdibe ment, amely legnépesb kas vala minden Sok here méhekkel gazdag, vad mézü kasok közt.
Üsdiben a hadnagy Kolocintos Gábor uram volt. Furcsa rövid ember, nagy szájjal, harcsa bajusszal, Egyszerü dolmányban, ragyogóban nemzeti hájtól. Elsőbb hadnagy uram nem akarta elérteni: mért kell Most a nemességnek gyűlésre bemenni. Hisz, úgymond, Nem fizetünk, az igaz; de azért mi okon gyülekezzünk? Hadd vessék ki reánk, mi nem fizetünk, s ha erővel Szedni akarják, hát mi repelláljuk, teremadtát! Bende azonban megmutatá nyomatékos okokkal, Mellyeket a hadnagy kézzel markolhata, hogy, ha Résre nem áll az egész X. vármegyebeli nemesség, Gyűlés multán nem leszen alkotmánya magyarnak.
Most Kolocintos uram mozgásba tevé az alantabb Rendű isteneket: Merkurjait el-kiuszítá, Híni nemes gyűlést nagy fontosságu dologban. És mikor illően tele gyült a tág eresz-alja, Így folya ékes szó a vitézlő hadnagy-ajakról:
„Nemes atyámfiai” (rossz hexameter, de hiában Αυτοςεφα s nekem ezt szóhíven kelletik adnom) „Nemes atyámfiai! tudják-e kigyelmetek aztat, Hogy mi okon gyültünk e szent hajlékba ma össze? Ím a tekintetes úr, megalázván úri személyét, Nem sajnált közzénk, a magunk hasznára, lejőni És legelőbb is azon szívességét kimutatni, Hogy ma kigyelmeteket megvendégelje busásan”, (Éljent hangzék itt az egész eresz-alja nemesség) „Kit-kit azonfelül is szándékozván (...Helyes! Éljen! Éljen azonfelül is)... szándékozván...” de lehetlen Volt a helyesléstől helyesen végezni beszédét.
„Drága nemes társak! hallám a tekintetes úrtól, Mily romlás fenyeget bennünket: tős-gyökerestül Felfordúl a szegény haza, hogyha mi talpra nem állunk.
163 „Egy halász, ha prédikál - fog ezer lelket.” Pünkösdi ének. A. J.



892
Úgy van: arany-bundánk vargát ránt, nonusainkat A liberalisták ebharmincadra kerítik. Verbőczyt leverik veszedelmes cifra beszéddel, És az öreg Corpust korpázzák korcsmai módra. Főleg most az adót kívánnák tolni nyakunkra. Tudja kigyelmetek azt, jobban mint a viceispán, Hogy nyolc éve midőn legelőbb megróttak adóval,164 És hogy azóta egész pontossággal, kiadódik Évről-évre adónk funtussa, de még ez időig, Egy fillér nem sok, de mi annyit sem fizeténk be. Mért volnánk nemesek, ha mi is, mint kontrabujensek Úgy trektálódnánk? nem, nem; mi nagyon betanultuk Szent András micsodás trektát rendelt a nemesnek: Tisztújításkor reggel pálinka csöbörrel; Délben hús, bor, elég; ugyanaz vacsorára dulásig S legkevesebb három huszas egy szavazóra naponként. Mért volnánk nemesek? Nem azért-e, hogy, amire tetszik, Nem szóval felelünk. Azt kívánják, hogy adózzunk: »Nem.« Hát szolgáljunk: »Nem.« Töltsük az útakat: »Ó nem.« Állítsunk katonát: »nem, nem: hisz imént vala Győrnél Győzelmes seregünk.« Tartsunk katonát: »örökös nem.« Így kell érteni e véren vett drága nemes szót. Vesszen el aki fizet, míg egy csillag lesz az égen!”
„Vesszen el!” ordítá az egész ersz-alja nemesség; Hadnagy uram pedig így szónokla tovább, rekedezvén:
„Én nem erőltetek itt senkit; kiki menjen amerre A meggyőződés vezetendi: de istenem isten Egy percig se legyen, ha kezem meg nem keserűli Az, ki a hámfából kirug és küllőfelezéssel Megszakadást okoz itt, e szép nemes egyesületben; Aki a libristák mézes-mázos fecsegésit Elhiszi és lelkét italért árúba ereszti. Birkák vagytok-e ti, félénk és ostoba birkák, Nemes atyámfiai, készek minden csacsi mellé Futni, ha elbődűl? Nem, nem fiaim, ne kövessünk Mí minden szamarat, csak a tens urat, aki különben Jobb fizető is mint a többi szakállas uracskák.
„Jól tudom én a csalárd okokat, mellyekkel akarják A liberalisták rászedni szegény nemesinket: Azt mondják ugyanis, hogy adózzunk s majd ez adóból Útakat építsünk, ásassunk hosszu csatornát, Szárasszunk ki mocsárt, adjunk nevelést a parasztnak, Rakjunk börtönöket fel az égig,165 nem le, pokolba; Végre fizessük a vármegye tiszteit: irgalom atyja!
164 A jobbágytelki nemesnek 1836 után adót kellett volna fizetni. Kortesi célokból nem sürgették. A. J.
165 Sok megye akkor javítgatta börtönrendszerét s építkezett nagyban. A. J.



893
Mintha bizony nem elég fájdalmas volna minékünk Hogy veksálnak ama kutyalelkű szóbeli pörrel.
„Útakat építsünk: minek azt? használ-e nekünk a Jó út? Nem, rokonim! minekünk rossz útban az élet: Mert miután beivók gabonánkat ronda zsidónál, Pénzért kell vennünk a paraszttól; vesszük is olcsón, Mert húsz ölnyire sem tudná vontatni a sárban. Ámde legyen jó út: viszi más városba eladni, És minekünk itthon szemeink koppannak utána. S pláne vasútakat! a sár is rázós ha rögökké Szárad: hát az a vas?!...
„Ássunk árkokat is: nem elég vizet ád az uristen Minden erőnk nélkül, hanem ássunk drága csatornát! Nem, soha nem tesszük. Nemes embernek derogálna Bánni pimasz vízzel. Bor kell neki: inni honáért! Ami mocsárunk van, kell az: nem volna megirva Máskép háromszáz évű adománylevelinkben.
„Adjunk jó nevelést a parasztnak: hát a mi kölkünk Hogy lehet emberré, felnővén iskola nélkül? Ám, az ebanyja, nevelje ha tudja, nevelje parasztnak. Nem prókátornak, hogy végre fölülkerekedjék A gyökeres nemesen, firkálni nyakára idézvényt. Van honoratus elég, nem kell őket szaporítni, Mert félő, kiveszik szánkból voksunknak az ízét. Úgyis, amint hallom, törvény koholóda minap, hogy Már lehet eskütt is sült nemtelen ember ezentúl: Ó, ha paraszt ítél az igaz nemes ember ügyében, Úgy mi szegény nemesek jobb hogy sírunkba lefekszünk.
„Végre csináltassunk börtön palotákat. Öcséim, Értitek ezt? palotát a parasztnak, minthogy elorzá Ökrötöket! No ezért illő látjátok, adózni. Én ugyan azt tartom: nemes ember vagy soha nem lop, Vagy nagyon óvást lop; de a börtönt mindenesetre Van kikerülnie mód: pert folytat a tiszti ügyésszel S minthogy könnyü Katót a táncra vezetni, bizonnyal Megnyeri azt, vagy a pör megtéved a többi perek közt S többször elő se kerül, vagy végre kihalhat a vádlott, És nem bánja, ha fővesztésre itélik is aztán. Hogyha pedig mégis börtönbe kerűl valamellyik, Hadd rothadjon el ott, mért volt oly ostoba tolvaj.”
Így végzé Kolocintos uram nagyhírü beszédét, Melyre a lelkesedett gyűlés rivalá: nem adózunk!
„Még egyet, édeseim. Mához két hétre gyülés lesz, Lesz kocsi, hús és bor; bemegyünk egy szálig a gyűlölt Házi adó ellen harcolni körömszakadásig. Mindazonáltal senki ne merjen vinni magával



894
Semminemű fegyvert (megyevégzés tiltja, barátim) Ámde a jó botokat nem kell honn hagyni, azoktól Függ a szabad szólás most, pro et contra, megyénkben.”
Mennyit ivának ezen szónoklat tiszteletére, S mennyit okoskodtak bölcs tételein borozás közt, Azt le nem írom most: ki azonban tudni szeretné, Bérmentes levelét hozzám igazítva, örömmel Válaszolok, s megirom mindazt, mit tudni akarna.
Bende örömmel tért innen haza, társai szintén Boldogulának, ahol megfordultak, megye-szerte. Most csak a csaptekerést kellett kormányzaniok, hogy Gyűlés napjáig ki ne fogyjon a lélekadó nedv.
Térjünk vissza megint: lássuk, mint lelte Hamarfy Hősi magát, miután álommal kedvire bételt. Jól. - Legelőször is a táskát keresé meg, amelyben Pénztárcát lele, tömve a dolgok fő ruganyával, S bonta dugasszaiból terepély bankjegy-lepedőket. Másodszor pedig embereit s ügye tiszta barátit Összehiván, tüstént szereposztást tőn, a szinészek Rangja szerint, több vagy kevesebb bankjegy-levelekkel. Őmaga főszerepet foga fel, minthogy neve arszlán166 Volt az egész párt közt, s legtöbb darabot vala képes Ő megemészteni a nyomatékos banklevelekből. Ekkor eloszlának, hogy majd gyűlhessenek össze Annál rettenetesb számmal, mikor a dies irae Lángba borít minden kebelet, s fölszítja parázsát A tüzes orroknak, veritékhajtó borok által.
Sárfalu járásban Borzond akará szabadelvét Hinteni: ám a mag csak sziklakebelre talált ott, Mígnem az ércpengés útat nyita. Mért ne adóznánk, Mondának, szájjal, míg ők erszénnyel adóznak A mi zsebünkbe? Ha majd megszüntek adózni minékünk, Akkor még lesz idő ordítani: „mink nem adózunk!”
Vízmentén Rohanász és némelly bikfic ödöngtek. Hasztalanul! mert ott Nyakaló és Tyúkody már elSzedték a szavazat szépét; nekiek csak a férges Jellemü, hullékony lelkek maradának ezúttal, Mellyek egy oldalról pirosak s vidoran mosolyognak, Másfelül ellenben fene rothadság eszi őket. Puffadozó szivacsok, mellyek fönn úsznak ugyan még, Ám majd a szavazás idejéig elázva, elülnek.
Lepkefi, járatosabb tigrist is véve magához, A Felső-járást akará hő lángra hevítni A haza szent ügyiért; dobogó szívvel sorolá el
166 Ad notam: Ego priman tollo, nominor quia leo. A. J.



895
Mindazon üdvös célt, miket el lehet érni fizetvén, Békén hallgatták darabig, de midőn az adó szót Emlegeté, tüzesen szökdeltek föl helyeikről, S kapva nehéz botokat kezeikbe, nyomultak előre: Úgy hogy nem tudom én, mint lesz vala Lepkefi dolga, Hogyha a hű tigris, felölelve, ki nem teszi a nyilt, Ablakon és maga is tüstént ki nem ugrik utána. Ekkor is a dühödő sokaság, fenyegetve botokkal, Üldeni nem szűnik mártírait e hon ügyének. Itt a gyepűn quakerdarabok maradoztanak el már, Ott a kövér pocsolyák (haragukban tán hogy adóval Őket is, a szűz-hátuakat még, róni szeretnék) Hosszan, a hónadrág s mellény mentén, tele köpték Szájukat és szemöket tapadó, hideg-éles iszappal. És már a botosok verik a nyomot elnehezűlő Sarkok után, még egy pár lépet: azonnal a sarkot Éri az ólomsúly - már - már... De mi haszna ijesztlek Benneteket? ti nagyon tudjátok (persze regényből) Hogy, hol a szükség nagy, közel ott a segély denecesse. Itt is a hű tigris (kelvén aranyötlet agyában) Tág zsebe kincstárát kiüríti s ezüst huszasokból Szór kopogós záport a vasfejü népnek elébe. A hadi csel jól sült el: az üldők elmaradoztak, Lepkefi s a tigris jól elhaladának előre.
Hah, de megint hallik dobogás és messze kiáltás. „Nocsak uram bátyám, fussunk ha lehet.” - De a tigris Hátra tekint: meglát süvegelve szaladni nehányat S bottalan intéssel kegyesen vigyorogni feléjök. Megvárák e szelid modorú hajtókat, akiknek Szónoka így kezdé aggálycsilapítni beszédét:
„Tens uramék, kérem, hova futnak, az illyen-amollyan Szedte helyén? lépünk kiszakad már a szaladásban. Hisz mi nem üldöztük rossz célból tens uramékat: Csak mikor úgy kutya módra, ki méltóztattak ugorni, Átállván keveset, hogy megcsúfoltak, utánok Indultunk nehanyan, hogy kérjük vissza közénkbe. Tens uram! instáljuk, méltóztassék. Nem akartuk Sérteni, nem tudtuk, kit van tisztelni szerencsénk.”
Lepkefit a tigris nógatván visszamenésre, Visszamerészle megint. Nagy hálálkodva fogadták. És miután sikerült meggyőznie őket eléggé Hogy nem jegyzik föl: „ki adá voksát az adóra?” Jó fizetés mellett az adózok részire álltak.
Így a többiek is. Bizonyos pénzért bizonyatlan Pártosokat szedtek. Maga ment legtöbbre Hamarfy Ez szabadelművé vala képes tenni rövid nap Okta nemes község vezetőjét, Pörgedy Mátyást,



896
A hazaboldogitó, a tűzlelkű liberalist! Illyen kellene sok! szónoklata cúkori édes Volt párthíveihez, másokhoz vackori fojtós.
„Honfi nemes társak” szólalt meg Pörgedy hadnagy, „Új dolog az, mellyért ma kigyelmeteket behivattam. Házi adót fizetünk ezután (nem! nem!). No ne oly nagy Tűzzel, atyámfiai; de bizony fizetünk csak azértis. Ámde miért? már ezt nem tudja kigyelmetek, úgy-e? Nem bizony! ezt nem tudja ki nem liberárius ember. Kelmetek azt vélték eddig, sőt én magam is tán, Hogy liberárisaink nem tesznek semmit a honnak Boldogulásáért, csak eresztnek hosszu szakállat, Fennhordják fejöket, cifrán szónoklanak, arra Isznak elég vizet, és vekszlit firkálnak egész nap? Ó nem! ezek külső dolgok: csak zöldje diónknak; Édes magva belül rejlik látatlan üregben.
„Tudja kigyelmetek a szent írásból, hogy az Isten Amikor Ádámot földből formálta, legottan Földesurává tette kerek földünknek. E birtok Róla, hogy Ábel déficiált, s Kain emberölésért Úti betyárrá lőn, zsellérré széles e földön, Sethre maradt és szállt lyány- és fiuágra egyenlőn. Így ezer éveken át osztoztak. Végre azonban Megszaporodtak a sok prókátorok, összezavarták A föld birtokosait: kiki a máséra törekvék, Nyelvök is elbelgult, a tied szót mind csak enyémnek Mondák; szóval a bűn, a gonoszság, szerte kiáradt; Sőt maga Isten iránt is hűtlenségi gyanúba Jött az egész nemzet: miokért Isten lesöpörte Őket a földszínről, s a confiscált uradalmat Noé kérte föl, aki delator volt, igaz ember. Nóénak három fia volt: Sem az ősi falak közt Megmaradott, az övé lőn Ázsia; Kámot az apja, Mert sok bút okozott neki, elküldé szerecsenynek S Afrika lőn az övé; Jáfet végűl Európát Választá, miután nem volt választani másik, (Minthogy Amérika még akkor meg sem született volt) És igy e háromról szaporodván emberi népünk, Mindenik egyformán ígényelhette a földből Osztályrészének kihasítását, nyilasonként, S most mindennek egyen tag földdel kellene birni. Ó de jaj így van-e az? van-e kelmednek, Füle Péter, Több két vékásnál, noha tős-gyökeres nemes ember? Ellenben Telivér grófnak nincs falva kilenc is? Jól van-e ez, rokonim? Van-e benne, barátim, igazság? Hajh, nincs, nincs; oda lőn Mátyással, a régi királlyal, Aki ha négy ökröt látott, kifogatni parancsolt Kettőt s annak adá, kinek egy sem volt szekerében.”



897
E szavak a sokaság szemeit villámra tüzelték, Melyre kemény torkok, mennydörgének: „nem igazság!” Pörgedy meg, látván a hatást, így fogta fel a szót:
„Íme, barátaim, a libelariusok nem egyébért Kérnek adót tőlünk, csak, hogy szépen besodorják A nagy földesurat, pénzt adni közösbe, aránylag. S míg mi adunk fillért, ők százakat, ezreket adván, Majd ha egyenlően szétosztjuk az öszveget, úgy-e, Kis pénzecske helyett bankjegy fog jutni fejenként? És igy eloszlik a pénz, tele zsebből folyva üresbe. Innen többre megyünk: elszedjük a római papság Birtokit, és köztünk, mi magunk, fő számra felosztjuk. Akkor a grófokat és bárókat rendre lehányjuk, Tág uradalmaikat széttépjük, mint az igazság Hozza magával, s nem lesz senki szegény, de nagy úr sem. Hallod-e, Pál sógor, neked a Bakhát, neked, Istók, Ázodi puszta jutand: Markosnak Rókacsapás völgy. Földesurak lesztek: mérhettek birkacimert is; Nem lesz semmi tilos, csak a német-szabta kaputrok; Minden egyenlő lesz, minden szabad, e haza földén. Sőt a királyság is sort jár, mint jár a biróság A faluban, s ha tavaly hercegre került, az idén már Úgy lehet, Izmos uram, kendet rántják fel a polcra. Minthogy azonban ezek sohasem fognak teljesülni Máskép, csak ha vakon követünk minden liberálist: Én mondom, fizetünk; még egyszer mondom, adózunk! Gaz legyen, aki nem ád az egyenlőségnek okáért!”
És a leendő földesurak (ki remél vala illyet?) Rádörgék a szót nemes elszántsággal: adózunk!
Ily nemes okfőkből buzgott többrendű okokkal Tőn nem adózóból szabadelvü Hamarfy adózót. Mindazonáltal a Rák Bendések tábora jóval Meghaladá az övét, s bizonyosnak hitte akárki Elbuktát az adóügynek. Maga Bende bejárta A falukat; lelket, tüzet és bort öntve lovagja Mindenikébe, nevét megkérdve, fölírva magánál.
Már eljött a derékviadal napját megelőző Ünnepi nap; már a csapatok nyomakodnak előre Majdan a főtábor hadi testéhez csatolandók. Bende az üsdieket vezeté, százhúsznyi szekéren; Nyolcvan kassal a Vízmentéről Tyúkody, Szűzváll; Holnapy Sárfalvát száznyolcvan tengely-erővel Hozta, kilencvenen a Felső-járás nem-adózó Híveit Olmody és Tagadó s bajnok Maradossy; Legkésőbb maradott Nyakaló meg hős Nemadózy: Ők hatvan-hatvan szekeret vezetének az AlsóJárásból, keserű jajt csikorgó kerekekkel.



898
Voltak azonban sok megyebéli urak, kitapasztalt Kortesek, e csapatok paripás vezetői: hogy összeTartsák a tömeget, hogy vissza bokorba szökéstől; Ott vala gróf Telivér maga is, ragyogó paszomántban, Meg mások, kiket itt minek elszámlálnom egyenként? Úgy is aligha önök, szeretteim, ismerik őket.
Másrészről az adó hadi népe is összenyomúla. Borzond Sárfaluból hatvan szekeret vezetett be; A Vízmentéről Rohanász csak húszat; a FelsőJárásból hetvent a tigris, Lepkefijével; Pörgedy hadnagy az oktai népet bírta egészen, Nyolcvan erős szekeret megrakván szomju torokkal. S ennyi egész seregök: hozzá számítva ugyan még A városbeli nép egy részét: holmi diákot, Írnoki tisztes kart stb., szóval az ifjabb Értelmességet, kikben még nincsen önösség.
Én meg e pártatlan számítását az erőknek Ingadynak köszönöm, ki remegvén tudni hová fog Hajlani a diadal, zsalu közzől leste napestig A szekerek számát s híven naplóba jegyezte. És mikoron látná, hogy öregb a sanior osztály Mind emberszámban, mind részegségben a másik A haladó pártnál: tollat duga kalpaga mellé, S nagy tüzesen kirohant, harsogva menet: nem adózunk!
Ötödik ének
Föllegiből nézé garaboncás Hábor a két párt Hadseregét, s mélyen sebezé többsége az ellen Tábornak. Bizonyos vala veszte a házi adónak. Ezt megelőzendő, nem láta egyéb szabadító Módot, mint legelőbb Armídát és vele minden Éji boszorkányit megrontani teljes erővel. E célból hivatá Karakányt, a nagyfülü tátost, És ily útasitást ada e hű szolgai lénynek: „Menj Karakány, hívem, gyüjtsd össze a tátosi népet: Három perc mielőtt kezdetlen voltba merűlne, Itt legyenek mind, mind. Te pedig, jó régi cselédem, Fogd be a déli szelet felhő-szekeredbe: keresd föl A büvös Armídát és mondjad néki nevemmel: Büszke boszorka, gonosz csábszelleme a maradásnak, Engem uram küldött, a hatalmas föllegi Hábor, S ezt izené tőlem: ma, midőn eltűnnek a földről Árny és fény, s kiterűl bakacsinja sötéten az éjnek, Majd, ha sirok közzől reszketve kibúvik a félénk Éji lidérc s elkezd táncolni a légi zenéhez, Majd mikor a föld rejtekiben régóta penészlő Kincsek fölhányják lángnyelveiket, jelül adván



899
A föld népének, hol kelljen fekete macskát Ölni le áldozatul, hol kezdeni éjjeli ásást: Akkor várja hadam sokaságát, légi csatában Víni velünk ádáz viadalt életre-halálra.” Így a parancs. Karakány pedig, elmellőzve szekérbe Fogni a déli szelet (mivel az most épen Olaszhon Barna leányi között legelészett nyári sirocco Képiben és sokakat lankaszt vala, dúlva közöttük) Szétterité füleit s röpülő mozgásnak eredvén, Mint órjás denevér szárnyalt el azokkal a bájos Éj-honi hölgy venyigés földelű tündéri lakához. Ott az üzent szavakat híven elmondva, helyettük Ilyen választ kelt Armída varázslatos ajkán: „Mondd meg uradnak, a gaz garaboncásnak, ha dühödten Nem retteg bizonyos vesztébe rohanni, miattam Jőjön bármikor, én elvárom légbeli harcon, Víni csatát életre nekem, neki szörnyü halálra.” Ezzel hű Karakány haza röppent. Honn a vezéri Hábor a lég tetején hosszú sort alkota bátor Tátosiból, szigorú szemlét folytatni felettök. Mindenik egy felhő-paripán ült, várva parancsot. (Nézte a földi juhász is e hosszú föllegi tábort S bárányfelhőnek nevezé botor együgyü nyelvén.) Kiknek - amint Karakány megszűnt - rendelte legottan Hosszu falanxokban megszállani Mátra tetőjén, És tábort járván, ottan megvárni az estvét.
Más részről, hol az ős Buda várát néma közönnyel Nézi a Gellérthegy sok száz év óta, s ahonnét Ember-rakta falak bámulják most az erősség167 Csillagait, miokon nevök is, méltán, haza szerte „Csillagvizsgáló” volt, most is az, és lesz örökké: Ott gyüjtötte varázs Armída seregbe boszorkány Pártosait, s hasonúl fő-szemlét tarta felettök. Végre, midőn a napot két hab völgyébe szorítván Thetis, az istennő, elkoppantotta világát, Indúlót fuvatott, riadalmas tábori marsot. Volt pedig a zenekar terepély szőnyegre helyezve, Melyet sírlepedők vásznából sanda boszorkák Férceltek, szagolat-tompító pápaszemekkel. E lepedőszigetet denevérek nagy sokasága Fogta körül, magasan szárnyalván azzal a légben. Rajta zenész csapat ült. Hegedűsök, szikralövellő Fekete macskákból s nyomorék váltott gyerekekből. Vértarajos kakasok kürtöltek. Ezek ma födetlen Hagyták eltemetett kincstáraikat, de hiába! Éjszaka van, s hetedik gyermek sem látja, hol a kincs.
167 Erősség, t.i. kiterjesztett erősség: a mennybolt bibliai neve. A. J.



900
Nagy-dobosok böfögő ebek és ama nádlaki búbos Vízibikák voltak, kik időt jósolnak a pórnak, És brekegő békák tambourt pörögének ezekhez. Tompa fagótosok a buhu-baglyok: piccoli-sípot Fújtanak a vércsék s szomorú styxparti sirályok. Ílyen a fő zenekar. Kivülök még harcjel-adásra Voltak sírbul kelt lepedős kísértetek, akik Emberi csontokkal kürtöltek az éjjeli hadnak.
A tábor pedíg így indult a harci zenére. Géci boszorkányok mentek lovagolva először Bükkfa lapátjaikon, s forgatván baljok erősen Szikrázó pemetét. Azután szép ünnepiséggel Jött a gyalogsátán-ezred. Macskákon ülének, Melyek a lég tetején úszhattak, s szörnyü soványság Nem hagyván őket lesülyedni fenekére sehogysem. Fegyverök állt háromrőfös, villára hasított Kígyó-nyelvökbül, mely nemcsak a testre halált hoz, Nem, hanem a halhatlan szellem is érzi fulánkját. Oldalvást ezeken szikrázó tűzkerekeknek Hömpölygött számlálhatlan sokasága; mögöttük Hátrább a fekete fülü angyalok, undoridéző Kecskei lábakkal, nagy seprűfarkkal ügetnek. Nappal e nép Balaton fenekén alszik, miután ott Kecskeköröm papucsát a tó partjára lerakta. Végre a pattantyús ezered vénszűzei jöttek, Kik nagy durrogatás közepett dinnyényi golyókat Fognak az ellennek köpködni szemébe, ha majd kell.
Kémei hírül adák Hábornak az elleni tábor Mozdulatát. Ő hát legelőbb is légi hajóját Fölkészíttetvén, beleül, és rendezi sergét. Állt pedig e ballon tetemes szappanbuborékból, Mellyet a nagy Hábor, lég helyt, gyűlésteremekből Összeszedett divatos szónoklattal tömetett meg: Innen az oly könnyű, könnyebb az üres levegőnél Majd nekizúdítá megrázó harci zenéjét. E zene síposi mind, és kürtösi mind, az üvöltő, A zúgó-búgó szelek ömlő szellemi voltak, Aeol a karmester, villámpálcája kezében. A dobosok pedig itt, a fagótos, az erdei rézkürt És az öreg brúgó maga lőn a mennyei dörgés. Tátosok a hadi nép, mint fönnebb szó vala róluk; Sok fajuak mégis: némellyek kajla fülűek, Egyszemüek mások, sőt, itt-ott, vannak egészen Szemtelenek, kik előbb arszlánai voltak e honnak. Soknak szájából hat sor kapafog vigyorog ki: Ez nem egyébért van, csak azért, mert óvakodának Cukrászboltoktól s a fogorvosi rendeletektől. Mind felhő-paripán ültek: de mihelyt a csatára



901
Lelkesitő kürtök lázzal tölték be a léget Reszkettetvén azt fázékony kocsonya módra: E felhőparipák sárkánnyá váltak azonnal, Mellyek kénlángot lehelének messze kitágult Torkaikon, s mételyt izzadtak a földi mezőkre.
És már a seregek szemközt állának. Előbb is Hábor, a szörnyű férj, ada jelt. Kürtére legottan Rettenetes szárnyú, terepély szélmalmi vitorlák Hömpölyögének az elleni tábor előseregébe, Hosszu sikátorokat fúrván a géci banyák közt. Majd a gyalogsátán-ezered sorait zavarák meg, És tán így az egész hadat elbontják diadallal, Hogyha varázs Armída nem ad jelt tűzkerekeinek Közre szorítani a veszedelmes rendzavarókat. Ekkor a gyúlanyagú, röpülékeny szárnyu vitorlák Elkapták a tüzes kerekek vérlángu ragályát: Futtak azonban még a megoszlódás idejéig; Mígnem rettenetök nyomorú szénné, hamuvá lőn.
Megharagudt Hábor látván e szörnyü veszítést S pattantyúsainak meghagyta tüzelni az ellen Főseregére. Legott órjási a tátosi népnek Kezdének tüzesült gömböt hajigálni közéjök. E gömbök vaskő-darabokból voltak a tátos Nép által kerekítve kemény tömegű pilulákba, S megtüzesíttetvén, lőnek fene ágyugolyókká, Melyek az ellen közt sok száz cikkelyre szakadván, Annyi ezer tetemet röpitének széjjel a légben. (A pásztor pedig a földön meglelte lehullott Barna darabjaikat, s a tudós nevezé meteornak.) A vénszűzek ugyan váltig morogának, erősen Köpködvén a mozsárnemü gömböket, álgyugolyókat, Hasztalanul! Hábor pattantyússága hatalmasb: Úgy, hogy Amázonaink megszöktek a harci mezőről, S összetörött testtel rejtőztek kályha-zugokba.
Észrevevé Armída veszélyét népe javának, S most, miután nem volt álgyúja, ha futni nem, akkor Kézbeli fegyverrel kellett hadakozni közelről. Evvégett rohanót fuvatott. Mindjárt legelűl a Tűzkerekek mentek, sebesen gördűlve az ellen Hadsora közt; a gyalogsátánok nyomban utánok. Hábor sem vala rest, közönyös nézője azonban E hadi szándoknak, hanem elsőbb mérges ijászit Lőni hagyá: azután rostásai által enyésztő Pusztítást okozott Armída egész hadi népén. Voltak, tudniillik, rostások a tátosi hadban; Rettenetes rostát - száznál több ölre terűlőt Forgatván kezükön, melyből, miután a magasba Felszállván gonoszúl rostáltak az elleni népre:



902
Hullott nagyszemű jég, kövek és oly tűznek esője, Melyből szikra elég volt lángba borítani tüstént Akire ráhullott, füles angyalt, géci boszorkányt. Mindazonáltal e tűzjáték nem tarta sokáig: Mert, miután a két hadinép egymásba vegyűle, Észrevevé Hábor, hogy tátosi hullanak egyre, S önhada ellen száll rostái veszélye leginkább. Megtiltotta tehát e nemét folytatni a harcnak, És kanerőre hagyá a két tábor viadalját.
Húj, beh nagy öldöklés lőn most! maga Virgilius sem Győzné sorra beszélni: ki ölt? kit? s hányszor? e lármás Összekavargásban; sem Ovíd, bár ő a regényes Actaeon ebeit mind sorra le tudja nevezni. Az a különös mégis, hogy amint Hábor nekibőszült Tátosa egy nyelves sátánt vagy géci boszorkát Általszúrt, elesék ugyan ez, de helyette viszontag Kettő kelt, a szegény tátosnak szörnyű bajára; S így minden szúrás gyarapítta az elleni tábort.
A sebesültekből pedig (ezt majd elfeledém megMondani) nem vér folyt, hanem oly irtózatos ichor,168 Melyben azon vérnem vala legfőbb állagi rész, mit Mint káposztalevelet nem sokra becsűl a magyar hős. E léhez vala itt zagyválva fakó geny-erekkel Sujtott tinta, megint amaz áldott innivalók is, Melyeket a földön a teremtés dísze, remekje A nemes emberi faj használni szokott, hogy az égből Nyert szikrát legalább elszunnyadtassa magában S oktalan állattá váljék, mint Nebukadnézár: A bor, az ízes sör, meg az égett szesz valamennyi Alfaja: úri likőr, rózsólis, rum, arak, etc. Szép szilvóriumok, föleresztve szines faolajjal, Végre az úgynevezett gugyiaknak egész perepútya.
Mindezen ichorok egy borzasztó fölleg-idomban Összefolyának a lég közepén s nagy tóba szakadtak. E tóból - iszonyú! de való - egy ezerkaru órjás Szörnyeteg álla elő, rettentő vízi polypus. Ez maga egy nagy has - hasa egy tó medre magában, Karjai, mint ugyanannyi csatornák, messze kinyúlnak, Rettenetes szájok tátongván mindenik ágnak Végén; és az a jó, hogy még a csillagok akkor Fényesen és tisztán nem voltak az égre kirakva, Máskép elnyeli mind e falánk irtózatos állat.
Folyt a harc ezalatt. De a hadnép egyre kevesbűlt, Mert kiki úgy érzé, valamely órjási erőtől
168 Ichor, az istenek vére, Homérnál. A. J.



903
Vonzatik, önkényén nem fordíthatva menését. Sor sor után eltűnt, odalőn csapat és csapat egyre; És mikor észrevevék a vezérek, már fele sem volt Tábori népöknek, folyván, mint foly rohanó víz, A szörnyű polypus száz meg száz karja lesodró Örvényébe, nyomot sem hagyva utánuk a légben. Elszörnyedt Armída, el önmaga föllegi Hábor, Látván e romlást. Akarák még visszafenyítni A szaladó népet, s akarák elmetszeni e báj Vonzásnak fonalát; akarák elrontani szintén A nagy ezerlábút; sükeretlen munka! hiú terv! Ostoba fáradság! Könnyebb voln’ a Duna torkát (Mind a hetet) betemetni folyói fövénnyel örökre; Mint e folyó tábort megakasztani a rohanásban.
És már nem vala nép: Armída csak és fene Hábor Ketten voltanak a levegőben, nézve zavartan A szörny még folyvást tátongó torkai sírját. Majd neki bőszülvén Hábor s nem bírva dühével, Ölre kapá nőjét s irtózatos átkot üvöltve, Úgy akará lesodorni a szörny mélyébe magával. „Vesszünk” monda „együtt, ha együtt élnünk lehetetlen...” Már a polyp iszonyú tűzhegy-katlanszerü torkot Táta, leszédítő párát eregetve föl abból: Amikor elvetvén köpenyét, kiragyog tele arccal A deli hold, súgárai selymét messzire hintve; És mikor a haragos pár - vesztök híve bizonnyal Szétnéztek, nem volt a polyp: eltűnt a szelíd hold Fényétől, mint éji sötét a fáklyavilágtól, S Hábor az elbámult némber derekát elereszté.
Mélyen aludt immár hős Bende kemény teke-asztal Zöld posztós közepén, keserű játéknak utána. Őt is a balsorsnak kezdé üldözni hatalma. Tudniillik, valahány ízben Armída bübájos Kártyáját akará használni, od’adta előre Egy hű pincérnek, ki, midőn azt Bende kivánta, Mint újat mutatá be a játékszomjas uraknak. Hajh de ma, míg valamely tálcát készítne a pincér És a varázskártyát a könyöklő padra letenné, Forgószél tekerűl (nem egyéb, mint Hábor, okozta) S fölviszi a könnyű kártyákat az égre magával, Majd elhintendő városra, mezőkre, folyókba. Megszöppent a legény, mert nagy felelet vala rajta, S nem mervén a valót megmondani, másat adott be. Mely a varázslottal vala minden részben egyenlő. Hinc illae lacrimae! Itt kezdődék a gonossza! Bende ugyan játszott, de határtalan a mai vesztés; Bankjegy bankjegy után odalőn, oda óra, szivartok, Drága pipák, színházi kukucs, stb. - Doronghy



904
Mind oda kölcsönözé pénzét: de mit ér? az is elment, Elment a fogadós úr-kölcsönzötte - sokunnan Gyűlt-ezer is: de a sors, de a sors mindegyre haragszik! Végre kimondta szegény Bendénk a kártyai nyelvben Rettenetes schwarzot, s oda lőn a régi becsűlet. A pincér tudatá vele, hogy vendégei jővén Kénytelen éjre kiadni azoknak Bende szobáit, És hogy már ma sehogy sem tud neki fekhelyet adni. Így lőn az, hogy Bende vitéz, átkozva magában A ravasz Armídát, tekeasztal pamlagin alvék.
Jött a varázshölgy, jött tündér Armída eközben És egy halk csókot nyomván Rák Bende szidalmas Ajkira, felkölté s elhítta magának utána, Fölkeresendő még acheróni mezőket az éjen. Mert akará sorsát, akará megtudni előre: Mit kelljen cselekednie, hogy meggyőzze hatalmas Hábort és rohanó pártját mindennek előtte. S itt kellett Hecate segedelme, tanácsa fölöttébb. Másodszor pedig azt is tudta, hogy emberi hőse, Bende vitéz, mint meghidegűle iránta ez estvén, Ezt is, a holnapi nagy viadalhoz feltüzelendő, Apja meg anyja sötét árnyékival össze akarta Hozni a styxi rideg partoknak puszta vidékin. Innen az éjjeli út. Város, falu, sík, halom, erdők, Bérc, havas ormok, mind, mind elmaradoznak utánok, Mígnem elérik az út végső földszinti határát, Kólyt, a világ közepét,169 melynek hegye termi Biharban Lelkét a híres-neves érmelléki boroknak. E hegyet, üstökinél fogvást, Armída varázsnő Félretevé, könnyen, mint elteszi csupra fedőjét A főző kanalas, tűnyelvű konyhakirálynő, És az üres lapon ím a föld mély köldöke megnyílt, Jó széles lebegő lépcsőzetek intve feléjök E kéngőz lehelő nyiladék katlanszerü torkán.
Nem bajos a lemenet; „facilis descensus Averni” Mondá Virgilius; hamar is fenekére jutottak, S három perc multán ott álltak a tág pokolajtón.
Nagy zaj üté fülöket, harsány ugatása kutyáknak. Cerberus, a pokoleb vala ez, háromfejü állat; Sok szép tarka szinek díszíték váltogatóan Sörtenemű szőrét: piros egy feje, zöldre, fehérre Megcsíkozva nehol; legerősb és legzajosabb volt Hangja ezen főnek, de nehéz lánc vetve nyakába És a földre szegezve, nehogy fölkelve harapjon. Másik fő feketés volt, megtarkázva halotti
169 Szójárás. A. J.



905
Sárgával: morogott e fő és néha nehézkes Mély hangon böfögött, gyakran belefalva dühében A láncoltba, gyakorta fülét csípdesve fogával. E kettő közepett vala egy százszínü fej is még, Mely ugatott, az igaz, de ama kettő leugatta, E főé a fark, és csóválgatta szünetlen, Hol jobb, hol bal főt nagy hízelkedve legyőzvén. Mindazonáltal ez eb nem ügyelt a jövőkre-menőkre, Mert maga egy belhad vala, ellensége magának: Így Armída is, a hőssel, nem bántva bementek, S a csolnakterelő Charonhoz juttak azonnal.
Nagy patvar vala itt. Vén Charon bácsi civódva Útasitott el egy új lelket, mely nagy nyomatékú Szellem volt azelőtt, mázsás haladásu reformer: Tőle a styxi hajós hét fillért kére, de nem volt Több a szokott egynél, és azt keveselte a révész. Hat liberálist, mond, áthajtana félobolért is, Ám nem a fontosakat, hat pénzt számítva fejenként.
Vándoraink szaporán átkeltek a fekete vízen Itt-ott Bende a vén Cháronnak evezni segítvén, Bár haragudt rá, hogy megvette a vámot, akármint Protestált s mutatá nemes útlevelét, az idénit, Melynek rendi szerént mentes vala, mint nemes ember Révtől és vámtól, hadi bajtól, házi adótól, Egyszóval, minden kötelességtől haza, ember, Isten iránt, sőt önjóvoltától is egyúttal. Túl a rideg parton siralomnak terjed üvöltő Rém hona, változatos kínokkal tarka vidékek, Mellyeken a tündér Armída haladva keresztül, Bende szorult szívvel követé, csak néha tekintve Szét e vad országban, honnét menekűlni ohajta. Tantali kádakkal tele volt egy tér. Ez edények Tisztvágyó lelkek sokaságától pezsegének; Minden kádra hajolt egy ugorkafa, és e növénynek Mindenik ágcsáján, esküttség, szolgabiróság S más illyes fityegett: de midőn a kádbeli éhes Ember nyúlna felé, oda lőn az ugorkadicsőség. Legközepett vala egy kád, melynek párja Tatán sincs. Sőt a világon sincs abroncs-övezett faedényben. Ebben egy aszkóros vén asszony fúva, pihegve Jajgata szűn nélkül, mondván a körébe jövőknek: „Jaj, megöl en zsírom, kádam tele drága kövérrel, Torkomig e folyadék (pedig a kád éppen üres volt), Jaj szabadítsatok! ah, ki csapolja le zsíromat? o jaj! Jertek elő, fiaim, meg kell fúladnom e sokban.” Bende, mosolygva kicsit, Armída nyomán tova lépdelt, S mindjárt más különös lény vonta magára figyelmét: Egy nagy tűkör előtt ült egy pohos emberi állat,



906
Ez, míg élt, gyülölé a szakállt s minden liberálist, Most pedig azzal bünhödik a jajhonban e bűnért; Hogy szakadat nélkül síkálnia kelletik állát, Mert ha bal arcáról lekaparta goromba jövését, Addig a jobb arcon két ujjnyira nőtt a kemény tors, És míg a jobbnak veti kését, addig a bal rész Meggyomosúlt; így elűl meg elűl kezdvén, soha nincs vég. Ezt elhagyva, szabad helyet értek. Furcsa vidék ez: Hol jobb-, hol balról, hol hátul, hol meg elűl fútt Egy csapodár szellő. Közepén a térnek, örökké Forgatván köpenyét, állott magas emberi termet, Ennek az aggódás vala kínúl csapva fejéhez, Mellyel bő köpenyét szél ellen vetni törekvék; Hasztalanúl sokszor! mert míg jobb félre teríti, Addig a szél balról sebesen kiröpíti nyakából. Mondják, éltében nagy kedve telék a hasonló Játékban s ez okon homoepathicé lakol érte. Ixion is vala ott, kinek ördög törte, keréken, Hátraszegett derekát: miután e szolga világban Földi hatalmak előtt görnyedni előre szokott volt. Ettől útasaink másikhoz juttak. Ez ember Mindig evett valamit; de fölöttébb foghegyen ette, Mint alföldi magyar falná festékit olasznak, Mely a nagyúri gyomort sokszor fagylalta halálra, (Hogy lőn bezzeg elég frórnessze, zseléje fiának!) Bende a bájhölgynél kérdést teve, s tőle megérté, Hogy teljes éltében viccgyártó volt ez az ember, Nagy hírű humorist, húsz évig feuilletonista, És íme önviceit kell ennie vétke dijául! Szája panaszteljes mostan, hogy sótlan, izetlen, Émelygést okozó, s nincs jól megsütve az étek.
Otthagyták az evőt s komolyabb látványra jutának. Édesanyát látták, környezvén durva fiaktól S lyányoktól. Magyarul szólott hozzájuk az édes Jó anya; ám a fiúk, lyányok gőggel felelének Németül és tótul, rácul, fransz nyelven, oláhul És oroszúl, görögűl, örményűl, végre cigányúl; S minthogy az édesanyát nem tudták arra beszélni, Hogy szóljon velük úgy, mint ők szeretik, s anyanyelvét Hagyja feledségben: nekiálltak csípni, harapni, Ütni, a lyányfélék tűvel szúrkálni, mocsokkal Kenni be és durván kikacagni az érdemes asszonyt. „Nyolcszáz éves e nő” magyarázá Bende vitéznek A tündér vezető, „s oka, mellyért bűnhödik, az, hogy Ifjabb éveiben elkényeztette családját, Mostoha gyermekeit mindig jobban szereté önMagzatinál, s ímé ránőttek azok szomorítni Késő napjaiban s keserű bánattal elölni.”



907
Bende megindultan ment innen a hölgynek utána, Aki haladván még vagy száz lépésnyire, visszaFordult és intett, hogy várja be őt a vitéz ott, Őmaga eltűnvén a kénfüst barna redőin.
Álla vitéz Bendénk siralomvölgynek közepette. Tarka cserélettel vonulának előtte az árnyak, Régiek és újak; kiki rendelt helyre sietvén Vallani szörnyű kínt, vagy venni jutalmat Elyzben. Álla derék Bendénk közepén az igaz biralomnak, Hol nem rang, születés, kincs jő mérlegbe, hanem jő Érdem, egyéni, miként nem egyébütt semmi hazában. Látott bűnlakoló lelkek seregély sokaságát, Melyek fokszerüen üriték poharát a keservnek. Álla merész Bendénk közepette pokol mezejének: Amikor egy szellem közelített oldala mellé; Bús-komoran, kinyitott könyvből olvasva magában, S „Hajh boldogtalan!” így kesereg, „hát már is alá kell Szállanod e siralom mezejére korodnak előtte? Gyilkosok öltek-e meg? fene kór döntött-e halálba? Ó szólj; Bende fiam nemződ szava kéri, beszéld el.” „Álmodom-é?” viszonoz hős Bende „vagy édesapámnak Szelleme, kit látok, veszedelmes könyve kezében? Úgy van, ez ő; e könyv okozá rövid útu halálát. Ó atya, hallgass meg: nem holt vagyok én, fiad, és nem Szellemem amit látsz, hanem élő testben előtted Bendéd áll. Apa, oh, álldd meg fiadat, ki jelenleg Hontalanul bujdos, hordozván mostoha sorsát.” Ekkor az érzékeny fiu mind elmondta, mi történt Apja halálától kezdődve a mostani percig. Melyre nagyot sóhajtva, felelt a hádeszi lélek: „Hasztalan áldalak én: áldásom, mint a korál, mely Megkövül a levegőn, átokká válik a földön. Ó lásd, kárhozat az, mely várta szülőidet itten. Énnekem e könyvet, mely mindennél haragítóbb, Szüntelen olvasnom kell: átok azokra, kik e könyv Tételeit hiszik és követik; szerzője pedig még Érje meg Actaeon sorsát: tépjék le kopói, Mellyeket ő táplált kezdetben manna beszéddel. Ó fiam! édesanyád - jaj, jaj! jaj! - háborodottan Jött ide, józan eszét elvesztvén minden időkre. S minthogy körmeivel Hecaté szemeit ki akarta Tépni, ama sziklát (iszonyú!) lelkére boríták, S ott ezer évig kell hallatlan üvöltnie mármost. Kérlek azért, kedves - ne felejtsd intésit atyádnak Állj bosszut érettem rajtok, kiket annyira gyűlöl Szellemem, állj boszut a liberálisokon, fiam, értem. Hajh, de megint mennem kell: jőnek a szellemi kínzók. Ó fiam, el ne feledj, ha megint napfényre jutandasz.”



908
Ezzel a bús lélek tovalebbent. Bende csodálva Kíséré szemivel, mígnem benyelé a köderdő.
A bájhölgy ezalatt Hecaténál tette vizitjét. Nagykegyesen fogadá őt a pokol asszonya: rendelt Néki theát mindjárt filigrán emberkoponyában; S hallva buját, tüstént így vígasztalta tanáccsal: „Lyányom, azért ne busulj, Hábornak vesznie kell, ha Balgatagúl könnyítni akar sorsán a halandó Emberi nemzetnek, kiket üldeni volna kötélye. Tenmagad eszközlöd vesztét: válassz deli férjet Földi halandóból, ki legyen kedveltje szivednek. Hívasd meg Hábort lakomára: ne félj, tudom, eljő. Ekkor a násznyoszolyán - a még szeplőtelen ágyon Férjedet altasd el, s ím e phlegetóni piócát Függeszd keble fölé, hol a szív dobogása megérzik, S a kiszopott szívvért, felfogva ez ólomedényben, Rejtsd kebledbe, hogy azt használhasd célszerű módon. E vért nászlakomád közepén feccsentsed a Hábor Arcához, szemit is meghintvén hirtelen azzal: És odalesz Hábor, nem lesz nyoma többet a létben.”
Megköszöné tündér Armída királya tanácsát, Melyben vágyainak régen várt teljesülését Látta: vitéz Bendét férjül kebeléhez ölelni. Megragadá karját ifjának, s hítta magával Visszasietni megint a föld színére s a holtak Bús birodalmától eltávoztatni az élőt. Útjok Elyz szélén vezeté. Nem-földi gyönyörnek Hangjai kísérték fülöket; főleg pedig az tűnt Bende szemébe, hogy egy sanyarú embercse, kezében Messze terűlő lap, szökdelt örömében a fák közt. Kérdé a vezető hölgyet: mit akarjon ez ember? És Armída emígy fejté meg az édeni kedvet: Ez zseni-lélek volt, legalább azt hitte szilárdul; Élete versírás fájdalmai közt nyavalyogva Telt el, a nélkül, hogy csak egyetlen verse, vagy, ami Még kevesebb, neve, csak neve díszlett volna kinyomva. Tűrőké az öröm hona, mennyország: jutalomkép Mindennap más-más dala jő ki ma itt az elyzi Hirlap sajtóján, pompás, ragyogó kiadásban. Innen a széles öröm bódító gőze fejében.
E magyarázat alatt a Léthe pataknak elértek Forrásához, ahol kiszakad barlang kebeléből. És különös vala itt, hogy nem víz buzga fel a kő Közt, hanem ollyan híg folyadék, mint ömleteg ércé. E folyadékba sötét alakok nem-földi lapáttal Szórának valamit, amely ott egyszerre megolvadt, S Bende, midőn közelebb értek, látá hogy e szórmány Érdemcsillagok és szalagos díszrendi keresztek,



909
Fényes arany pénzzel s elegyülten gazdag ezüsttel. Megtanulá, hogy ezek szolgálnak a Léthe pataknak Tápanyagúl s innét érté meg eme’ csodalátványt. Tudnillik: lefelé menvén a parti mezőkön, Hol buja bőségben díszelgnek a nagyfejü mákok, Láttak egész sereget hangos jajjal közelítni, Véresen és sápadt arcokkal, gyászban egészen. Hogy közelebb jöttek: keserű panasz árja dühöngött Ajkaikon, s a sötét levegőt hangjával elönté. Vértanuk ők: honukért a bánat erős kebelökben; Vértanuk ők: honukért a földig gyászruha rajtok. „Ó haza” - jajgatnak - „hova léssz, ha mi, védeni képes Hű fiaid, végkép megszűnénk lenni körötted? Ah! csak egy ízben még térhetnénk vissza öledbe E szomorú honból, melyben nincs nemzeti szellem!” Ily keserű gonddal juttak partjához a csergő Léthének s akarák ott szomjukat oltani vízzel, És nekidőlének minden cerimónia nélkül, Hörpölvén, csak amúgy markukkal, Diogenesként. S ó csoda! halljátok ti, e földnek gyermeki! amint A folyam ajkáról - szomjuk csillapodva - felálltak, Dalra hevűlének, víg dalra, legottan; enyelgő Táncot lejtének; honuk és fájdalmi feledve Lőnek, örökre sötét, emléken túli homályban!
Még sok egyéb különöst láttak; de mivel fejöket sem Kímélé feledést okozó párája e víznek, Elfeledék azokat. S mielőtt a földi kakasnép Harmadik őrdalját kürtölné, visszatevék a Kólyi hegyet - honnan kivevék vala - régi helyére.
Hatodik ének
Míg a varázshölgy és deli hőse az éj birodalmát Látogaták, haragos Hábornak egyéb vala gondja. Ő az örök Sorsnak szigorú lakját keresé föl, Tőle megértendő maga és Armída jövendő Végzetiket. Havasok közepett, hol az emberi talpak Még soha nem hagytak múlékony bélyeget a hó Csillámló tetején, homorúl egy völgy tekenője, Csak röpülőknek nem járhatlan szikla falakkal. Itt van a Sorsisten barlangja, bevésve a vén föld Gránit kérgének - még hajdan a gyermeki beltűz Által felcsattant - nagy himlőjébe. Körötte Semmi, csak a korhadt pusztúlás bús hagyományi, Semmi, csak a mély csönd, mely sokkal üresb vala, hogysem Észre lehessen venni halandónak, ha reves fán Kérődző szúknak meg nem töri halk ropogása. Bent a barlangban nagy gőzmalom él: az Időnek



910
Malma ez, amelynek tágas hombárai telvék Soknemü testekkel, várókkal a végzetes őrlést, Ő maga relytélyes barlang méhében, iromba Felhők leple alatt űl a Sorsisten, örökké Olvasván a fátum öles foliántjai titkát. És amint sorolá a tárgyakat, elzavaratlan Renddel csúsznak azok le a széles hosszu csatornán A kíméletlen garad örvényébe sodorvák. Hősöket és nyomorú koldusokat egyre sodor le E garad, amint jött a tarka vegyűletü rendsor: Pompás Alkibiad, nagy fényü Lucullus, eb-éltű Diogenes, nyomorú Timon, ragyogó Cleopátra, Markalf és Salamon, Democrit, Socrates, itt mind Összekerülnek, mind egy lisztté hullanak össze. Fulvia, Xanthippe, Lucretia, Thisbe, Korinna Mind egyek itt, Brutus pora egy lesz Tarquiniussal; Phidias márványfejeit törvényfa revével Őröli e malom össze; Rafáel vászna szenes zsák Közzé őgyeledik, s az Apelles rajzai szintén Úgy oda lesznek, mint a most divatos fali firkák. Ott az ephesusi templom után jő durva Herostrat És ama nagy Macedon, kit az égés éjjele szült volt; Itt a szolgabirót hajdúja kiséri, az írnok Hamva uráéval vegyül ellentétileg ismét. Elvegyül ispánné tens asszony is a jegyzőné Nemzetes asszonnyal, tűz vízzel, szénpor a mésszel, Tolvaj a bíróval, jobbágy uraság inasával, Elvegyül a káplár apjával s pór rokonával. Szóval az ellentét megszűnik: porhamu lesz mind Ami van e földön; csak az ész nem, a szellemi rész nem.
Nem? haha! Nézzétek. Tetemes könyvek sokasága Sodródik lefelé, mint annyi druídapapok, kik Emberi életeket kívántanak áldozatúl, kik Emberagyak velejét égették isteneiknek Gyász oltáraikon. Lám e foliantok elették A zseni szerzőket; megémészté őket is a moly: Most pedig a foliantok, a moly, mind együvé hullnak. Ott Calepinus jő, a Bábel tornya utána; Hátrább X ut Tök, meg a többi piszoktele firkák. Gyöngyösit a rímest kíséri Kovács pici lantja, Édös-Gergöly után Mátyási jön, és szamarastul Néhai Mondolatos, mind, mind a garadba lehullvák. Ott jön az én könyvemnek öt első éneke is már; Lapjain illatos ó sajtok maradéka mutatja, Mily fokon álla szegény a dicsőség úri kegyében. Ó jaj! a mélybe zuhant, honnét pora jegytelenűl fog Hullani majd az örök feledékenységnek ürébe!



911
Hábor e barlangot keresé föl s térdre borulván Érc küszöbén annak (tudnillik az érc a kövekben Lappangott valahol, mint egykor a monda cigánya Nagy fa kanáljával hörpölve vizét a Dunának: Halleves ez, mondá, mert ott van a sok hal a vízben) Kérte a Sors-istent: adná tudtára jövendő Sorsát, és ha ravasz nőjét van-e mód, van-e vajjon Titkos erő, megfosztani a bűvös hatalomtól. Melyre a Sorsisten mennydörgő hangu beszéde Így ada választ a barlangnak mély fenekéről: „Sorsodat; ó szellem, magasabb vagy bár a halandók Népénél, az örök végzet nem hagyja tudatnom. Mély titok az, mellyet csak e barlang istene láthat, Sorsod azonban, halld, ettől függ, ezt cselekedjed: Hölgyedet, Armídát, menj, leld föl ez éjen, e percben Erdei lakjánál, hol most akar űlni menyegzőt Földi halandóval, s vár téged, minthogy egyébként Célja, mit e násszal szándékszik elérni, merőben Meghiusul. Engedd hogy szép legyen, és ne parancsold, Hogy vegye föl vénasszony alakját, egyszerü képét, Míg nem hajnallik. Haragos vagy bánatos arcot, Bármi következzék, ne mutass, mert vége különben A tervnek, miszerint elronthasd nődet örökre. Mindazonáltal légy szemes és mindenre figyelmezz, S majd mikor Armídád kebeléből titkosan egy kis Ólomedényt von elő s tartalmából szemeid megHinté, s arcodon érzed a hő cseppeket égni: Kapd el az ólomedényt és hintezd vissza szemébe Mind a nedűt, mely még maradott vala benne, fenékig, Ettől függ sorsod: ne feledd, vagy, tudva, ne mellőzd.”
Így a sötét szellem; s elmondván lőn iszonyú csend, A malom egyhangú rop-rop-ját, mely soha meg nem Szűnik az éltes idő hosszát kijegyezni egyenlő Pécékkel, természetesen ide nem számítván. S most, miután Hábor tova illant, édesim, ah most Fussuk e zordon tájt, fussunk Hábornak utána, Aki varázsnőjét (már tán nem is azt) a parancsként Fölkeresé s egyedül lőn víg lakodalmi közönség.
Nagy baj az írónak, de kivált annak, kire bölcső Lepleiben fülökig ránták a múzsa leányok Ajkaikat, kit jó mamikája zuzával az apróMarhának tartott, és léc-szeg fürtjeit addig Meg nem szűnt fodorítni, tüzes vassal sütögetvén, Míg született költő nem vált nápész gyerekéből Nagy baj a költőnek, mondom, ha megúnta teremtett Jellemeit maga is, s velök egy hajlékba szorulván Nem tud azokról már érdeklőt mondani semmit. Így vagyok én. Lakodalmi csoport dőzsölne köröttem;



912
Hábor a hajdani férj, Armída, menyasszony ezúttal, S Bende vitéz, mint nősz; 3, mondd: három egyénből Áll az egész sokaság: mit mondjak rólok, uristen; Mit még nem mondtam valamellyik hexameterben? Mondjam-e, hogy mielőtt Hábor beköszöntene, tündér Hölgye a conservnek Bendét karjába szorítva Kellemes álomnak szunnyasztá boldog ölébe? Hogy kivoná mellfodra közől Hecaté adományát S Bende fehér kebelét fölfejtvén inge havából; Szopni hagyá abból csecsemőjét a pokoléjnek? Hogy miután e nadály vastagra hizott a legény bő Véréből, a menyasszony e vért piciny ólomedénybe Fogta föl, és az edényt puhapamlag melle feszülő Két Parnasszának deli Tempéjébe dugá el? Mondjam-e, hogy Hábor meg a nő, meg Bende, lakoztak Állati étvággyal faldosván szellemi étket, Kortesi gégékkel tütükélvén ménesi nektárt? Mondjam-e, hogy tündér Armída kilopta hevítő Pár emlői közől babonázott ólomedényét, És nagy hirtelenül Hábor szemeit tele szórva, És Hábor sebesen ráföcskendezve viszontag: Hah!..................................
Bende kiáltott így, mert volt ok rá. Iszonyító Látvány az, mely lőn kiterűlve szemének előtte. Elsőbb is Hábor kezein, képén, szemehéján Tűzfoltok kerekednek elő, hol a bűverejű csöpp Megszállott; azután e foltok messzeterűlnek Hirtelenül, mint szok terjedni tavak sima tükrén A potyogásig elért záporszem ezüst karikája. Erre a garboncás tűzzé vált, talpig egészen. A kalap elveszté szín nélküli színe talányát, Összenyomott tetején füst, láng és szikra lövell ki, Mint a Vezuv torkán; majd átvörösöllik egészen, Mint az iszákosok orrai, végre fakó hamuvá lesz És oda hull, oda hull Bendének lába elébe. Már ég a köpeny is: mind jobb, mint bal fele lángol, Cérna-recéjének megemészté már e pokoltűz Életerős szálát: némely lebegő darab egy lángNyelvvé változik át, s legelőbb is a nászkalibának Nyalja körül venyigés ereszét csavaros repüléssel. Hah, már a szöges orr, a nyakbötyök, a busa homlok Ismerhetlenek ott; nincs a két mártogató láb, Láng az egész Hábor (mint volt éltében örökké Szelleme), a hajlék oda lőn, zavaros szelek árja Szórta el azt korom- és füstképen a lég üregében. Most egy dögleletes bűz támad; Bende tekinti Armídát, az arát, s megborzad, síri soványság Torzítá el egész testét hölgyének; a látás Ablaka nem több, mint az a szám, mely nem sokasíthat



913
És nem is oszt, a másikon űl örök éjjelü vakság. És ez alak szintén égett, nem lánggal azonban, Mint a dicső Hábor, hanem úgy füstölögve, mikéntha Ázott szalmatörek fojtott tüzinél szenes arcú Új-magyar égeti szén garmadkáját faluvégen. Bende körülnézett: sivatag minden körülötte, Mint a Zsidó-tenger partján, hol az ősi világ két Városa elsülyedett; bércbálványok sora bámul Rá hidegen; kövesült élőfák állanak őrt a Rettenetes téren, kérdőleg előre hajolvák. Megborzad; szivére fut a vér Bende vitéznek, Régi csatornáin nem mervén folyni szokottúl, S távozik a helyről, ha talán távoznia van mód. Visszatekint mégis távolból, vissza, ha Lóthné Fátuma érné is, mert valljuk meg, mi, teremtés Bőrbe kötött első kiadási, mi férfiak, olykor Női kiváncsiak is szoktunk ám lenni titokban. Visszatekint, mondám: ott nézi a messze világló Hábort égni, miként égett az irásbeli szentelt Csipkebokor, s tekeres füstét kigyódzni az égig. Nézi menyasszonya lassan emésztődő romalakját, Melyből rothasztó láz terjed el a levegőben, Intő bűz atomit száguldoztatva előre. S im a láng eltűnt! az alak pedig állti helyében Öszerogyott! mindaz, mi előbb Hábor vala, most egy Barna bitang felhő, fenn a sziklák tetején túl, És az előbb Armída csak egy kis porhamu-domb már.
Bende tovább haladott. „Mit várjon a földi halandó,” Monda sohajtva, „midőn a hatalmas szellemi nép is Így odalesz; füstté, hamuporrá bomladozik szét? Látom: e földön nincs állandóság. Hiu minden Küzdés, fáradozás. Az arany bullák oda lesznek, Alkotmány oda lész, oda lész az adótalan élet, Vámok, avíticitas, majorátus, tolvaj-akasztás És botozás, mind, mind eltűnnek, idővel, e földről; Mint eltűntek azok, kik ez elvek népei voltak. Új fajok állnak elő, új eszmék kelnek agyukban, Majd megavulnak ezek, szintúgy, mint mi elavultunk, S új tavasz éled föl, mindég másfajta virággal. Hasztalan úsznék hát ellent az idő folyamának: Elsodor a hullám, és akik utánam eveznek, Nem lelik a habban nyomomat, mellyért tusakodtam.
Ily monológ közben egy halmocskára jutott fel; Honnan visszatekint még egyszer a helyre, hol a két Ellenies szellem szétoszlott vegytani módon. „Értem” monda tovább, „értem. Szeleburdi reformnak Szelleme volt Hábor, ki az elvvel nem köte össze Jó szivet és tudományt. Maradásé nője (hah, e nő!),



914
Oktalan, a jót sem tűrő, vesztegmaradásé. És most a maradás védszelleme a szabadelvű Garboncást füstté oszlatta fel; a garaboncás Lassan emészté föl; beltűz erejével, a némbert.”
„Hah! de mi új látvány ez, amely most készül előttem? Íme a fölleg, mely eredett füstéből a Hábor Szellemi lényének, lefelé tart; íme leszáll a Néma rögökre, hol a hölgynek pora nyugszik a földön. S íme, a felhőből tűz pattan a kis hamudombba; És ez mozgani kezd; a fölleg rojtjai szintén Kezdenek összevonúlni, szilárdabb testü valóvá. Majd egy fő idomúl, majd nyak, mell, kar, kezek és láb. Szárnyak is, egy szép pár, hímzettek aranyszínü tollal, A rögök a földről hasonúl életre kelének, Fő, kebel és a többi tagok feltűnnek, elömlő Bengali fényénél a hajnal-ölelte keletnek!” Úgy van, a felhőből fiatal test díszes alakja Fejlék: rózsapiros képű, daliás magyar ifjú, És a rögök közzől, honi fűzetü mezben, arája Támadt létre, miként ismételt életü phőnix. És a sziklavidék, a kopár völgy, édeni kertté Díszesedék, melynek közepén ifjú füvü halmon Állott a deli pár, egymást szemlélve; csodálva, Mígnem a szellemi csók elpattant szűzi szemérmű Ajkaikon.
Akkor az életerős, szoborékes hím karon ölté A tündér idomú, mondhatlan kellemü hölgyet, S fölkerekedve legott, ragyogó szárnyak segedelmén Elröpülének az álméló Bendének előle. Kiséré szemivel hős Bende is a csoda párt, és Nézte, miként márták magokat keleten a kiáradt Hajnali tűztenger hullámiba, megfürödendők Reggeli fürdőjében a tiszta-piros levegőnek.
Míg ezek így esnek légben, földszint s a pokolban, Addig a korteshad szanaszét hever éji tanyákon, Udvaran állongó szekereknek alatta, fölötte. Csak Kolocintos uram nem nyughatik, üsdi közönség Nagynevü hadnagya. Ezt nem hagyta pihenni a hírnév Ördöge, mely készté, hogy víja ki tettel is a már Több év óta nevén fityegő sallangot, a kedvelt Hangu vitézlő szót, mely néki dukál vala, persze. E végett a kolompviselőket fölveri hangos Szunnyadozásikból, s miután fél álmos „ebatták” Hírül adák, hogy ezek felocsudtak némineműkép Mámoros álomból krapulás émetteniségre: Körbe hiván őket, tartott velök éji tanácsot. „Tudjátok fiaim” kezdé a csapat vezetője, „Pörgedy, a hadnagy, hol ütötte föl éji tanyáját



915
Oktai népével, mely balgatagúl az adózók Mellé csatlakozott alacsony nyereségnek okáért? Vármegyeház telkén foga helyt, mert érezi vétkét, Mellyet az alkotmány ellen követett s remeg a rá Méltán megharagudt nemeseknek vérboszujától. Ámde a bűnt isten sem hagyná megtorolatlan, Aki mit ett, illő, hogy igyék rá, és a kutyának Érdem után szoktak nadrágot varrni, nem úgy van? Mostan azért, fiaim, hadicselt gondoltam: ez éjen Zajtalanul ütnénk rájok s bortól nekibágyadt Tagjaikat kennők in-nyujtó fütyköseinkkel. Küzdeni szép a honért: meghalni sem árt a hazáért!”
Összeszorult a bot kezeikben a potioroknak,170 Hallván lelkesitő szavait Kolocintos uramnak, S két perc múlva egész csapatuk talpon vala. Első Gonduk a borhordó-keresés volt, mellyet az estve Képtelenek voltak kiüríteni gégesegéllyel. Ott vala hordójok: de a szesz, mely lelkesité azt, Nem vala már: fenekén az öreg hordónak erőszakFúrta sebek nyíltak, dongái betörve kegyetlen, Elszakadott abroncsai szerte hevertek a földön, És az egész hordón a halál bús képe sötétlett. Megdöbbent a csoport. „Gonosz ellen okozta ez ármányt” Nagy boszusan morogák: mert nem volt köztök egyén, ki Emlékezhetnék a tegnapiakra, miképen Őmagok onták vérit e hordónak ködös ésszel!
Most a hon és hordó ügye mélyen megkeserítvén Szíveiket, lobbant kit-kit vasmarku haragra; S mint a sötét éjben gátat tört hengeres árvíz, Hömpölyög el nehezes csapatuk megyeház kapujához.
Ingady sem tölté restűl idejét ezen éjjel. Ő feljárta magánosan a pártok vezetőiÉs fő emberinek vígságteljes éji tanyáit: Óvtalan ablakokon leskődött nagy figyelemmel, Szedve bögyébe ha mit látás, hallás avagy éles Szaglás által megtudhatna, vagy észre vehetne, Melyből jóslatokat férceljen a holnapi napra. Vármegye házához sietett most, sejtve hogy annál Szinte nemes csapatok foglaltanak éjjeli nyughelyt, Lopva kikémleni ott az erőt és főleg a tiszta Bel meggyőződést, hogy számítása ne csaljon. Macskai léptekkel sompolygott a poros udvar Párnáján heverő sokasághoz; megkerülé azt, Számát megjegyzé, amint hozzá tuda vetni; Hajh, de a vélekedést kitanulnia nem vala jó mód,
170 A potandó, sciliset. A. J.



916
Mert a fővegeken nem látott ismeretes jelt. Mindazonáltal, köznemesek lévén, nem-adózók Száma közé sorolá, s indult is visszafelé már, Amikoron hátul egy erős kar (Pörgedyé volt) Megragadá torkát, kérdvén, mi a tábori jelszó. Megdöbbent a sötét éj vándora, visszahanyatlott S reszketeg ajkakkal rebegé halkan: nem adózunk! „Kém, kém! verjük agyon, tépjük szét, vágjuk ezer-rét” Pörgedy ordítá markát jobban beszorítván. „Hol van? verjük agyon!” rivalának többen a földről Talpraszökött nemesek, s jaj lett voln’ Ingady úrnak Hogyha vitézlő hadnagy uram könyörűlve az árván, El nem ereszti nyakát, súgván, hogy fusson amint tud.
És futa Ingady úr, de a sors, hajh! nem vala pártján. A megyeház kapuján Kolocintos népire bukkant, Kik nagy erőszakkal nyomulának az udvaröbölbe. „Jelszódat!” rival egy: „Jaj, adózom, adózom, az isten Áldja kigyelmeteket” könyörög „mindég is adóztam.” „Üssük a rossz hazafit” riadoz körülötte; az élet Gombja fölött pedig ólmosok ádáz erdeje csattog. Futni ered mégis; de hová fut a jámbor? Elűl víz, Hátul tűz: a halál bizonyos, bármerre szaladjon. Mindazonáltal a sors protokolluma másnemű végzést Foglalt Ingadyról; s nem akarta, hogy ólmosok által Jusson a Hádesz egértőrébe, (hová a bebúvás Csak bagatella dolog; de kibúni: az egyszer a munka!)
Volt a telek közepén kerekes kút, melyben a föl- s leMártogató vedrek, mint a karthauzi barátot Jobb és bal tenyerén M. M-je halálra, naponként Emlékeztették az alispánt, szolgabirákat És az egész tisztkart a szerencse s idők folyamára. E kútig haladott jó Ingady. Nem mese ám az, Hogy kútak közelén jó szellem tartja tanyáját Őrködvén a halandók népe fölött a veszélyben: Mert állítni merem, merem is doceálni hütömmel, Hogy, ha e szellem nem súg Ingadynak, soha föl nem Éri eszével, hogy beléüljön a kút vödörébe, És lebocsátkozzék biztos menedékül a kútba. Itten azonban már jól van neki dolga szegénynek: Álla vacog kissé, pedig állig nincs is a vízben, S nem leli senki meg itt (az igaz, nem is üldözi senki) Csak tűrjön keveset, csak tudjon tartani csöndet.
Mondani sem szükség, hogy Pörgedy és hada talpon Állának, mikor a haragos Kolocintos az üsdi Népet elővezeté. Mint ment a nehéz csata véghez, A mindjárt követő énekben elénekelem, ha Pártfogolóm, a múzsa-leány, megadandja segélyét, S nem teszi meddővé régen vajudó koponyámat.



917
Hetedik ének
Hajnali álmának mézét élvezte Hamarfy A viadal napján, mikor egy dobogás szelid álmát Elvaditá s kiveré tilosából szürke szemének. Káromkodva nyitott ajtót a csendzavaróknak. Mennyire döbbent meg, s bámult el azonban a jókor Fölkelt látogatók sokaságán, s szőre mivoltán, Azt le nem írhatom én; képzelje magának a Lector Ahogy’ akarja: szabad tér nyílik képzeletének. Annyi elég hozzá: tőzsérek voltak ezek, kik Szántani bár soha nem szoktak, sem vetni, az égnek Varjaiként bőven táplálkoznak, kiszemelvén A magot, amellyet más hinte barázdaközökre. Markaik elvénült váltókkal telve valának, Mellyeknek rögtön kicserélését követelték Jobb hitelű pénzzel: bankjeggyel, arannyal, ezüsttel. „Mit? s ti merészletek itt” mond bosszankodva Hamarfy, „Csúfolatúl, gaz nép, éjjel rám törni lakomban? Hol van az, aki nevem váltón tudná mutogatni? Álljon elő, ha pokol fia is, hadd lássam a váltót. Nem kifizettem-e mind váltóitokat minapában? Ezres bankjegyeket nem láttatok-é teli bélű Tárcámban magatok? De habár volnék is adóstok, Nincs-e hitel nálam? nézzétek: e tárca nem éhes.” Ezzel a pénztárcát keresé sok epéjü haraggal, S föltépé födelét: de ki fesse le meglepetését: Banknótái helyett falevél vala tömve beléje! Rablás? nem lehet az. Maga rakta bele csak alig pár Óra előtt a böcsös jegyeket, s ajtója szorossan Zárva maradt; másutt pedig a bejövés lehetetlen. Nézi a váltókat: kézírata mind nem utánzott (Őmaga ismeri, hogy nem utánzott) semmi betűje. És a kelet... „mi ez?” A kibocsátás napja... „Nem” úgymond, „Ez lehetetlenség, hiszen akkor... hm! hiszen akkor Távoli erdőkben múlatva vadásztam egész nap.” Ámde a tőzsérek sarkalták; hoztak eszébe Holmi körülményt is, jelesűl egyik akkor adott pénzt, Amikor a verebek csiripeltek a ház ereszénél; A másik, mikor a nagy szél fútt és a kofákat Felborogatta kerek székeikről: harmadik akkor, Amikor a tens úr a szép szobalyányt megölelte (Erre lehetlen volt eszmélnie annyi ezerből): Másik, mintha ma is látná, úgy rémlik előtte A toll, mellyel aláírá, tintás vala félig, S költőé lehetett, mert meg volt rágva ugyancsak. Mindazonáltal a quasi-adósnak nem juta semmi Emlékébe, de nem tagadá keze cifra vonásit: Hisz nincs emberi kéz ily rútat utánzani képes! „Jól van, hát fizetem, mond végre, pogány uzsorások!



918
Megmutatom, hogy van hitelem, bár semmi hitelre Nincs szükség, míg lesz levegő és megvan ez a síp.”
Azzal Hábor-adott sípot kivevé s belefúván Hármat sikkant a pipafüstös lég a szobában. Mert ne feledjük el ezt: a sípnak hangerejére Megjelenék a vadász mindannyiszor ennekelőtte, És ha segély kellett, ha tanács a kortesi tanból, Vagy pénz, melly a segély, a tanács forrása napinkban, Nyomban adott mindazt. És ezt már tudta Hamarfy Régi gyakorlatból, ez okért sípolt vele most is.
Várja Hamarfy vadász őrszelleme megjelenését, Látogatói szemet-szájt tátva lesik: mi lesz ebből? Várja Hamarfy vadász nemtőjét, várja sokáig, Nyugtalanúl, nehezen, boszusággal, végre haraggal: Nem jön az; újra sipol: mégsem jő; harmadik ízben Fúrja hegyes hangját a síp a semmi könyörgő Szót soha nem hallott uzsorási fülekbe: hiában! Nem jön a várt vendég; csodatékony szelleme nem jő. „Álom volt-e tehát,” tűnődik, „enyészetes álom, Mind a csodás esemény? a völgyi leány? a boszorkány Kínzó ördögivel? védőm a vadász? az ajándékTáska? e kisded síp? a bankjegyek? álom-e mindez? És szigorú váltók a való? feledetlen adósság? Látom, e váltóknak nyomatékosb része azon nap Van kibocsátva, midőn útvesztve bolyongtam az erdőn S kaptam ezen tárcát, telvét ugyanannyi forinttal; Így vág össze utóbb is a váltók kelte a nappal, Melyen sípoltam, s öszveggel, melyre tevék szert. Már bizonyos, bizonyos: gonosz ördög játsza meg engem, És eszemet vesztvén, váltókat készte bocsátnom, Hogy, ha kijózanodom, legyek őrültté a bukáson.”
Mindezeket hamar elgondolta Hamarfy magában, És mire gondolatit berekeszté, köntösit is fölSzedte magára, kötött kardot s menekülni akarván A hitel emberitől, intett: mennének utána. Vármegye házához sietett, hol nagy-tusakodva Víttak a pártok még, s közibök fúródva merészen A tőzsércsapatot künn hagyta, hogy e jelenetről Elmélkedjenek ott a viszontlátás idejéig.
Mert folyt a csata még. Kolocintos Gábor, a hadnagy, Meghökkent, mikor észrevevé, hogy Pörgedy Mátyás, Oktai népével, talpon van a vármegye telkén, S nem gözü-álomban, mint számította magának. Mindazonáltal nem hátrált, hanem inte kolompos Emberinek, köveket hajigálni az elleni hadra, Amit azok tőnek; tőnek pedig oly ügyesen s oly Várakozást haladó, szándékon túli sükerrel,



919
Hogy megüvegtelenült azon a részen valamennyin Ablak volt, s keserűt jajdult a domestica cassa. Pörgedy, népével, menten maradott az ütéstől, Kezde azért ő is természet-gyúrta pogácsát Szórni az éjzavaró Kolocintos uram seregére. E kövek ablakokat már nem leltek, kivevén a Drága hon-őr szemeket Kolocintos ferde hadában. S köztük a hadnagyi fő X nézetü sanda szemét is, Mellyet (a balt) zúgó kövecs úgy megsujta szemöldön, Hogy megaludt mindjárt és nemzeti-szín karikát hányt. Megszédült a vitéz Kolocintos, félre hanyatlott, És puha tócsának heverűlt pamlagfenekére; Serge pedig hátrált, menedék-födelet keresendő A kőzápor elől tág boltozatú kapu alján. Pörgedy észrevevé nyereségét: annak okáért Sűrű tömött rendben megmozdította csapatját, Hogy majd a kapunál megnadrágolja keményen A szaladók seregét. De csalódék: mert Kolocintos, Hogy feljózanodott, nekibuzdítván a kolompos Harcosokat, s ezek is nekibuzdítván a csoportot, Visszaverék az adó seregét és Pörgedy Mátyást. Futnak ezek, nyelvök félrőfnyire nyujtva hevökben, Pörgedy fut legelül, mert ő a nobilium dux,171 Kergetik a nem-adók, fustéllyal verve, kit érnek; Isteni káromlás harsogva nemes tüdeikből. Egy nem akar csak futni; csak egy Goliáthszerü termet Áll még a födeles kút árnyékában. Először Messzéről szórnak köveket rá a nem-adózó Dávidok: ő közönyös viselettel szenvedi mindazt. „Verjük agyon, jertek!” nagy bosszankodva kiáltnak, „Verjük agyon, ha magát nem védi a nyúlga teremtmény,” És neki bőszülvén... ágasfáról leverék a Várnagyné köcsögit.
Szégyenkedve hagyák ott e fogas oszlopot akkor S menve belebb, élénk viadalnak részesi lőnek: Főleg egyik zugban volt a csata népes, amelyben Pörgedy sergének nagy része tömött karikában Közre fogott valamit, védvén életre-halálra, S a kolocintosiak víván életre-halálra. Jól tarták magokat darabig, sőt fogytig elállnak Minden megrohanást, ha az éles eszű Kolocintos Nem kohol ellenök új hadi cselt és nem sikerűl az. Volt a telek közepén, közel a kúthoz, tele vízzel Nagy hasu fecskendő, vagy három. Hős Kolocintos (Álgyui nem lévén) ide hajtott egy csapat embert Népe közől s lövetett ama zúgba keményen azokkal.
171 Nobilium dux, latin neve volt a nemesek hadnagyának. A. J.



920
Állák egy darabig, de mivel nemes ember a vízzel Ellenszenvben van, megadák végtére a várat: Ostromlók, védők, borzadva futottak el onnan, És az üres téren kopaszon maradott - egy hordó. Ezt Kolocintos uram, mielőtt a bőrig elázott Pörgedyek szemöket kitörölnék ködmöneikkel, Elfoglalja, körülveszi száraz népe javával, És felfordítván béütteti nagy fokosokkal Visszarugó fenekét. Most illatozó kalapokból Billikomot gyúrván meriték a lélekadó bort, Nagybecsü zsákmányát a szétszórt pörgedieknek, Mellyet Pörgedy hajh! nem ezen torkoknak okáért Kímélt tegnap a jól fenyitékzett oktai néptől. Némellyek köcsögért szaladoznak. Hajh! csak a széjjel Szórt cserepek vagynak, talpuknak alatta ropogvák. Másoknak jobban sikerült. Ezek (engedelemmel) Árnyékszék közelén, a könyöklőn, messze fehérlő Bögréket leltek szájjal lefelé borogatva. „Sógor, ez ám a pohár: ki felönt egyet ezzel, az ember Lesz talpán, jer igyunk.” S mentek. Mind sorban ivának A szép bögrékből, kezdvén Kolocintos uramtól A legutolsóig, ki pecére az üsdi kutyáknak.
Most, miután a boros hordóban rejtve lapongott Hősi vitézséget mind átfolyaták hasaikba, Nagy tüzet éreztek megverni a Pörgedy népét, Melly a sötét tornácok alatt keresett menedéket. Így hát megrohanák azokat, de legottan a zajra Érkeznek csapatok, vezetettek kortes uraktól. Jő maga gróf Telivér, és látva, hogy’ állnak a dolgok, Mindent elkövet a szép békességnek okáért. „Emberek, ott ti, kik a tornácon vagytok, ezennel Intelek és kérlek, le a bottal, vármegye tiltja; Mert ha nem, úgy majd én mutatom meg, hogy szabad-é itt Mint rabló csapatok lázongani éjnek időjén!” Több esze volt ám Pörgedynek, mintsem hogy az ólmost Elhányná, mielőtt Kolocintos tenne hasonlót. Mellyen gróf Telivér megbosszakodva parancslá Kortesinek szanaszét oszlatni a Pörgedy népét; Mint akik áthágták a nemes megye régi szabályát. És már hős Nyakaló, Szűzváll, Nemadózy, Doronghy Visznek arányatlan hadat a tornácok elébe, Úgy hogy nem tudom én, nem lesz-e halál is a vége, Ha Borzond s Rohanász nem jőnek elég idejében.
Új karok és új had. Rohanász tele dobta dühében Szűzvállnak mindkét szemeit jó parti fövénnyel, Melyre derék Nyakaló, fokosát megmártva mocsárban, Borzond drága fehér mellényét csapta be azzal. Ekkor a Lepkefy hű tigrisse Doronghy vitézt úgy



921
Vágja pofon, hogy zápfoga fájva kipattan inyéből, És Nemadózy szemét átfúrja sebes futamában. Ilyen előzményből kel nagy harag a seregek közt, S elkeserültségig dühös a viadal tömegükben. Ott a vegyes harcban Kolocintos fölleli bajnok Pörgedyt, és miután egymást nagy fogcsikarás közt Jól megkáromolák, nyomatékos fütyköseikkel Párbajt kezdenek a kerekes kútnak közelében. Hős Kolocintos előbb vág Pörgedyhez, de gyakorlott Kézzel csapja ki az szuszogó ellenfele botját, Úgy, hogy ez ívszerüen kiröpűl annak tenyeréből És a kútba esik, jó Ingady rémületére. Akkor a még haragosb Kolocintos Pörgedy botját Megragadá, hosszan tusakodva kivájta kezéből, S kútba löké, hasonúl jó Ingady árva fejére. Most derekon szoritá Mátyást, Mátyás azonúl őt S birkóztak magyarul: míg Pörgedy horgas-inának Gáncsot vetve, le nem türkölte vitéz Kolocintos. Ám Matyi nem maradott alul a kút ronda sarában, Sőt inkább Kolocintos urat pamacsolta be abba; Majd nővén a merény kebelében, erő derekában, Ölbe szorítá azt, talpát fordítva felűl, és Úgy akará testét lelkét a kútba ledobni. Már a gonosz szándék nincs messzebb teljesüléstől, Mint maga Pörgedy a kúttól, mely három arasznyi Távolságban tát pokolörvényt áldozatára: Ekkor a hős Tagadó végighúz Pörgedy horpasz Bordáin tetemes botjával, hogy csak elejti Hős Kolocintos, és maga is mellé rogy erőtlen.
Még folyt a viadal valamennyi korig; tömegenkint Hulltak az áldozatok, s nem jó lett voln’ a dologbul, Sorra leöldösték voln’ egymást, és oda lett voln’ A kutyabőr, oda szép privilégyiomik, velök egyben, Hogyha parancsot nem veszen és ki nem áll szuronyokkal Fegyverezett katonák egy százada, szép hadi rendben: Kik’ láttára kihűlt minden kebel és a vitézség A beleket csikará nagylelkü nemes rokoninkban.
Megvirradt ezalatt s a pártok csak könyökikkel Folytatván a hadat, megye nagyteremébe vonultak; A katonák pedig elhagyták a vármegye telkét.
Nem vala kezdendő az adó gyűlése kilencig, Mégis a pártvezetők s az egész becses úri közönség, Félve, hogy a nem-sült tömegek körülűlik a táblát, A megyeház másik kapuján ötkor belopództak; S míg lenn a csata folyt, elfoglalták azalatt ők Ott fönn székeiket. Minden dolgoknak előtte Támada élénk zaj s keserű vita, hogy ki okozta Mind e zavart, a viszályt és háboruságot, amelyek



922
Dúlják most a megyét. Az adózók szemrevetették A nem-adózóknak, miszerint ők békeolajágat Nyujtának, csak azon kicsiny áldozatot követelvén, Hogy hagyják el avult, hagyják el nem-liberális Elveiket: de azok nem akarták; ők a hibások. Ellenben az adógyűlölők azt feszegették; Hogy nem volna zavar, nem volna viszály a megyében, Csak szabad elveiket hánynák el a szellemi „kórság”Lepte urak: ha ezen piciny áldozatot teljesítik; Készek fogni kezet velök, és „nem nézve kicsinyre” Eltűrik nemesen, ha szakállok köldökig ér is. Megharagudtak ezért szabadelvűink; nekiálltak A maradósoknak, legyalázni, leöntni piszokkal Elveiket, s elvök hüvelyét a tekintetes embert. Ám ezek is tudtak hozzá s kezdék mutogatni, Hogy nem gólyamadár költötte, hogy őket is olyan Bordában szőtték, amelynek vászna ha nem jobb, Nem cudarabb legalább a Deákné-szőtte hetes-nél. Gróf Pipynek legelőbb is Majdosy hányta szemére, Hogy meg akarta taval puskázni a kertben az apját. Gróf Pipy nem tagadá ugyan ezt, de viszont feleselt, hogy Táblabiró úr is, főszolgabiró-kora óta Nagy gyönyörűségét leli szép alföldi virágok Gyüjtögetésében: mert ritkán múlik el éjjel, Mellyen az úri becses háznál, vagy az úri majorban Meg ne lehetne találni nehány törvényfavirágot. Majdosy ezzel elült. De a párt koszorúja kitűnő Gyöngyének nehezen tűré szennyel boritását: „Actio! bűnkereset!” harsogta fejére Pipynknek. S tán meg is adják azt (mert jó lesz most figyelembe Vennünk, hogy magyarok gyűlésén, vármegye székin Nem szabad ám sértő szavakat használni, leszidni Más embert, hazudott rágalmat köpni szemébe, Vagy más durva betyár dolgot cselekedni gorombán, Csak 1-mo: ha vagyon 25 pengő zsebeidben, Vagy ha 2-do: bőg a többség torka mögötted); Tán meg is adják azt, mondom, hahogy ifju barátunk Lepkefy méz ajkkal meg nem szelidíti a bőszült Mackókat. De midőn, mentvén Pipy grófot, ügyének Oltalmára, előhozná hogy’ lopta meg Aggdy A megye pénztárát mint perceptor, s hamisított Útalványokat és nyugtatványt tenni merészlett Számadolásaiba: felforrt veresorru haragja Aggdynak és bőszült dühiben megtépte szakállát Lepkefynek, ki viszont azt felpofozá boszujában. Ekkor jött a tömeg s látá e vitát. Tenyereikben Viszketeg álla elő, s magasan sarjadt fel azokból Fütykösök erdeje, (mert nem sejtvén már katonát ott, Jó nemesink recidivázának a hősi merénybe).



923
És harc lőn a terem: mert Lepkefy pártja szerette Volna kivetni a vén Aggdyt, de az Aggdy baráti Körbe szorítják őt, s védelmezik a fuladásig; Ellenben botokat mutogatnak Lepkefy ellen, S tán megölik, ha közel férhetnek az ifju vitézhez. És törtek fejek ott, kezek és lábak ficamodtak, Gégék szűkültek, botfővel teltek a szájak, Bordák roppantak, hasak és köldök berugattak, Orr pisze lőn, szem vak, legalább egy pár napig az lőn, Nagy fogeső hullott, fülek és bajuszok kiszakadtak, A meg nem született embercsék holtra döfettek, És a kiváltságos bőr megtarkult honi kékkel. Ily keserű viadal támadt ügyedért, oh szent hon!
És még víttanak ők. Nagy-hirtelen egy ragyogó fény Tölti be a termet, folyvást beözönlve keletről Nyíló ablakokon, s a nemességnek fülodúit Hömpölygő zenehang üti meg, mint orgona hangja. A terem eltágul: magasan felnőnek a nyúlánk Oszlopok, Atlas-vállaikon hordvák hegyes ívű Boltozatot; hasonúl megnyúlnak az ablakok és fönn Ékben enyésznek el. A zöld asztal megrövidűl és Oltárrá alakul, márványlépcsőin amelynek A karok és rendek magokat térdelve találják. Bámul a nagy sokaság, megrendül mélye szivének, Térde remeg, s önkénytelenűl hull a padozatra. S íme az ablakokon, nagy zúgásnak közepette, Két tündéri alak berepűl s helyt fog az oltár Gazdag emelvényén: daliás ifjú, csodaszép hölgy. Ekkor az orgona elnémúl és ünnepi csönd lesz, Melynek az aethernél tisztább hullámiban ekkép Lejt a leventének hajlékony, ezüst nemü hangja:
„Férfiak!
A haza szent ügye gyüjtött volna rakásra Benneteket: komolyan vítatni, mi eszközök által Lenne a kedves hon boldoggá, lenne dicsővé. Tí pedig oktalanul mellőzve, feledve a közjót, Képzelt érdekekért civakodtok s aljas önösségTáplált szenvedelem tépé pártokra megyétek. Ti szabadelműek, kik nyelveteken ama legszebb Szót, a „szabadságot” szólásban, gondolatokban, Testben, lélekben meritek hordozni naponként: Névvel vagytok azok. Vallástok képmutatóság; Bennetek a türelem, más értelműek iránt, nincs; Bennetek a kitürés, tartós láng, semmi nagyért, nincs; Bennetek elszántság nincs áldozatokra: ezért már Olcsók elveitek; szavatok nyila mind eltompult, Semmi hatás nélkül pattan le az érc kebelekről. Isteni törvények nagyon emberi hírnöki vagytok,



924
Tin tanitástoknak legcsúfosb nem-követői; Drága damaszkusi kard töredékeny rozsdahüvellyei; Nagybecsü gyémántot rejtő szemetek. Divat az csak, Semmi egyéb, mellyért szabad elvek apostoli-képen Hirdetitek magatok, s mint a divat, úgy e szeszély is Változik a korral; mesterkélt lángotok elhűl És pusztán, ridegen marad a szív kebleitekben. Önzetek. - És ti, kemény nyaku Izraël, úgymaradásnak Emberi, kik, hazugúl, fontolt haladásnak eszélyes Pártja gyanánt vetitek magatok’ fel, nyiltan előttem Titkaitok. Ti hazát háznéppel, multat a mosttal, Összecserélgettek. Filozófok vagytok; az ember Bennetek él csak s ott minden, de kivűletek ami
Látszik, mind tünemény, üres álom, anyagtalan ábránd. Elvetek ez. Maradást kívántok, nem, mivel az jó Ami marad, de mivel nem pénzetek’, és nem erőtök’, Véretek’ inkább nem (mint ősötök, akire büszkén Puffad májatok) és eszetek’ sem, csak neki tespedt Lágy kényelmeteket sem vagytok erős kebelűek Áldozatúl odavetni a szent haza oltárára. Végre ti semlegesek, ti a status hittagadói, Bennetek a másik két párt minden büne megvan, Ingadozóságnak még megszaporítva bünével. Halljátok szavamat mindnyájan: ERÉLY nevem és e Hölgyé LELKESEDÉS. Mi az éter tiszta patakját Isszuk, a hajnalnak fürödünk bíbor mederében: Földi salak nincsen szellemlényünkre tapadva. Ám önösök legyetek, nem tiltalak. Ember, önösség Nélkül, nem lehet el. De ne légyen szűkkebelű és Aljas ez önszeretet; ne kicsínyes, mint a mesének Majmaié, mellyek, történetből, fagyos éjen Emberrakta tüzet lelvén egy rengeteg erdőn, Nála pirítkoztak kényökre; de majd, hogy elégett, Nem vala köztök, mely kényelmét új fahozással Volna elég elszánt megbontani, s így a közös tűz Hamvaiból kialudt. Önzéstek nagyszerü légyen: Ti legyetek gazdag polgárai gazdag e honnak: Tí legyetek boldog polgárai boldog e honnak; Légyetek értelmes polgári müvelt e hazának, És legyetek büszkék, mint gyermeki büszke hazának; Ez legyen önzéstek, meg ama benső jutalomra Vágyakozás, amelly olly édes az emberi szívnek. Tetteket a honnak! hiszen, oh, mi ez a haza? nemde Tinmagatok, nőtök s az olajvesszőre hasonló Gyermekitek? Nosza hát tegyetek fogadást a hazának Oltárán, miszerint ha erő kell, adtok erőt, ha Pénz kell, adtok pénzt, ha kitől telik ész, az adand észt, S adtok vért - ha kiván a közös haza - életet adtok.”



925
Ekkor imádó csönd váltá fel az ifju beszédét. Társa pedig, tünödér deli hölgye a Lelkesedésnek, Drága nyakékeit és perecét a habnemü karból Föltépvén, teneked szentelte, o hon, teneked, hajh! Gyéren látogatott oltárodon. Annak utána Jobb keze kékes erét fölnyitván, tiszta piros vért Áldoza, hullatván a fehér márványterületre, S ujjait esküszerű helyzetben az égre mutatván. Most pedig égi mosoly, millyent csak e hölgy mosolyoghat, Súgárzik szemiből, enyeleg képén, derül ajkin S int az egész népnek feljőni, csinálni szerinte. Jöttek is. Első jött gróf Lánghy: ez évi jövelme Századikát örömest kötelezte honának adóúl, S fogván kardja hegyét, mélyen hasitotta karát föl, Messze lövellő vért hintvén a szent emeletre. Jöttek utána sokan, s hasonúl esküdtek, a jó hont Bármilly áldozatot kívánna, segélni telőkép Mind a haláliglan. De csak a kicsinyek s együgyűek Jöttenek ám: idegen képek, kiket a megye népe Még ki nem ismert sem hangjokról, mint a harist, sem Pávai tollukról. S miután mind esküt adának (Már akik úgy akarák), a szellemi pár elenyészett, Mint elenyészik a hószinü felhők gyér patyolatja, Mellyet a föllengő szél elmos a szemnek előle. Oszlopok és ívbolt és oltár mind odalőnek, A terem összeszorult, mint volt azelőtt, lesülyedtek Ablaki, és a gyülés, még folyvást szótlan, eloszlott. S Bende? Hamarfy? Tehát róluk nincs semmi megírva? Vaj igen! Ők látván, hogy a drágán összeharácsolt Lelkeket egy pár szó elhódította, haraggal Félre vonúlának, hova máskor az Ingady pártja Ülni szokott, a juste milieusök gyáva csoportja. E példát követék a többi kolomposok is, kik Fájlalták a dicső kortesség megrövidűlni Kezdett szép jogait: Borzond. Telivér, koros Aggdy És a derék Rohanász, a nagy liberális, a honfi. Lepkefy ellenben föl akart eskünni, de apja Megrántá könyökét s elhítta magával ezekhez. „Mit gondolsz, te fiú? sátánok azok” - de az úrfi E nősátántól örömest rá lenne vitetni. Mind ide állottak Rák Bende vitézei, tízen, Bánatos arcokkal, mint nászlakomának utána Fül- s hegedű-kínzó szerecsenjei szoktak e honnak.



926
Ráadás
Krónika! még mielőtt halhatlanságba repülnél, Mondd el a kútba szorult jó Ingady mostoha sorsát. Őneki Morfeusz úr nem adott vala álmot ez éjen. Űle pedig vízben nyakaiglan, s ülne talán még E mai szent napon is, ha ki nem fogy a kortesi hordó S a megye hajdúit kúthoz nem hajtja gyomorban Forró Ethna-tüzök. De kifogyván a tele hordók, S a megye hajdúját oda hajtván gyomra Vezúvja, S megfogván a nehéz láncot, s húzván fel a vödröt Elszaladott. A tekintetes úr mélyebbre sülyedt le. Hírül adá e csodát többeknek mégis. Ezek közt Ármányos fickók voltak, kik a hétfejü sárkányt Sem nagyon irtóztak voln’ most felrántani. Így lőn Hogy napfényre került jó Ingady, mellyet azonnal Élvez is ott helyben, ha kemény fájdalmi fejének Nem födik el szemeit vastag fátylával a kínnak. „Merre lakom?” kérdé. „Kit tetszik kérdeni?” kérdék. „Ingady táblabiró hogy merre lakik.” - Haza vitték. Otthon a tensasszony, látván hogy vízben eléggé Meg van mosva, csak úgy víz nélkül mosta fejét meg. Aztán párna közé fektette, mivel veszedelmes Náthabetegség fogta elő, s lőn prószit! egészség! Mindazonáltal még fölgyógyult volna, de nője Orvost is hivatott és denique Ingady meghalt.
Ingadynét tüstént megkéré Bende nejéül, Ah, de az özvegy nem mene hozzá - meddig a gyásznak Hónapi tartának. - Puha kis papucsának alatta Boldogul élt hősünk még tíz vagy tízenegy évet, Végre pedig meghalt. Siratá hűlt hamvait a fél Utca, meg a kávés, meg a csaplár, csak nem a hív nő. Még hátán feküdött, mikor ajtaja nagy kocogással Hangot adott, úgy, mintha rokonja szegezne koporsót. A kocogást esküdt okozá, függesztve idézvényt Hajdani csínjáért, mit még Q-ban követett el.
Ott, a halottas nép közepett, valamely zsebelésért Csíptek el egy rongyvázt: és az (lehető-e?) Hamarfy.



927
RÓZSA ÉS IBOLYA
Népmese
1847
I.
Egyszer hol volt, hol nem - régecskén lehetett, S az óperenciás tengeren túl esett, Volt egy öreg király a tündér világba’, S egy vén felesége, a vasorru bába.
Házoknál temérdek kincs hevert rakáson, Csűrben, kamarában, pincében, padláson: Sok darab gyémántba, mint egy száraz lófej, Szolga és szolgáló csakugy bukdosott fel.
De ami legdrágább gyémánt vala nálok Az nem volt egyéb, mint szép eladó lányok: Apjának édes, de anyjának mostoha Gyermeke, a tündér hajadon, Ibolya.
Mint a kis ibolya, mely nő bokor alján, Szemérmetes arcát fű közé takarván; Úgy virult rejtekben, - nem jártak a lányhoz, Fúvó szél is alig fért az ablakához.
De mint ibolyácska, hiába nem látni, Messze birja kedves illatát bocsátni: Úgy futott szép híre tündér Ibolyának: Kezére királyok, hercegek vágyának.
Megirígylé tőle álnok mostohája; Bémene urához, s így beszélt hozzája: „Apjok! úgy-e bizony, hogy már ide s tova Eladó leány lesz ez a kis Ibolya?”
Dümmögött, s fejével vágott a vén ember: „Hej biz’ - úgymond - felnő a leány, mint kender! Ő ugyan szűkében nincsen a kérőnek: Tudj’ a szösz, melyiket is fogadjam vőnek.”
Erre szólt az asszony: Hátha, lelkem, hátha Még ma minden kérőt szépen elbocsátna: Hogy a mi leányunk nem olyan kivető; Maga jőjön érte az igaz szerető.



928
„Maga jőjön érte, s nagyra vesse fejét, Ha Ibolyát kéri, a fiatal cseléd: Három nehéz munka lesz nyakába mérve, Ha kidűl belőle, halál az ő bére!”
Ráhagyá az apjok, mert úgy volt kapatva, Mivel a vasorru őtet ugy kapatta, Királyfiak jöttek, nagy hatalmasságok: De fogukat mind ott hagyá ő nagyságok.
Végre egy királyfi, kinek neve Rózsa, Eltekinte arra, csak látogatóba; Ismerős volt apja az öreg királlyal, Mert egy arany erdőn makkoltak a nyájjal.
Hm! ha tudta volna a vasorru bába, Mi forog Rózsának az esze ágába’... De jó hogy most egyszer rövidebb az esze, Nem lett volna máskép belőle szép mese.
II.
Rózsa nem úgy kezde hozzá, mint a többi. „Minek ezt, gondolta, az orrukra kötni? Hiszen egyik öreg sem lesz feleségem, Nem kívánja őket semminémü részem.”
Alig győzte várni, hogy jőjön az este; Jött az egyszer aztán, mert az éj kergette; A király, mint tegnap, jót öblinte torkán, Szengellér’ hegyén járt a másik boszorkány.
Rózsa sem rest, kapja, fordul egyet, térül; Leold egy nagy létrát a ház tetejérül, A lány ablakához odatámasztotta, Ablak-karikáját halkan kopogtatta.
Hej, megrettent volna most a kis Ibolya, De a tündérek nem ijednek meg soha; Odament, kinyitá ablaka fiókját, S alig pillantá meg, megszerette Rózsát.
Rózsa pedig tüstént a szívéhez kapott, Attól félt kiugrik, noha csak múlatott, Táncolt, örömében verte a bordáit, Mint betyár a csárda folyó-gerendáit.
Hallgattak, pedig hej beh könnyü lett volna Szóhoz jutni! - Végre megszólamlott Rózsa: „Ibolyám, gyer hozzánk; bizony meg nem bánod; Szedek a kertünkben neked szép virágot.”



929
Mond Ibolya: „Minek olyan messze menni? Van a mi kertünkben: ott is lehet szedni.” Akkor hallgatott, még ezt a szót is bánta: Pedig vágyott lelke Rózsa virágjára.
Felelt neki Rózsa: „No, megnyugszom ebben: Van egy szép virágszál a ti kertetekben, - Otthon a miénkben csak annak nincs párja -: A kerek világnak legszebb Ibolyája!”
Azzal kis kacsóját balkezébe fogta, Sokszor a jobbikkal végig símitotta, S nézett a szemébe, soká, mintha benne Bitangul behajtott szíveket keresne.
És a nagy kék szemek, mintha orgazdának Éreznék magokat, el-elfordulának. Rózsa faggatódzott: „Ugye, haragszol rám?” Ibolya susogta: „Miért haragunnám!”
„No hát adj egy csókot, kérlek barátsággal!” „Igen - mond a lyány - de csak üvegen által...” Ugy ám! egyet-kettőt ablakon keresztül, De majd száz- meg százat amúgy mindenestül.
III.
Telt az éj azonban, és feljött a kis hold,172 Rózsa Ibolyához akkor ekképen szólt: „Ibolyám, szerelmem, szívem legelője! Egyet mondanék én, kettő lesz belőle.
„Embertől soha én még meg nem ijedtem: De tátossal víni nincs egy szikra kedvem. Azt mondják, a nyílnak tenyerét kitartja, Hozzá vág az ember, s elolvad a kardja.
„Tudom, ha megkérlek, oly nehéz dolgot ád Az a sütni való boszorkány mostohád! Így veszének el sok hercegek, királyok, Intésemre szolgál szomorú példájok.”
„Jöszte hát, virágom, ibolya, tulipán! Arany zabot eszik Szellő jó paripám, De egyék majd otthon: jer, nyeregbe veszlek, Apád birodalmán reggelig túlteszlek.”
Válaszolt Ibolya: „Szívem szép szerelme! Szöknöm éjnek éjén válna szégyenemre. Eredj, kérj apámtól; minek elcsüggedni?, Igaz szerelemnek nincsen nehéz semmi!”
172 [*] Nagy fényes csillagot nevez így a földmíves. Lucifer, a hajnalcsillag lesz. A. J.



930
„Igaz szerelemnek nincs lehetlen semmi!” Monda Rózsa bátran - „eb fog elcsüggedni: Holnapi nap, mely már neveztetik mának, Megkérlek apádtól, életem párjának.”
Így felelt, és nézte milyen az ég alja: Látta, hogy már szépen szőkéllik hajnalra; Ada egy csókot a lyánynak, elmenőre, Hogy akár huszonnégy telt volna belőle.
IV.
A király megértvén mibe’ fárad Rózsa, Nagyon megsajnálta, s ilyeténkép szóla: „Jaj fiam, fogadj szót: e dologrul tégy le; Ugy jársz mint a többi; mit érsz aztán véle!”
Rózsa nem felelt rá, csak megrázta fejét, Azzal mutatá ki, hogy nem kell a beszéd. Kapott a vasorru ezen, a rossz pára, S kiszabá a munkát jövő éjszakára:
„Látod azt az erdőt? fáját mind levágod, Eke-taligának, szekérnek csinálod, Felszántod, beveted földjét gabonával: S tisztelkedel holnap búza-kalácsával.”
Rózsa csak nevette gondolá, kötődnek; Később tudta meg, hogy hej dehogy kötődtek! Éjfélig a dolgot mindenkép fontolta: Akkor Ibolyához ment, s elpanaszolta.
Csak mosolygott a lyány: „Hát egyéb baj nincsen? Fekügy’ le, alugyál, Rózsa édes kincsem; Sose búsulj: mire feltetszik a hajnal, Kisül a kalács is, gyúrva tejjel, vajjal.”
Azonképen történt. Rózsa, mihelyt látott, Vitte cintányéron a fejér kalácsot. Kinéz a vasorru, nem hisz a szemének: Az erdő sehol sincs! megöli a méreg.
Parancsolá mostan: „Azt a nagy hegyet, ni! Sziklástul, kövestül el kell egyengetni, Szőllővel berakni, sőt borából reggel Kóstolót is hozni, egy vagy két üveggel.”
Akkor éjjel Rózsa - azaz hogy helyette A tündér leányzó - ezt is elkövette. No, ez eddig jól van; de van egy még hátra: S már ott maga kell ám a legény a gátra.



931
„Három vad paripa lángot fú, tüzet hány: Ha megűli Rózsa, úgy övé lesz a lyány; De ha meg nem birja űlni és nyargalni, Kegyetlen halállal kell neki meghalni!”
A fiú e dolgon újra elbusúla: Nincs Istentől a ló, ki a lángot fúja, Most Ibolya sem tud segitségül lenni. Elment hozzá mégis, mintegy búcsu-venni.
Biztatá a kedves: „Ne légy olyan gyarló, Lovagot, ki bátor, nem gyaláz meg a ló; Nesze egy sarkantyu, kösd fel a bokádra, S pattanj rájok úgy, mint önnön paripádra.
„Édes apám lészen az első paripa: Ezt nagyon ne zaklasd, nem övé a hiba; De a mostohámat, ki középső lészen, Sarkantyuzd, zabolázd, ugrasd meg keményen.
„Harmadik paripát könnyü eltalálnod: Jó lelkedre bízom, hogy’ kell vele bánnod”. Végezte mosolygva; Rózsa elértette, A leány tanácsát pontosan követte.
Vagy hármat került az első paripával, Mint törött tojással, bánt öreg ipával; De a másodikat bezzeg jól elnyúzta: Ugratta, ütötte, vérig sarkantyúzta.
Hogy leszállott róla, üstökébe ragadt, S úgy megráncigálta, hogy kezébe szakadt. Akkor a fejéhez vágta vas kantárát: Így fizette vissza jó’karatja árát.
Végre szép-kimélve űlt a harmadikra, És annyit se bántá, mint egy morzsa-szikra; Nem soká, leszállott, szolgálni körűlte; Selyem kendőjével szépen megtörűlte.
V.
Reggel a banyának feldagadt a képe S mindenütt meglátszott a lovaglás kéke: Jaj, ha szegény Rózsát új veszélybe ejti! Farka vágását a kígyó sem felejti.
Rózsa eljött, kérni a menyasszony-ágyat; „Nos, tiéd Ibolya; ennyi volt a vágyad” Szólt a vén boszorkány - „de egy fél tapot se’ Viszed innen a lyányt, fiú, engem uccse!”



932
Rózsa fejét falba így sem igen verte, De a lyány sejté, hogy kutya van a kertbe: „Jaj, szerelmem Rózsám, szökni kell a háztól: Sohasem maradsz meg álnok mostohámtól!”
Felelt a legény: „De hogy-mikép szökhessünk: Ha kiált nevünkről, ki felel helyettünk?” (Mert, hogy ne felejtsem, mindig kiáltoza A mellékszobából, hogy: Rózsa! Ibolya!)
„Aztán meg, ha én most paripámér’ mennék Nappal, a cselédek könnyen észrevennék.” „Kell is az - mond a lyány - itt ez a szűr, vedd rád: Ha apám anyám nem - benne más meg nem lát.”
Monda, és tűt vont ki piros kendőjéből, Piros vért eresztett kis-ujja hegyéből, Három csöppet ejtett asztal szögletére; Rózsa is; sötétebb volt a Rózsa vére.
Akkor elillantak. Benn meg a mostoha Csak kiált: „Ott vagytok, Rózsa, hé, Ibolya?” És a három-három csepp vér az asztalon: „Itt vagyunk!” felelte vékonyan, vastagon.
Végre, hogy felszáradt, a vér elhallgatott, Látja is a vén tűz a nyitott ablakot: Nosza mindjárt tudja, s küldi az öreget: Hozza, föld alól is, a szökevényeket.
Ezalatt jól elment Rózsa Ibolyával, Nem sokat törődtek már a vén banyával, Egyszer mond Ibolya: „Nézz hátra, ugy tartom, Jön apám utánunk: lángol a jobb arcom.”
Rózsa hátratekint, de nem lát egyebet, Csak egy sárkányforma fekete fölleget. „Jaj, apám, apám az,” a leányka mondá, „Majd elér; megállj csak: hogy’ tegyük bolonddá?
„Igen: én itt egy nagy szél vetéssé válok, Belőled meg egy vén aratót csinálok, Majd felelj, ha kérdi: ezt s ezt nem sejtetted? Igen, még mikor ezt a vetést vetetted.”
Elsűlt a hazugság, a király’ elhitte, Asszonyának a hirt azonképen vitte. Felcsattan a sátán: „Jaj, világ bolondja! Hiszen Ibolya meg Rózsa volt az” mondja.
Szidta mint a bokrot. A királyi száj, szem Elmeredt, s mentségül ennyit monda: „Há’jszen!...” Visszaküldék nyomon, és hogy szabadúlhat, Ugy örül szegény, hogy elfogná a nyúlat.



933
És mint szénahordó a szénás szekérre, Felhasalt egy felleg puha tetejére; Nézett jobbra-balra; de vetést nem látott, Csak egy folyóvizet, meg egy rónaságot.
Kidűlt-bedűlt malmot a folyón talála, Őszöreg molnárja a zsilípen álla, Sohajtott a vízre, hogy elhagyta árkát, S kőhajításnyiról csúfolá a bárkát.
Kérdi a molnártól: „Hallja-e kend, földi: Egy legényt s leányt nem látott erre jőni?” „Ühűm! mikor ezt a rossz malmot csináltam”, - Felel a vén molnár - „azóta se’ láttam.”
A király e hírrel megint visszatére. Most szállt még az áldás csőstül a fejére! Minek el nem mondta a vasorru bába! Megraká s belökte a kályha zugába.
Akkor maga úti készülethez látott, Szénvonót kerese, pemetét, lapátot; Farkat és két szárnyat kötözött belőle: Még a vén király is visszaborzadt tőle.
VI.
Már nem messze volt a Tündérföld határa, Látszott, hol fehérlik egy kopasz határfa: Hát megint elkezdi a lyány lassu hanggal: „Jaj! most vén anyám jő: ég a fülem, a bal.
„Most nekem itt legjobb kerek tóvá lennem, Te pedig úszkáló kacsa lészesz bennem; Majd lerakja szárnyát és begázol érted: Akkor csald a mélyre, s bukjál vízbe, érted?
„Víz alatt kiúszol az innenső szélre, Ülj fel a lapátra, meg a pemetére, Mondjad aztán: »hipp! hopp!« vagy: »egy, kettő, három! Most mindjár’ legyek túl a tündér határon.«
Alig mondhatá el, ott terem a sátán, A kacsát meglátja szép kerek tó hátán. „Ismerlek” motyogta „jómadár! de várj csak! Beh ragyog a tollad! mindjárt megcibállak.”
Azzal övig gázolt érte a kis tóba. Lebukott fenékre, s partra úszott Rózsa; S míg napa motozkál, kézzel úgy, mint lábbal, Már el is repült a pemete- s lapáttal
Füstöt vet a tó is; fel a füstből pedig Arany karimájú felhő kerekedik,



934
S eltűn kedveséhez játszi szellőn úszván; Utána vén anyja átka zúg a pusztán:
„Orcátlan szökött lyány, fogjon meg az átkom: Felejtsen el Rózsád! ez a kivánságom; Ha elválik tőled bármi kis távolra, Felejtsen el, mintha sose látott volna!”
Mennyi ocsmány szitkot, átkot monda rája, Még ezen felűl is, álnok mostohája!. Istent is káromló, ördöngős szavakat, Vétek volna könyvbe leirni azokat.
S amint átkozódva szágulda előre, Hát csak egy jégfelhő gombolyul belőle! Elpaskolta kilenc helységnek határát; A szegény paraszt nép sirathatta kárát.
Akkor a szélvészek összevesztek rajta, Egy foszlányt belőle mindenik szakajta, Hogy megosztozkodtak, szerteszét futának Így lett csúnya vége a gaz mostohának.
VII.
Ezalatt az ifju s tündér Ibolyája Olyan messze járt, hogy!... Szép idő lett rája. Egyszer Rózsa fölnéz: „Lelkem, arra jég van, Hallga hogy zúg! sok kárt tesz az a szomszédban.
Ráhagyá Ibolya, nem tudván az árva, Hogy anyjának zúg ott iszonyatos átka. Mostohának ugyan átka kicsit tenne: Jaj de az apjának is van része benne!
Végre eljutottak Rózsa városához; Kert alatt Ibolya így szólt galambjához: „Szívem szép szerelme! hát itthon vagyunk már? Mondanék egyet, ha meg nem haragunnál:
„Hogy menjek apádhoz, jó leány létemre, Mint csavargó személy, csúfra, szégyenszemre? Bizony megmondaná: nincs ennek orcája; Máskülönb lyány lesz az én fiam mátkája!
„Jobb, ha itt maradok, s ahogy illik, várok. Azalatt én ködből palotát csinálok; Te siess apádhoz és kövesd meg szépen: Azután; ha kellek, jöjj násznéppel értem.”
„Jó, maradj - mond Rózsa, - érted jövök estig, Palotát vagy várat, építs ami tetszik; Nem erőltetlek, mert bölcsen megismérem, Hogy leányban nincs szebb, mint a szűz szemérem.”



935
Indult. Ibolya meg csak lesé, csak várta, Hogy majd visszanéz, de nem tekinte hátra, Hanem elment; és mint a tavalyi hórul, Úgy elfeledkezett szegény leányzórul.
VIII.
Kapu előtt űle az apja Rózsának, Mellette a lócán urak is valának: Törvényt tettek ottan, mert a város népe Szabadon járt ki s be a király elébe.
Hogy meglátta Rózsát, monda: „Holnap jertek Már ti, fiaim, kik a juhon pereltek; Este is lesz mindjárt, dolgom is van mára: Vagy béküljetek ki, jobb lesz, éjszakára.”
Mikor eloszlottak a bajos emberek, Kérdi a fiától: „Hol jártál te gyerek?” „Hol jártam?... hát...” De most elpirult a képe, Mert, ahol járt, igazán nem jutott eszébe.
Mond az apja: „No, majd ha meghallod amit Mondani akarok, nem csavarogsz annyit: Elvettük neked a cseh király leányát, Hét falut kapsz vele, s három arany-bányát.”
Rózsa egyet rántott a vállán, s mosolyga: „Ha megházasodtam, ez a kelmed dolga,” S a Maros kutyával játszott, mely azalatt Nyíva, farkcsóválva elébe kiszaladt.
„Jól van, mond az apja, úgy dologhoz látunk, Már kiadták a lányt, még ma jegyet váltunk.” Jegyet is váltottak, s azután egy héttel Mentek is a lyányért szép uras násznéppel.
Sí-rí a menyasszony, cseh király szép lyánya, Hajtja halvány képét az anyja vállára; Sürgetik erősen; csak zokog, hogy: „Nem még! Oh, bár nyugodalmas koporsómba mennék!”
Így sohajtoz, mert haj! egy idegen vőért Elszakaszták tőle régi szeretőjét. Most az öreg vőfély monda: „Húgom asszony! Nincs halott a háznál, akit úgy sirasson.”
Megfogá a karját, s kivezette csínján. Künt pajkos legények tréfáltak a kínján; Ujjongatva vitték, víg magyar tánc pergett, Minden örült, csak a menyasszony kesergett.



936
IX.
Másfelől Ibolya kesereg búvában, Maga lett az árnyék a fényes szobában, Gyászos szíve lelke, gyászos a ruhája, Mint hulló falevél, sápad szép orcája.
Tudta, hogy mi történt: híre futott annak; Tudta, hogy elmentek, menyasszonyért vannak; Tudta, hogy a szíve megreped ha látja, Rózsa új hitvesét látni mégis vágya.
Már jőnek. Kicsődült egész város népe, Apraja örege, a násznép elébe. Ibolya egy koldúst ablakához intett: „Öreg, én boldoggá teszem, úgymond, kendet;
„Kendet és a többit, csak majd kiáltozzák, Mikor a menyasszonyt kapum előtt hozzák: »Ne felejtkezzenek, urak, a szegényről, Mint elfeledkezett Rózsa kedveséről!«”
A vén magyar koldús még jobban levonta Süvegét fülére, s félre nézve, monda: „Nincs nálam szokásban kérni, kiabálni, Csak bemenni s bent az ajtófélre állni.”
Hallá e beszédet három cigány gyermek: „Majd ordítozunk mi, bízza ránk kigyelmed, Hogy a szó se’ hallik; hanem aztán mit ád?” Felelt Ibolya: „No, ezt a szép palotát.”
Mint bukfencező nyúl hentereg futtában, Tüskés ördögszekér nyargal a pusztában: Ment a három fickó cigánykerekezve A násznép elé, mert nem vala már messze.
Szintugy a nép előtt visszakarikáztak, S a kastélyhoz érve szörnyen kiabáltak: „Ne felejtkezzenek a szegény Lázárrul, Mint elfelejtkezett Rózsa Ibolyárul!”
Rózsa feltekintett, és visszaeszméle Tündér Ibolyának szép virág nevére, Feltekintett s látta nyitott ablakában, Megismerte kincsét a gyászos ruhában.
Se kérdett, se hallott - a szobába terme: „Jer, öleljelek fel, szívem hű szerelme!” Monda, s átszorítá a leányt, hogy fájna, Ha esze ilyenkor a fájdalmon járna.



937
Elbámult a násznép: „Hogy lesz már, a kőbe! Kettő a menyasszony: mi lesz már belőle?” Hát csak elővágtat egyik lovas legény: „No hisz’ az egyiknek gazdája leszek én!”
S felkapá nyeregbe a cseh király lányát, Aki megösmerte benne hű mátkáját; Elvivé a pej ló a leányt s királyfit, Meg sem állott velek nagy Lengyelországig.
Rózsa meg elvitte szép Ibolyát haza. A kastély a három rajkónak marada: Lefeküttek benne, de hamar felfáztak, Szegény purdék, mert a puszta gyepen háltak.



938
SZENT LÁSZLÓ FÜVE
Népmonda
1847
I.
Ezer év után még nem irtak nyolcszázat, Hanem legfölebb csak nyolcvan-egynehányat, Mikor László király, magyarok királya, Pogány kun hadakkal háborúba szálla.
Nagy volt a vérontás, folyt a vér, mint patak, Tőle a vizek is mind megáradtanak, A mező sik-vér lett, mint valamely tenger, Sziget benne a sok halomra ölt ember.
Kivel sebje nem bírt, az vérbe fúladott, A félig elevent megfojtá a halott. Elveszett a kun mind, vagy esett rabságba, Egy maradt hirvinni messze Kunországba.
Fényes győzödelem, zsákmány sok és gazdag: A magyar vitézek ezeken osztoztak; Osztoztak, lakoztak, nagy vígan valának, Itták áldomását a nehéz csatának.
A király ellenben csöndes sátorában Buzgón imádkozva térdepelt magában, Fényes győzedelmét nem tartá övének, Hálát adva érte Ura-Istenének.
De nem hallgatá meg a felséges Isten, Véres háborúkban mivel kedve nincsen, Véres háborúkban, emberáldozatban Hogy gyönyörködhetnék a jó Isten abban?
Hiába, hogy a vért szomjas föld felissza, Bosszúért kiált az az egekre vissza, S jaj annak a népnek, vétkezett az sokat, Kit a bosszuálló Isten meglátogat!
Akkor is elküldte öldöklő angyalát, Széles e hazában támaszta döghalált, Rendre hullott a nép, mint midőn kaszálnak, Hull a fű előtte az éles kaszának.
A vérnek mezején büszhödöző testek Fojtó páráikkal lettek a győztesek, A magyarok pedig omlottak szüntelen, Keserű lett nékik a szép győzödelem.



939
Minden utca és ház telve döghalottal, De, hogy eltemetné, nincsen ember ottan, Másszor a holt-testet hordták a mezőre, Most az élő ember futott oda tőle.
Szomszédnak a szomszéd bajához nincs köze, Hamvából kialudt a barátság tüze, Megszünt a rokonság, nincs testvér, atyafi, Elhagyták az apát fölnevelt magzati.
Édes anya, látván hogy ajaka kékül, Sikoltva szaladt el beteg gyermekétül: De futósabb lőn a halál sárga lába: Elfogá s leverte az anyát futtába.
A reménység is, mely fogytig ki nem fárad, Rövidebbre fogta most a kantárszárat: Másszor az esztendőt hatvanával mérte, Most, ha volt egy napja, azzal is beérte.
Kiki mit gyakorlott, arra ment a szája: Vagy imádkozásra, vagy káromkodásra, Mindegy, akármelyik haljon meg hamarabb; Mi öröme annak, aki élve marad?
II.
A király pedig űlt a földnek porában, Bűnbánatot tartván néma sátorában; Megszaggatta szárnyát gyászos köntösének, Koronája helyét hamuval hinté meg.
Fennszóval könyörge: „Én uram Istenem! Könyörűlj, könyörűlj veszendő népemen; Ontsd ki rám, ha tetszik, méltó haragodat: Csak népemről vedd le sujtoló karodat.”
Így könyörge László, magyarok királya, Hát ime! tömérdek nép tolong hozzája: Férfiak, asszonyok, vének és gyermekek, Mint sirból kijáró halvány kisértetek.
Zúgó mormolásuk hallik már előre, Mintha messzi földről sáskafelleg jőne, Vagy mintha föld alól mennydörgést hallani, S mond a pásztor: no lesz az éjjel valami!
Ahogy közeledtek, nőttön nőtt a lárma, A király felállott, a népet bevárva; Nem ijedt ugyan meg, nem szokása félni, De mégsem tudá a dolgot mire vélni.



940
Hiába tolultak a király elébe, Hiába volt mindnek hangos a beszéde, És hiába hallott a király oly sokat: Egy csöppet sem érti zajos panaszukat.
Végre egy kiállott s telt torokkal szóla: „Atyafiak, mondá, hallgassunk a szóra, Ne beszéljünk ezren, ugy sosem lesz vége, Nem figyelhet mindre király ő felsége.
„Egy a kivánságunk, egy az akaratunk: Egy is elbeszéli, mi pedig hallgatunk, Vagy, ha más nem volna, én is elmondhatom, Szóljatok, ha úgy nincs, ahogy előadom.”
Helybehagyta a nép és elcsöndesedett, Akkor amaz egyik ily beszédet kezdett: „Uram király, László, azt kérdem, tudod-e, Hogy mi végett jöttünk most ennyien ide?
„Oh jaj! tekints végig széles országodban, Meglátod a szörnyű romlást, ami ott van: Ide s tova elhull néped egész nyája És vadállatoknak lészesz a királya.
„Hiába parancsolsz böjtöt, imádságot, Azzal meg nem óvod haldokló országod, Könyörögtünk untig, de a böjt, az éhség Csak öregbité a pestis dühöngését.
„Mi az oka ennek? ismerjük el végre: A mi bolondságunk és apáink vétke: Elhagytuk az Istent, elpártoltunk tőle, Ki Szittyaországból kihozott e földre.
„Sovány puszták helyett szép országot adott, Jó baromtenyésztőt, tágast és gazdagot, Nagy széles folyókat, halat bennök sokat, Vadas erdőt, hegyet, tiszta forrásokat.
„De többet akaránk tudni az őseknél: Megszüntünk áldozni buzgó kútfejeknél, Rátettük kezünket sok áldozó kőre S új Istennek raktunk templomot belőle.
„Ezért, hogy az Isten, magyarok Istene, Nagy haragra gerjedt népének ellene És monda: erőmet rajtok megmutatom, Elsepervén őket, földjük másnak adom.
„Amit elmondott, azt meg is cselekedte, A szép kútfejeket mind kiürítette, A folyóvizeknek elszelé futását, Zöld méreggel vonta be a tavak hátát.



941
„Hiába könyörgünk most az uj Istennek, Hogy szakassza végét a veszedelemnek; Erősebb a régi, az ősek Istene: Jaj nekünk! mert nagyot vétkeztünk ellene.
„Azért, uram király, kérjük felségedet: Töröld el közűlünk az új tiszteletet, Régi Istenünkhöz folyamodjunk vissza, Áldozzunk a kutnál, hadd legyen az tiszta.
„Ezt kell tenni, uram, s ezt fogjuk mi tenni. Mert nem akarunk mind egy lábig elveszni. És ez egész néped kivánsága pedig, Csak a papoké nem, kik a bárányt szedik.”
Így beszélt az ember, akkor félre álla; Nagy kiáltozás lett utolsó szavára, Ráhagyá a népség, de a kegyes király Felháborodék a pogány beszéd miá.
Összetette kezét, hogy reszketett belé És nagy indulattal az égre emelé, Maga is felnézett; mindenik láthatta, Mert egész fejével őket meghaladta.
És mint szózatot, mely a pusztában kiált, Hallák imádkozni a felséges királyt: „Hatalmas Uristen! seregeknek ura! Haragod e népre ne gerjedjen ujra.
„Oh, ne vond el tőlük lelkednek világát, Inkább orvosold meg elméik vakságát; Nagy Isten! mutasd meg erejét csudádnak: Teremts csodát nekik: hisznek, mikor látnak.”
Még soká könyörge, mert mozgott a szája Nézvén a magas ég domboru boltjára: Megnyitá azt Isten és látást mutatott, De amit a király csak maga láthatott.
A nép pedig bámul a kegyes királyra, Hamutól megőszült fedetlen hajára, Nézi, nézi, hát csak azon veszi észre, Hogy világosság száll a király fejére.
Megdöbbent a mellök, hajuk felborzadott, Egy szilaj hidegség a szivükhöz futott, Térdre hulladoztak és úgy könyörgének A nagyhitű király erős Istenének.



942
III.
A király, végezve buzgó könyörgését, Vissza sátorába intézte menését, Elvonult a sátor benső rejtekébe, Künn maradt ellenben térdepelő népe.
Ott letette a gyászt, bibor köntöst vett fel. Szög haját megkente illatos kenettel, Arany koronáját a fejére tette, Aranyos kéziját balkezébe vette.
És kiment a néphez, és hirdette annak: „Örvendj, népem, örvendj! adj hálát Uradnak! Adj hálát az élő, egy, igaz Istennek; Mert megadta végét a veszedelemnek.
„Gyönge szolgájának mert látást mutatott, Népem orvosává engem felavatott: Jertek el! lássátok s higyetek nevében: A keresztyén népek igaz Istenében.”
Szóla s ment előre, a csoport követte, Pázsitos szép helyre a népet vezette, Tegzéből nyilat tön a felvont idegre, S inte mindnyájoknak: térdepeljenek le.
Megfogadta a nép. Akkor a fejdelem Ment tovább s megálla egy dombosabb helyen, Kézivét koronás feje fölé tartá, Pendűlt a feszes hur, mikor elpattantá.
A nyil meg süvöltött a levegő égben, Mint egy futó csillag tündökölt reptében, Majd leszállt a földre szárnyasuhogtatva, Szigonyáig fúrta fényes hegyét abba.
A király pedig ment fölvenni a nyilat, S ím egy fűlevél van kopótyuja alatt: Ismeretes fűnek volt az a levele, Melynek a nép száján keresztfű a neve.
S monda László: „Ime gazdag kegyelmében Füvet adott Isten csodálatosképen, Melytől enyhülést vesz a dühös nyavalya S megszűn öldökölni a halál angyala.”
Adta kézről kézre, hadd ismerje minden, Ismeré azt a nép, szedett abból menten, Szájról-szájra terjed híre a csodának: A sir szélin állók visszafordulának.



943
Megszállt a halálnak vészes áradása, Régi medre közzé visszatért folyása, Házakban az élők folyvást szaporodtak, Megsiratva mentek földbe a halottak.
A nép is e dolgot megtartá eszében, Hite megerősült igaz istenében, Nem sovárga többé pogány áldozatra, Lelketlen kövekre, vagy forrás-patakra.
A fűnek pedig, hogy lenne emlékezet, A „keresztfű” helyett ada másik nevet: Felragadt az uj név s a füvet ma is még Szent László füvének híja a magyar nép.



944
MURÁNY OSTROMA
1847
Ó hölgy! az Isten gyönyörűl Teremte tégedet.
Vörösmarty
Első szakasz
Álla még Murányvár szűzi épségében Hozzáférhetetlen szikla tetejében, Kevélyen tekintett völgye lapályára, Veselényi Ferenc ostromló hadára.
A tábor hatalmasb erővel, mint számmal, Mind szemen szedett nép, gazdag borostyánnal, De, ha nem mind órjás, aki bércet szaggat, Hogyan víhatna meg a sziklás Muránnyal?
E miatt boszúság, aggodalom, szégyen Váltogatja egymást a vezér lelkében; Tervre tervet épít, de mind csak hiába: Áll Murány, a sok terv összerogy magába’.
A csapatvezérlő hadnagyok elunták Arcpirulva nézni a napok lehunytát, Sarkalák a vezért: hagyja e sasfészket, Másfelé keressen könnyebb dicsőséget.
Össze voltak gyűlve szellős sátorában Órákat veszítni hasztalan vitában, Mert nincs oly tanácsuk, mely megingathassa Veselényi lelkét föltett szándokában.
„Ne beszéljen nékem, monda, senki olyat, Hogy célom nem érve innen elmozduljak, S annyi drága időn, annyi drága véren Vásárlott gyalázat legyen minden bérem.
„Azért kezdtem-é el, hogy végre ne hajtsam S a magamnál gyávább kacajt üssön rajtam, Nagy fáról mesélvén s gyönge kis fejszéről: Veselényieknek füstbe ment tervéről?
„Vagy azért jövék-e várat ülni itten, Hogy talán a dolgot tréfaságnak hittem, S hogy vén napjaimra, kérkedhetés végett Lopjak, munka nélkül, olcsó dicsőséget?



945
„Küzdelmet kerestem e helyen, nem álmot. S nem feledtem ama hires vezért, Salmot, Ki e sziklavölgyet, előbb egy századdal, Hasztalan sokáig ülte vívó haddal.
„Elejét, utóját meghánytam tettemnek: Csak nehéznek láttam, nem lehetetlennek: S mit egyszer magamban föltevék előre, Ember nem, csak Isten tántorít el tőle.”
Így szólván felállott. Csakhamar utána Gombkötő emelt szót, Fülek kapitánya; Hallgatott a többi, nem volt szólni kedve, Látván hogy a vezér fel vagyon gerjedve.
S monda Gombkötő: „Én előbbi szóltomban Az ostromot félbehagyni tanácsoltam, De mostan (amiben nincsen semmi szégyen) Ellenkező részre fordult véleményem.
„Könnyü itt minékünk apró hadnagyoknak Ez s amaz tanácsot adni a nagyobbnak; Könnyü megszállt várat hagyogatni sorba: A mi hirnevünkön nem esik nagy csorba.
„Nézzük ám a dicső Veselényi nevet: Retteg ettől Eger, Hatvan, Szolnok, Heves, Reszket, míg kimondja, a pogány nép ajka, Csecsemőket ijjeszt véle török dajka.
„Ismeri hatalmát a ravasz Rákóczi, Fáj neki, hogy véle nem szeret fogózni: S hol babérja termett, a felső országok, Róla tesznek élő tanúbizonyságot.
„E dicső gyémántot szilárdul ölelve: Ékesen foglalja a király kegyelme. S e nevet ha félti vezér ő nagysága: Kérdem én, bajtársak, nincs-e igazsága?”
Végezé s leűle; fél szemét azonban A vezérre veté, lesve alattomban, De nem hallgatá az a színes beszédet, Sátorajtón állott és Murányra nézett.
Benn pedig felálla s így kezdé Kazai: „Nem uj dolog, amit akarok mondani, Isten bizonyságom, hogy ha kell s eszélyes, Nem félek hazámért vérem kiontani.
„Kérkedés, dicsekvés nem szokott kenyerem, Nem szólok magamról, szóljon a fegyverem, Szóljon a gyalogság, amelyet vezérlek, Hisz elég csatát nyert néhanapján velem.



946
„Nincs, mi férfit inkább férfivá emeljen, Mint szilárd kitűrés, állhatatos jellem; Ez hitem, vallásom, - szólhat bármi tettem, E hitet magam is mindenkor követtem.
„Így tehát örömmel hallom vezéremtül Azt, hogy szándokában soha meg nem rendül És, hogy amit egyszer célbavett előre, Ember nem, csak Isten tántorítja tőle.
„De vajon, barátim, Murányvárt megülve, Emberrel van-é most a bajunk meggyülve? Nem békén tanyáz-e fent a renyhe őrség S neveti a völgynek feltörekvő hősét?
„És kérdem: mi volna e falakat nékünk Meghágnunk, bevennünk, izre-porra tépnünk, Ha e sziklatömeg, mit Isten alkotott, Semmivé nem tenne minden ily szándokot?
„Szédítő magasra helyheték e várat, Hová felrepülve a madár is fárad,173 Óriás kőszálak viselik ott gondját, És, mint féltő kincset, tenyerökben hordják.
„Az ágyúgolyó is félúton leszédül: S szárnya-szegve hull le légi ösvenyérül, Vagy a sziklafalba ütve olykor magát, Széjjelzúzza benne kemény vas homlokát.
„Hányszor megkisértők, mint kőszáli zerge, Egyenkint hatolni fel a meredekre? De szemes vadászok álltak lest felettünk, S jól jártunk nehányan, akik lejöhettünk.
„Nincs tehát mit tenni, nagyságos vezérem, Mint tovább nem víni egyenetlen téren, Felhagyni a harccal, mit a föld embere Ezredeket élő sziklák ellen mere.
„S e kövekben Isten kezére ismervén Túladni az ostrom sikeretlen tervén; Mit ha gyalázatul róna fel valaki, Jőjön maga és a kaput nyittassa ki.”
Elmondá s leűle a derék Kazai. Ráhagyák beszédit alvezér társai: Gábor Pál, két Farkas: Ferenc s öccse Fábján; De fölállt Vadászi homlokát megrázván,
173 Gyöngyösi szavai. A. J.



947
S monda: „Mindezt immár hasztalan beszéljük, Bár saját tettinket hozzá elregéljük: S ami szépet tettünk: hol, mikor és mennyit, Mind fölemlegessük, nem kérkedve semmit.
„Régen megismertem a fővezért ebben, Hogy nem enged fogytig semmi föltételben: A félbenszakítást azért ne sürgessük, Inkább az ostromnak végét siettessük.
„Ime a szép nyárnak nemsokára fele Múlik, amióta itt vesződünk vele: És vajon a célhoz mennyit közeledtünk? Jó remény fejébe’ sok vitézt vesztettünk.
„Eljöhet az ősz is szürke hajszálakkal, És elűzhet innen üres gyalázattal. S a világ után mondja majd nevünknek: Azok, kik oly soká Murány alatt ültek.
„Hát ne üldögéljünk meddő kétkedésben: Még az éjjel, majd ha szép holdvilág lészen, Csendesen másszuk meg e kevély sziklákat, Holdvilágon az őr nem oly messze láthat.
„S vagy sikerül végre bevennünk a várat, Vagy kiontott vérünk e kövekre szárad S hadd száradjon inkább vérünk sziklafélre, Mint szennyes gyalázat ennyi tiszta névre.”
Most Fekete László hátrább tette székét, Fölemelkedett és így kezdé beszédét Halk, nyugott, mély hangon, és ha néhol megállt, Kezével törölvén szép magas homlokát:
„Illik a vitéznek, kivált aki nem vén, A veszélyt keresni, háborúba menvén, Illik, ha már nem tud becsületben élni. Pironságos éltet halállal cserélni.
De szükségtelenül tenni azt kockára, Míg csillog felétek jobb remény sugára: Ez nem csak botorság: valóságos vétek, Mit a közügy ellen tudva cselekvétek.
„Vegyük gondolóra: hiába hogy nyár van: Aratás ideje nincs magas Murányban; És az ég, midőn hull éjjeli harmatja, Hogy szomjat eloltson, oly bőven nem adja.
„Ivó viz nem léte és a kínos éhség Sok várnak lerontá büszke erősségét: S ami már nem egyen, hanem akárhányon Megesett, miért nem eshetnék Murányon?



948
„Én hát azt javaslom, legyünk türelemmel, A várnak útait tartsuk vizsga szemmel; Így remélem, hogy e gőgös várbeliek Magok kérnek egykor: hagyjuk lejőniek.”
Mindenik helyeslé amit ez tanácsolt, Mert a többieknél érettebb korú volt; Maga Veselényi hajtott a szavára; Mostan is figyelt rá, mihelyest felálla.
S monda: „Erről én is sokat gondolkoztam, Kémeim által is gyakran tudakoztam: Van-e a megszállott népnek elesége És ivó kútvizben nincsen-é szüksége?
„Bizonytalan hirnél nem hoztak egyebet: Ma tehát Solymosit küldtem, mint követet, Fenyegető szókkal kisérletet tenni; Nem soká meglátjuk, mire tudott menni.”
El se’ mondta még jól, mikor a mogorva Vén követ betoppant a hüves sátorba, Eltörődött és a déli nap sugára Sötét piros színt csalt az ábrázatára.
Nagy lélekzetet vőn és körültekintett, De nem szólt előbb, mint Veselényi intett; Csak midőn a vezér megengedte jellel, Kezdte el nyers hangon, de gyakorlott nyelvvel:
„Ne gondolja senki, hogy talán mesélek, Vagy déli álmomban történtet beszélek; Amit mondok, úgy van mindenik szócskája, Akár most előre hitet tegyek rája.
„Magas Murányvárba amint feljutottam, Annak parancsnokát kérdezém legottan; Mosolygott az ember, s ismeretes helyre, A hóhér bástyára vezetett egyszerre.
„De mily rendkivűli lőn meglepetésem, Midőn a nevezett bástyára felértem: Fegyvert öltve, mint egy szép ifju katona, Maga állt előttem a várnak asszonya.
„Sisak fedte fejét, szép aranyos sisak, Róla háromszínü tollak lobogtanak, Magas bokor tollak, hajlongván kevélyen, Mint sugár jegenyék a tolongó szélen.
„Gömbölyű vállait és karcsú derekát Kékellő zománcos páncél övezte át, Mellén vert ezüsttel gazdagon borítva S két kisded halommá vala domborítva.



949
„Csípejéig nyult a páncél, attól fogva Földig ért tengerzöld nehéz bársony szoknya Nehéz már magában a nagybecsü kelme, Nehezebb, arannyal pazarul terhelve.
„Kopja volt kezében, támaszkodott rajta, És az őrség felett hadi szemlét tarta: Szóló ajakáról messze csengett a hang S egyik ó toronyrul a másikra pattant.
„Amint szembe lettünk a falon egymással S köszöntém az urnőt illő meghajlással, S láttam ékes arcát, gyönge állát, melybe Sisak-állazója el vala mélyedve;
„Villogó szemeit amint rám vetette, Szemöldöke ívét egyenesre vette, Alsó ajakával felnyomá a felsőt S homlokán redőkbül könnyü felleget szőtt:
„Kétes habozásban állék egy darabig: Merjek, vagy ne merjek mondani valamit? Végre megszólaltam, illően és szépen, Válogatván a szót kitelhetőképen:
„»Asszonyom, így mondék, én, uram vezérem Hatalmas nevében, váradat fölkérem: Nyittasd meg kapuid hős Veselényinek, S harmadik Ferdinánd győztes sereginek.
„»Nem kivánja rosszad a vezér, s ne véljed, Hogy miatta bút lát nagyságos személyed: Népedet foglyául, vagy kincses táraid Nem kivánja, csupán váradnak kulcsait,
„»Melyeket ha átadsz néki jószántodbul, Úgy egész váradban egy cserép sem csorbul, Kiki bátorsággal viheti vagyonát, Egy ujjal se’ bántják a békés katonák.
„»De ha átaladni még tovább is késel S a vezért ingerled ellenszegüléssel; Akkor jaj neked s jaj a nyomorúltaknak, Kik e fecskefészek üregében laknak!
„»Kő kövön nem áll meg reszkető faladon, Szabad zsákmányra jut mindennemü vagyon, Kardra hányatik mind: férfi, asszony, gyermek, Még a csecsszopója sem talál kegyelmet.
„»Mert ne hidd, hogy addig Fel-Murányt itt hagyja, Míg fokán zászlóit szél nem lobogtatja, Eszközölje bár azt okos hadi csellel, Kínozó éhséggel vagy tüzes fegyverrel.«



950
„Meghallá beszédem gróf Szécsi Mária, De nem adott választ annak szavaira, Elfordult, fogával bíbor ajkit marván S nagy felindulását nehezen takarván.
„Végre szóla gúnnyal: »Elmondhatd uradnak, Amik e falak közt szemedbe akadnak, Fenyegetésére az legyen a válasz. Menj, mutass meg mindent a követnek, Kádas!«
„Nagy kopasz ember volt, hajlott férfikorban, Ki e névrül értett, s elvezetett sorban, Megmutatva mindent: a derék őrséget, Kútat, éléskamrát, bástyaerősséget.
„Válogatott nép az, mind derék emberek, Víni sík mezőn is dolgot adna velek: Hátha még falaknak biztos vértje őrzi! Nincs erő, mely bírjon ővelök mérkőzni.
„Ismerem Muránynak külsejét, belsejét, Szembehunyva járom tekergő ösvenyét, Laktam egykor benne Szécsi György korában, De sokkal különb most, mint volt hajdanában.
„Mily roppant erősség! egy falat sem lelnél, Mely csekélyebb volna a tizenkét ölnél; Pattantyúk, mozsarak, nagy golyók halommal, Fegyverek és lőpor két egész toronnyal.
„Élelem, mi három évre is sok lenne, Százöles kút, gazdag tiszta forrás benne, Nyers anyag: fa, kő, vas; műhelyek, munkások... Szóval, semmiben sincs megfogyatkozások.
„Azért esztelenség itt tovább tanyáznunk, Hő napon felégnünk, harmaton megáznunk: Mert elébb ledőlnek e magas kőszálak, Mint mi bévehetnők híres Murányvárat.”
Solymosi tovább is akart még beszélni, De felállt tüzesen bajnok Veselényi, Ki eddig hallgatott egész figyelemmel, De szembetünőleg fogyó türelemmel.
Most felugrott hévvel s hármat avagy négyet, Mintha futva menne, oly sebesen lépett; Hirtelen megállott s monda békevesztve, Solymosit szemével mintegy átszegezve:
„Tudsz-e még Murányra s gőgös asszonyára Több dicsőitő szót halmozni rakásra? Mérthogy róla nyelved olyan ékesen szól? Hogy nem győz kitérni a magasztalásból?



951
„Tán megvert szemével, és azért raggatod Rá a napot, holdat és minden csillagot? Vén, aszott velődet megzavarta véred, S eszed rovására bolondul dicséred?
„Nem... erre vén volnál; pénzt adtak, ugye pénzt? Vén embert, mint te vagy, a fösvénység emészt. Rakodva, mint a méh, kellett visszatérned: Szájad hazug hirrel, arannyal erszényed.
„Az asszony asszony mind; egy asszonytól ki fél? Belőled, ősz, mégis a félelem beszél; Nem vesztegettek meg, van tiszta jellemed, De rémet láttatott a félelem veled.
„Öreg vagy a résre, félénk, erőtelen, Azért akarsz mást is leverni szüntelen. Eredj öreg, pihenj; ne költs rossz híreket: Ne félj, a zsákmányból majd juttatunk neked.”
Az ősz katonának igen fájt e beszéd, Mert öreg szolgának a szó is vereség, Nehéz lecke ez, mit vén fejével tanul, És, azt sugja lelke, most is ártatlanul.
Vér tódult szemébe, csikorgatta fogát S már kemény szavakra megnyitá ajakát, De az alvezérek integettek kézzel: Hagyja el, ne szóljon, béken távozzék el.
Meggondolta magát, szó nélkül kifordult, Őszes bajuszára nagy nehéz könny csordult, Észrevette, mert a szive könnyebbedett, S titkon a kárpithoz törülé azt menet.
A vezér csak később, vére higgadtával, Bánta meg amit tett az ősz katonával; Most még fogva tartá első gerjedelme, Indulatvihartól elborult az elme.
Gyorsan járt alá s fel tágas sátorában, A hallott beszédet forgatván agyában; Meg-megállott néha és nézett merően, Ismét menni kezdett s ajka járt menőben.
Sziklavár, magas fal, víhatlan erősség, Hadszerek, telt kamrák, jól gyakorlott őrség, És kormányon egy nő, aki páncélt visel, Hősöket kigúnyol dölyfös szemeivel...
Evvel tépelődött, e szókbul szalajta Egy-egy érthetetlen töredéket ajka. Egymásra néztek a hadnagyok s kelének, Rossz kedvét, haragját látván a vezérnek.



952
Hirtelen eléjök álla Veselényi: „Szégyen és pironság” így kezdett beszélni. „Szégyen és pironság víni olyan várat, Melyben asszonyi kar vezet gyeplüszárat.
„De ha már megűltük, nincs egyéb mit tennünk, Mint akármi áron falait bevennünk; Mert egy nőt legyőzni fél gyalázat, igaz, De győzetni tőle... mondjátok meg: mi az?
„Nem segít az éhség? ne habozzunk sokat: Folytassuk a véres megrohanásokat; Mert erő, vér, élet legyen bármi drága, Drágább a vitézi névnek tisztasága.
„Isten szent nevére esküszöm, hogy innen Még eszembe sem jut hadamat elvinnem, És nem is mozdúlok, míg vagy életem vesz, Vagy Muránynak kulcsát felszúrom övemhez.”
Alig távoztak az osztályok vezéri, Alighogy magában maradt Veselényi, Kémek jelentkeztek, izzadt, poros kémek, Kik nehéz hirekkel terhelten jövének.
Rákóczinak, mondák (amaz első Györgynek), Erdélyi hadai nagy-sietve jönnek, Mind erős, edzett nép, vérszomjas fenevad, Melyet a csatára vak buzgalom ragad.
Útat irtogatnak embererdők felett, Vérrel írogatnak útazó levelet, Rá pecsétül fényes győzelmöket nyomják, S jaj azoknak akik ezt kétségbe vonnák.
Ott van Illyésházi, s hallva, hogy Muránynak Kénytelen-kelletlen vendégi volnának, Siet szabadítni a vár nővezérét, Mert hitvesül bírja ennek a testvérét.
És már, adák hozzá, nem is messze vannak, Csak egy napi járó föld a köze annak; Ha nem hisz a vezér, ma-holnap itt lesznek S a hallott beszédről tanúságot tesznek.
Lesujtá e balhír Veselényi lelkét, Szokatlan kétségnek vad kínai szelték, Mert, midőn valami becsületben jára, Maga volt magának kegyetlen birája.
Tudta, hogy a népes erdélyi seregnek, Kis számu hadával, ő nem felelhet meg; Bizonyosnak hitte, hogy, ha azt bevárja, A murányi völgyön romlását találja.



953
Elfusson-e hát most, kerülve a csatát? Vagy cél s haszon nélkül elvezesse hadát? Így sem, úgy sem övé híres Murány, csak a Hosszu ostromlásnak híres gyalázata.
Meghagyá, hogy senkit ne eresszenek be, Elzárkózott mélyen a sátorfenekbe. Tábori ágyára ott leborult arccal, És küzdött sokáig nehéz, benső harccal.
Néma volt a nagy harc. Végre könnyebbűle, A gyötrő szorongás szavakban enyhűle, S mit emberi fülek sohasem hallának, Panaszolni kezde a csendes magánynak.
„Azért jöttem-é hát” szóla kifakadtan, „Magas Murányvárhoz, fenyegető hadban, Hogy rideg völgyében, rút bélyegü helyen, El sem feledhető síromat megleljem!
„Vagy azért jövék-e, hogy hetekig ülvén Meredek szikláit hasztalan kerülném, S végre, mint a tolvaj, szökném meg galádul, Üldözve egy asszony méltó kacajátul!
„Hah! legnemesb kincsem’, féltő drágaságom’ Melyért hősek ellen harcoltam csatákon: Lovagsarkantyúmat, híremmel-nevemmel, Sárba tapossa egy félénk asszonyember?
„Egy némber, egy özvegy, egy hősködő asszony. Aki páncélt hordoz, hogy kacajt támasszon, Aki gyáva kézzel nyúl hadi szerszámhoz, S katonásdit játszó gyermeket utánoz?
„Hős asszony! asszonyhős! neme kinövése, A csodás természet méla tévedése; Férfi, aki tűt fog, vagy guzsalyát őrzi, Tűkörét bámulja és magát kendőzi.
„Vagy ad-é a páncél, bárhogyan viselve, Férfi-bátorságot a női kebelbe? S a nehéz acél kard, női kézzel fogva, Önt-e férfierőt a gyenge karokba?
„A szívben, ha védi mellvas boritéka, Megszün-é a vérnek hullámzó játéka? Gyáva rettegésre nincs-e mindig résen? És nem döbben-é meg minden zörrenésen?
Nem hiú, szeszélyes, változó, hivékeny? Könnyü, játszi sajka tenger gyöngeségen? Nem teremtve másért, mint, hogy készakarva Meggyőzetés legyen legszebb diadalma?



954
„Egy nő, egy ilyen nő kacagjon engem ki...! Hah, őket úgy, mint én, nem ismeri senki...! Diadal, diadal! enyém a diadal: Murány! semmi dolgom kemény szikláiddal.
„Kemény a te bérced, magas és meredek, Falaid kövérek, megvehetetlenek, Tornyaid, bástyáid, kapuidnak íve Minden, minden erős! csak nem úrnőd szíve.
„Hiába fedi azt vassal és acéllal, Biztató paizzsal, férfias páncéllal: Az lesz az én résem, melyen áthatolván Felütöm zászlómat a vár büszke ormán.”
Monda, és tenyérrel homlokára vágott, Csengetett, hivatta Pétert a deákot: „Fel, Murányba, Péter! szárnyakelt léptekkel, Szécsi Máriához ilyen izenettel:
„»Asszonyom, köszöntet és általam kéri Magas személyedet uram Veselényi, (Ki, bár ellensége pártfogolt ügyednek, Buzgó tisztelője hősi erényednek):
„»Fontos tárgyak iránt, értekezés végett, Hozzád küldene egy tábori segédet, Ha, becses bizalmad által megtisztelve, Annak szabad járást, kihallgatást nyerne.«”
„Add hozzá: e kérést - nagy a reménységem Hogy nem tagadja meg nemes ellenségem, Kit, ámbár személyét nem láttam, becsülni Megtanított a hír s annyi veszteségem.”
Péter ment. Utána nézett Veselényi, Látta bércösvényén jobbra-balra térni, Végre elvesztette s többé nem lelé fel A sziklák oldalán kereső szemével.
Visszament tehát a sátor bensejébe, Íróeszközöket vett maga elébe, Írt sokáig ottan, és megpecsételvén, Iratát elrejté felső köntösébe.
Második szakasz
Jót haladt eközben a nagy ég vándora, Fellengő ösvénye lejtővé hajola, S mintha nyugtanyáján kedvesi volnának, Mind jobban sietett fogytán a pályának.



955
Murány falán állt a szép özvegy, Mária, Nézve napkeletnek kéklő ormaira, Nanpkelet tájáról várva segítséget: Illyésházi Gábort s az erdélyi népet.
Jött azonban Kádas kopasz homlokával, Szólván Máriához dörmögő szavával: „Asszonyom, össze van hordva a gabona, Mely a hombárokon szétterítve vala.
„Mérni nem mértem, de hozzávetve szemmel Hiszem és állítom akárhány hitemmel, Hogy tíz nap sem eszünk kenyérből eleget, Tíz nap mulva pedig éhhalál fenyeget.”
„Tíz nap!” felelt a hölgy „tudod hogy tíz napban Egy ostromlott várnak egész századja van: Várom Illyésházit, az erdélyi hadak Nem lehet Muránnyal hogy ne gondoljanak.
„Másfelől reményt nyujt egynémi sejtelem, Hogy most tán elűzi Veselényit cselem - Legalább nem számit többé az éhségre Nem vett-é követje semmi csalást észre?”
„Dehogy vett! remek volt a játék” felele Kádas, Máriának leghívebb embere, „Rakva lőn a magtár, mintha színig volna Rozzsal a sok hombár, liszttel a sok tonna.
„Meg-megállt csudálva benn az éléstárban, Nézte a gabonát a tele hombárban, Majd megint járkált a fenékre fordított Hordók közt, melyeket ujjnyi liszt borított.
„Féltem, ha koccanni talál kardja vége, Elárul a hordók hangos üressége; Vagy, ha ujjaival a búzát megvájja, Csalfa deszka padját benne megtalálja;
„De jobban elámult mintsem hogy ilyesmi Fortélyt észrevenne, vagy tudna keresni; Összecsapta kezét s esküvék nagy hittel: Három évig sem fogy az eleség itt el.”
Most félbeszakítá a kapus réz kürtje Vitéz Kádas Mártont, kit asszonya külde, Hogy vezesse fel az alvezért, ki hozzá Veselényi fontos közleményit hozná.
Kádas távozék, de megtért nemsokára, Két lovász egy pár mént vezetvén utána: Almás szürke, épvér, hatodfű paripát, Melyekben irigység sem találna hibát.



956
Hasonlók egészen: mindenik arab faj, Váltság gyanánt nyerte Veselényi tavaly A szolnoki bégért, kit nagyon megszokott Zsákmánylásin érve körülvett s elfogott.
Most, takarva hímzett drága szőnyegekkel És fölékesítve csillogó nyereggel, Ajándékul jöttek Murányba, nehezen Vergődhetve csak fel a sziklaösvényen.
Hátul két legény jött, valamit emelve, Szekrény volt az, ékes ajándokkal telve; Felnyitotta Kádas és kivett egy drága Páncélt, vérpirosat, vert arany virágra.
Kékszinű sisak volt a vas derék megett, Melyet nagy ezüst sas szárnyaival fedett; Ezt a vezér, alig serdülő korában, Harcjátékon nyerte volt Lengyelországban.
De mindenek között leggazdagabb a kard, Melyet drágaköves bársony hüvely takart, Ritkaszép török mű, úgyhogy árát szabni Sem lehetne könnyen, nemhogy azt megadni.
Nem kevésbbé díszes egy ezüst kis óra: Hátul a hadistent képezi tartója Szerelem-istennőt fedve paizsával... Az óramutató annak paizsán van.
Ragyogó szemekkel nézte a hölgy, kivált A nyeregszerszámot s a két szép paripát, És hol a lovakra, hol Kádasra vetett, Nyugtalan örömmel, kérdő tekintetet.
„Veselényi küldi” szóla Kádas végre, „Künn a kapuban vár tábori segéde, Utasítva lévén be sem lépni addig, Míg ez az ajándék el nem fogadtatik.
„Ha megnyerné, ugymond, nagyságos kegyedet Jó neven fogadni e csekélységeket, Ez pecsét, ez zálog lenne, hogy azontul Nem tarthat személye semmi bántalomtul.
„Ellenben, ha e részt nyer tagadó választ, Úgy magas Murányig céltalanul fáradt, Benne semmi dolga, s megfordított nyommal, Ösvenyén, ahol jött, visszatér azonnal.”
Mária neheztelt: mérthogy Veselényi Az adott kezes szót oly kevésre nézi, Hogy, szabad járásnak birva is szentségét, Aljas bántalomtul félti követségét.



957
Másrészt kedve telt a drága küldeményben, Hősi fegyverekben, két szép hadi ménben; De, főleg, ki kelle elégítni vágyát, Mivel égett tudni a követség tárgyát.
Azért a lovakat kötteté ólába, A fegyvert vitette fegyveres házába, S küldte Kádast, hogy a tábori segédet Vezetné elébe kihallgatás végett.
Jött az nemsokára, szétvigyázva jövet, De nem volt ám segéd, sem hadnagy, sem követ; Szécsi Máriának bajnok Veselényi Maga állt előtte s igy kezde beszélni:
„Magas Murányvárban légy üdvöz, asszonyom! Veselényi Ferenc köszöntését hozom, Aki nagyra becsül, nagyon tisztel téged, Mint magához méltó vitéz ellenséget.
„Gyermek volt, midőn már ismeré a nevet, Melyet hős apáktól nemződ örökbe vett, S mikor első kardját oldalára fűzte, Példányul magának Szécsi Györgyöt tűzte.
„Ennek tábora lőn néki versenypálya, Hol első babérját nyerte homlokára, S a fényes dicsőség, mely vezérét fedte, Egy vagy két sugárát őrá is vetette.
„A halál azonban (mely irigy határt von, Hogy halandó ember istenné ne váljon) Sokalá a Szécsi névnek dicsőségét S egy csapással hitte annak vetni végét.
„De feledni látszott számitása mellett, Hogy a Szécsi hír-név mindkét ágat illet, És ha a fiágat eltörülte végkép, Nőág örökli a család vitézségét.
„Megdönté hatalma bajnok Szécsi Györgyöt, Fiágon kihalt a Rimaszécsi törzsök, S íme a ledölt törzs életerős fát hoz, Bajnok leányt, méltót a hősi apákhoz...
„Hanem...” monda mélyebb hangon „fővezérem Meghagyá egyszersmind bocsánatot kérnem, S kimondanom hogy te, nagyságos asszonyom, Nem haladsz mindenben az apai nyomon.
„Tévedésen kezdte Szécsi György a pályát, Bocskainak tartá hajdan koronáját, De megbánta vétkét s hódolva megtére Törvényes királya igaz hűségére.



958
„Ellenben a grófné - ne vegyed sértésül Pártütőkhöz álla igaz fejdelmétül, S melyen atyja járdalt érettebb korában, Elhagyá az útat ifju mámorában.
„Vagy talán szégyenled, asszonyom, az ösvenyt, Melyen édes nemződ a sir széleig ment? Gondolod, hogy az tán nem becsűlet utja? S honnak ellensége minden, aki futja?
„Hát nem félne ütni egy Szécsi Mária Árulás bélyegét atyja hamvaira? Vagy, kinek porában áldja jó emlékét, Képes megátkozni annak véleményét...?
„Nem, nem édes urnő! Engedd elismernem: Káromlék ellened és az elhunyt ellen; Kinek nem pirultál fegyverét fölvenni, Mért pirulnál annak nyomdokain menni?
„Engedd hírüladnom lenn a fővezérnek, Hogy vívó hadával más vidékre térhet, Mert sziklás Murány, mint asszonyának szíve, Mától kezdve immár Ferdinándnak híve.
„És én - mit vezérem tisztemül is szabott Királyom nevében teljes bocsánatot Igérek Muránynak, s benne mindazoknak, Akik a hűségre visszafolyamodnak.”
Mária csak mostan vette magát észre, Hogy ráfeledkezett lelke a beszédre. Másfelé tekintett, elpirult az arca, Vérrel hintve azt meg pillanatnyi harcra.
S monda: „Mit apámról emlegetsz, a tetten Nincs mit szégyenelnem, nincs is mit követnem; Tette, amit kívánt hona jobb reménye S az akkori idők súlyos körülménye.
„De ki van fárasztva a remény türelme, A súlyos körülmény súlyosbbá növelve, És lábbal tiporva minden ami drága: Nemzetiség, törvény, s a hit szabadsága.
„Vagy tovább is várjunk? várjuk, hogy az ellen Békes tűzhelyénél békóvasat verjen? És, ha kész a békó, járom, vagy kaloda, Lábunkat, nyakunkat szépen tartsuk oda?
„Nem kell messze néznünk, országokon végig, Nézzünk csak a szegény romlott cseh szomszédig: Amit ottan láttunk, megtanít a példa, Milyen tervet vettek ellenünk is célba.



959
„Vagy, ha nem tanít meg a más kára minket, Érezzük legalább tulajdon sebünket, És, midőn naponkint újra vérzik, sajog, Ne hazudjuk azt, hogy megszüntek a bajok.
„Még nem pártütés, ha nem segít kérelmünk, Törvényadta módon kardunkat emelnünk; Miért várnók tehát a szolgaibb napokat; Mikor lázadás lesz egy szó, egy gondolat?
„Vagy talán vezéred oly gyengének tartott, Hogy nem érzem mélyen, mért kötöttem kardot? Ha! máskor is harcolt - tudnia kellene Hona mellett a nő, de soha ellene.
„Azért, ha velem most nem akart egyebet, Mint hogy honvédőbül árulóvá legyek: Köszönöm tanácsát most egyszer, jövőre Legyen lovagias megkímélni tőle.
„Mert ezen az úton - bizonyossá teszem Míg élek, Muránynak urává nem leszen; Fegyverét sem félem, de ha bízik abban, Ostromát folytassa minél szorgosabban.”
A dac, a hevesség, mellyel szólt Mária, Gyenge mosolyt csalt a vezér ajkaira: Most komoly szint ölte nemes ábrázata, S válaszúl a hölgynek ilyen szókat ada:
„Nagyon fájlalhatja uram Veselényi, Hogy kegyes grófnémnak sujtják véleményi, Mintha ő, azért hogy nem szegett hűséget, Árulókkal űlne kárhozatos széket.
„Hidd el, asszonyom, hogy előtte is drága A nemzet, vélemény, vallás szabadsága S meghal inkább, hogysem a szabadság ellen Szentségtörő szókat, kezeket emeljen.
Sőt, ha a nemzetsérv már oly fokon állna, Hogy orvoslatot csak fegyverben találna, Hidd, vezérem kardja nem vonúlna félre, Se az ellenséghez nem szegődnék bérbe.
„És, ne adja Isten, de jöhet gonosz nap, Melyen a remények hozzá csatlakoznak, S ő lesz első azok közt, akik megóják A nemzetszabadság sértett lobogóját.
„De, míg tanácsosabb, módunkban is vagyon Törvényhozás által segítni a bajon, Addig a legszentebb ügy elleni vétség, Pártokra szaggatni az erők egységét.



960
„Nézz körül a honban, haj ez árva honban, Mely török kanóctul füstölög még romban, Melyben amit hagyott a had dühössége, Azt is elrabolja hűtlen török béke:
„Nincs-e többé szükség hazavédő karra, Hogy kardját emelte magyar a magyarra S mihez még török tőr és tatár nyil nem fért, Kíméletlen önti egymásból ki a vért?
„Mit nyerünk ha ekkép vesztegetjük egymást? A hazát juttatjuk végveszélyre, meglásd: Kitépik kezünkből lázongó vasunkat S foglalt tartománynak nevezik honunkat.
„Végre: hát Rákóczi György-e a szabadság, Hogy hazánkat érte ennyit nyomorgassák S aljas érdek végett, zsarnok önkény alatt, Keserű legyen az el nem húzott falat...?”
„Uram” vága közbe Mária nagy hévvel, „Óvatos légy itten élni zsarnok névvel, Mert... azonban ez volt követséged tárgya? Ugy kihallgattalak. Semmi sincsen hátra?”
„De van” mond a bajnok: „ha Szécsi Mária Nem hajol beszédem józan okaira, Akor Veselényi - fogadd el asszonyom E levélkét hagyta kezedbe nyujtanom.”
Átadá a vezér s távozék sietve, Utána tekintett a hölgy meglepetve, S mintha háboritná különös sejtelem, Tétovázott keze a feltört levelen.
Átfutá s azalatt olyanná lön arca, Mintha vére mindjárt csöppenni akarna, Zavartan tekintett Veselényi után, Aki épen eltűnt a várnak kapuján.
Összemarconglá a levelet két kézzel És kettészakítá minden erejével, Egyszersmind, darabját jobbra-balra vetve, Magános lakába ment fel nagy-sietve.
Kádas pedig, aki nem vala oly messze, Hogy a történt dolgot észre ne vehesse, Óvatos léptekkel ballagott most elé S a roncsolt levelet gyorsan fölemelé.
Összeillesztette, olvasgatta soká, Rázta fejét, midőn értelmét felfogá, S elrejtvén az írást dolmánya keblében, Érthetetlen szókat mormogott mentében.



961
Felment asszonyához s benyitott sebesen; Járt az teremében fel s alá hevesen, Hirtelen megfordult hogy Kádas belépett, S visszatiltva kérdé: „Hivattalak téged?”
Az öreg megállott, nem ment se ki’, sem be, Csak nézett merően asszonyával szembe, S szóla, megfeszítve ujját a kilincsen: „Nem tudám, hogy szabad járhatásom nincsen.”
„Igazad van, Kádas” a nemes hölgy monda, „Mindenkor szabadon béjöhetsz lakomba, De most hagyj magamra, látod, semmi kedvem, Hagyjad a vár gondját egy kissé felednem”...
„Nem is a vár gondja” válaszola Kádas „Hozta most asszonyom, régi hű szolgádat, Négyszemközt akartam egyet szólni veled: Szándékosan dobtad így el e levelet?”
„Hah!” kiáltott a hölgy „mit nem költenének... Szégyen és boszúság szelessé tevének; Milyen vakmerőség... ily ajánlat s nekem... Aztán néma lészesz... addsza, elégetem.”
Elvevé az írást, s mely szünetlen égett, A mécs fölé tartá elhamvadás végett; De mást gondolt megint: gyorsan visszakapá, És, hogy olvasná fel, az öregnek adá.
„Olvasd” szólt nevetve „mit ir az az ember, Meg sem érthetém jól fölgerjedésemben, Most nyugodt a vérem és kacaghatom már, Mint kellene néki mindenáron a vár.”
Kádas elfogadta s olvasott ekképen, „Asszonyom, remélem megbocsátasz nékem, Hogy, ki mind maig nem láttalak tégedet, Íly uton kerestem ismeretségedet.
„Régen óhajtottam lenni veled szembe, Messzehangzó híred elhatott fülembe, És képzeletemben bálványomul lakott Amazon szépséged, istennő alakod.
„Mert a hír, mely fukar midőn, dicsérni kell, Felruháza téged dicső erényekkel, S míg felmagasztalta benned saját nemed; Feste másrészt bátor, férfias jellemet.
„Mindenünnen tisztes hangok emelkednek Szigorú voltáról női erényednek, Mely, mikép Murányvár, sőt erősben annál, Sérthetlen, világos, büszke magasban áll.



962
„Emiatt lelkemben lángoló vágy éledt Színről színre látnom hóditó személyed, És aki előtted álla mostan épen, Veselényi volt az, a követ képében.
„De ne vedd, asszonyom, tőlem hízelgésnek, Ha hired beszédit tartom mind kevésnek, S a hallott csudákat a látott valóhoz Mérve; ámultomban alig jutok szóhoz.
„Nincs nekem költői szárnyas képzeletem, Szólni bájaidról meg nem kísérthetem, Azt az érzelmet sem bírom kifejezni, Mely égő lelkemet véges-végig rezgi;
„De, ha szólok egyet, elődbe omolva, Kérlek a mennybéli örök irgalomra, Fogadd meg azt a szót, az egyetlen egyet: Add nekem cserébe kezeddel szivedet.
„És, mivel Muránynál becsesek az órák, Várom válaszodnak fejér lobogóját, Várom azt epedve, harcolok kinommal, Oh küldj békét nekem, küldj választ azonnal!”
„No lásd” kezdte a hölgy keserűn nevetve S a levelet záros fiókjába vetve, „No lásd, hogyan űznek és micsoda szemmel Láthatóan csúfot ezen gyáva nemmel.
„Oh! szégyen, gyalázat, amely lelket éget, Föl is tenni rólam ennyi gyöngeséget, Hogy nem látnak által asszonyi szemeim Jó haszon fejébe csinált érzelmein.
„Amazoni szépség! istennői alak! S minden képzeleten felül találtalak! És mindezt megírja otthonn, jó előre, Későbbi szerelmét szépen jövendölve!
„Mégis, nincsen egy nő, nincsen ezer közül, Ki az efféléknek nem hiszen, nem örül, Aki, hízelgő szók által elhitetve, Rabbá nem aljasul, midőn úr lehetne.
„Vagy nem ember a nő”, folytatá gerjedve, „Hogy törvényét szabja férfi kénye, kedve? Hogy, mikép a kisded, járjon vezetéken? Szabad akarata megnyügözve légyen?
„Ki adá jogotok, büszke férfiak ti! A cselekvéstérről minket letiltani, S arra kárhoztatni ártatlan fejünket, Hogy türésben leljük minden erényünket?



963
„Vajha minden asszony olyan volna, mint én! Úgy az amazon-kort ujra felderítném, S illő tiszteletet vínék ki a nemnek, Mely most bábja csupán puha szerelemnek.
„Büszke Veselényi...! bárcsak úgy lángolna, Oly mélyen szeretne, amint irja tolla: Hadd bosszulhatnám meg - mit ő tépe széjjel A sok nőerényért gúnyos megvetéssel.
„És miként eped most Murány birtokáért, Égne százszor jobban annak asszonyáért, Hogy, midőn falamra nézne bús sóhajjal, Üzném messze onnan egy éles kacajjal.”
Kapva kapott Márton e tüzes beszéden, Ő is azt akarta, hogy ne máskép légyen: Mert sehogysem esnék lelke nyugalmára, Hogy más kézre birjék Murány erős vára.
Mint Rákóczi híve, most azon lőn tehát, Hogy szilárddá tegye pártjához asszonyát, S míg az elmerülve ablakába hajlék, Kádas ajakiról ilyen beszéd hallék:
„Nincsen is véredben, bágyadozó szemmel Bíbelődni apró, léha szerelemmel, S négy fal börtönébe hagyva zárni magad, Élvezni a házi boldog unalmakat.
„Gyermekséged óta lángol a vágy benned, Nemed szűk körén túl hősi módra tenned, S míg egyrészt irigyléd a férfi küzdelmét, Megvetetted másrészt hódoló szerelmét.
„Jut-e még eszedbe, mily makacs, mily hideg Szívvel gúnyolád el számos kérőidet, És midőn ajtódnál esdett a szerelem, Mily nyugottan kérdéd: ki az? nem ismerem.
„Eljött végre Bethlen, a szép ifju bajnok, Szüleid reménye, kedve hozzá hajlott, De atyád parancsi, szilárd akarata Ellenére, lelked hajthatlan marada.
„Sőt, ámbár az apa, bőszült haragjában, Harminc napig tarta sanyarú fogságban, Azt is tűrted inkább, mintsem élethosszat Férfi uralomnak magad feláldozzad.
„Csak, midőn könnyezve esdekelt agg nemződ, Hogy fogadd el érte a reményteljes vőt, Aki felfrissítse már haldokló vérét, Gyűrüdet Bethlennel csak akkor cseréléd.



964
„Hanem új rabságod sem soká viseléd: A halál elmetszé kényszerű kötelét; S most midőn szabad vagy, mint az égi madár, Nyűgöző kalitkát miért választanál?
„De nemcsak egyéni szabadságod forog Kérdésben, hanem egy még fontosabb dolog, A veszteség, amely pártodat sujtaná, Ha Murányt s Balogvárt másnak szalasztaná...”
„Jó hogy erre tértél” a hölgy közbevága, „Szabadságom ugyan nem hajtom igába, S nem uralok férjet... semmi esetre nem... De van e dologbul egy derék ötletem.
„Cselfogás ugyan, de helyzetem mentheti: Váramat rövidnap éhség fenyegeti... És melyik csel volna, egy ostromlott várban, Árulás a vívó ellen irányában?
„Illyésházi jötte szinte bizonytalan, Rákóczi hadának sokfelé dolga van; De, bár jőnének is, bár feloldoznának, Mit magunk kibírunk, mért köszönnők másnak?
„Azért siess, öreg, siess a völgybe le, Hamar választ kíván kérőmnek levele, Légy, ha még nem voltál, vénséged korára Harcias vitézből szerelem futára.
„Mit bámulsz? nincs minek megütköznöd ezen: Veselényi még ma hatalmamban leszen, S a kevély oroszlán, rázza bár sörényét, Kényszerül követni egy asszony törvényét.”
Kádas kopasz fejét rázta kételkedve, Nem hivé a dolgot, hogy való lehetne. „Mégsem érted öreg?” mosolyga Mária, Leült asztalához és levelet ira.
Csakhamar készen lett a rövid levéllel, S Kádasnak szeméhez tartá két kezével: Elolvasta Márton, hanem csak magában, De még a szava is elállt bámultában.
„Hadd vigyem!” kiálta lelkesülten végre, „Asszonyom nincs párod okos cselvetésre, Hadd vigyem!” vitte is, azt is alig várta, Sárga pecsétjével míg a hölgy lezárta.
Most előkereste a bajnok levelét Mária s a mécsen elégette felét: A másik darabját, míg amazt égette, Átfutotta szemmel s halkan visszatette.



965
Harmadik szakasz
Murányalja megett, délszaki oldalon, Tiszolc felé menve domborul egy halom, E halom lejtőjén feküvék a tábor, Tetején piroslott a vezéri sátor.
Megszállotta immár a völgyet az este. Szürke félhomálya áradozni kezde, Lassan elborítá a tábort, a halmot, A sátort s vezért, ki a tetőn andalgott.
Ott áll Veselényi a halomnak ormán, Domború mellében új szerelme forrván, Ifjú még szerelme, van sebes növésben, S már is kínosan fér öblös kebelében.
Szemeit függeszti magas Murányvárra, Melyen ég a napnak visszavert sugára: Azt reméli tán, hogy valamint e kövek, Úgy gyul szerelmétől asszonya szive meg?
Vagy talán azt nézi kétes borongásban, Gondolati láncként fűződvén egymásban, Mint ver a kő vissza minden szál sugarat, S maga kemény, hideg, érzéketlen marad...?
De im, jó jel gyanánt - ha nem csak képzelet Galambcsoport szállong az őrtorony felett. Fejér szárnyaikat megfestette a nap, S megannyi aranyos lepkének látszanak.
Jöttök-é, szerelem s hűség madarai, A váró kebelnek édes hirt mondani? Hoztok-é a hősnek - ami üdvet áraszt Szécsi Máriától örvendetes választ?
Nem, azok nem jőnek, nem, azok nem hoznak: Párosan enyelgnek, vígan múlatoznak, Alantabb sötétlik, a szikla oldalán, Egy... holló? vagy ember? az a hírnök talán.
Sem holló, sem ember a bércösvényen már, Elhagyá Murányt is a végső napsugár, Tornyai sötéten merednek a falon, Vár és szikla együtt egy óriási rom.
Elszállt az esthajnal a hegytetők felett, Bő harmatot síra búcsukönnyek helyett. Ormokon és völgyön gyászos éjtszaka ül, Búsan feketéllik az őrtüzek körül.



966
A vezér ott áll még háborus kebellel. Érkezik azonban Kádas a levéllel, Kézbe adja és megy, tovább szónak sem áll, Vissza a teljes hold kelő világánál.
Veselényi pedig sátorába mégyen, A pecsétnek színén megdöbben keményen, Felszakasztja mégis, bár retteg előre, S tartalmát ekképen olvassa belőle:
„A levél írója, ha válaszát várja, Maga jőjön annak elfogadására, Most kitüntetheti férfi-merészségét S bebizonyíthatja szerelme mélységét.
„Éjfélkor, a várnak északi oldalán, Egy ablakfény alatt kötélhágcsót talál: Azon siessen fel, hallgatva, egyedül; Belépve megtudja sorsát, hogy mire dűl.”
A vezér habozott egy kevés ideig, Megfordult eszében, hogy tőrbe ejthetik, Gondolt ó mesékre, szomorú példákra, Férfiaknak ártott női ravaszságra.
Sokkal ébrebb volt ám szörnye szerelmének, Hogysem elringassa régi mesés ének, Sokkal kívánatosb vére kiomlása, Hogysem gyávaságát szíve hölgye lássa.
Azt is átallátta, hogy, ha van reménye, Csak az elmenésből csillog az feléje: Ellenben, ha marad, úgy Szécsi Mária Kezéről örökre le kell mondania.
Azért Vadászi Pált hívatja magához És ily szókat intéz kedves hadnagyához: „Kedves jó vitézem, leghívebb emberem, Nekem még az éjjel Murányba kell mennem.
„Hogy miért, ne kérdezd, mert azt meg nem mondom, Azt tudod, hogy a vár gondja főfő gondom, Most sem teszek olyat, megnyughatol benne, Ami terveimnek ártalmára lenne.
„Jóval éjfél előtt, egyedül megyek ki, Amiről kivűled nem fog tudni senki, Azalatt te a rád bízottakat teszed S legmélyebb titokban ezeket végezed:
„Kiszemelsz száz embert a legjobbak közül, Összegyüjtöd szélen, valamely tűz körül, Csörgő fegyverüket fűvel némíttatod, Zörgő sarkantyúik szíját leoldatod.



967
„Jeladásra vártok, hallgatózva, készen: Föltekert mordályom köntösujjban lészen, Ha rosszúl találna kalandom kiütni, Módot ejtek azt egy ablakon kisütni.
„Csendes éj van: a hang lehallik bizonnyal; Hallván, talpra keltek és jöttök azonnal, Felmásztok Murányhoz s éjszaki oldalon Kötélhágcsót leltek függeni a falon.
„Felhágtok e lépcsőn, és ha ottfenn lesztek, További parancsot akkor tőlem vesztek; Oly dolgot viszünk ki, mely hirünk megedzi, Fejünk hervadatlan babérral övedzi.
„Ha pedig a hágcsót nem lelnétek ottan, Jele, hogy Murányban fogságra jutottam: Akkor nincs egyéb mód... nem vezet célra más... Mint véletlen, elszánt, teljes megrohanás.”
A hadnagy merész volt, néha vakmerő is, Életét kockára sokszor tette ő is: Mégis elszörnyedt most, hallván e szándokot S felhordott ez ellen minden józan okot.
De van-é ok, amely nyomna csak felényit, Mint az a kettő, mely vonzza Veselényit, Szerelem, becsűlet, kettős küzdelmi bér, Hősi életével mindegyike fölér.
Engedett Vadászi, engednie kellett; De legott agyában merész terv szülemlett: Haderőt javaslott a hágcsón vinni be, S egyéb kaland helyett, a várat venni be.
A vezér azonban, e nem várt szavakra, A tanácsló ellen gyult nemes haragra, Felelés helyett csak elfordúla tőle, Forduló szeméből villámokat lőve.
Érezé Vadászi, sebheté őt mélyen Ez a néma feddés a vezér szemében, Észrevette mindjárt hogy amit ajánla, A cselt Veselényi aljasnak találja.
Abbahagyta hát azt megkövetés gyanánt, És egyebet nem kért, egyebet nem ajánlt, Csak hogy vészes útra ne keljen egyedül: Hagyja őt legalább menni kíséretül.
De vezére abba sem egyezett belé, Küldte, hogy végezzen amikép rendelé. Távozott a hadnagy: Veselényi pedig A rejtélyes útra tette készületit.



968
Eközben az éjnek tündér fejedelme A mennyre királyi székét fölemelte, Rajt’ ült maga, s a hold, szép szende arája, Félénk szerelemmel símul vala rája.
Az ég szürke boltja keleten tiszta volt, A nagy országútig nem födte semmi folt, Szerény csillagocskák álltak őrt, csoportban, Királynéjok körül, illemes távolban.
Nyúgaton ellenben halkal emelkedtek Óriás sziklái sötét fellegeknek, Tarajos tetőik messze kihajlának, Mintha minden percben földre szakadnának.
Messze, a látkörnek nyúgati legalján; Vad vihar szágulda, szekéren nyargalván; Rezgett a föld háta lassu morajától; Szikrát hányt a felleg lova patkójától.
Most előre küldé gyenge hűs fuvalmát, Mely tovább lehellte az őrtüzek hamvát, És a lenge álmot, mely könnyedén fedte, Az őrök szeméről el-ellebbentette.
Csendes volt a tábor, mély álmát aluván Mint a vér mezeje öldöklő harc után, Melyen a halottak vérfagyasztó csendét Egy-két álomszerü hörgés zavarja még.
S mint ott, a halálnak termékeny határán, Olykor egy-egy árnykép széttekint, felállván, De megint leszédül a földre (ah, hogy a Lelkére nőtt álmot örökké alugya!)
Ugy állt, ugy feküdt le itt egy sötét alak; Csakhogy nincs halálköd szempillái alatt, Testén volt elég seb, de már egy sem vérzik... Legfölebb az idő változását érzik.
De mint eleven seb, melyre balzsam helyett Irgalmatlan orvos szíta izzó szenet, Ugy ujúl örökké lelkének egy sebe: Kedves ember által bántott becsülete.
Solymosi ez, a vén; - vénebb koru, hogysem Elvett bántalmakat álomba temessen: De nem oly vén, hogy ha bosszúlni akarna, Ebbeli segélyét megtagadná karja.
Nem talála nyugtot éji sátorában, Ridegen virasztott az alvók sorában, Bosszusan hallgatva egyik avagy másik Első álmu szomszéd éles horkanásit.



969
Kelt tehát, s mikép ezt egyébkor is tette, A tábor őreit sorra kerülgette; Most elvégezé azt, s a táboron kivűl Félreeső árnyas helyen alunni dűl.
De hiába nyitja s húnyja szeme héjját Ki- s bezárva ennek két ezüst rostélyát, Mert az enyhe álmot nem rekesztheti be Benső küzdelemtől éber szemeibe.
Nem vala szivének egyébb óhajtása, Mint hogy Veselényit megtorolva lássa: Megboszúlva bátor, dícséretes tettel És egy diadalmas büszke tekintettel.
Míg igy tépelődnék húzamos ideig, Sík gyepen nyugasztva fáradt tetemeit, Egyszer - amint füllel földön fekve vala Mintha tompa, csendes dobogást hallana.
Felüté fejét, de lecsapá megint, mert Tiszta holdvilágnál a vezérre ismert, Aki, burkolózva sötét palástjába, A tábor felől jött Murány irányába.
Várta hogy haladjon: halkan emelé fel Magát félkönyökre s kísérte szemével, Majd fennült sokáig, azután felálla S ballagó léptekkel indult meg utána.
Messziről követte, nem, hogy elérhesse, Csak, hogy szemeivel folyvást kisérhesse; Egyszer elvesztette: az ég borulása Elfödé előle, nem hagyá, hogy lássa.
Egyszersmind nyugotról megzúdult a vihar Csapkodván az erdőt széles szárnyaival, Közelebb közelebb hallott mormolása; Búgó bömbölése, füttyös sipolása.
Rémes, idomtalan, óriás fellegek Lomha testeikkel átfekvék az eget, Holdat, csillagokat éktelen, mogorva Csudás szájaikkal elnyelének sorra.
Az apró, tüzelő villámok feljöttek, Mindmegannyi hosszu lángkigyóvá nőttek, Mérges üvöltéssel víttak a felhőben S nagyokat csattantak olykor, leesőben.
Egy percben a menny, föld villámfényben égett, Más percben lesulykolt vastag sötétség lett: Mintha a vihar, hogy gazdagítsa magát, Kirabolta volna a napot s éjszakát.



970
A vezér azonban nem gondolt veszéllyel, Szembeszállt viharral, birkozott a széllel, Úti szövétnekül villámfény vezette, A sötétben utja célpontját kereste.
Magasan a várnak éjszaki oldalán, Halvány lámpa rémlett égni annak falán, Ködszerűn sillámlott kétséges világa: Irányában a hős bércről bércre hága.
Régen elvesztette azt a sziklaösvenyt, Mely Murányaljától a várkapuig ment, Most magának kellett föllelni az útat Melyen küzdelemmel a falakig juthat.
Olykor, ha a felhők lángseb módra nyilván Szemvakító fénnyel lecsapott a villám, Olykor meg-megállott, s fénybiró sas szemmel Kémelé az útat, merre mehessen fel.
Ha pedig a szilaj tűzroham kiége S összecsapott az éj sűrű sötétsége És meg mert jelenni várfalon a ködfény: Megindult a bajnok; feljebb erölködvén.
Így folytatta utját, míg egyszer fölére A Murányt emelő sziklák tetejére, És megállt pihenni, hol a töves falak A szirtkaponyába gyökért bocsátanak.
Felleli a hágcsót, a függő kötelet, Halad ingadozva sötét mélység felett S amint egy-egy villám lobban el ujonnan Rettenetes lőn a letekintés onnan.
De azért nem szédült, ment fölebb merészen, Feljutott s belépett a nagy ablakrésen, S amely pillanatban a hágcsót elhagyá, Akkor ért Solymosi a várablak alá.
Feltekintett arra: egy ragyogó villám A belépő vezért láttatá meg nyilván; Most sötét lön ujra; a merész öregnek Kezei a hágcsón kétesen remegtek.
E percben füleit tompa nesz üté meg, Hallatszott felülről, mintha küzdenének, Megfeszített lábak súlyos dobogása, Titkos erőszaknak vad dulakodása.
Közbe hallott néha egy csikorgó nyögés, Amelybe kitört a néma erölködés, Egy-egy káromkodás dörmögő darabja Fog közül bocsátva, meg’ visszaharapva.



971
Solymosi fölfelé sietett ezalatt; És már a hágcsónak legderekán haladt, Fenn a tompa küzdés folyvást hallatott még, De úgy vette észre, mintha távolodnék.
Végre sürüebben dobogtak a lábak, De lágyabb ütéssel, amint távozának, S tisztán kivehette dörgeni a vezért: „Áruló zsivány had! meglakoltok ezért.”
Megfeszíté mostan izmai erejét Hogy hamar elérje a hágcsó tetejét, S nem soká, az ablakrésbe kapaszkodván, Végigtekinthete annak boltos odván.
Hosszu, elhagyatott falsikátor vala Melynek távolába kémlő szeme hala, Melyet függő lámpa homályos bősénye174 Megől világított egy mécs fakó fénye.
Nem nyilt abból ajtó sem jobbra, se’ balra Szája egyenesen szolgált az udvarra, Most az is sötét volt, de, ha villant az ég, Fénye innen és túl egybetalálkozék.
E szűk folyosórul (ismeré Solymosi) Hányták le a várnak régi birtokosi, Akit el akartak veszteni s innen vett Mellette a bástya hóhérbástya nevet.
Nézett s hallgatódzott ottan egy darabig, Anélkül hogy látna s hallana valamit; Egyszer kialutt a mécsnek fakó fénye S láthatatlanná lön a lámpa bősénye.
Lebocsátkozék most a fogas kötelen, Jártasan tekergett a sziklaösvenyen, Melyen biztosabban jött imént fölfelé Veselényinél, ki azt ugy nem ismeré.
Ez alatt kifogyott az ég a villámból; Hulló szövétneke már sehol sem lángol, Gyorsan száguldozó fekete fellegek Meddő csoportjai boritják az eget.
Elszállt a vihar, de a felleg nem sira Engesztelő záport pusztult nyomaira; Itt-amott ha egy-két csöppet elhullatott, Zúgó szelek szárnyán az is fennakadott.
174 Bösény: lantorna. Hártya, mit üvege gyanánt használtak: ablakhoz, lámpához. A. J.



972
Solymosi nem soká a táborhoz ére S ráakadt Vadászi kisded seregére, Mindjárt félrehitta Vadászit, Feketét S elmondá azoknak a vezér esetét.
Ott a három hadnagy mély tanácskozással Húzamos időig suttogott egymással; Végre elvált tőlük a derék Fekete S a táborba vévén útját, elsiete.
Ellenben a kettő inte a csapatnak... De mig ők Murányig küzködve haladnak, Sólyom szárnyaidon, oh tündér képzelet! Hagyj a sziklavárba felrepülnöm veled.
Szép hölgye a várnak tünődik magában, Nyugtalanul víraszt éji szobájában, S mintha tán szerelem ellen védné magát, Harcias páncélban tölti az éjszakát.
Néha gazdag bíbor kerevetjére dül, Majd sebesen jár-kel és beszél egyedül; Most leűl, majd feláll; nyughelyét nem leli; Arcán indulatok változó jelei.
Csend van körülötte, a vár népe alszik, Csak a kisded óra szívverése hallik, Arra veti néha nyugtalan szemeit, S elmerengve nézi szobor-isteneit.
Gyakrabban tekinget a mutatólapra, Hogy siet, hogy késik, bosszankodik rajta: Éjfélig hibául késedelmét veti, Akkor sietését rója vétkül neki.
Tán azért nincs nyugta, attól látszik félni, Hogy kelepcéjébe nem jut Veselényi, Tőrét bizonyosra hasztalan vetette, A vezér átlátott cselén s kinevette.
Ím, az éjfél elmult, nincs semmi nesz mégis, Mely előbb viharzott, már hallgat az ég is: S tán alszik a bajnok édesen álmodva, Hasztalan ül Kádas lesben ólálkodva.
„Esztelenség is volt” monda „amit tettem, Hogy színes szavakra tervem építettem, S pártom érdekébe’, jó remény fejébe, Gyöngéd becsületem kockára vetettem.
„Hisz’ tudhattam akkor s tudtam jó eleve, Hogy nincs szerelmének mélysége és heve, Hidegen kiszámolt aljas hadicsel volt, Hogy bukjék el a vár s egy nő tiszta neve.



973
„Mint írja előre: »Ne vedd hizelgésnek, Ha híred beszédit tartom mind kevésnek S a hallott csudákat a látott valóhoz Mérve, ámultomban alig jutok szóhoz.«
„A látott valóhoz! s »mely lelkem átrezgi Nem birom az érzést szóval kifejezni...« Mind szépen kigondolt hazug érzemények, Csalhatlan tanúi színlelt szerelmének.
„És én” folytatá most tüzzel, kifakadtan „E csalárd beszédre kézvonásim adtam! Titkos helyet tűztem a találkozásra... Lesz mit magyarázni egyre avagy másra.
„Ah! ha Veselényi mint győzelem-jelet Fogná mutogatni a kapott levelet, S kacajt indítnának Szécsi Máriának Férfiak iránti büszkesége felett...
„Nem, nem...! De láb kopog, hozzám valaki jő...” Pedig ki volt volna egyéb az érkező, Mint az öreg Kádas, aki örömittan Benyitott s kiálta: „Veselényi itt van!”
Megdöbbent a szép hölgy Veselényi nevén, Megrezzent a lelke mint a nyárfa-levél, Sohasem érezte ily gyöngének magát, Egy szóra sem birta megnyitni ajakát.
Ő, ki félt az imént, hogy a hős elmarad, Ravaszul kivetett horgába nem harap, Most, midőn kezében a várt győzedelem, Azt látszék kivánni: bár ne volna jelen!
Végre, hogy zavarát némileg fedezze, Örömet szinlelvén: „hol van ő?” kérdezte; Erőltette hangját, de minden csengése Mellett elárulta őt a hang rezgése.
Kádas elbeszélte diadalérzéssel Az álarcosok mit tettek a vitézzel, A sötét zugolyból hogy rohantak elé Gyorsan a belépett Veselényi felé.
Hogy ragadták őt meg, aki szerencsére Fegyvert sem vonhatott maga védelmére, Egy mordálya volt, de az a küzdés alatt Nyakából lefoszlott köntösében maradt.
Hogyan hurcolák el záros helyre rabul, Honnan (biztositá) élve nem szabadul, Csak, ha felfogadja eskü szentségével, Hogy Rákóczihoz tér egész seregével.



974
De a bajnok, ámbár mint a zárt oroszlán Dúl-ful, árulói vérét szomjuhozván: Készebb elviselni örökös rabságot, Mint e feltétellel nyerni szabadságot.
Most kikelt az özvegy őszinte haraggal: „Ha! mily durva bánás egy nemes lovaggal; Utána zsiványkép lest hányni bokorbul, Hát megől ráütni s rabbá tenni orvul.”
Kádas álmélkodva nézett asszonyára, Nem lőn gondolatja, elméje megálla; Végre, összeszedvén a hallott szavakat, Kérdé: „Avagy nem így rendelted-e magad?”
„Igen” felelt a hölgy „s te, amint elleséd, Mit szól belőlem a megsértett büszkeség, Siettél - hogy közbe ne jőjön valami Azt vad mohósággal végre is hajtani.
„Ki hitte, hogy eljő! ha ezt hittem volna, Kormányozó tisztem nem úgy vittem volna... De nem hivém azt, és azért adott neked Haragom játéka olyan rendeletet.”
„És most, midőn eljött” csudálkozék Kádas, „Panaszra nem tudom miért nyitod szádat; Szerencsédet, midőn a vár felszabadul, Miért kárhoztatod megfoghatatlanúl.
„Magának köszönje... senkit ne okoljon... Rajta állt eljőni, vagy maradni otthon... Nem hoztuk erővel: ha mégis megjelent... Szorult állapotunk minden bánást kiment.”
„Oh!” felelt Bethlenné „nincs szorult állapot, Mely lemossa rólunk ezen gyalázatot: Cél az aljas eszközt soha ki nem menti, S itt nem Veselényit veti okul senki.
„Íme ő elszánja magát jóhiszemmel. Bátorítja keblét hősi szerelemmel, Bérceket mász éjjel, viharban, egyedül, Ellenséges várba lép fegyvertelenül:
„És mi bizalmáért miképen fizetünk? Lábára véletlen bilincseket vetünk, S kit virágfüzérrel szerelem csalogat, Rút árulást talál s nehéz rabláncokat.
„De, bár viszonozni szerelmét nem fogom, Őt azért büntetni van-e méltó okom? Égő szenvedélye, bár nyugottan nézem, Nem érdemli-é meg hideg tisztelésem?



975
„Ah! a világ előtt - ilyen úton győzve Engem kárhozatos árulás szeplőz be, És míg őt dicsővé teszi a szerelem, Én varázsló névnek átkait viselem.”
Erre hallgatás lön egy darab ideig: A hölgy sorra nézte fénylő fegyvereit, Vagy talán szemei csak tévedezének, Nem levén bennök a kormányvivő lélek.
Kádas pedig ott állt egy állóhelyében, A hallott beszédet forgatá fejében, A hallott beszédet, a látott jeleket: Összeillesztgeté gyanuja ezeket.
Tisztán kezdte látni, hogy erősen gyúlad A hölgy kebelében amaz uj indúlat; Nőttön nő tagadva, gerjedez titokban, Visszafojtva éled, míg egyszer kilobban.
Ő ugyan nem bánná, nem törődnék vele, Csak Muránynak sorsa ettől ne függene, S melyért ő buzog, az erdélyországi párt Egy ingatag nőért ne vallna ennyi kárt.
De félt, hogy egy percben, ha szive fölpezsdül, Átengedi kezét s várát mindenestül, Büszkeségét, pártja érdekét feledi, S győztes szerelmének áldozatul veti.
Azt is tudta másrészt, hogy e titkos hevet Hideg tanáccsal már kihűtni nem lehet, Sem elnyomni többé... ki ilyet akarna: Tűzokádó hegyet tenyérrel takarna.
Most azért mindenkép azon mesterkedett, Hogyan egyesítsen két külön érdeket: Hogy, ha a büszke sziv láncra lesz is verve, Árulóvá mégse változzék szerelme.
Szóla hát: „Asszonyom, én meg nem foghatom, Miért ne bánhatnál foglyoddal szabadon, És, midőn e cseltől élet függ vagy halál, Kezedből ily fegyvert ki mért bocsátanál.
„Ám, ha világ előtt, mintegy fölöslegül, Igazolni tetted van könnyebbségedül: Íme a mód, melyen e célt is eléred: A fogoly vezérnek kezedet igéred...”
Mária, e szókon igen megütközve, „Ki beszél itt kézről” vága gyorsan közbe, „Ki kérd ily tanácsot tőled, s ki emleget Gyáva nőhöz illő hitvány szerelmeket...?



976
„Hallgasd végig előbb asszonyom” mond amaz, „És ne szaggasd félbe jó célú szavamat: Mondám, a vitéznek kezedet nyujthatod, Csakhogy a feltételt ilyenformán szabod:
„»Jól van, ám legyen meg, birja hát a lovag Egy feltétel alatt szívemet s jobbomat: Ha esküt teszen hogy Ferdinánd királytol A szabadság ügyhöz - Rákóczihoz - pártol.«
„Ezt, ha szerelmének nem a vár birtoka, Hanem személyed volt felingerlő oka, Megtenni éretted nem oly nagy áldozat, S te győztél, mert dicsőn nevelted pártodat.
„Ellenben, asszonyom, ha nem fogadja el, Aljas haszonlesés vezérli, ott a jel! Akkor kitünik, hogy csábitó és csalárd, Akkor méltán lakol... érdemli a halált.
„Így, a rágalmazó kaján világ előtt, Ha ő halált választ, te nem léssz felelős: Akár a bástyáról fővel levetteted, Akár kegyelmet adsz s szeliden bünteted.”
Elhallgatott Kádas. Nem felelt Mária, Szép arcát lehajtá fekvő karjaira; Tünődött sokáig, és mire felálla, Rózsát nyomott vérből fejér homlokára.
Szóla most: „Hatalmas két erő küzd bennem: Lázad egész lényem férfi-járom ellen; Másrészt a közügyért élek s mindenáron Annak előmentét óhajtom, munkálom.
„Szeretem egyéni szép szabadságomat; Tőle megfosztatnom... iszonyú gondolat! És minden bilincstől visszaborzad kezem, Mert csak hidegségét, csak súlyát érezem.
„De midőn ama szent szabadság követel Tőlem áldozatot és választanom kell: Akkor... ha a közjót előmozdithatom, Keblemben az önző szívet megtagadom.
„A lovag kezem közt. Fogsága, halála Ügyünknek bizonnyal szolgálna javára, Mert midőn nagyot veszt és gyengül az ellen, Nem lehet: a más fél hogy nagyot ne nyerjen.
„De ha Veselényit pártom szent ügyének Buzgó és hatalmas bajnokul nyerém meg, Nem tettem-e így mind emberileg szebbet, Mind az ügyre nézve nyereségesebbet?



977
„És ezért... nem másért... igen, csupán ezért Elszántam... férjemül fogadni a vezért; Szenvedni egymagam gyülölt bilincseket, Ha szabadnak látnám végre a nemzetet!
„Most eredj s tudassad. Megállj... azt ne hazudd, Hogy erről valamit talán szivem is tud: Mert nem hő szerelem... oh! kinos áldozat Adja - szívemet nem - csak hideg jobbomat.”
Kádas eltávozék. Sietett az öreg, Szólítá asszonya, de nem hallotta meg; Vagy talán jól hallá, csak félt visszamenni, Hogy szavát megbánta s vissza fogja venni?
Mária még egyet kiáltott utána. „Elment már!” sohajtott s tűköréhez álla Kalpagát fejéről egy szögletbe dobta, Hollószín fürteit körül leontotta.
Hollószín fürtei amint leomlának, Elfödék páncélját karcsu derekának, Eltakartak mindent, ami csak férfias, Válltól csípejéig nem látszik semmi vas.
Csak mellén tör elő, jobb és bal oldalon, Sötét fürtök közül egy-egy ezüst halom, Melyen a mécs fénye játszik enyelegve És hullámzik rajta, mintha az remegne.
Vagy valóban remeg a szép hölgy kebele? S a hideg kemény érc, az is remeg vele? Mi az, ami bántja: borzadó félelem? Vagy sokáig szunnyadt, nem ismert szerelem?
Érzi-e már szíve - amit szája tagad A csiklándva metsző lelki fájdalmakat? Érzi-e a lángot, mely midőn áthatja, Fázlaló hevétől reszket minden tagja?
Nem, mégse szerelem... lám nem hiszi ő sem, Hogy szerelme birna kelni oly erősen: Tán csak álmatlanság vett hatalmat testén, Amiatt lön rosszul, forró lázba esvén...
Ellankadva dőlt le bársony pamlagára, Kádas visszajöttét rettegve és várva, Ki azalatt az éj visszhangját fölveré, Kopogván a lépcsőn le, a börtön felé.
Hallá kopogását a vár nemes foglya, Aki négy fal között ült nagy-buslakodva; Háborús melléből sóhajok kelének: Kínai s átkai vészes szerelmének.



978
Nem félt a haláltól: hányszor látta szembe? Hányszor ingerlé azt, ütközetre menve? Rabságát se’ bánná, ha vére-szakadva, Kétségb’esett harcon jutott volna abba.
De egy asszony által ekkép kijátszatni, Élni gúny alatt és bosszut nem állhatni, Szenvedélye tárgyát átokkal illetni, Vérét szomjuhozni - és mégis szeretni...
Majd higgatag vérrel rágondolni végre A kemény vádlóra, a kötelességre, Látni ennek rémét, mint halálfőt, jelen, Melyet a gyalázat kínos fája terem...
Kell-e még egyéb ok, hogy kétségbe essék! Égő szerelem és fagyos kötelesség: Az kigúnyoltatva, eldobva, megvetve; Ez fenyegetőleg ujjait zörgetve.
Megbirá nagy lelke a kemény ostromot, Megrendült alatta, de le mégsem rogyott; S most, amint erében lohadni kezd a vér, Szokott szilárdsága s nyúgalma visszatér.
Helyzetét vizsgálja. Nem kétkedik semmit, Hogy hiv seregétől várnia nincsen mit; Sőt, amint eszébe jutnak rendeleti, Szégyenli azokat s keserűn neveti:
Mintha meg lett volna verve kemény bortul, És most józanodnék zavaros mámorbul, És eszébe jutván egy-két dőre tette, Félne: hátha mégsem álomban követte.
De ébren, józanul, miképen jöhetne Veselényi Ferenc oly balga ötletre: Ellenséges várban lövéssel adni jelt, S hinni hogy az őrség nem gyanít semmi cselt?
Vagy, hát várhatá-e, hogy (amit meghagyott) Szabadítására jőnek a hadnagyok, S rögtön, egy rohammal beveszik a várat, Melynek vívásából őmaga kifáradt?
Felkacagott erre, keserűn, hangosan; Érezé hogy sorsa egy nő kezében van; És amint füleit kopogás üté meg, Úgy képzelé, mintha gyilkosi jőnének.
Most csikorgott a zár és kiöltött nyelve Kétszer visszapattant, nagy kulccsal tekerve: Megnyilt a vas ajtó, és aki belépett, Kádas Márton emigy kezdé a beszédet:



979
„Úgy hiszem volt időd, uram nemes lovag, Jól szemügyre venni az uj szállásodat, Mely erős falával talán meggyőzhetett, Hogy kegyelemtől függ eljátszott életed.
„De im, midőn épen kezében a halál, Nagylelkű asszonyom szabadságot ajánl, Jobbját azonfelül - ha a nemes vitéz Rákóczi s a vallás ügyéhez állni kész.
„Ellenben, ha magad annyira felednéd, Hogy ezen feltételt így is visszavetnéd, Akkor... a szép hajnalt többé nem láthatod: Menyegzős ágy helyett választál vérpadot.”
Hallván e beszédet bajnok Veselényi, Szíve gyors örömnek már-már kezde nyilni; De midőn Kádas a feltételhez ére, Összekulcsolódék s visszahökkent vére.
Végre felelt büszkén: „Szünjék meg” izeni „Asszonyod lelkemet tovább kisérteni, Mert nincsen előttem semmi drága - ollyan, Hogy hűségem árán is megvásároljam.
„Tudja a grófné, hogy nem szabad éltemmel, Gyilkosságra talán vetemedni nem mer: De inkább választom a tőrt, vagy vérpadot, Mint akármi díjért ama gyalázatot.”
Kádas megütközék e kerek válaszon, Nem várta, hogy a hős oly hamar válasszon. „Kérj időt” unszolta „és határozz jobban: Lovag... minden késő, ha a mécs kilobban!”
Így szól amaz kérve, de a hős nem felel, Csak megrázza fejét gazdag fürteivel, Nagy sötét szemeit a szólóra veti, Melyek égetését Kádas nem türheti.
Megfordul tehát és a rabot elhagyja; Küzd a kulcs a zárral s fogát csikorgatja. Csörömpöl a vas rud a nehéz ajtókon, S elhal a kopogás messze folyosókon.
Negyedik szakasz
Bethlen Istvánnénak éjjeli szobája Csendes, mintha volna halottak tanyája, Azt hinné az ember, nincs benne más élő Csak az ezüst mécs, mely függ mennyezetéről.



980
Ott áll pedig Kádas, szemét lefüggesztve, Gondok között fonta karjait keresztbe: Gondjai szerzője a hatás lehetett, Mit a hozott válasz a szép özvegyre tett.
Nem felelt az, foglya izenetét hallván, Ábrázata elhűlt: hideg lőn és halvány; Fölkelt a nyugágyról, de visszahanyatlék, S szótlanul fekszik fél dülésben ott még.
Hímezett vánkosát arcára öleli, Keserves könnyével zokogja azt teli, Melyet önt szerelem, önt szégyen és harag, Kik most kebelében együtt viharzanak.
Majd felszökik onnan. Lángol ábrázatja, Sűrü zápor könnye tüzét nem olthatja, - Sűrü zápor könnye még olaj e tűznek Meg-megriad, mint kit kísértetek űznek.
„Ezt kelle megérnem” kezdé kifakadtan, „Megérnem a szégyent, hogy jobbomat adjam. Legyőzve a makacs természetet bennem: És nyujtott kezemet vissza kelljen vennem!
„Ha! rút, becstelen kéz, mely unszolva sem kell, Miért nem vágtak el... miért nem dobtak el... Miért nem születtél nyomorú bénának: Hadd okoznál undort: így nem gyaláznának.
„Azt gondolám, kincs vagy - hiu egy gondolat! Mint nagy drágaságot őrzém birtokodat; Epedve tekintett rád a férfi sereg: Te hívem maradtál, s büszke voltam veled!
„Mit nem adtak volna - nem áldoztak volna Egy szem-intésemre, egy biztató szómra: Éltet, becsületet, örök idvességet: Mindent rajtad kivül... hogy birjanak téged.
„És ím...! ez a büszke, ez a gőgös, kevély! Még véleményt: egy szót, egy semmit sem cserél! S midőn engem és a szabadság zászlaját Együtt ölelhetne, inkább választ halált.
„Halált...! mi a halál, ha ismernem szabad? Ismerni szeretném új vetélytársamat: Mint ama tükörben, szebb-e képe mása? S én rútabb vagyok, mint ösztövér csontváza?
„Tudja-é a dölyfös fogoly, mi a halál? Képzeli-e fagyos ölét, mely rája vár? Nem borzad-e vissza, nem fázik-e vére, Nem vágy melegebb kar hév ölelésére?



981
„Hah! tudja-e mi az: ott állani, szembe, Fegyvert sem emelni önnön védelemre, Zúgó füleiben hallgatni az eret; Mint háborus örvényt szédült feje felett?...
„Egyszer: »suh...« az érnek szétpattan a medre, Kiront a piros vér, tóvá kerekedve; De míg az utolsó csepp vér is elakad, Szenved... ki mondja meg, miféle kínokat?
„Képzelted-e, ember, mily szörnyű a halál, Hogy azt jegyezéd el, midőn választhatál? Nincsenek reményid, melyek elhervadnak? Nincsenek gyermekid, kik árván maradnak?”
- „Hadd lássa közelrül” szünet mulva kezdi „Amint váz karjait felé kiterjeszti, Hadd érezze arcán hideg fúvallatát, Mely egyet lehell még s... az ember nincs tovább.
„Kádas! a fekete szobába vérpadot! Ha kész... közel leszek s uj rendelést adok. Ne állj meg, ne nézz rám: miért vagy oly halvány? Vígadni akarok kérőm lakodalmán!”
Megfogadta Kádas s ahhoz láta tüstént, Nem mintha örűlne Veselényi vesztén; De nem is fél attól, mert nem hiszi soha, Hogy pártért szerelmet áldozzon asszonya.
Azt ohajtá csak a pártjához hű öreg, Hogy véleményét a bajnok cserélje meg: És most e céljához jó eszközi vannak: Nem a halál, hanem félelmei annak.
Mária sebesen járt körül ezalatt; Szeme véletlenül egy tükrén megakadt, Hirtelen megálla, mintegy felijedve, S monda, képmására mérges szemet vetve:
„Ez hát az a kép, mit szépnek tart a világ? Melyet, mint egy csudát, kikürtöl és kiált? Ez hát az a termet - e nyúlánk, pongyola Mit tőlem irígyel félország asszonya?
„Rúttá tesz a páncél... nehéz is: levetem. Benne oly férfias, zordon a termetem, Oly visszataszító... hideg, mint a halál: Ily nőtül a férfi iszonyodik talán.”
Csengetett azonban, háromszor keményen, Mert a szobahölgyek már aludtak mélyen; Titkába nem akart beavatni nőket, Azért este mindjárt elküldötte őket.



982
„Így látott a bajnok” folytatá gerjedten, „Karcsu derekamat páncéllal öveztem. Rút sisak borítá szép hajfürteimet, Elfödé homlokom és képemből kivett.
„Hadd lásson egyszer még. Hadd lásson engemet Amikor magam is hiszem szépségemet: Gazdag öltözetben, mely ékszertül ragyog, Melyben én a hölgyek királynéja vagyok.
„Ha! mily élvezet lesz... majd midőn a vitéz A halál szemébe összeroskadva néz. Széttekint segélyért s csak a bakót látja, Mint villog kezében irgalmatlan bárdja;
„Majd, midőn kezeit ég felé emeli, De az imádságnak egy szavát sem leli, Ajka értelmetlen zagyvalékot rebeg. Szólítja gyermekit, de nem láthatja meg:
„Ah! mily élvezet lesz akkor megjelennem, Új menyasszonyának nyoszolyója lennem: Hadd érezze szíve, összehasonlítván, Mit nyert a halálban, és mit veszte bennem.
„S majd midőn lelkének elnyomott lángjai Önmegátkozásban fognak kirontani És az élet sem kell, ha nem nyer szerelmet: Akkor dobni gúnnyal a hideg kegyelmet.”
Most közelgni hallván felrettent hölgyeit, Árnyékba fordítá kisírott szemeit, Mert nem akará, hogy megsejtsék a nyomot, Dúló könnyek árja melyet arcán hagyott.
Páncéla kapcsait velök megoldatá, Legszebb kösöntyűit, ékszerét hozatá, Köntöst válogatott, s öltözék gazdagon, Hogy hódítást tegyen mindjárt... a vérpadon.
A vérpad fennáll már. Egyszerű valami, Melyről semmi szörnyűt nem lehet mondani: Négyszegű pad, egypár lépcsőig emelve, Lépcseit és magát födi vérszin kelme.
Rajta áll a bakó, némán és mereven, Mintha nem is volna érző és eleven; Olyan ottálltában, mint egy vérbe mártott Kőszobor, mely visel hosszu fényes bárdot.
A teremnek fala merevül fekete: Sötétebb időknek munkája lehete, Mikor mintegy házi szükségnek tartatott, S ily célokra, mint ma, többször használtatott.



983
Ajtaja kettő van: közepen és balra, Emennek ablaka fátyollal takarva, Amaz kettős ajtó, a folyosóra ki, Keményen csukódvák egymáshoz ajaki.
Nyilnak most. A bakó megmoccan és figyel, Arra tekint apró fényes szemeivel, Látja jőni Kádas megett a bajnokot, Kit hat erős szolga fegyver közé fogott.
A hős arca nyugott, léptei szilárdak Legrövidebb útján a szörnyű halálnak, Viselete komoly, elszántsága erős, Mely a félelemmel távol sem ismerős.
És ha választani jőne egy idegen: Melyik ezek közzül aki halni megyen, Változékony arcról vetve hozzá, talán A bakót magát is inkább választaná.
Midőn a kis csapat a vesztőpadig ért, Kádas megszólítá kérőleg a vezért: „Ím, látod a pallost; ez nem játék, lovag; Ne erőszakold ki tőlünk halálodat.
„Még nem volna késő; nem kerül egyébbe: Egy ajkmoccanásba, egy hitvány igébe, Hogy élet, szabadság, hatalom, szerelem Nagyobbá mint valál s boldogabbá tegyen.
„Hisz’ szabadságodnak van-e illőbb ára Mint a szabadságnak kelned oltalmára? Miért még akkor is ez árt sokallanod, Ha Szécsi Máriát fölöslegül kapod?
„És vajon e hölgyet mikép győzheted meg Tiszta szándokárul ajánlt szerelmednek, Ha az áldozattal ekkép fösvénykedel, Midőn nem bűnre készt, sőt erényt követel?
„Bizony, hidd el nékem, kiomolhat véred, S asszu hamvaidból kihalhat a féreg, Mégsem hiszi ő, hogy e vakmerő tettet
Nem váráért, hanem szerelemből tetted.”
Mondott volna Kádas akármit egyebet, Veselényi szívén nem vágna uj sebet, Sebjei, amelyek előbb fakadának, El vannak zsibbadva, és többé nem fájnak.
Megszokta volt immár a halálnak képét, Kezde lassan-lassan kötni vele békét; Sőt, mint rossz számoló tévedésből a kárt, Nyereségnek kezdte számítni a halált.



984
Minek éljen? ugymond, mi öröme benne? Élete ezentúl csak gyalázat lenne; És a szabadsággal, nyerne bár, mit érne? Csúfos hadi törvényt vonnának fejére.
Így - midőn hűségét halállal pecsétli, Annak tisztaságát a világ nem kétli, Legnagyobb vétkéül vak szerelmét rója, Hogy oly könnyen hajlott az asszonyi szóra.
Sőt szerelme - oh szív csudás önzései! Édes bosszut hitt a halálban rejleni: Méreg-édes bosszut, hogy, ha neki vége, Gyötri majd a hölgyet kisértő emléke.
Ily gondolatokból veve nyugasztalást És ilyen alakban szokta meg a halált; De száz rémarca van e rút szörnyetegnek: Mást mutat, ha egytől a szív nem ijed meg.
Iszonyúvá lön most, Kádas szavaira. Tehát mégsem hinné szerelmét Mária? Hát csak rajtavesztett kalandornak veszi, Ki mindezt csupán a vár fejébe teszi?
Ím meghal, anélkül, hogy akiért elvész, Hígye, méltányolja, tisztelje szerelmét! Oda lesz, mint olyan levélnek írati, Melyet olvasatlan éget el valaki!
És meghal anélkül, hogy legördült feje A kegyetlen nőben szerelmet költene, Szerelmet, mely annak, halál órájaig, Bosszút teremjen: a megbánás kínjait.
De mit tegyen hát most? megszegje a hitet, Melyet zászlajának hűségére letett? Elfogadja ez egy gyalázatos útat, Melyen szerelmének céljához eljuthat?
E gondolat kellett, hogy csüggedő lelke Nagyságát, erejét ujfent visszanyerje; Arca elszántságot öltözék magára... Rendületlen hágott a vérnek padára.
Szóla ott, bal kezét megfeszítve mellén, S jobbját ünnepéllyel ég felé emelvén: „Bizonyságom Isten, aki ottfenn lakik, Mily igen szerettem... amaz egy valakit.
„De ha nem elégli amit eddig tettem, Ha kevésli amit zálogul vetettem: Szép szabadságomat, reménydús éltemet S áldozatul kéri ép becsűletemet:



985
„Úgy, bár jogtalanul vett is rajtam erőt, - Miért tiltakozom Isten s világ előtt Áldozatul inkább életemet adom... Mely szerelme nélkül úgyis rideg, vadon.”
Azzal térdre hullva könyörög magában, Istennek ajánlja lelkét egy fohászban; - Méltóság van arcán, nyugott, lelkigható És szól erős hangon: „Most vágj, ha mersz, bakó.”
De a bakó nem vág... bámul meglepetve: Suhogó selyemben hölgyalak siet be, Melyen a legtisztább, a legszebb nőiség Királyilag űli diadalünnepét.
Szenvedély-ragadtan siet a vérpadra, Megáll a hős előtt, és szól kezet adva: „Vitéz, vedd jobbomat... csudát tesz erényed: Pártomat elhagyom, hogy kövessek férjet.”
Veselényi fölnéz, hallja e szavakat, Szeme, szíve, vére, elméje elakad, Remegő kezében érzi a hő kezet: Összefoly lelkében remény, emlékezet.
Megtapintja fejét, mintegy kételkedve, Hogy élő embernek ily álma lehetne: Hát majd, ha föleszmél hogy való amit lát, Megbirja-e szíve üdvének rohamát?
Nem birta volna meg földi gyarló kebel, Hogy ily boldog legyen s mégse repedjen el, Mégse váljon mennye küszöbén semmivé, Csak az oly erős, mint a Veselényié.
Eldobá a multat kínzó álom gyanánt A valóért, melyet a jelenben talált, S gyötrelme feloszlott e pár feddő szóba: „Oh Mária, miért e kegyetlen próba!”
A hölgy elpirult a feddő szemek előtt, Mosolygva emelte föl a térdepelőt: Fölkelt Veselényi, a délceg levente, S tündöklő aráját szívéhez ölelte.
Nem esett inyére az öreg Mártonnak, Hogy a dolgok itten ilyeténkép folynak, Bosszusan vakarta üstökének helyét, Köszörülte torkát és csóválta fejét.
Végre nem állhatta hogy ki ne fakadjon: „Asszonyom” zsémbele, „ez igen jól vagyon, Igen szépen vagyon, én megnyugszom benne, Ha nem nyugonnám is, tudom egyre menne.



986
„De talán jó volna megkérdeznéd elébb: Ha belé egyez-e Muránybeli nép, Hogy a várt, melyet ők védnek, más kézre add S vele ráadásul őket mint juhokat.
„Mert, bár tied a vár, az őrség is tiéd, De Rákóczi birja a katonák szivét: Csak egy lázasztó kell... aztán ki bir velek? Isten óhat ugyan, de én nem felelek.”
Szóla és megindult, távozni akarván, Hanem Veselényi megragadta karján: „Itt maradsz,” mennydörgé, „te itt fogsz maradni, A többi nép alszik, nem ér rá lázadni.
„Hűséges szolgáid ezek itt, asszonyom...? Mint ura e várnak, nektek parancsolom, Fegyver közzé mindjárt e vén árulóval S le kell vágni, ha zajt ütne csak egy szóval.
„Addsza kardod, öreg, arra szükségem lesz: Vissza kell sietnem váró seregemhez; Jó erős a hágcsó: ha megbirt engemet, Mért ne birna meg egy csapat emberemet.”
Mária csudálva nézett jegyesére; De bezzeg kihült a szegény Kádas vére, Kit a hajduk s bakó, mint hiv új cselédek, Fegyver alá venni legott sietének.
Nem birta megoldni a kard szíjazatját, Rajta járt a keze, mégsem lelte csatját, Megtalálta végre, búsan kipeckelé S fanyalogva nyujtá Veselényi felé.
De az másra figyelt: hirtelen valami Lábak topogása kezde hallatszani: Megnyilt a nagy ajtó és rajta bejöttek Solymosi, Vadászi, Gábor Pál és többek.
A derék Solymosi bosszut állva vetett A vezérre győztes, büszke tekintetet: „Uram vezér, téged szabadítni jövénk: Jer velünk, szabad vagy, a vár pedig miénk.”
Veselényi alig mert hinni szemének Amint hű vitézi begyülekezének; Meglepetve kérdé: az égből estek-e, Vagy honnan teremtek ily váratlan ide?
„Nem az égből estünk” vén Solymosi felel, „Inkább mély pokolbul vergődtünk ide fel... Ámbár, amint sejtem, már szükségtelenül. De hisz elbeszélnem semmibe sem kerül.



987
„Nem sokat ér, ha vén, ez az emberféle, Másnak és magának van csupán terhére, Sokat fekszik, mégis keveset alhatik, Tán, mivel majd ráér az itéletnapig.
„Kehel-kahol mindig; itt is fáj, ott is fáj, Hol egyik, hol másik nyilallás kezdi rá, Sebje, amit egész éltében felszedett, Meg-meg újul, mint a fájós emlékezet.
„Az álom szép leány; a vén nem kell neki, Irtózva fut tőle, hiába kergeti: Ellenben az ifjat ölébe fogadja, S arcát símogatván szépen elaltatja.
„Rajtam is ugy történt. Vén szemem, hiába Hogy oly sokat nézett élte világába, Nem akart alunni tegnap egy mákszemnyit, Soká nézte fájva a fekete semmit.
„Fölkelék tehát és mentem a mezőre, Ott vártam az álmot egy part megé dőlve, Láttalak, vezér, a vár felé sietni, Unatkoztam úgyis, kedvem jött követni.
„Messziről kisérlek, fel a várig épen; Hallom a siket zajt a rés közelében; Gondolám: vigan megy ottfenn a lakoma! De az ördög benne a násznagy, a koma.
„Inam szakadtában sietek lefelé: Vadászit az Isten útamba rendelé, Így s így van a dolog, elbeszélem neki: »Megmondtam« kiált ő, »hogy most nyakát szegi!«
»De, bajtárs, az idő,« mondok, »igen drága, Egy pillanat is sok a sopánkodásra, Ott a kötélhágcsó, készen vár bennünket... Vagy rabbá hagyjuk-e lenni vezérünket?«
„Azonnal Feketét küldjük siettébe: Vezesse hadunkat fel, a vár elébe; Kis csapatunk pedig némán indul, halad, Mint fellegek árnya, mely a mezőn szalad.
„Csakhamar rálelünk a kötélhágcsóra, Feljutunk a hosszu régi folyosóra, Ott bevárjuk egymást és nyugodva késünk, Míg lecsillapodik fáradt pihegésünk.
„Most hol keressünk fel - az volt a bökkenő Hogy zajt, verekedést ne idézzünk elő? Lármát kiált az őr, ez éji vészkakas: Kibúnak a baglyok, s fogva marad a sas.



988
„A kakasnak kell hát előbb szegni nyakát, Hogy ne háborítsa a csendes éjszakát; Titkon elfoglalni minden őrhelyeket, Fegyver alá venni az őr vitézeket.
„Úgy lett: az őröknek elnémúla nyelve, Megnémítá azt a halálnak félelme. És most nagy fordítást tenne e kis csapat... - De, sejtem, nagyobbat tettél, uram, magad.”
Nem várta a hős, hogy végződjék a beszéd, Megrázta erősen az ősz bajnok kezét, A jobbot; - szabadon lévén pedig a bal, Letörlé az öreg hév könnyeit avval.
Ekkor Veselényi, a vitézek felé Nyájasan fordulva, szavát fölemelé: „Bajtársak! a hajnal, mely imé ott derül, Emlékezetes lesz Murány hőseirül.
„Tettetek dicső, de én is követelem Hogy babérotokat megosszátok velem: Ki ily erősségnek lettem hódítója, Mikép...? Isten annak a megmondhatója.”
Szóla, s elhagyandó a rémség tanyáját; Jobb karjára fűzte mosolygó aráját: Megnyilt minden lélek, megnyilt minden ajak, S a szép párnak öröm-éljent riadtanak.
Csak az öreg Kádas, csak ő áll ott félre, Nézvén szomorúan a nemes vezérre, Ott tartá, leoldva, fegyverét kezében S mindenféle dolgot forgatott eszében.
„Uram, ha már igy van” megszólala végre, „Hagyd ez ócska vasat felkötnöm helyére; Már kopott: de van még belőle valami, Hűségem irántad megbizonyítani.”
„Kösd fel” mond a vezér, vállát veregetve. „Kösd fel, öreg,” monda Mária nevetve, „Most legyőzeténk, de csak azért hódolunk, Hogy biztosabb legyen egykor diadalunk.”
Távoztak. Lenn pedig megperdűl a dobszó, Harsog hahotával a réz tárogató, Felriad az őrség... markában fegyvere: De nem viaskodni, hódolni jön vele.
És mire a napnak felkelő sugára Röptében pihenni száll magas Murányra, Csattogó zászlókat, mint győzelmi jelet, Lobogtat a hűs szél a nyilt kapuk felett.



989
Pénteki nap lévén mely reájok viradt, Nem ültek menyegzőt e baljós nap miatt. Murányt Veselényi két éjen, két napon Megrakta Fülekről éléssel gazdagon.
Harmadnap a völgyet hadsereg telé be: Rákóczi zászlai, Illyésházi népe, Fenn mozsarak zúgtak s tomboló vitézek Termetes kupákkal leköszöngetének.
Néz föl Illyésházi, fölnéz keseredve, Nem jön az áldomást elfogadni kedve: Mély völgyén Muránynak, mint tolvaj, elhalad, Meg sem áll hadával, a büszke vár alatt.



990
LOSONCZI ISTVÁN
Népies krónika
1848
Nehéz az én szívem, nehéz bánat nyomja, Mert hazámnak sorsa fordul siralomra: Csak most kezde rá szép szemmel nézni a nap, Ege alján már is nagy fellegek vannak.
Eljött a Szabadság, ez a drága vendég, Kit a jó hazafi várván-vára mindég, Eljött, felkeresni minden kis hajlékot, Gazdagnak, szegénynek hozni ajándékot.
De nem ismertek rá, szívesen nem látták, Sok helyen előtte a kaput bezárták, Sok helyen azt mondák, nagyot káromkodva: Nem vagy te szabadság, elmehetsz dolgodra!
Hát mi a szabadság? tán bizony csak ennyi: „Ne fizess, ne szolgálj a hazának semmit? Élj, mint a here méh, légy az ország terhe?” Szép szabadság! illik a magyar emberhe’.
Sokszor elgondolom: én uram, Istenem! Ha jőne hazánkra egy nagy veszedelem, Feltámadna-é a magyar mind egy lábig, Vérrel és vagyonnal védeni halálig?
Felnyitom a régi krónikás könyveket; Olvasok belőlük példás történetet Azokról, kik hajdan vitézül felkeltek S haza védelmében dicső halált leltek.
Édes jó Istenem! válna-é magyar ma, Aki e hazáért oly örömest halna, Mint Losonczi István Temesvárott régen? Kinek történetét mostan elbeszélem.175
________________
175 Ki, mint szerző, 1848 első havaiban a nép között élt, érteni fogja a bevezetés hangulatát. A. J.



991
Híres Amhát basa, vitéz török ember, Tömösvárnak indult százhatvan ezerrel, Száz taraszk, tizenhat álgyu vala nála; Puszta Somlyó mellé seregével szálla.
Ott előljáróba kiszemel valami Tizenötszáz embert s küldi száguldani, Kiket a vár népe közeledni látván Töprenkedni kezde kizárt kapitányán.
Mert Losonczi aznap nem vala a várba’, Csak negyedmagával a vidéket járta, Hogyha valamerről kapna segítséget; - Így ő kinnszorult és benn nagy ijedség lett.
De a vitéz ember nem úgy ijed ám meg, Hogy: no, rugjad a port, szaladj el, ne állj meg! Hanem veti fejét oly vakmerőségre, Amitől maga is csak elszörnyed végre.
Így tett a Losonczi hadnagya is, Milák: Egy öreg századdal a törökre kivág, Tesz olyan vérontást, amint nekidőle, Hogy itt-ott maradt egy hirmondó belőle.
Azalatt Losanczi, bár hiában jára, Három emberével bejutott a várba: Kin a nép öröme felhatott az égig, Ujjongatva vitték az utcákon végig.
Mihelyest Losonczi a piacra lépett, Sorba állította a várbeli népet, Megszámlálta őket, azután magával Együtt meghitelte Uristen szavával.
Kis Kampó nevűnek és a Don Gáspárnak Espanyol vitézi ötszázan valának, Losonczinak ötszáz, egyszáz Perényinek, Csak hatvan Forgácsnak, de száz Serédinek.
Ennyi a lovasság. A magyar, cseh, német Gyalog hajduk száma szint’ olyanfelé ment: Kik előtt Losonczi fölemelt kalpaggal Ekkép esküvék meg harsogó szavakkal:
„Esküszöm Ur Jézus vére hullására, Hogy leszek hazámnak holtomig szolgája, Szégyenért a halált soha nem cserélem: Áruló nem leszek: Isten úgy segéljen!”
Mire a vitézek egy szivvel és szájjal Mind megesküvének a hitnek szavával: Hogy ott élnek, halnak ők is együtt véle: Hitszegők nem lesznek, Isten úgy segélje!



992
Ekkép esküvének a derék katonák; Azután megitták egymásnak a torát: A napot kitoldák kancsó-töltögetve, Vigan járt közöttük Magyarát jó nedve.
De Losonczi nem vett részt a mulatságban: Csendes mécse mellett írogat magában, Levelét megírja, mint ki halni készül, Utoljára veszen búcsut hitvesétül:
„Messze lévő társam, kedves Pekri Anna, Szólok egyet hozzád, figyelmezz szavamra: Nem beszélünk többet együtt élő nyelvvel, Azért levelemet kisérd figyelemmel.
„Itt van a pogányság, másfélszázezernyi, Kit csekély hadammal nincs mód visszaverni: De van mód hazámért vitézűl meghalni, És örökbe nektek dicső nevet hagyni.
„Ne busulj, szerelmem, így van ez legjobban. De kis lyányaimtól tartsad még titokban: Én szép csemetéim, szőke teremtések, Tőletek be hamar, hamar búcsut vészek!
„Megkérem a királyt, felséges uramat, Ossza fel közöttük minden birtokomat, Ugy sincsen fiam, csak öt kis lyánycselédem: Fiusítsa őket ország törvényében.
„Mihelyest meghallod vesztét Tömösvárnak, Ezen levelemet vidd fel a királynak: Tegye meg Felséged, amit benne kérek, Hiszen érte halok, nemcsak érte élek.
„Téged pedig, Annám, az árvák s özvegyek Istene tartson meg, ha majd én elmegyek; Ő viseljen gondot egytül-egyig rátok, Legyen én helyettem férjetek s atyátok.”
Így szólott a levél. Melyet ő lezárva Fekete pecsétet üte a hátára, S od’adá Istvánnak, a titkos deáknak, Vigye Csejte-várba nemes asszonyának.
Megfogadta István s vitte annak rendén. Messze Csejte-várban, a Vág vize mentén Lyánykái közepett, a hű Pekri Anna Játszik és enyeleg, gondjait megcsalva.
Akkor is ott játszék, hogy István belépett: De mihelyt meglátta a gyászos pecsétet, Felszökött. A lyánykák Istvánt körbevették: Mit hozott? honnan jő? vallatásra kezdték.



993
Anna pedig gyorsan ment az ágyas-házba: Odalett, elsápadt, a hideg is rázta; Reszkető kezében tartá a levelet, Azt is majd elejté, olyan terhére lett.
Könnyü kis levél, de a beléirt bánat, Száz malomkőnél is súlyosabb Annának: Nincsen annyi lelke, hogy mindjárt felbontsa, Csak zokog erősen és könnyeit ontja.
Nagy-soká erőt vesz könnyeinek árján. Arca meg se’ moccan, mint valamely márvány, Szeme a pecsétre, a levélbe tapad, Hidegen bámulja a benn’ írottakat.
Olvassa-e vajjon, vagy talán csak nézi, Nézi és nem érti, érti, de nem érzi? Vagy tán nem is él már, a szíve megszakadt, Hcgy csak egyetlen-egy jajszóra sem fakad?
Nem hasadt meg szíve, ámbár nem sok híja; Érzi, érti mi van a levélben irva: És mivelhogy érzi, és mivelhogy érti, Nem rí semmihaszna, Istent nem kisérti.
Egynéhány cselédet nyugodtan beszólít, Hívatja magához minden tiszttartóit, És mikor begyültek, fájdalmát takarva, Asszonyi fogással így szól nekik Anna:
„Hűséges tisztjei az én jó uramnak, Temesvár falai nagy veszélyben vannak: Húszezret felülmúl a töröknek száma, Akik által meg van vég Temesvár szállva.
„Uram írja ebben: »Nagy veszély fenyeget, Nem kapok sehonnan pótoló sereget... Bár mindent eladtok és zálogba vettek: Tíz nap alatt nekem katonát küldjetek.«
„Ezt írja, de hosszan, - én röviden mondom, Mert hogy’ teljesítsem, súlyos az én gondom: Hol teremt az ember mostan pénzt eleget? És hogyan állit ki pénzen is sereget?
„Ingó-bingó vagyon, arany-ezüst marha, Az egyébre sem sok, hát egy ilyen hadra! Legtöbbet segítne a fekvő, a zálog: Jaj, de sok szép váram... tőle meg hogy válok?
„Én magam csak inkább... hanem az öt kis lyány! Mert ámbár a birtok fiágra megy, tisztán: Néz Istent a király, apjokat is nézi, Megsajnálja őket és fiakká tészi...”



994
Itt elhagyta rögtön; - tán hogy csak pihenjen; Tán nem is gondolta hogy ennyire menjen: Kicsi híja, hogy a dolgot meg nem bánta, Árva kis leányit oly igen megszánta.
Szóla most egyik tiszt: „Nemzetes asszonyom, Nem kell ily esetben kapni a vagyonon: Lesz, nem lesz, - marad vagy nem marad valami: Nemzetes urunkat vétek volna hagyni.
„Bizony átok lenne maradtján eleste; Megérdemli azt az, aki azt kereste, Többet is keres majd, ha megtartja Isten, Ha meghal, nem illik hívalkodni itten.”
Éles volt ez a hang a szegény Annának, De másrészt örült a tiszttartó szavának, Mert elérte célját - azt látja belőle Nem ellenzik, amint gondolá előre.
Hát el is végezték, utána is láttak, Várakat, pusztákat zálogba bocsáttak, Katonát szereztek, lőport, eleséggel, És visszaindíták Istvánt sietséggel.
Ezalatt nem szűnt meg a sok álgyu torka, Bömbölését a szél messze földre hordta, Mintha vízibika buffogat a réten, Ugy hallott egész nap távol a vidéken.
Losonczinak nem volt más segítő társa, Csak a jó Ur Isten; nem is számolt másra Egynéhány vitézre, önnön két kezére, Melynek törökhalál mindenik csepp vére.
Gyakran kicsapott ő a tenger nép közé, S minden kiütéskor ezrivel öldösé: De mi híja látszik a mélylő tengernek, Ha egy-egy vödörrel belőle kimernek!
Olcsó a török vér, van most döge annak, Jut is, marad is, mert nagy bővibe’ vannak: Emberét, álgyúját nem kiméli Amhát, Hogy szélnek bocsássa vég Temesvár hamvát.
Hirdetést ereszt ki pogány seregében: „Figyelmezz szavamra igazhivő népem: Harmincegy nap óta hullunk itt rakásra S minden napra ötszáz esnék egyre-másra.
„Őket már az égi lyányok ölelgetik, A szép paradicsom velök népesedik; De mi itt a földön még vagyunk elegen, A felséges szultán győzhetlen serege.



995
„Parancsolja szultán s a nagy isten, Allah, Szánjuk el magunkat, rohanjunk a falra: Mert ma, bár utána vesszünk táborostul, E vár kutya népe mind pokolba pusztul.”
Erre a pogányság: Allah, Allah, Allah! Nagy rivalkodással mászni kezd a falra, Túrja a tajtékot, fogát csikorgatja, A falak törésin nyüzsög mint a hangya.
Mert nagy sok törés van már a víziváron, Egy oldala ép csak, düledez a három: Hogyne? harminc napi kemény ostrom alatt Csuda, hogyha egy kő a másikon maradt.
De minden törésen harcol öt-hat ember És erősen helyt áll a törökkel szemben, Maga jár Losonczi elül jó példával, Buktatja le onnan ötével-hatával.
Biztatja vitézit: „Veszni tért a hitlen, Nem kell félni semmit, megsegít az Isten; Elfogyott a porjok, ma egyet sem lőttek, Most csak, mint juhokat, mészároljuk őket.”
Tettek aztán dolgot, két kézzel és lábbal, Hullott a pogányság lefelé nyalábbal, Hullott ám, hogy amint a krónika írja Lett egy rohanáson három ezer híja.
Nem vevé tréfára, aló! futni kezdett. Losonczi ugyan csak százhusz embert vesztett, De nagyon kifáradt népe a csatában, Nem birá kergetni a pogányt futtában.
Hej be jó lett volna, ha most jőne István, Asszonyától pihent hadi népet hozván! De szinét sem látta jó Losonczi annak A hű társa által összegyüjtött hadnak.
Mert amint a Maros folyóig jutának, Egyszer nagy üvöltés, acsarkodás támad: Körül voltak véve kóborló pogánnyal, Alig futhattak el onnan egynehányan.
Azok így megjárták. Losonczi pediglen Vizsga szemmel tartja, mit csinál a hitlen: Elállott seregét pihenni ereszti, De maga a tábort szem elől nem veszti.
Épen jól is tette, mert a dühös pogány, Hogy magát kifútta, visszajött azután, Nem is a fáradt nép volt az, hanem akik Még közel sem fértek a falakhoz addig.



996
Érkezik sok porral a natóli basa, Elbődül az álgyu, fájván szűlő hasa; Száz halált szül egyszer, százszor is szül aznap, A falon a rések egymásba szakadnak.
A szegény magyar nép enged, mivel fáradt, Török birja immár a szép vízi várat, Losonczi hadának nincsen hova lenni. A legbelső várba kell magát bevenni.
Ott még valameddig maradhatott volna, De sem vize nincsen, sem ennivalója: Vár és város közit a török ellepte, A csatorna-kútnak torkát betemette.
Város népe sí-rí, a várba izenget: Adják fel a várat, kérjenek kegyelmet; Török is hitet mond szultánja nevében, Hogy nem bántja őket, elbocsátja szépen.
De Losonczi füle mindezekre süket, „Ismerem én, úgymond, azt a török hitet, Nem bizom pogányban, legkevesebbet sem, Bízom Istenemben, kinek esküt tettem.”
„Így beszél Losonczi, így van ő elszánva, De a többi népség csüggedez a várba’, Tanakodik itt-ott, zúg, morog, kér, sarkal, Fenyegetődzik, vagy rimánkodik halkal.
Kin a várkapitány szörnyen nekibúsul: „Hát igy kell az esküt megszegnetek rútul? Nem megesküvétek Ur Jézus nevére Hogy leszünk halálig egymás védelmére?
„Magamat hagynátok külön értelemben? Jól van. Ám lássátok. Én nem állok ellen. Szebb is elfogadni a pogány kegyelmet, Mint dicsőn kimúlni itt a kapu mellett.”
Monda keserűen és megindult elől. Künn a török állott két sorban kétfelől: Köztük megy Losonczi, a vár kapitánya, Egy ifjú apróddal, - a többi utána.
Hagyták egy darabig menni az ő népét, Hát egyszer elkezdik kapkodni a szépét: Ha egy valamirevaló ifjat láttak, Elrabolták azt, és vele továbbálltak.
Sejtvén ezt Losonczi, csikorgatta fogát, Nagy nehezen mégis türtőztette magát, De mikor az önnön apródját vivék el, Azt már nem lehetett tűrni teljességgel.



997
„Kutya vagy te, pogány, kutya a te hited, Ne gondold hogy ezt így szárazon elviszed; Én veszek, te is vessz...!” dühös módra kiált; S egy török combjáról egy nagy kardot kiránt;
Avval jobbra, balra, ameddig beéri, Neki a töröknek, szabdalni, metélni: Példáját követi mind a többi társa; Két kézzel apritják a pogányt rakásra.
Lett aztán zavagy, de nem sokáig tartott: Sűrüen forgatja a török a kardot, Száz jut egy magyarra, még talán több jutna, Ha egyhez olyan sok hozzáférni tudna.
Ott megadta Isten egy maroknyi népnek A dicső kimúlást, melyre esküvének; Nem engedte őket hitszegővé lenni, Töröknek tatárnak szolgaképen esni.
A derék Losonczi legtovább kiállta, Végre szíve táján átveré egy dárda, S elterűle azon testhalomra, hanyatt, Mely a viadalban omlott lába alatt.
*
Kinek is megértvén szomorú halálát A király, felfogta özvegyét, árváját, Visszaváltá nekik mind, amit eladtak, Lyány-ágra bocsátá a sok szép maradtat.
Szegény Pekri Anna bánatja azonban Nem talált enyhűlést a földi vagyonban: Egy gondolattól nyert minden vigasztalást: Hogy hazájáért halt férje dicső halált!



998
AZ ÖZVEGY EMBER ÁRVÁI
Este van már, csóka, varju feketén kovályog: Gyertek elő, szép regém van, gyermekek, leányok! Egy királyról, a királynak árva kis fiáról, Fehérképű, aranyhajú szépséges leányról.
Estike volt a leányzó, Liliom a bátyja, Messze lát a fényes nap, de párjokat nem látja: Olyan édes, olyan ékes, a leány, a gyermek! Nézni rájok a lelke is repdes az embernek.
Nincsen immár édes anyjok, elmaradtak árván; Ki-kimennek játszadozni a temető árkán: Gondolatlan játék közbe’ az időt repítik Édes anyjok barna sirját virággal behintik.
Özvegyen az édes apjok, hejh! busúl magában; Látja, hogy nem boldogulhat semmi ő dolgában: Mert ahol jó háziasszony nem ügyel a rendre, Isten átka van a házon, nincs is előmente.
Minden úgy van, mintha mindjárt eredne futásnak; Szeri-száma, sorja nincsen sütésnek mosásnak; Szita, rosta, csupor, fazék, vagyon mind veszőbe, A szomszédból kéregetnek másokat helyébe.
Szomszédjában a királynak vén leány lakozott, Oda küldi fiát hozzá, a kis Liliomot: „Azt izeni édesapám” így beszélt a gyermek, „A dagasztó tekenőjét adja ide kelmed.”
„Bizony fiam nem adom én” így felelt a vén lyány „Házasodjék meg az apád, lesz tekenő aztán, Házasodjék meg az apád, és vegyen el engem; De bizony a tekenőmet nem bitolja ingyen.”
Máskor megint odaküldi: „adjon egy lapátot.” „Nem adhatom édes fiam, kell nekem is, látod; Házasodjék meg az apád, legyünk egy kenyéren, Sütök aztán neki cipót lágyon és fehéren.”
Oda küldi harmadízben: „adjon egy pemetét.” „Dehogy adnám a körmömről ezt a kis feketét! Házasodjék meg az apád, és ha engem elvesz, Úgy lapátja, tekenője, pemetéje is lesz.”
Megkéreti az öreg lyányt balgatag eszével, Hozzá is ment az öreg lyány mind a két kezével. Illett neki a fejkötő szürke haja mellé, Mintha már az isten tudja mióta viselné.



999
Első napon szava se volt az új menyecskének, Feleletje nem, vagy igen, ha valamit kérdnek. Engedelmes mint a bárány, mindig urát bújja, Az urának a leülő helyét is megfújja.
Mondogatja mostoháit édes gyermekének, Símogatja aranyhaját a szép Estikének, Aranyhaját megfüsűli vert arany füsűvel, Ki se győzném mondani, hogy milyen nagy becsűvel.
Este reggel tejbe vajba megfereszti őket, Fujó szélre, szellőcskére sem ereszti őket; Liliom-nak, Estiké-nek szíve csak azt vallja, Hogy bizony jobb a mostoha, mint az édes anyja.
Második nap az asszonynak ezer a bibéje; Neki ez kell, neki az kell: vegye meg a férje; Vigye őtet vásárokra, búcsura, bányába; Nem szakad el lova farka, nem kopik el lába.
Megfüsűli a leányt is, - hanem már ezúttal Nem az arany füsűjével, csak ezüst fogúval: Tejbe vajba sem füröszté, csupán hideg vizbe; Megszapulta erős lugban a harmadik izbe.
Harmadnapon egy gerebent fogván a kezébe, A leányzó aranyhaját összevissza tépte, Nyomain a gerebennek piros vér serkedez, Fehér nyaka patyolatján lefelé csergedez.
Hajtja őket az erdőre; szedegetni gallyat, Elindulnak sirva, ríva; nem próbáltak ollyat. Azt sem tudják hol az erdő, merre kéne menni, Elbúnak az ablak alá, hol nem látja senki. ------------------------------------------
(1850 körül)



1000
VARGA MIHÁLY176
Jár a török, mint valamely sáska, Magyar nemzet akkori csapása. S hol a helyet megszerette fészkül, Ott nyaralni, ott telelni készül.
Ott legelni, hol mezeje nincsen, Ott aratni, hol vetése nincsen, Ott szűrni be, hol szőlleje nincsen, Ott tüzelni, hol erdeje nincsen.
Restelik ezt szalontai hajduk, Török-tatár nem fogna ki rajtuk: De hiába! oly kevesen vagynak! Engedni kell hétszer annyi hadnak.
Engedni, - de nem esik az ingyen, Vér foly elébb minden kis göringyen; Mindenik ott hagyja keze szennyét, Míg magukat a várba bevennék.
(Itt több versszak hiányzik)
Mintha szemén volna farkas-hályog, Tapogatva fel s alá kovályog, Hej, de hiszen mindeneket jól lát, Csak egyet nem, kedves eladóját!
Szíve döbben, foga megcsikordul, Mely felől jött, arra visszafordul, Oda vág, hol legsürűbben járnak A sötétben mozgó török árnyak.
„Ide, ide, gyermekem, leányom!” Azt se tudja, merre felé járjon. Mint kutyákkal, dühös bika, szemben, Azt se tudja, hogy melyiknek menjen.
Sűrű nép közt, sűrű éjszakába. Vagdalódzott, se hallva, se látva, Míg kivivé a harcnak folyása, Mint fatövet víznek áradása.
-------------------------------------------------------------
176 Valami elbeszélés akart lenni Szalontáról. Kezdete a „Nagy-Szalonta nevezetes város”, mely megjelent külön. A. J.



1001
Vége van a vérontó csatának, A magyarok a várba jutának. Szegény Varga csak egyedül jár most, Kerűlgeti nagy busan a várost.
Ott ahol ma, túl a Köles-éren, Nevezik a várost Csere néven, Cserebokor volt akkor időben, Terme somot, terme kökényt bőven.
Ott csikorog Varga Mihály hajdú, Lyánya miatt érdekeli nagy bú, Lyánya miatt, annak életéért, Százszor inkább a becsűletéért.
Hányja-veti, mi teendő légyen, Zsuzsikáját hogy ne érje szégyen. Ólálkodik a török tanyánál, Mint a farkas sompolyog a nyájnál.
Köleséren átvezet egy palló, Van megette húsz török őrálló, Dehogy álló, mikor mind úgy alszik, Horkolása vizen is áthallik.
Most legelébb Varga Mihály gazda Egy nagy követ arrafelé hajta Kő a hidat nagyon megdöbbenti, De fülét sem mozditja rá senki.
Azután megy - nála van már készen Amire most, tudja, szükség lészen, Átsuhan a gólyalábu pallón, Sorra tekint a sok renyhe alvón.
Kardjaikat elkezdi kihúzni, Próbálja, ha nem tudnak-e úszni? Sorra szedi puskáikat szinte Elmeríti a Köles-ér vizbe.
Nézi akkor, hol van a tiszt, látja, Horkolóját legjobban az tátja. Sok famohát töm bele a nyitján, S átcipeli a Köles-ér hidján.
„Meg ne moccanj, ha életed drága” Mondja neki, jól a földre vágva Nem is mozdult, még csak nem is hörgött Azt gondolva, most viszi az ördög.
Megkötözé jó erősen gúzzsal, Épen úgy bánt még két darab hússal, A negyedik izgett-mozgott volna, Hanem ennek a nyakát eloldta.



1002
Hagyta akkor alunni az alvót, Maga után felszedi a pallót S foglyainak a szemét bekötve, Messze hajtá az éjjeli ködbe,
-----------------------------
(1850)



1003
KATALIN
Költői beszély
1850
1
Megszünt a vigadók nesze, Mogorván űl az ősi vár Mint élet-unt vén remete, És, melybe visszasűlyede, Rossz kedvét nem zavarja már Harsány zene, csengő pohár. Szellős fokán nagy, fekete Ágyuk lomhán könyöklenek, Hogy a ledörgött éljenek Heve után hűtőzzenek; Érc ajkuk többé nem rivalg, Végső morajjok is kihalt; Sőt már a visszhang is pihen, Mely összetorlott bérceken - Hol a felhőnek fészke van, S a völgyben, ott, hol Vág folyam Őrült kacajjal elrohan Dörgésöket fel és alá, Mint könnyü labdát, vagdalá. Az elriasztott néma csend, Tanyáján, újra megjelent, Felütni sátrát Budetin Mohos, sötét párkányzatin, És a szokatlan zaj után Visszafoglalt uralma tán Még teljesebb lön, mint előbb, A kézfogási nap előtt.
Bástyán az őrvitéz, ha vált, Szótlan tovább megy, nem kiált. Falai közt a többi nép - Bár a kidőzsölt lakoma Eszökre bélyeget nyoma Lassan beszél s lábhegyre lép: Mert, bár agyán bor gőze van, Ki merne szólni hangosan, Ki merne zajt emelni, ha Nyugodni tért a vár ura?!



1004
2
Alugyál, büszke harcfia, Pihenj meg, ősz levente, Ki annyit küzde, mint te, Annak lehet nyugodnia. Ne háborítsa álmodat Kisértő, gyilkos öntudat, Hogy gőgödnek feláldozád Egyetlenegy leányodat! Miért ne lenne boldog ő, Ez a szeszélyes, balga nő? Szerencséjét megalkotád: Hogy, elhagyván ős Budetint, Mindenki ugy tisztelje, mint Oroszlánkőnek asszonyát. Fenn, a tetőn, e büszke vár, Egyetlen kő a zsámolya, Egy óriás kőszál, hova A felleg is hódolni jár; Az a felleg, mely a mezőt, A völgylapályt egy perc előtt Sötét homlokkal járta be És, mint haragjának jele, Palástja tág redői közt Ottan-ottan kitündökölt Vakító fényü fegyvere. Onnan tekint le, mint király, Oroszlánkő, a büszke vár, Lenézvén lábai alatt A vén kopasz hegyormokat, Melyek, mint törpe szolgahad, Bár fú, esik, villám szakad, Bár éget a délesti nap, Fedetlen fővel állanak. És - míglen igy néz szét-alá, Ameddig a távolba lát, Körülte valamennyi bérc, Melyek veséi közt az érc, A drágakő és az arany Bölcsője, koporsója van; A zord fenyűs melynek tövén Nem mer fakadni más növény; Lentebb a szálas bükk-sereg, Hol annyi hűs kútfő ered; Alább meg a tölgy, mely, mikép Szörnyű madár, terpeszti szét Esetlen, bütkös szárnyait; Védvén velük, mint fiait, Az ifju bokrok sűrüjét;



1005
A róna, hol fényes, fehér Háttal kovályog át az ér, Csak itt-amott búván elő Selymes rekettyéi megől; A völgyi csendes, tiszta tó; Melynek vizéhez fogható Tükört a hold, ha este kel; S a nap, midőn kényén delel, Csak néhol és elvétve lel; Erdő, mező, dombliget és Völgy oldalán a zöld vetés, Melynek dülői harmatos Reggel, ha rájok néz a nap, Szivárvány-szinben játszanak; Végtére, mint leült salak, Fenekén, a szép völgy alatt, Sötétlő falvak száma, hol Becsűlet, munka és nyomor Füstfogta kunyhókban honol: Mind, mind, - a szélső távolig Oroszlánkőhöz tartozik! Ott tétováz, mosolygva, lelked, Szunyog, szerencsés ősz apa! Míg karja közt lágyan ölelget Az álom és az éjtszaka. A harcos vő előtted áll, Mint hegytetői cserfa-szál, Melyen madár nem zeng ugyan, Mely illat- és virágtalan, Sötét, haragos lombja van: De délceg ám, magasra nőtt Megkoronázni a tetőt, S ha kérge kissé durva is, Edzett, kemény, mint érc-paizs, Annál erősebb a derék, S bár nem hajolt vészek között, Melyekbe százszor ütközött, Megküzde és meg nem törék. Így áll előtted Jakusics, A férfiú, kinél jövőd Reményét, kincs gyanánt letőd: Koros, de bajnok s büszke vőd. Haj! mert leányodat te mindég Oly drága gyémántnak tekintéd Mely dussá tészi azt, kinek Idővel birtokába jut; Ragyogni, sőt vakítni tud; Szépsége tündöklő sugárán A harmat, a nap és szivárvány



1006
Egymást felváltva enyeleg; De, bár ég, olvadoz, remeg, Érzése nincsen és hideg, S mást nem kiván, mint foglalót Drágát, nemest, hozzávalót. Most, látva álmaidban őt, A szép, magasztos, büszke nőt, S a hódoló pompát körül: Lelked, mint a hajós, örül, Kinek mosolyg az enyhe rév, S kérded: „Leány, mi kell egyéb?”
3
Mi kell? - Egy szende kis virág, Mely kedvesen, de rejtve nyit, S a hosszu emberélten át Csak egyszer, ah! egyszer virit. Ama virág, mely a vadon Tüskéi közt is megterem, Taposva bár, nő szabadon; De nincsen annyi kincs, vagyon, Mely átültesse őt oda, Ahol önként nem fakada: Virágod, első szerelem! Első, utolsó, egyszeri! Ki szellem vagy, nem földi rög, Teljes, megoszthatatlan, ép, Szent és hatalmas, mely, mikép Az, akinek itten nevét Fölvenni lantom nem meri, Teremtesz, ölsz - üdv és pokol Határain uralkodol: Oh jaj! miért nem vagy... örök?
4
Mint máglya, ég a tele hold Magas Fátrának ormain; Nyilt ablakából kihajolt Szunyog leánya, Katalin. Előtte fekszik a vidék, Mint egy bübájos éji kép, Melynek világos részeit - Hol a kelő holdnak szelid, Sugáros fénye terjed el Mélységes árnyék váltja fel. Keletre púpos hegygerinc, Melynek innenső oldalán Gyérűlni kezd a vastag árny



1007
S elhagyta immár Budetint; Délszak felé erdős hegyek És völgy-odúk sötétlenek, Felettök a csillagokig Emelt kőszál uralkodik, Fehéren - mint felhődarab, Melyen keresztül néz a nap Csucsán Oroszlánkő lebeg, S a holdvilággal összefoly: Egyszínüek vár és alap, Egy ködtömegnek látszanak. Nyugot felé tekintve, hol A Vág hegyek közé szorúl S mellette a szűk völgyi ut, Szabadulást remélve, fut Kopár Oblaczow domborul. Ily foglalóba van bezárva Regényes Budetin határa: A völgykebel, melyet a Vág Mint nagy pallos, két részre vág, - A napvilágnál buja zöld Most lennsötétlő néma völgy, Mely nyugszik Katalin előtt, De őt a csendes éji kép, A holdvilágos szép vidék, A folydogáló tiszta lég, Alant és fent, a föld, az ég, Nem látszik, hogy érdeklenék. Áll, mint kihajló falszobor, Nyilt ablakában, mereven, Csak a könny, mely szemébe’ forr, Mutatja, hogy még eleven. Fehér arcára fátyolul Gyász fürtinek árnyéka hull; Kezei, mint kis hódarab, Mely barna kősziklán maradt, Nyugosznak a párkányzaton. Egyik kezéből szabadon Ereszkedik kendője le, Az eltitkolt vágyak jele; Zászlód, veszélyes szerelem! Másik kezén új ékszerül A mátkagyűrü villog, Siralmas gyémánt! mely körül Nem egy hév könnyü csillag. Néz, néz alá, de tárgytalan S merően, mint világtalan, Szemén a könnyek fátyla van; Nem eszmél, nem gondolkozik,



1008
Bánatba fáradt lelke, mint Ha tengeren szálló madár Pihenni árbocot talál, Elszenderedve nyúgoszik. Néz, néz alá, de nem tekint: Lak-tornya mély falainál Egy bércfolyammal összevág S miután ott örvényt csinál Sebesen fut tovább a Vág; Fodros vizén ezüst lepel - A sugárokra szétfoszolt, Vékony, tördelt szövésü hold Hosszan, rezegve nyúlik el. Nyugotra ő, a part keletre, Szaladnak egymástól sietve. A torony is indul, halad Katalin lábai alatt, Mint gyors hajó, mely keleti Boldog sziget felé repül S vitorláját csüggedtlenül Vágy és remény lebegteti. El, el hajó! akárhová: Csak messze, messze ég alá, Hol a lelket ne érje be A kényszerítés vas keze. El, el hajó! akárhová: Vagy sülyedj a mélység alá; Temesd el a fájó kebelt, Szerelmével, gyötrelmivel...
Azonban im! hab loccsanása Hallatszik a tulpart felől: Megszűnik a hajó futása, Szilárd torony lesz, mint előbb. A lányka néz, hallgat, figyel: Kezében a szerelmi jel Lobogva int a táj felé, Hol a homályos part megöl Egy barna csónak küzd elé. „Ő az!” kiált szívvére mind Arcába fut örömszökellve, Mintha a kedves jövevényt Meglátni ablakhoz sietne. Egy perc az, míg öröme tart: Megcsillan a gyürű köve; S lehull a kéz; halvány az arc: Haj, mert a hű, ki eljöve; Kétségb’esést hoz, nem reményt! De bár remény - bár veszte annak Feszíti Forgács csónakát;



1009
Bátran töri az a folyamnak Ellenszegült habtorlatát. Dühében, mint szilaj csikó, Tajtékot hány a vad folyó, Majd körbe fut, majd elrohan, Tombol, prüszög: mind hasztalan! Nyergét viselni kényszerűl, Leszórni azt nem sikerűl. A sajka megküzd és halad: Már ott van, a torny alatt, Honnan a víz-felűletig Kötélhágcsó ereszkedik, Melyhez megkötve csónakát A vakmerész ifju, megyen S eléri a lég-ösvenyen Szerelmesének ablakát.
5
Sokáig, néma élvezettel Ölelte Forgács Katalint: Multnak, jövőnek kinja mind A percek árjában veszett el. Ki fesse azt a kéjt, mikor Gyötrelmes távollét után Ily két rokon mell egybeforr? Midőn szót nem talál az ajk, De a kebel feszül, sohajt, A szívek összevernek És - mint őszinte gyermek, Vagy két találkozó leány, Kik, ami történt évekig, Egy perc alatt elcsevegik, Egyszerre, hévvel, szaporán, Szünet nélkül felelve, kérdve, Egymást előre is megértve Dobogják el mind a panaszt, A szenvedést, mi őket érte: Ki fogja, oh! leirni azt? S midőn az igy könnyült kebel Erőtlenebb ütésivel Ritkábban kérdez és felel; Midőn cseppenkint száll a vér S medrébe lassan visszatér; Midőn bizalmas szív sziven, Eggyéfonott érzelmiben, Bágyadt elomlással pihen: Hol a szavak, e nyugalom Édes báját kimondanom?!



1010
Egy álom ez: könnyű, mikép Az illat és a napsugár; Egy új világ, tündéri szép, Hol a lélek mosolygva jár; Nem élvez ilyet az alélt Vándor, ki hűs ligethez ért, Hol fürtös árnyék, lenge szellő S fehér gyöngyökben felszökellő Hideg forrás, mely szomjat olt, Aláterülten a puha Fűnek sötétzöld bársonya, Fenn, lomb között, a tiszta bolt, Mely távolabb változatos Festői táj fölé hajolt, Madárének és illatos Virág és kellemes szinek Enyhítni őt versenyzenek. Ilyet nem adhat semmi más, Csak a boldog tapasztalás, Melynek ha egyszer vége lett, Nem fogja felvarázslani Soha többé a szolgai Másolgató,... a képzelet!
6
Egyszerre - mint rémkép miatt Álombul aki felriadt, Vagy az, kit égő háza költ, Vagy a halálra vált beteg, Midőn az éjmadár süvölt Retten föl a szép mátka-hölgy. Arcán a szétrezzent ideg Futtába’ mind kővé jeged, Halálos a szin, melyet ölt; Sötét a homlok és szemöld, Mig, fennakadván, a szemek Vad-kétségben veszteglenek. „Fuss, fuss” kiált „boldogtalan!” És már, amint kimondja ezt, Hatalmasan reszketni kezd „Sorsunk pecséte nyomva van; Köztünk a föld mélyen sülyed, Nem léssz enyim, én nem tied S mely égfelé száll tiszta-hűn, Oltáraink szent lángja bűn, A szivnek üdve kárhozat: Egymást szeretnünk - nem szabad! Vagy nem tudod... nem azt te még.



1011
Mit megtudott a föld, az ég: Mert ez sötét gyászban maradt, Az ingott lábaim alatt, Midőn a szó kimondaték? Nézd e gyürűt...”
„Hah! Gyáva érc! Ez hát a sors miről beszélsz? Ez hát - ismétli a legény A sors, mitől rettegjek én? Volt: nincs!” kiált, s a mátkajel Mélyen merűl a Vágba el, Gyorsan, előbb mint a leány Ujja megérzi a hiányt. „Nem ugy! korán lesz válni még, Bucsúra hozzád nem jövék. Az esküdött hűség örök, S ha boldogságom ajtaját Elzárja tőlem bármi gát: Mint férfiú, utat török. Jer, jer velem: nyugodt az éj: Édesden alszik a veszély: Siessünk. Túl e völgy-folyam Medrén, a bokrok árnyiban Vitézeim hű népe van: A csolnak itt: a büszke Vág Karom csapásit rettegi, S bár ellenére van neki, Megszokva már a szolgaság. Ne szólj: ne reszkess: jer velem: Leszállni biztosít ölem; A könnyü sajka perc alatt, Mint egy szilaj pók, átszalad, S ha túl vagyunk - túl, én, veled Minden veszélyen... képzeled?”
Mond, s balkezével, öv gyanánt. Átfogja a karcsú leányt, De reszket ez; csaknem kihull És elfoly érc karjaibul. „Oh jaj, ne még! ne oly hamar! Keblem szorong - fejem zavart Erőm nincsen - fázom nagyon Pihennem kell. -” „Anyám, anyám! Ha búcsu nélkül itt hagyom...! Majd fölkel ő reggel korán, És várni fog hiába rám; Betegnek gondol: látni ég: Bontatlan ágyam szólni fog...



1012
Előbb, mintsem kifejlenék, Gyilkosa lészen e titok, S boldog! ha rettegés ölé meg - Előcsatárja a veszélynek Míg férje, a bőszült apa, Dühös tigrisként nem jön el, Keresni benne életet Melyet ezerszer öljön el. Te nem tudod, mit szenvedett E gyöngéd asszonyi kebel, E szikla közt nyíló virág, Hová nap nem tekint soha, Hol örökös a tél hava, És, mely felé mosolyogna, Nincs egy füszál, egy lombos ág. Igen, te nem voltál jelen, Midőn a vas kényúri gőg S apai akarat előtt Fetrenge a hű szerelem; Midőn sarokkal tipratott A nő legszentebb érzete: Miért hogy érez gyermeke, Szivet belé miért adott! És most... Nem! oh, az nem lehet! Ha áldozat kell: én legyek. Váljunk el, ifju! menj, siess; Ah légy erős: türj, vagy felejts! Kísérjen a bú ösvenyén Vigasztalásul egy remény; Hogy, amidőn oltári hit Vetné reám bilincseit, Azt a napot nem érem én! Élj boldogul...” „Tenélküled? Boldog jegyes: Isten veled!” „Forgács: oh, égi kegyelem!” „Eljössz tehát? jösz úgye?”
„Nem.” „Úgy én mihaszna szenvedek. El innen, el!” „Anyám... megyek!”
Mennének is; de hirtelen A hölgy apródja megjelen, Bomlott beszéde, külseje, Nem várt veszélynek a jele. „Bajnok! hamar, fuss; nincs idő: Urunk boszút lehellve jő, Kezében vas, szemébe’ tűz,



1013
Csövében a halálos ón: Ha! már közelg a folyosón -” „Irgalmas ég! s te veszteg ülsz? Fuss” - mond a hölgy - „oh, Istenem! Előzd meg a percet: el, el!” De Forgács elszántan felel: „Én meneküljek és te nem?” „Fuss” a leány ismételi S kezét, a gyönge pár kezet, Kétségb’esetten tördeli: „Reményünk még el nem veszett: Még visszajősz - nem! én lelek Utat, hogy felkeresselek...” „Remény!” szökik most fel, „remény!” - Villámsugár e gondolat S az ablak ingó lépcsején Bizton siet le a legény, Míg rendítő csapás alatt A záros ajtó bészakad S kivont karddal Szunyog belép. Nyomában fegyveres cseléd És bámuló kiváncsi nép. Mint kóbor villám, járja be A hely minden zugát szeme, Egy pillanat! s a büszke cső Dörögve a mélységbe lő; Süvölt a visszhang a habon És felsikolt: „nagy Isten! ő...!” És összerogy a hajadon.
7
Éjfél van... éjfél elhaladt. Csöndes, mikint elébb, a völgy. Ápolgató kezek alatt Lassan magához tér a hölgy. Körülte gondos őr gyanánt Isméri meg a jó anyát, Minek jeléül egy mosoly Rideg, halvány ajkára foly. Eszmél, de még az öntudat Homályos képeket mutat, Mint csecsemőnek gyertyaláng. Előbb világos oldalán Tünik fel néki a való: Később fejlik ki majd az árny: (Igy rémlik a vizbehaló Szemébe csillagfény talán, Mig a veszélyt, melyben lebeg,



1014
Nem látja és nem érzi meg.) És vissza rámosolygana Szülője, a gyöngéd anya, De, melyet igy erőszakol, Arcán vonaglás a mosoly: Egy színe-vesztett ajk-fodor, Mikép az a rózsalevél, Mit tűz fölé repít a szél S annak hősége megsodor. Ő tudja, hogy közelg a vész, Mely gyermekére törni kész S amit szorongó keble sejt, Borzaszt, gyötör, kétségbe ejt. Miért ez a halotti csend? Férje hová s mi végre ment? Gyors távozása mit jelent? Haragját, amellyel tele Sértett apai kebele, Miért nem mennydörögte le? Miért akadt el ajakin A bosszuvágy, mint néma kin? Arcán miért szinlel jeget, Hol vére - mint égő folyam Hegyek lávás odúiban Kirohanással fenyeget? Ah, volna most is bár olyan! - Zsémbes, dacos, nyers, mint szokott. Mentségre nem türő okot; De - mint felleg, mely hirtelen Kitör s ha célt talál, ha nem Villámival - tovább megyen, Egyszerre föl- s kilobbanó, Kinek rövid lángját legott Eloltja a józan való: Rettegni úgy nem volna ok. De most mi történik? mi fog...? Méltán remegsz, szegény anya: Szörnyet hordoz méhében a Haragtól viselős titok!
------------ Mint óriási Kebelnek tompa dobbanási, Kondul meg egy várbolt alatt A sziklatépő kalapács És megrenditve a falat, Belé mindig mélyebbre ás. Egy mécs rövidlátó sugára Világol a sötét munkára; Pőrölye húzamos, kimért, Visszarugó csapásinál



1015
A munkás néha meg-megáll, Letörli égő homlokát: Kérdőleg föltekint, miért? De egy szó rádörög: „tovább!” Mögötte Szúnyog zord alakja, Mint barna kőszirtből faragva; Árnyékát mozdulatlanul Végig fektette a falon. Arcára egyik oldalon A mécs fakó világa hull, S a domború csontok megett, Melyekre bő fényt ereget, Mutat homályos völgyeket. S e megfagyott ábrázaton Nem rezdül egy ér, egy izom; Ezüst eresztől árnyazottan Az ajk, ha szól is ottan-ottan, Tán föl se’ nyílik, meg se’ moccan; Csak szeme villog mély gödörbül, Mint tigrisé, midőn sötét Barlangjából prédára lés Kisérve mindenik kövét A sziklafalnak, mely legördül, S a dolgozó gyors eszközét. A munka foly, tágúl a rés; A kar hevűl, a pőröly ég, Nyomán szikráznak a kövek: Meghódol a kemény tömeg És felkiált az úr: „elég!”
8
Fátyolt kezembe! Az éj legsűrübb fátyolát: Hadd fedezem be E jelenetnek iszonyát! Ne lássa senki a leányt, Kit a szörnnyé vadult apa Mostan előhurcoltata, Midőn élőhalott gyanánt, Halványan, szétbomló hajakkal, Kulcsolt kezekkel és ajakkal A gyász üregbe tétetik, Melynek nyilásán bérc kövébül, Mint ami századokra épül, Erős zárfal emelkedik Fátyolt reá...



1016
9
Utolsó volt a dobbanás: Elhallgatott a kalapács. A börtön kész, hová a lég S leány meghalni záraték. „Igy!” mond az ősz „élj, míg lehet, Mig lekönyörgöd vétkedet; Elődeim sírboltja szent: Te sem viendsz beléje szennyt.” Szól, és hideg vonásiban Kevély bűn méltósága van: Hiú dölyffel takarja még A poklot, mely keblében ég. Akarja hinni, hogy lemosta Ama képzelt gyalázatot, Mely ősz fejére hozatott, Gyalázatos tettének mocska, S elégtételt vön és adott! És, mint ki jól végezte dolgát, Indúl a termet hagyni el, Midőn árnyék megől a szolgák Kárhoztató morajja kel. Az eddig néző s hallgatag Várnépe zúgásra fakad, Itt-ott a zúgásból pedig Merész vádhang emelkedik. Felháborult vérök vad láza A fegyelem nyűgét lerázza; Mind hangosabb, mind hangosabb. Merészebb és haragosabb Lesz a természet szózata S emberiség irtózata! „Való tehát? nem csak ijesztés?” „Szörnyű dolog! mi látjuk ezt, és -” „Pajtások, ezt elnézni bűn! „Uram, harminc év óta hűn Szolgáltalak, de -” „Hát ki mer?” „Én is merek, ha lesz kivel!” „Én is - mi is - mind -” Ám kivont Karddal Szunyog közéjök ront: „Ha! szolga nép, hitvány salak, Utamba állsz; kiszórjalak? Tisztulj! különben fegyverem Rossz véreddel bekeverem.” Ekkép üvölt és mint veszett Farkas, midőn nyájnak esett, Akit elől-utól talál, Jutalma seb - itt-ott halál. Az ellenállók száma fogy:



1017
Csapás elől, csapás alatt Sok elfut és sok összerogy: A zaj tovább, tovább halad S az elhagyott boltban csak a Világtalan, bús éjszaka S egy-két halálhörgés marad.
10
„Szemem világa volt a lyány: De én kiástam e szemet Mivel megbotránkoztatott Megszégyeníte engemet!
„Ki mer vádat emelni rám? Panaszra másnak nincs oka: Enyém a fájdalom joga S én e jogot nem engedem: Meggyilkolom... eltemetem!
„Bűn ez? Ne hidd, ősz fej, ne hidd, Hazudnak mind - s a sziv, ez itt, Ez a bolondos vén gyerek Éretlen dolgokat cseveg.
„Kitéplek innen, húsdarab! Kitépem e bezárt kigyót: Békén pihent, mig fagyva volt, De már melegszik és - harap!
„Mardoss, harapj! nem érezem: Érc akaratom a paizs, Fogad nem érzik át ezen; Becsűletem megvan ma is: A veszteség nem fáj nekem,
Azért se’ fáj - azért se’ fáj Nincsen, nem is volt gyermekem, S ha volna, ha lett volna is, Eltemetém... elátkozám!
„Hagyjátok a vén Szúnyogot! Becsületével sirba megy; Mint a fa, mely döltében egy Férges gyümölcsöt eldobott! Hagyjátok őt...
„... rém alakok Mit üldöztök! nem szaladok Nem, nem, nem félek tőletek, Kiállom égő szemetek Kezemben a kard - vére foly Ki vérezé meg kardomat?



1018
Hol a csábító fattyu, hol? Az ölte meg jó fegyverem, Elébe! ott jő, ismerem: Ahol szalad! ni, hol szalad... Oh - oh - oh...!”
Így üldözé Szunyog sötét Várának ó tornácain, Bujdokló szolgák arcain, Önnön lelkiösméretét; Midőn szokatlan zaj riad S jó célu árulás miatt Felnyílik a nehéz kapu. Az apród az, a hű fiu (Miért hosszasan mondanom?) És az anyai fájdalom, Mely szabadítóul legott Behítta Forgács bajnokot. Forgácsot, aki, mint hivék S akarták, nincs elveszve még Erős indúlat, gyönge szem, Nehéz cső reszkető kezen Szunyog boszúját megcsalá És, melyre bizta, a golyó, Hűtlen merűlt a víz alá. Most riadó csoport előtt Látjuk sebes rohamban őt; A várpiac pallókövén Átcsattog az érckörmü mén S mig hirtelen felzúg a harc, Növekszik a zaj, cseng a kard, A nép tömegben kavarog Mindenfelől, mindenfelé, Mint a vetés, mikor belé Csaptak civódó viharok; A meglepett őrség üvölt, Ordít az ég, dobog a föld, Rendetlen, elszánt, egyveleg Harcban gomolygnak a felek; Fegyvert barát barátra ránt, Őr ví az őrrel egyaránt, Az tudja, mi a cél, ez nem, Az rábeszél, ez nem hiszen, Amaz békít, ez agyarog S értelmez végre a marok. Mig így dühöng a bősz csata, Mint egy őrült világtalan S középen - kész harc ő maga A háborodott ősz apa: Még egyszer a várbolt alatt



1019
Kondul a súlyos kalapács, S döngetve a kemény falat, Belé mindig mélyebben ás. „Add vissza, sir, add vissza őt, Élőhöz nincs jogod” kiált A pőröly, s zúgva feltöri A börtön sziklás ajtaját. És halványan kilép a hölgy És bajnokát fölismeri, Arcát a vér, szemét a könny, Szivét örömfény megteli, De gyorsan, mint éjtünemény. Ragadja hölgyét a legény, A szél suhog; száguld a mén, Megettök a harc elmarad, Hegyekbe mélyed el az út, S utánuk az őrült harag Nehéz átkot hiába zúg.
11
„Rabló, megállj” fölsí a vén „Halottrabló lidérc, megállj!” S a ló után üldözve száll; De lába lassu, gyors a mén, Beérni őrült gondolat S ő mégis csak szalad, szalad. Utána elbámúl a had, Nem ví, nem is véd a vitéz, Nem cseng a vért, zaj nem riad. A kard lehull, lecsügg a kéz, S minden szem a távolba néz. „Megállj rabló, megállj, megállj! Várd meg az ősz fejű apát, Kedves halottam ellopád Hová viszed gyors lovadon? Enyém a fehér hajadon; Elásott kincsem’ el ne vidd. Hozd vissza holt leányomat Itthon felede valamit. Itthon felejté átkomat, Azt kell utána hoznom - és Az átok oly nehéz, nehéz Ha! elrogyék súlya alatt... De fölkelek... megfosztalak... Egyetlen lányod elveszem. Ha elástad is, megkeresem, Ha elástad, én felásom azt Hahó! hahó! hová szaladsz...?”



1020
Így, tüskén bokron botlik ő, Megtépi galy, megvérzi kő. De majd feláll és fut tovább Fájdalmát nem hiszi a láb. Minden erőt, még ami van Korhadozó tagjaiban, Mit a természet gondja ott Évekre bölcsen elrakott, Elékutat s eltékozolja Az őrültség, semmi haszonra. S míg ő mindjobban elmarad, Távol, sötét bokrok megett - Mint gyors-menekvő hold, mikor Felhők rónáin bujdokol Mind távolabb, mind távolabb Feltűnik a futó lovag; Fejér lován fejér a hölgy, Sötét árnyékban űl a völgy. Majd a látás sem éri be, A hang sem jut füleibe, Félúton, mint fáradt golyó, Lankad a szem - lehull a szó, A villámos - az átkozó. „El, el...!” a mén gyorsan halad, Futnak visszafelé a fák, Mellette versenyez a Vág, De tajtékos habja, hiába, Nem ér a paripa nyomába. „El, el...!” sohajt a völgyi szél, Midőn jobb- s balfelül kitér. Puha, selyemkezével a lyány Dús fürteit megsímogatván. Csattog az út: mint tűzvirág Fel-felfakadnak a szikrák S meg eltünnek, mint buborék, Melyen a nap sugára ég. Zördűl a lomb, rezzen a vad S önkénytelen beljebb szalad; Fészkén megrebben a madár S álmában is megrázkodik: Friss martalékát a kuvik Elhagyja és messzére száll. Megdöbben a csendes magány, Visszhangja felriad s elámul: Ki jár ily késő éjszakán, Ki veri föl szokott álmábul; De - mint a nesz odább haladt Lenyugszik újra, fák alatt, S a messziségben elhaló



1021
Dobogásra más visszhang felel, Míg azt is elhagyá a ló, „El, el..!”
...S miért így futnia? Lassítja habverő lovát És szétvigyáz a dalia. Előtte csend, utána csend, Az üldözéstől, látja, ment: De hölgye kér: „tovább! tovább!” Szegény leány! őt üldi még Egy rémalak, egy szörnyü kép, Mely szétzilált ősz fürtivel Megettök egyre fut, szalad, S nem éri el El sem marad. Hiába fordul más felé, Szemét hiába hunyja bé, Az iszonyatos ősz alak Mindig szalad, mindig, szalad. Fejérbe fordult nagy szemét Őrája szegzi untalan, Arcán a holt ember sötét, Földszínü sárgasága van, S ez arcra véres könyje foly; Vonási torzak, mint mikor Valaki csufságul feszíti Képét, s az Isten úgy veszíti; Kezében éles, hosszu kard, Melyet magasan rázva tart; Futtában amint lép a ló, Futtában akkor lép amaz S minden föl- és ledobbanó Lépésre kardjával hadaz. Olykor, egy-egy pillanatig, Valamivé elváltozik: Majd egy bokor lesz, majd egy ág, Majd egy kidölt fának fejérlő Csontváza, majd egy kőhasáb, Bámészkodó árnyas helyéről, Majd a kibukkant szőke Vág: De csakhamar előbbeni Rémalakját visszanyeri S fut egyhangúlag, egyaránt, Üldözve a szegény leányt. „Oh, csak siessünk” esdve kér „Hamar, hamar, míg el nem ér” S erősebben karolja át A hölgy az ifju derekát. „Ki érne -” kérdez és felel



1022
A hű lovag - „ki érne el? Mi üldöz, ah! mi képzelet Rémít, szerelmem, tégedet? Nézd: a sötét vár régen eltünt, Nézd: hogy marad a föld megettünk. Nem üldöz senki, csak magok Futnak velünk a csillagok: Mindenhová kisér az ég, Bizzunk az égbe Katalin; Ott, ott az én jó csillagom Legszebb a mennyboltozaton, Fénye vezérl, hatalma véd:
Ah mint ragyog, no lásd, no nézd!” De, mikor a lyány feltekint, A fényes csillag leszalad S kialszik, mint tüzes szalag.
12
E percbe’... szemközt... hah! mi ez? Lovak robajja, harci nesz Zajdúl a hegysarok megől Kevély Oroszlánkő felől. Jakusics az, ki felriadt Az iszonyatos hir miatt, A Hír miatt, amely soha Nem alszik, és szárnyas lova Idő, távolság emberi Határait nem ismeri. Az verte őt fel, ablakán Zörgetve késő éjszakán: „Kelj, kelj vitéz, most nincs idő Álmok ködében bolyganod: Sirban sohajt a deli nő, Temetve szép menyasszonyod. Fel, szaporán! fel, iziben, Élőhalottnak özvegye! Most csak a gyávaság pihen. Piarcodon a vári had Nem hallod-é mikép riad? Zablód körül nyerít a mén; Acélod megcsörren szögén, Hüvelyében nem fér hegye, Nyugvó helyén csördül magától, Hogy a természetlen apától Jegyesedet számon vegye. Boszúlni vágynak ők... s te tűrd? Hadd zengjen a tárogató, Mint a feltámadási kürt,



1023
A sírok álmát zaklató. „Fel, fel!” - s előbb mint elhaladt Gyors szárnyain a pillanat, Fegyverben áll az éji had S megindul - Jakusics elől Kevély Oroszlánkő felől. „Apám...” sikolt a hajadon, „Csitt!” mond az ifju és lovát Megsarkantyuzva félre vág, Hol legsötétebb a vadon. De sas szem és sasröptü mén Kiséri útlan ösvenyén; Utána felzúg, mint csata, Az üldözők gyors csapata. „Akárki légy,” - üvölti nyers Hangán az úr - „sötét lovag, Ki gyönge nőt rabolni mersz, Megállj, hadd lássam arcodat!” Rá a hegyek visszhangja szól, Fut a lovag s nem válaszol, Száguld a ló... de majd, de majd A bősz csoport köréje hajt; Előtte sziklás meredek, És egybe szőtt-font rengeteg, És - mintha a föld megrepedne Egy bérc-sió vizásta medre; Mögötte és két oldalon Növekvő harci rialom, Acél csöngése, dárdafény, Szabadulásra nincsen ut, Kétségb’esés minden remény: Ezt híja védül a legény. Mint üldözött struc, körbe fut: „Gyávák!” kiált „nincs köztetek Ki megvíjon, mint dalia, Hogy ekkép, mint haramia, Mind egymagamra törtetek?” „Gyáva! a bajnok nem szalad: Állj meg tehát s védjed magad” Felel Jakusics hirtelen És a lovag mellé terem. Felzajlik a hadvész legottan, A két levente összeroppan, Szikráz a haragos acél, Suhint a lap, csorbúl az él. S mig fenn vihar csatáz, alant Nyögdécsel a rémült galamb. Egy szál ideg: a félelem: Hogy még van félteni-valója:



1024
Hogy még lehet boldogtalanb: Szivét ez, ami tartja fenn; S kettérepedéstől megója. De most... utolsó roppanat! A fegyverél mélyen behat: A két kar egyformán erős, A két vivó egyforma hős: De a pihentebb végre győz: Forgács leomlik hű lovárul, Szemeire halálköd hárul. S együtt lehanyatlék vele Kit védő karja ölele Ki, mint repkény az oszlopon, Csüggött a súgár bajnokon Tört szivvel a szép hajadon. Ekkép, haj! ekkép dőlne le A fejedelmi jegenye Ha - időnek előtte még Tövére fejsze vetteték! S ekkép ölelné len is - Döltében is, fektében is A hű folyondár, - csüggeteg, Fejérfürtös virágival, Gyökerétől elszakadottan, Lombjaival egybefonottan Hervadva, míg amaz kihal! „Segély! segély: a hölgy elájul!” Parancsol s teljesít maga, Gyorsan leszökve ménlovárul Oroszlánkőnek bajnoka; S borzadva, mintha sejtelem Nyilallnék át az érc keblen, Hozzája lép, hozzá hajol: Ott fekszik a halotti mátka! A bánatos hold gyér világa Nyugvó, szelíd arcára foly; Keblét a lég nem emeli; Mozdulni nem bir semmi tag: De, amint hunyva voltanak, Hunyvák maradtak szemei; Azt gondolnák, csak álmodik, Mert a halál, e harmadik, Győztes vetélytárs, nem nyoma Újonnan nyert menyasszonya Szépségeire bélyeget: Egy torzvonást, egy kínjegyet. „Még él!” kiált örömteli Arccal Jakusics „élni fog!” És a halottan is deli



1025
Hölgyet lovára öleli S Oroszlánkőre felrobog.
13
Legott a bajvivás helyére Más nép gyülengez, más had ére: Forgács, Szunyog hadnépe, kik Futtában a bomlott apát Őrködve, szánva követik. Későn jövének: a csatát Hallák, de meg nem oszthaták, Mindaz, mi ottan látható, Egy, a hegyekbe vágtató - Most eltünő - lovas csapat, Mely hölgyi alakot ragad. Mert, mielőtt homályba vesz, Felcsillámlik a női mez, S egyszerre, mint villámi lob, Kapván meg az őrült szemét, Utána iramlik Szunyog. Felrajlik és utána robban Csoportonként a szolganép, Mig némelyek vérben, halottan A bajnok ifjat meglelik S borongó néma fájdalomban Dárdák nyelére emelik. Ekkép a zavaros tömeg Eléri Oroszlánkövet S mint ostromló tábor, megáll Magas, bezárt kapuinál. Minő had ez! mily képtelen! Mint a kacagó gyötrelem: Vezéri: egy őrült s halott. Mi célja van? mit akar ott? Avagy csupán élvezi a Borzasztó látvány gyönyörét, Midőn az őrült dalia, Fedetlen fővel, véres arccal, Megostromolja dőre harccal A vaskaput, a vár kövét? S míg eszeveszett átkait, „Nyilj, szikla, nyilj! repedj meg érc!” Miket üvöltve széthajit, A völgyodú, az ormi bérc Arcul meg arcul verdesik, Dühöngve a várnak esik. Acélja gyors csapásitól A kapu öble kongva szól;



1026
Szikrát ver a fal, s mintha gúny Tüzes szikráit ontaná: Széttörve a kemény kapun Jó kardja pengve hull alá. Fegyvere most a puszta kar, Ereje nincs, de ő akar, S a tehetetlen őrülés Veszetten önmagába mar. Ekkor váratlanul, hamar A vaskapu megdördül és Széles, kitárt karjaiban Nép látható csoportosan. „Itt van leányod: íme, nézd! Ismered őt, Szunyog vitéz? Itt a leány: szép, mint előbb, Zordon apa, temesd el őt!” Fájdalmasan igy a lovag. S alvó jegyesére mutat, Kit, ősei nagy paizsán, Gyászban hozat maga után. Felsír az apa s felkacag: Szeméből könnyek omlanak, Arcán nevető fájdalom Iszonyu torzképe vagyon; Üvöltő ajkán a kacaj Jajjá huzódik - és a jaj Fonák, csapongó, vad szeszéllyel Hahotává tördelőzik széjjel. Majd néz, merően, hosszasan: Szemén lelkének árnya van; Sötét, sötét árny, - oly borult, Mint a lélek, - a háborult. És fájdalommal, mintha kinForrás buzogna ajakin, Zokogja fel-felbuggyanó Szavait: hamisak azok: De, amely bennök felbuzog, Az érzet, hah, nagyon való! „Irgalmas Isten” - felkiált A vőlegény - „így van tehát!” S körültekint a romokon: Apán, leányon, bajnokon. „Szegény apa! te bűnödér’ iszonyuan megbünhödél Boldogtalan két martalék! Vesztökre, jaj, mért is valék -; Oh, hű szivek! oh, nemesek!... De most igazságos leszek: Ha élvéjök utjokban álltam:



1027
Hadd egyesítsem a halálban!” Sohajt fel és szemeiről Keserü könnycseppet töröl Első, utolsó harmatot; Mely ott valaha fakadott. Még szól, midőn engesztelő Fénnyel mosolyg a nap elő, Megelégelve a rövid Éjnek sötét borzalmait. E fölpirosló fáklya mellett Vitézek gyászos utra kelnek: A harci kürt reszketve búg, A harcfiak mind szomorúk. Jakusics a hű párt azonnal Ős Budetinre vezeti, - S azóta csendes nyugalommal Kettőjöket egy sír fedi.
Hát az anyaszív... Feleded Ének, hogyan repede meg? Kitép, legázol a vihar Kemény tölgyet, nyiló virágot; A zöld mező télben kihal: De nézd el a sivó kopárt: Az asszu kóró ott sovárg, Hogy hervatag szálaival Jelképezze... a pusztaságot!
***
Oh vándor! ösvenyed ha jár Trencsén magas vidékein S a Vág kanyargó partinál Szemedbe ötlik Budetin: Nézd meg mohos falüregét S gondold hozzá e bús regét.



1028
PERÉNYI
I.
- Holtodiglan... holtomiglan. Oh! ez nékem mind kevés: Üldöző rém álmaimban E hitszegő esküvés. A szerelem egy s örök, Nem födi el néma rög; Ketté a halál sem vágja: Átalér az más világba. A szerelem Nem az a maroknyi föld, Mellyel a hüség, adója Végső szakmányát lerója, Eldobván a koporsóra; Nem is a gyász, a sötét mez, Melyet amily könnyen felvesz, Épen oly hamar leölt.
- Eldobnád-e majd szerelmem Az utolsó marok földdel...? Vagy virággal s téli zölddel Bokrozod be nyugvó helyem?... Oh Ilona! túl a síron Hűségedet, monddsza, bírom Bírom-e osztatlanul? S ha találkozunk egymással Majdan a feltámadással: Szűz szerelmed ép egésze - Esküdjél - ha enyim lész-e?...
II.
Gábor az, ki nagy sötétül Ilyet kérdez hitvesétül, Asztalán habzó kehely...
(Az ötvenes évekből)



1029
BOLOND ISTÓK
1850 - 1880
Első ének
(1850)
Bolond Istók bekukkan a világba s megkezdi vándorlását.
1
Kedvem van énekelni (ritka kedv Egy idő óta!) s ami több, vigat, Vagy víg-szomorkást, melyben játszi nedv (Humor) nevetett s olykor szívre hat. Ám lássa múzsám, hogyha belekezd Bolond Istókként, és belészakad A legderekán, vagy már kezdetin is, Mielőtt alányomhatta volna: finis.
2
Szeretem én langy május-reggelen A permet-essőt, mely gyéren aláhull, Csillámfonalkint, a dörgéstelen, Napszűrte felhők tiszta fátyolárul, Midőn a tájnak élénk zöldje lenn, A szőke fényü légből visszahárul És sárgazölddé lesznek a sugárok, Melyekben a kelő nap átszivárog.
3
Szeretem a hölgy szép szemét, midőn Egyszerre könnyet hullat és mosolyg, S a még le nem simult bánatredőn Félénk örömnek kétes lángja bolyg. Szeretem, hogyha - mint tavasz-mezőn Árnyékot napfény - tréfa űz komolyt: Ez a hullámos emberszív nedélye: Halandó létünk cukrozott epéje.
4
Szeretem nézni (bár lábam ügyetlen) Komoly-vig táncod, keleti fajom: Mikor feljajdul rátermett kezekben A hegedű s méláz a cimbalom;



1030
És olykor a bú fátyola lelebben S kiront a jókedv táncban és dalon: Egy élet e tánc, melyben lélek a dal: Kevés öröm, vegyítve sok bánattal.
5
Hanem dologra. Kit s mit akarék Megénekelni csak? Tudj’ a manó, Hiszen nem is gondoltam arra még; Pedig, könyörgök, azt előre jó Megtudni mégis: ki az a derék, S mi rajta megénekleni való, Mielőtt az ember a jámbor papirra Tiz vagy tizenkétszáz verset leirna.
6
Hogyan kezdém hát? lássuk ott elül. „Kedvem... szomorkást... játszi nedv...” Igen; Tovább! talán még hősem is kerül: Ahá! Bolond Istók: ez jó nekem! Istók, szerény név, s rája címerül Az a Bolond szó illik képtelen: Gyöngynév! s mi terjedt fogna lenni, ha Viselné az egész familia!
7
Megvan. Tehát Bolond Istók. Legyen. Bár hősi tette most nem jut eszembe, S a monda sem fog rá semmit, egyen Kivül: mikor bekukkant Debrecenbe, De hát azért én lantom letegyem? Nem én! neki gyürkőzöm jóhiszembe: Nem ő az első, kinek érdemét a Hisztórikus csinálja, vagy poéta.
8
Különben én igazságos leszek, Más érdemét Istókra nem ruházom: S ha mit netán az övéhez teszek, Kárt amiatt másik bolond ne lásson. Éljen, ki nagy bolond volt, mint ezek! No már, az első versben kér’m alásson Nem Istók, hanem Hűbelé Balázs Érdeme volt a mindenbe kapás.



1031
9
Evvel tartoztam a históriának. Könnyült kebellel most jerünk odább: Ki volt Istók? szüléi kik valának? Ki nagy-, szép-, ős-, déd-apja s így tovább? Bohó kérdés! otromba egy kivánat! Hát tudom én minden feje-fokát? Annyit tudok, hogy első e családfán, Ki magát lóvá hagyta tenni: Ádám;
10
S hogy föl nem vette a családnevet, Annak oka, mert nem volt még divatban, Vagy szégyenelte kissé, meglehet, Ádám apó; de az mindegy; miattam Viselje bárki azt, amit szeret, Az igaz név előbb-utóbb kipattan, S minél több névvel és címmel takarják, Annál hamarébb kiüti a szarvát.
11
Ezt sem azért mondám, hogy vele bántsak Valakit - oh dehogy! távol legyen! Ahhoz konyíték félvállról csupáncsak (Mit nem vehetni tőlem rossz neven), Hogy ünnepelt hősem nem áll magán csak, Mint egy bitófa, a lét-ösvenyen, Hanem vannak szerelmes rokoni S széles családja mindenütt honi.
12
Egyébaránt becsületére válik, Hogy, amikép bölcsőben fölvevé, Ő e nevet viselte mindhalálig, Nyiltan, anélkül hogy szégyenlené: De a többi rokonja, mind egy szálig, Titkolja és még rá’dásul kevély... Mondják, e földön nincs elégedés: Ki zúgolódik hogy... esze kevés?
13
Azt még Bolond Istók se tette, mert (Négy szem között) nem volt hozzá esze, S ha olykor ő valamit feltekert, Az nem az ész volt, csak helyettese, Egy töksi homlok, mint a szénakert



1032
Indái közt az órjás csemege,
Melyről aligha fogná phrenelóg Jóslani, hogy belőle zseni lóg.
14
Nincs ostobább, mint a külső idombul Belbecsre vonni következtetést; Megengedjen dr. Gall, de bolondul Keresi hajszálak közt az észt, (A dinnye az csak, mely úgy jó, ha kondul,) S nem mindig hősi termet ad vitézt: Például, ott van a kis törpe lengyel, Szegény! ő meglehetős majom-ember.
15
Ki éneklendi meg dicső csatáit? S ki hallja meg a költő énekét?... Azonban Istókhoz térnem muszáj itt, Nem is kerítek ily nagy fenekét, Pegazusom még most szépen leszállit, De, ha tovább sarkantyuzom, le-vét: Jobb lesz tehát gyalog sétálnom addig, Hol hősem első nyikkanása hallik.
16
Füstös vityilló gunnyaszt egyedül Puszta-középen, mint egy vén banya, Ki gombolyagba töpörödten ül S élére áll födetlen kóc haja; Két asszu kar az oszlop kétfelül, Melyekre lebókol a csősz tanya: De mellyik tartja egymást: oszlopok A kunyhót? vagy viszont? kétes dolog.
17
Midőn azt mondom: „tartja” annyi mintHa mondanám: „tartotta, egykor, régen”: Mert már biz annak híre-hamva sincs: Nem úgy csinálták, hogy örökös légyen. Palotát épit a dús, kéjekint, Századok élte van szilárd kövében: De ő csak egy szú, féreg, vagy penész, Mely egydarabig őröl, váj, tenyész,



1033
18
Avval kimúlik. Oh mért örökíted A halandóság emlékezetét Halandó ember? és mért nehezíted Az elválást attól, mi nem tiéd? Elhunyt apáid által létesített Minden műemlék nemde nem sötét Koporsó, mely körül az egykor éltek S kimultak árnya leng; mint gyász kisértet?
19
Nem volna-é jobb, mint szokás halottal Elásni a köntöst, melyet viselt, Megsemmisítni hajlékát legottan S utána föl nem hagyni semmi jelt, Hogy az uj nemzedék frissen, nyugodtan Virulna helyén, mint tavaszra kelt Természet, amelynek föl nem találnád, Új életében, mult évi halálát?
20
Azonban ezt én fütyülöm, szegény Poéta, vagy tán csak versifikátor, Gondolva, hogy zarándok jövevény Számára elég egy veszendő sátor, Amely, ha bujdosója tova mén, Leroskadván, legyen földdé magátol: Palotám persze nincs; ha volna, tán, tán Máskép beszélnék. Hátha megpróbálnám!
21
Füstös vityilló áll tehát, vagy ül, Vagy guggol, összetörped, zsugorog Sik pusztaságban, mélán, egyedül; Körötte dúlakodó viharok Egymás hajába estek. Zúg, repül A szél, - a vemhes felleg kavarog; Borult az ég: a támadó veszély Láttára elfödé szemét az éj.
22
Sötét van; ámbár a felhő szivén Tűz-fájdalomként gyakran átnyilallik Egy-egy villámlás - egy rövidke fény Mire a felleg kínmoraja hallik, Stb. - De minek vesződöm én



1034
Ezekkel? innen-onnan meghajnallik S addig benézünk a csősz-kaliba Méccsel világitott titkaiba.
23
Középen, t. i. a terem Közepén; négykézláb egy bizonyos állvány Áll, mint komoly bölcs, szenvedélytelen, Nehézke méltósággal pauzálván; Dagasztó lábnak híják sok helyen; Öblös tekenőt emel görbe vállán, Melyben, kovásztól szellemet ha nyér, Feltámad a rozs, mint élő kenyér.
24
E lóca mellett, vagy épen alatta, Fetrenge földön egy új csecsemő, Pogányul ordítván az istenadta Hogy szinte rászakadt a tekenő, Talán jövendő életét siratta?... A rossz fedélen átcsurgó eső, Mely, tóba gyülvén, majd felvette őt, Szolgáltatá az első feredőt.
25
Nem messze tőle, eszméletlenül Fekütt, a nyirkos szobaföldre végigOmolva egy nő; karja merevül Egy tészta volt... mind a kettő könyékig; És senki, senki sincs rajtok kivül Jelen, hogy ápolást nyujthatna nékik; Egy lélek sincs... csupán egy; ott a vackon Halállal küzködő öreg vak asszony.
26
A csősz... no, a vén csősz, mint rendesen, Távol serénykedik hivatalában, Horkolva lelkiösméretesen Valahol a vetések oldalában; Se’ a mennydörgő mennykő fénye, sem A zápor, mely hull isten-igazában, Nem képes, hogy kiforditott bundája Álmaiból a hű embert kivájja.



1035
27
Alszik tehát: álmában hortyogat, Élvezve sok szép lelki látományt, Markol temérdek csősz-garasokat, Üveg pálinkát és pipa dohányt; Hatalma roppant: akár a lovat Behajtsa törvényes zálog gyanánt, Akár elnézze, (holmi kis jutalmat Beszámitván) a megtérdelt tilalmat.
28
De, bár alunnék ítélet napig, Azt mégse álmodná meg, hogy mi történt Ott, hol az „anyjok” és „a lyány” lakik; Az ember ilyet sose képzel önként, Nem is dukál az eskető papig Gondolni rá. Hisz érti ő a törvényt: Hogy volna máskép, télen úgy, mint nyáron, Hites személy, kerűlő a határon!
29
Pedig való volt, szemmellátható, Csak az öreg vak nem láthatta szemmel, Hogy mit palástol gondosan Kató. Szegény asszony! lefekütt jóhiszemmel, Azon siralmas, de önmegadó, Szivnyugtató keresztyén érzelemmel, Hogy, istenfélőnek nevelve lyányát, Eleget élt elnyerni koronáját.
30
S már látta azt, az égi koronát, Már bomladoztak földi köteléki, Midőn egy éles hang: „kovát! kovát!” Majd csakhogy a kezéből nem üté ki Az égi kincset. Fölriada hát: Füle zúg...? nem tudá, higyen-e néki: Várt egy kicsinyég, majd irtóztató Hangon üvölte: „Gyermekem! Kató!”
31
De a lyány, kit becsületes nevérül Többször szólíta, egyszer sem felelt; Erőlködék hát fölkelni helyérül Az aggnő, ami nem menvén, fülelt: „Kié az a gyermek?” kérdé, szivérül



1036
Lehazudandó a mázsás terhet, „Miért nem szól az anyja, vagy te, lyányom? Vagy itt hagytál beteg... halálos ágyon?”
32
Ismételé, de válasz nem jöve A többször ujra kérdező szavakra: Az ég villámra villámot löve, Csak az felelt; isten tüzes haragja; S nem messze immár lángoló köve Miatt kigyulván egy nagy szénaboglya Irtózatos robajjal porraégett... Intés gyanánt a gazda bűne végett.
33
Igy, mikor én mindentől elhagyottan (Tavaly nyáron177 esett, nem költemény) Kergette önnön lelkemtül futottam, És láthatáromon nem volt remény S kétségb’esés örvényeig jutottan Kezem égre emelni nem merém: Egy - asztagomba feddőleg hajított Villám-üszök imádkozni tanított.
34
Ekkor (a mondott éjjel, nem tavaly) Eszmélni látszék az elhalt leány, Kebléből hosszu és nehéz sohaj Erőlködött halványkék ajakán; De a színt képzelem csak, mert olaj Nem volt a mécsben, igy nem láthatám; Gondolta a mécs, minek égne jobban, Hol egy vak, egy kisded s egy félhalott van.
35
Két félhalott inkább: az, ki sohajta S ki azt meghallá és megismeré; Reszketve nyilt meg a koros nő ajka; Testét halálos harmat kiveré; Üres szemével - mintha volna rajta Mit nézni - bámult a sohaj felé: Azt várta tán, hogy több is jőjön... és Valóban jött is egy süket nyögés.
177 1849 augusztus végén. A. J.



1037
36
Az ifju nő, vagy inkább hajadon, Vagy egyik sem... - no a mely’k jobban illik, Még folyvást ott hevert a pamlagon (Az istenadta földön t. i.) Szemei zárvák, keblébe szabadon Nem jár a szellő; még ájulva mindig: De mintha lelke így is érzené A szemrehányást, nyugtalan belé.
37
Tulajdonkép nem is volt szemrehányás Az, melybe mostan az aggnő kitört: Átok-, halál-, és kárhozat-kivánás Volt, mely egy szóban káromol s könyörg; Midőn sebet a lélek önmagán ás -, Kétségbeesésben talál gyönyört, És, mint vészföcske a hullám-csatában, Magasra, mélyre száll önviharában.
38
Oly állapot volt ez, mint aminőt Jóbnak tanácsolt a házsártos asszony: „Átkozd meg tenmagad” készlette őt „És halj meg!...” Volt esze, hogy rá ne hajtson. Nem is hajtott rá, - így szépen kinőtt Fekélyiből; de öregünk a vackon, Ki oly türelmes, mint Jób, nem vala, Megátkozá magát és... meghala.
39
E percben a tiszteletes homályban, Milyet haldokló mécs idéz elő, Két tünemény jelent meg a szobában: Ifjú az egyik, fürge, víg, merő Hús, vér, egészség; büszke hév szavában, Sajátja szépség, szellem, kedv, erő, Arcán elégséges remény világolt Átfényleni egy örökkévalóságot.
40
E volt az Élet. Szemközt vele, lomhán Egy más alak is tántorgott elé, Szúette karjait keresztbe fonván; Bordája szürkén dűlyedt kifelé; Köntöse nem volt, egy halotti ponyván



1038
Kivűl, mely, ámbár sarkait veré, Nem takará el a váz semmi tagját, Kitünteté minden bötykét s darabját.
41
Röviden, egy górlábu, hórihorgas Csontváz jelent meg: ollyan, amivé Leszünk mindnyájan, hogyha majd lesorvad Rólunk az, ami éltünket tevé, És nem marad más: kaponya, meg ordas Csontok, melyekről a hust leszedé Ugyanaz a lég, mely éltette hajdan, (Azért hizlalta, hogy levágja majdan.)
42
Csontváz! halálfej! Írtózom. De mért Iszonyodik az ember önmagátul? Ez a fő, mely ma képzel, gondol, ért, E mellkosár (mely néha fáj, galádul!) E kéz, mely mostan is cérnára mért Sorokat irkál, rímbe szedve hátul: Mindez halálfej, csontváz, - nemde nem? Egy év különbség, vagy tán annyi sem.
43
Hidegen állt meg a váz. Gúnymosolyra Vonultak volna ajkai talán, De ajka nem volt, amit félrevonna, Rég elfogyott az, férgek asztalán: Sötét gödörré sűlyedt szeme, orra; A rózsakárpit arcának falán Megszünt virulni, csupán a fakó Rom, puszta csont, maradván látható.
44
Az ifju visszarettent: „Hah? megint te? Mindig te!” és elforditá szemét, De a másik zörgő kezével inte S maradni kényszeríté ellenét: „Számolsz!” dörögte, és mohón tekinte Egy lapra: „hm! hogyisne töltenéd Be a világot proletár sereggel; Egy, kettő, három: ez több egy gyerekkel.”



1039
45
Igy szóla, és háromból kitörölt Egyet, - no, ez nem sok, mindet akarta, De a fiú hatalmasan pörölt És a lapot keményen fogta marka: „Enyéim ők, ha mondom! meg ne öld -” A dúlakodás jó sokáig tarta, Nem egyhamar lőn, míg a fiatal Részére dőlt el a párviadal.
46
„Legyen” mond a Halál: „mért küzdjem én?” A kénytelenségből erényt csinálván; „A győzelem előbb-utóbb enyém: Szolgám az inség; annyiféle járvány, Kórság, nehéz bú, gond, vak esemény; S mi oly szépen terjed a föld határán, A bűn; továbbá hadvész, cholera; Doktor, adó, rossz vers, etc.”
47
Ezt mondva eltünt egyik egyfelé, A másik másfelé, mint egy olyan pár Hitves, ki a válópert megnyeré; Ideje is volt, mert az ablakon már Hajnal pirosló fénye tört elé, A rózsahajnalé, mit annyi kontár Mázol le, úgyis, íróasztalán, Hogy szégyenében oly piros talán.
48
A „rózsaujju hajnal” mint Homér, A költők apja, szokta mondani, Mig egyszerűen olaj és babér Koszorut viseltek a dal fiai, S nem éltek-haltak ugy minden gyomér’ - Csakhogy virítson - mint a mostani Költönc had, amely (egy-kettőt kivéve) Minden badarságot feltűz fejére:
49
Piros galandot, zsályát, tulipánt, Százszorszépet (de mely egyszer se’ szép), Üveg kalárist, rézgombot, csalánt, Mit egy bolond, vagy csóka, összeszéd, Idegen tollakat, szemétre hányt



1040
Sok színü rongyot és több ily izét: Melyek fölé még csörgősapka jő Hirdetni fennyen, hogy „poéta Ő.”
50
Ezenben a csősz őkigyelme, fogta, Fölébredt és fölebb tápászkodott, Száját, ameddig nyult, széjjelnyitotta, Leásitozván egy hang-nyolcadot; Majd ökleit szeme gödrébe dobta S midőn kivette, látván a napot (Mely épen akkor kezde fél fejével A sik lapályon nézdelődni széjjel
51
Mint egy kis gyermek a nagy asztalon, Ki lábujjhegyre áll, hogy azt elérje) Torony-irányt vőn, át az ugaron, Az ő szerény hajlékának feléje; Sem a légillat az éroldalon, Sem a pacsirták fönnkelő zenéje Nem bájolák őt, - csak az a pohár Gugyi, mely (mint képzelte) rája vár.
52
De, mintha teljes földi életében, - Le nem számítva bakkancsos korát Sohasem forgatá vala kezében, Oh gugyi! a te szalmás csutorád, Ugy elfeledte azt rémületében Midőn elérte önnön pitvarát, Hol egy régóta nem hallott zene Ily szóra fakasztá: „mi a f...?”
53
Azzal belépett és odatapasztá Szemét, hová a fül vezette azt, Megállt, könyökét botjára nyugasztá S bámulta hol az orditó kamaszt, Hol ennek anyját. Ajka nem szalasztá - Szitok képében sem - ki a panaszt: De, két marokra fogván a botot, Ütés végett neki húzalkodott.



1041
54
Három nagy gondolat villant keresztül Fején egyszerre, vagy egymás után: Első: agyon zuhintni gyermekestül Leányát; - másik, hogy kétágu fán Szellőzni mégse jó - mert hátha meghűl „Az ember, ugy köntös nélkül, csupán; Harmadszor azt is elgondolta bölcsen, Hogy a pokolban fűtnek ám erősen.
55
E két utóbbi gondolat legyőzte Az elsőt, - így történt, hogy a botot Alábocsátván (mint igazi csősze Indulatának) rátámaszkodott. Agyába’ mit, mit nem, sokáig főze: Végtére szörnyümód felkacagott, Hogy majd kiorditá a nyelve csapját A gyermek, mig túlríhatá nagyapját,
56
Ki most kacagva ment az ágy felé Hol jó hitestársát alunni vélte: „Anyjok! hej anyjok!” (s fuldokolt belé, Mig e néhány szócskát végig beszélte) „Anyjok! na nézd e rossz lyányt mi lelé... Hogy’a nyilába tudsz alunni délbe? Nem lát’d - de hisz’ hogy látnád - a napot? Hanem füled van egy pár: hallhatod
57
„Ezt a kerékcsikorgást, hahaha! Kelj, Sára, kelj! hogy’ van alunni lelked? Örülhetsz, már ki van az orgona, Ennekutána hárman énekeltek. Hé... hé! tán csak nem állt el a szava? Elég tennap úgy elébb s tovább szédelgett...” Megrázta vállon, megfogá kezét: S torkán akadt a szusz, meg a beszéd.
58
Mert amidőn Sárát megrázta vállba, Mind a két vége megmozdult belé, Mintha darab kővé lett volna válva: S midőn fagyos kezét is meglelé És észrevette, hogy leesve álla,



1042
Csakugy tekinte jobb és balfelé, Mintha valakit várna hirtelen, Vagy kérdené: „kim lesz, már Istenem?”
59
De szót se szóla, csak gyorsan kifordult A házból és elbútt a ház mögé; Ottan szemének forrása kicsordult S két tenyerével arcát elfödé, Paraszt keblében iszonyú vihar dult S nem hallgatóság kedviért nyögé Fájdalmait... hisz, ameddig belát, Alig vehetni föl egy-két tanyát.
60
És ráborulván a kunyhóereszre, Mint egy koporsó födelére, ott Keservének zúgóját megeresztve Sokáig és keményen zokogott. Nem, mintha tán oly rendkivül szerette Volna leányát s a szegény vakot: De megszoká ezt és amaz után vőt Reméle, aki majd eltartaná őt.
61
Magát siratta. Önzés. No de hol van Igazi bánat, amely nem önös? Ki nem veszíte semmit a halottban, Képmutatólag sír, vagy közönyös; Minveszteségünk az, bármely alakban, Mi a búnak mélységet kölcsönöz: Kemény igazság! - Hát mért kegyeli Az ember a bút...? Mert oly emberi!
62
Déltájban a pusztát nyakába vette, Bekóborolt nyolc vagy kilenc tanyát; Idő telt abba, míg elősze’hette Segédül azt a két-három banyát, Kikkel a tekenő helyére tette A holtat; - a földön fekvő anyát Ellenben ágyra vonták, a halott Helyére... hisz mégis puhább van ott!



1043
63
Dologidő volt: ember a világért Sem vala - sírt hogy ásson - kapható: Megásta hát ő, - minekutána rá-kért (Pálinka szónál) egy nyujtóztató Banyát, hogy fusson éneklő diákért, Avval, deszkája nem levén, a tó Gyékényiből (mint bölcsőt egykor a Mózes szüléi) koporsót fona.
64
Másnapra kelve, úgy délforma reggel, A közelebb látszó torony felől Feltünt a mester, vagy két szál gyerekkel, Hatalmasan pipázgatván elől. Most, egy lepedőfajta lebenyeggel Takarva, kihozták onnanbelől És ház elébe tették a koporsót; Kapott ez alkalmon Pityeri Erzsók.
65
Nem volt Erzsók asszonyhoz fogható Rágalmazója teljes életében A boldogultnak: most a sirató Nem más, se’ több, mint Erzsók néni épen. Reáborula hát s szivreható Verset rögtönze pythia-dühében: Legajdolá éltét, mind egy betűig, Belehordva mindent, istentől... csepűig.
66
És még talán most is gajdolna, ha Mest’ram ki épen odaérkezett, Nagy mérgesen rá nem kiáltana: „Ne bőgjön ott, mint valamely veszett...” De a hasonlat nem t’om mi vala Minthogy további simile helyett Félvállra csapta száját és rikolta, Mint valamennyi mester, Kálvin óta.
67
A két tanitvány, duzzadó nyak-innal Erőlködé a felső nyolcadot, És mintha fojtogatták vón’ patinggal, Fejökbül a szem úgy kidagadott; Tán az akasztás sem jár annyi kínnal...



1044
De most mind a kettő felkacagott, Mert az, ki hősem lesz (ha könyvem elsül) Közéjök orditott impertinensül.
68
A mester összehúzta homlokát, Kacsinta szemmel, majd öklével inte: De a két gyermek (noha szándokát Érté) nevetett, a rogyásig szinte; Amaz tehát a pálca vastagát Fordítva, jól nyakuk közé legyinte; Mire a kettő kétfelé szaladt: Mest’ram az ének közepén maradt.
69
Mit vala tenni? elkáromkodá Magát, hogy a botrányt jóvá tegye; Aztán a pálcát hón’ alá fogá S azt nézte, merre a torony hegye. „Isten nevében, ingyen”, mormogá, „Elég volt ennyi, sőt ezt is vegye Köszönettel az úr-adta holt szegénye: Ne pompázzon, ha üres az erszénye.”
70
Könnyes szemekkel fogta most ölön A férj halottját s egy gödörbe tette, Hol földi-bodza, vad paréj, üröm, Varjútövis, bojtorján nő felette; Emléke nincs fel, sem fán, sem kövön, Dombját az első zápor eltemette: De, födné bár a gúlák sziklahalma, Volna-e akkor csendesebb nyugalma?!
71
Hosszas valék, de Byront követém: „My way is, to begin the with beginning” Azaz hogy kezdem a legkezdetén;
(Ő mondja ezt, pedig különb legin’ mint A többi dúdoló e sár-tekén; Vagy ha nem is, különb bizonnyal mint mink.) Méltán! hisz’ a kis búszerző elég Sokat tön már, noha picinyke még.



1045
72
Nagyanyját holtra bosszantá: ez egy; Nagyapját majd bitóra vitte: másik; Nem várta, 3-adszor, míg végbe megy Megháborítá régi szent szokásit A temetésnek. - Igy hát csak eredj Zoile! vidd el szemhunyorgatásid: Mert amit írtam - hisz’ nyilván kitűnik, Hogy amit írtam, kell, mind egy betűig.
73
S még egy okom volt, hogy a földi lét Küszöbén - halandó pályánk indóháza Körül - ragadjam meg hősöm fülét: Nehogy az olvasó nagy-fel csigázza Kiváncsiságát, s főrangú szülét Várjon, ha egykor a titok külmáza Lepattan. - Oh ne, nyájas olvasó! Nem drágakő biz e, csak békasó.
74
A temetésnek vége lőn. Eloszlott A nép (mindössze vagy három darab); Mily állapot, midőn az így kifosztott Szivvel az ember egyedül marad! Éreztem én, haj! mert nekem is osztott A végzet ilyen üröm-poharat, Midőn sirjátul a legjobb anyának Küszöbére léptem az üres tanyának.
75
Ketten valánk ott.... számra legalább; Leszerelt hárfán a két szélső ideg; Egy alpha, egy ómega a család Tépett könyvébül: ifju és öreg: Én, ősz apámmal. Nem magam tehát: De hol van oly magány, oly bús, rideg, Mint mikor ő ott ült, az élet árnyán, S én virraszték szemének éjszakáján!
76
Szemének éje, lelkének borúja Nem gyötri többé. Még ezt a napot - Előbb mint a halált - meglátta ujra... Szerencsésb mint Izsák, megáldhatott. Majd életét lenyomta önnön súlya,



1046
Az évhalmaz tömegbe roskadott, Mint ama bálvány, mely érc és ragyog Felül - csupán alapja rossz anyag.
77
A csősz sokáig egy zugolyban űle, Anélkül hogy fel is pillantana; Míg, felüdítő álomba merülve, Nyugodtak immár csecsemő, anya. Majd közelébb, az ágy mellé, kerűle, Majd mintha olykor felsohajtana És könny rezegne odvas szemein: „Pihenjetek, édes jó lelkeim!”
78
Egyszerre csak valami gondolat Ötlék eszébe, ollyan, amitől Az ember, minden hosszas fontolat Nélkül, felugrik és danol, fütyöl. Ő nem danolt, fütyölt; de ment, szaladt; Feljárta a határt mindenfelöl: De sem vetés közt, sem az ugaron, Melyet behajtson, nem volt egy barom.
79
„Pedig nekem most” végre fölkiálta, „Pedig nekem pénz kell, igen nagyon! Szegények, ők ne lássanak hiányt: ah, Kim lesz nekem, ha őket elhagyom!” Várt, leskelődött, mint egy pók; hiába! Nincs ami hálójába akadjon; Elúnta egyszer, - cselhez nyúlt: saját Legelőjéről behajta egy gulyát.
80
Értsd: a gulyáé volt a legelő, Nem a csőszé, nem is botja körében. Esküdve rontott a gulyás elő, Hogy őtet uccse, most szunyadt el épen, Azóta egy fél harapást tevő Kárt is sokallna a tilos füvében: Hiába! csőszünk „hittel doceálta”, Hogy a gulyát kártételen találta.



1047
81
Így pénzre kapván, mindenek előtt Jóféle törköly-pálinkát veszen, Attól nyer, úgymond, a beteg erőt, Egy korsóval fejéhez is teszen. Majd arra gondol, a keresztelőt Hogyan lakná el ünnepélyesen; De szűk levén saját tapasztalása, Pityeri Erzsókot hivá tanácsra.
82
Legott ajánlást tőn Erzsébet asszony: Majd ő besétál a paphoz gyalog, Ugyis van egy kis dolga a piarcon, Egy füsttel végbemegy mindkét dolog; A csősz pedig komákat hívogasson, A komaság majd sütni-főzni fog: Kinek lepénye lesz, kinek kalácsa, Lesz csőröge, tésztasulyom, pogácsa.
83
A csősz helyeslé a lepényt, kalácsot, Bélest, pogácsát, sulymot, csőrögét; Szintúgy nyelé a jóizű tanácsot; De nem felejtve szalmás üvegét, Komám-asszonnyal addig áldomásolt Belőle, mig elérték fenekét: Akkor találós ésszel Erzsi néne Egyet lök a dolgon:” Na! menni kéne.”
84
Mondván, ölébe vette a fiút És elporoszkált a vert ösvenyen; Papucs-sarkától a mezei út Mértékre tapsol, amerre megyen; Miből a lesz, hogy a városba jut, Városba érve, papnál megjelen: Elmondja mit hoz, - egyszersmind a karján Nyugvó fiúcska búbját feltakarván.
85
A pap viszont elsöpré a nehány Garast, könyörge, s azt kérdé: kinek? De Erzsók nem felelt, - nehéz talány Volt e kérdés a jámbor néninek. „No, mondja hát, ki lesz? fiú? leány?...”



1048
„Úgy úgy galambom” súgdos az öreg, „Kereszteljük - ne holmi cifra névre: Katónak, az édes anyja nevére.”
86
Vőn hát a gyermek Katalin nevet. Erzsébet asszony távozék nyugottan, Egy-két gyüszűnyi... mit, mit nem? - bevett S hazafelé botorkázék legottan; Mit bánja ő, ha fű-fa ránevet! Papucsa elmaradt hite-hagyottan, De, többi részben, Erzsók néni már Ott megy, hol az út X betűt csinál.
87
Azaz hogy menne ő, haladna, látszik, Hiszen mindég elüljár a feje, Igen ám! szegény feje sietne váltig, De a két láb nem érkezik vele, Ez, - mint a rossz ló, mely jászolra vágyik S ha egy kaput sejt, mindjárt térne le, Minden lépten-nyomon fekünni készül... Míg, lám, a főt is elrántá vitézül!
88
Lőn pedig egy alföldi púpos gáton, Hogy Erzsók asszony négyfelé terült S feledve mindent, mindent a világon, Fenéktelen álomba szenderült; Ő maga ugyan ott maradt, a háton, Ellenben a kisded lehengerült A mély árokba, melynek tekenője Puha pázsittal volt körül benőve.
89
Ott egy vad tüske (az, melynek faját Török sertések hozták Debrecenbe) Szelid árnyékkal védve fogta át, Nem is nyikkant szegény a hűs verembe’; Most kém-szemektől nem bosszantva járt Az idő, és merült a végtelenbe Mind akkorig, míg Erzsók néni végre Föleszmélt e viszályos földi létre.



1049
90
Midőn felvirradt álma éjjelébül S kinyitogatta szeme ablakit, Első tapasztalása lőn, hogy szédül S fáj a feje, nagyon fáj. Második: Hogy nem kel ő most dunnája pihéből; Aztán: hogy ő nem is ottan lakik; Aztán: hogy ő tán az idén se’ járt ott: „Hm, hm! a sok kicsi ujfenn megártott!”
91
Körültekinte és örömmel látta Hogy, ameddig belát, senkit se’ lát; Most, gondolá, nincs semmi dolga hátra, Mint hazamenni; ballagott tehát; Az a kis ostoba meg’ nem kiálta Utána, - nem jelengeté magát Sem egy csuklással, sem valami prüsszel: Hiszen csak adna jelt egy árva pisszel!
92
De nem! hanem midőn már látható Sem vala Erzsók néni a határon, Akkor kezdé el a rívást Kató; Szerencse mégis, hogy jött végre három Szekér cigány... ország-világ futó Nép, - sátorok lakója télen, nyáron: Ezek az árva sírót meglelék S a barna rajkók közzé göngyölék.
93
Avval gyüh! délfelől éjszakra, mert ők Keresztuton jövének nótabéne; Majdan elértek egy kis füzfaerdőt, Hová az út lélekzet-venni méne, Ott eltünének a ravasz tekergők: Mialatt a másik úton Erzsi néne (Csupán fejére lévén panasza) Csendes kedéllyel ballagott haza.
94
Azonban a csősz, meg némely komák, Nehezen várták a keresztanyót; Nem kezdheték el a nagy lakomát Míg a mulatság hőse oda volt; Figyeltek ajtón és ablakon át,



1050
De nem láttak semmi látnivalót; A csősz felállott egy vigyázó-fára Hogy messze lásson a sík láthatárra.
95
Egyszerre, kit lát? a jó öreget Mellékirányba mendegélni távol. Kurjant felé, kalappal integet; Nevén kiáltja gégeszakadtából; De az szónak sem áll, mint egy siket, Arra se’ néz hanem, ugyancsak lábol: Hazafelé tart, oda, hol tanyás Az öreg „apjok”, Venyige Tamás.
96
Egy ízben észrevette hogy köszönget Feléje a csősz és kalappal int, „Ej!” monda, - „hát isten megáldja kendet” S tovább inalt Erzsók asszony megint. Ennek láttára nagyokat köhentett A csősz; de mit vala tennie, mint Szaladni nyomban Erzsók néniékhez S megtudni, hogy ment a menőke véghez.
97
Volt ugyan Erzsók asszonynak elég Széles, hosszú, mély emlékezete: Hét vármegyében nincs olyan cseléd Kinek ne tudná minden életeSorját, - szép-anyja és apja nevét, Ki volt rokonja, honnan erede: Hanem, mi történt reggel óta véle? Ez egyre semmi módon nem eszméle.
98
Lön hát igen nagy lótás meg futás Nyomába jőni a szegény fiúnak: Hová tünt a szerencsétlen dudás? Ki lopta volna el tehernek, búnak? Denique addig lett minden tudás, Hogy mostan ebből még semmit se’ tudnak; De majd idővel kilelik a sorját, Kurrenst bocsátnak róla, kidobolják.



1051
99
Mit volt csinálni? gondolom, megették A sok pogácsát, sulymot, csőrögét; Azonban a cigányok messzevitték A csőszi kunyhó árva gyermekét; Ha kérded, olvasó, mivégre tették Ezt a cigányok? olvasd e regét: Légy béketűrő, majd kisűl alább, Mi hasznot hajta nékik e nyaláb.
100
Kilenc mérföldig meg se’ állapodtak, Hanemha étetés végett talán: Lehet, hogy kissé hir ne’kül rakodtak Valaki házában, vagy udvarán. Most, bátorságba tett bőrrel, kifogtak, Sátort verének egy domb oldalán, Honnan az út egy kis faluba jára, És szép kilátás nyílt a sík Tiszára.
101
A nap hanyatló-félben vala már, Az égen semmi felhő, semmi rojt, Csupán ott hamvasabb a láthatár, Hol a menny széle a földhöz hajolt; Néhol sötétes lombokat csinál Mely a redőtlen éggel összefolyt Egy lomha füst, gyér kunyhók vándora, Vagy messzi útak fellengő pora.
102
Különben a lég csöndes, néptelen; Kék távolában itt-ott függ vala Egy barna szárnyas a híg étheren, Mint pár-szemöldök írott vonala. A puszta sík volt, mint a kék elem Melynek ködében széle elhala; Alig jegyezte néhol egy csekély domb, Mely mult csatákról sejtelmes regét mond.
103
Mint némi földbe szúrt vékony cövek Tünt fel nehány torony a láthatáron, De oly kicsiny, hogy a pásztor gyerek Meglátja, végignézve szalmaszáron. Majd egy sovár kút, melyből a meleg



1052
Minden vizét kiszürcsölgetve nyáron, Hosszú nyakát szomjan emelte égbe Féllábon álló, ostoratlan géme.
104
Nyugotra lenge-sásas zöld lapály Terült a lassan mélyedő Tiszáig, Hol szőke csorda látszott, az apály, Vizében állva térdig, vagy bokáig. Innent ezüst-szin, túl-részen homály Borítá a víz tükrét fele-tájig, Túlparton egy halász űl, andalog: Fejérlik a hal, melyet néha fog.
105
Folyam mentében itt-amott egyes Vén fűz sötétlő körrajza veté A sík lapályra hosszu és hegyes Árnyát, minő torony-épűleté. Így a világost az árnyék vegyes Rónája váltogatva követé; Kék, hol nem éri nap, hol éri sárgul A gyep, s homályos fényt kap, a sugártul.
106
Majd a nap is leáldozék. Haránt Fektette a fodor habú Tiszára, Mint búcsu-jobbot, rezgő súgarát És mintha még egy kis ideig várna, Szélesen, hosszan, aranyhíd gyanánt Ingadozék ott lángszinű sugára: Aztán vakító ragyogással ége A falu szélső ablakán, és - vége!
107
Legott sürűdni kezde a homály, Terjedve lassan, ámde biztosan, (Mint a vakság, midőn a tudomány A hatalomnak ellenére van; -) Majd egy betyár tűnt el szilaj lován Majd varju rebbent föl csoportosan, Majd, földre hullott gyér csillagokúl, Csikós-gulyásnak esti lángja gyúl.



1053
108
Most, mint amely hártyával van bevonva Otromba lámpás, a cselédedé, Átalvilágolt a nem sűrü ponyva, Mely a cigányok sátorát fedé; Körűl póznákkal volt feszesre nyomva, Felűl azonban látni engedé A tűz vereslő füst anyját, megint A sok sziporkát, játszó gyermekit.
109
Ott hemzsegének üst-szin arcaikkal Leirhatatlan ékes rendben ők; Tüznél kopólé sustorgott fazekkal És szolgafán bográcsok, serpenyők; Egy része űl, hasal, pipázva guggol, Ifjú, öreg, nagy, apró, férfi, nők; Más része jő, megy, szed, vesz, rakodik. Táncol, fütyöl, visít, marakodik.
110
Egy ócska nyergen űl a tisztes vajda, Kitünő zugban, egymaga, külön; Panyókán fityegő kék mente rajta, Ezüst gombokkal sárgaréz fülön; Sürű bajusztól fedve hallgat ajka, Kivéve ha egyet kahint: „ühön!” Hallgat pedig, mivel most agyarán Bagó van, hogy kimondjuk magyarán.
111
De egyszer aztán felnyitá foga Sövényét (mint Homérosz mondaná), És a kemény hang, melyet mormoga, Rendítve bújt a földbe, föld alá: „Hol a rajkó, te Éva, Rebeka? Megint egyiknek sincsen gondja rá? Hol a pokolba felednétek így el!... Mindgyárt szoptassa meg egy, aki tölgyel!”
112
Mondá. Legottan a vajsszívü Rébék Letette földre önnön kisdedét; Kasfarba’ hosszasan keresgelődék, Sok lom levén ott, és öreg setét; Meglelte aztán vékonyabbik végét



1054
S kirántja onnan hősünk termetét; Hogy tágul a hely: annak rosta, csizma Örült, meg ócska hám, ködmen, tarisznya.
113
Mint a szemétdomb nyirkos tetején Fehérlő gomba, avvagy pöfeteg: Ugy csünge Rébék májszin kebelén Fejér képével a magyar gyerek, Dőzsölve annak mézédes tején S nem győzve abból szívni eleget, Midőn egy haska férfiú belépe S a vajda e szókkal fordult elébe.
114
„No István gazda, itt volnánk megén.” „Látom” felelt az. „Hát?...” „Három, de jó! Kend tudja, hogy mi nem járunk gebén. De milyen három harapó-fogó! Ritkítja párját, egy sincs közte vén.” „Nincs! csak kehes, mint multkor a fakó...” „Az, Istók bácsi? az?!... én a nyakát No de hadd dicsérje meg maga magát!”
115
„Hol vetted azt a rajkót, hé menyecske?” Kérdé a gazda, mellék néven or. „Kaptam!” vigyorga rá a füsti-fecske „Kendnek ilyen sincs, úgy-e vén lator!” „- Ha mégis oly cirmosra volna festve... Azt loptad, úgy-e, valld meg, valahol?” - „Loptam! - ki ördög lopna ily kamazt? Loptam! hogyisne! hisz csak nem malac!”
116
„Sokan vagyunk itt” súgá Faraó Fiának István - „majd otthon leszek:” S ez, mintha mondaná szavára: jó! Értő kacsintást vága rá keszeg. Avval kifordult a látogató; De a moréknak is volt ám eszek: Könyéken rugta Rébéket a vajda: „Most meleg a vas, most kell ütni, rajta!”



1055
117
Mint a kuvasz (vagy rím okáért: fecske) Elkapja gyors röptében a legyet: Hamar felfogta e szót a menyecske; (Gaz nép erénye, érteni egyet) És, felugorva mint... no persze: szöcske, Ment, - hogy hová? azt meglátja kegyed, Meg fogja látni, nyájas olvasó! Csak légyen őt velem követni jó.
118
Ment, meg se’ állott; mígnem a falu Szélső, kerített udvarához ére, Hol nád tetőjü és fehér falu Házacska élelmes gazdát dicsére; A gyöp felé nyilt ajtó és kapu, Talán hogy a szabad lég jobban érje (?) S ne kelljen rágni oly sok utcaport Mit nékem a szél ablakomba hord.178
119
Nincs nyájasabb, mint néha, őszi este, Midőn sötét van és a táj rideg S dérharmat immár a mezőt meg-este, Nyilt konyha lángját pillanthatni meg. Ezt látta most a gyöngyfogú menyecske, De ő nem vette ily költőileg, Hanem belépett, - egy marok talizmán A hű kutyákat lekenyérhajazván.
120
Kit Sára asszony, a pozsgás, kerek, Gödörkés állu házi korona Látván, csudálta mily szép a gyerek, Ölébe vette, rá csókot nyoma: Szegényke! mily vidáman szendereg: Be kár, hogy nem az ő tulajdona! Sohajta ekkor, - minthogy NB. Gyermektelen volt a jó szívü néne.
178 Tolvajok, orgazdák falu-szélén szeretnek lakni, hogy a lopottan könnyebben túladhassanak. A.J.



1056
121
Ha István gazda így nevezte Sárát „Anyjok” s ez „apjok” mondta rá viszont, Nem egyszer vette meg e szónak árát A felhő, mit ez arcaikra vont. Kiért hagyták el a törvény határát? Kinek számára gyűjtik a vagyont? Tán a lopástól is elmenne kedve Istvánnak, ha nem volna - rászületve.
122
Hány szép fehér pénz, hány kövér falat Jutott varázsló asszonyok kezére A meddőségi harminc év alatt, Mely, mint üres felhő, folyvást igére! S midőn nem ígért, egy más gondolat: „Fogadni a hiába várt’ helyére” Az szinte nem ment: nem kerűlt a tájon, Ki gyermekéből tolvajt graduáljon.
123
Sok szóbeszéddel így az alku meglett, Egyfüstön a ló- és gyermek-csere; Megnépesült az ól s a kályhaszeglet. Még akkor éjjel István nevire Lön bélyegezve, mit a két öreg vett: Hősünk, Kató, Istók nevet nyere. Hogy kapta mellé aztán a Bolond-ot, Ez, amit én másszor talán elmondok.
124
Talán, talán. Ha jó sors engedi. Fogadni bizonyost én nem merek. Bányász a költő: hányszor kergeti Mély föld alatt vakon a vak eret! Bizvást elindul, hévvel követi: Az egyszer elvész, meddő szirt mered Eléje: s ő áll e szirtnél merőbben, Sápadva színben, fogyva kedv- s erőben!



1057
Második ének
(1873)
Melyben ama híres „bekukkanás” voltaképen előadatik
1
Tengersok éve immár, hogy Bolond Istók felől kezdettem éneket; Akkor nem a leghűbb anyai gond Alatt hagyám az árva gyermeket; S azóta, mint Aldighieri mond, „Mély hallgatásban torkom elrekedt”; Illő tehát kissé megráspolyoznom, Vagy híg tojással ismét rendbe hoznom.
2
Oh Múzsa! kit minden poéta per te Szólít, midőn szülési kínja nagy; Midőn a szeplő homlokát kiverte És új Minervától feszűl az agy Méltóztassál hozzám leszállni, mert te A versek jóltevő bábája vagy: Törvényes a sarj, vagy törvénytelen, Az végre mindegy, csak te légy jelen.
3
No s a cigányok... Au! isten-csapása! Hogy velök annyi mindig a bajom! Nem volt talán elég a forró kása, Midőn keresztül buktam e fajon? Midőn megrontott Ida nagy romlása?... Bár ehhez is fér még egy-két vajon. Elolvasták-e, vagy föl sem szelék? Korcs volt, üres volt, aljas volt: elég.
4
Ki gondolt arra, hogy van benne eszme, Cigányfölötti érzés valami, De, Pucheim kardja szívemnek szegezve. Félig se mertem azt kimondani! A szalmapörnye sem volt tőlünk messze, Miről magyar fül nem tud hallani, S melytől sötéten jártunk akkoron, Barnítva színünk’ s szívünk’ nagy korom



1058
5
Dicső, nemes faj, mely vérzett Idánál! (Ott volt a végcsapás, Világoson) Halálra mennék érted, ha kivánnál; Engem esz a lúg, ha fejed mosom; Rothadjon a nyelv, mely téged profánál, Édes enyím szentem, magasztosom! Azért kivánnám még, hogy el ne haljak, Hogy rólad méltán zönghessen ez ajjak.
6
Oh láttam én (hisz ott is voltam egyszer: Tenni kevés - de halni volt esély) Győzelmeid napját; s a szörnyű perccel Én is alólbukám, midőn esél. Bámulta egy világ amit cselekszel, Minőt rege is csak ritkán mesél: De vállvonítva kullogott tovább Hogy sebeidben tipra büszke láb.
7
És engem akkor oly érzés fogott el... A szőlős gazda is, az egyszeri, Magánkivűl s őrjöngve kacagott fel, Látván, hogy szőlejét a jég veri, Dorongot ő is hirtelen kapott fel, Paskolni kezdé, hullván könnyei: „No hát, no!” így kiált; „én uram isten! Csak rajta! hadd lám: mire megyünk ketten!”
8
Igy én, a szent romon, emelve vádat Magamra, a világra, ellened: Torzulva érzém sok nemes hibádat, S kezdék nevetni, a sírás helyett; Rongy mezbe burkolám dicső orcádat, Hogy rá ne ismerj, és zokon ne vedd: S oly küzdelemre, mely világcsoda, Kétségb’esett kacaj lőn Nagy-Ida.
9
Rajongva tűnt elém a sátrak népe: A vajda Csóri, a nagy álmodó, Ki maga alszik egy nemzet nevébe’ Álmában újabb, szebb hont alkotó; S hogyan koppasztja, mely még nincs kezébe’,



1059
Madarát a többi por-puffogtató; Mind csupa bátor, nyílt őszinteség: De a bús tréfa mégis megesék!
10
Dicsőséget szomjaznak minden áron, De, ha nem kell vér, olcsón is veszik; Ritka dolog, hogy egyetértsen három; A holnapot ma bízvást megeszik, Stb. - - hisz megírtam akkor-nyáron. Ne irtalak vón’ kis könyvem pedig! Rossz vagy, silány vagy; másként nem hevernél Száz-számra most is Julius Müllernél.179
11
Nos s a cigányok... Ejnye! - Várjanak! Nagy számadással tartozunk elébb. Húsz éve már, hogy a költő hanyag: Túzokká nőtt az akkori veréb. „Igérted: add meg!” csúfra mondanak, „Mért vagy a here méhnél is herébb? Húsz év alatt más száz kötetre menne, Sok millió betűt számlálva benne.”
12
Tudom, bevallom gyöngeségemet; Nem dolgozom, csak ha valami hajt; Egyébkor lusta mélabú temet, Mely elefántnak néz szúnyognyi bajt, (Ámbár nagyobb is ért biz’ engemet) S nem tagadom meg a keleti fajt, Mely ópium-gőz, latakia s ambra Illat között vár - vár a sült galambra.
179 A 10. versszak után eredetileg ez a strófa következett. A költő a végleges szövegből kihagyta:
De messze csaptunk. A könnyelmü forma Tetszik, ha lelkem bújában nevet: Nem is lesz e dal egyenes csatorna, Mely gyors rohammal céljához siet: A lassú ér lesz, mely mélán bolyongva Meglátogat minden kedves helyet, Fölveszi a lankák s a rónák képét. Magába zárván egyszerü vidékét.



1060
13
No meg, mi tűrés-tagadás? Bolondom (Istókom értem) alig született, Nagyobb volt ő nála kisebbik gondom; Hamupipőke lőn és megvetett. „Ha méltóbb énekim’ eldanolandom (Mátyást, Lajost, Csabát s még vagy hetet) S időm azontúl még verselni jut, Kirántom a sutból szegény fiut.”
14
Ezt gondolám, nagy-bizton és kevélyen. Oly dús, pazérló az ifjú remény; Örökké nem hiszi ugyan, hogy éljen, De jó sokáig, s ami egyre mén: Hogy változatlan, át borún, veszélyen Kedv, ihlet, alkalom és érzemény, Erő, kitartás, ízlés, akarat Egy szóval ami kell, mind ép marad.
15
Ezért halasztám mind tovább-tovább el; Tudtam, kevésnek is fog tetszeni: „Istók” bolond, s nem épen respectábel, Mily képtelen, ily hőst megzengeni! Tárgy, dictió silány, a nyelve bábel, Irója nem tud „eszményíteni”; Magyar dicsőségről nincs benne nagy szó... S nem ily példát adott Virgil, se Tasso.
16
Így a közönség. Egy-két műbirám Akadt ugyan (elismert jó fejek) Biztatva, hogy nem hasztalan irám, Bármily bolondos úton tévelyeg. De annyi „Első ének” várt reám, Annyi kerített óriás „fenek”: Hogy, amelyekben semmit nem haladtam, Ezt még azok közt is utólra hagytam.
17
Isten veled, jobb részem arany álma! Hű Toldi, Csaba, isten veletek! Oly messze a cél, oly magas a pálma! Rég törve lelkem, és a test beteg. Ily hangulathoz Istókom talál ma:



1061
Előveszem - ha mire mehetek (Kerűlve inrázó erőlködést) Mint öreg asszony a letett kötést.
18
Hol is hagyám el? Mindegy! Régi nóta: Húsz éve, mondom, egy-kettő hián; Jó nagy kamasszá nőhetett azóta S túl járhat Istók óperencián. Hosszúra nyúlnék minden élte-volta: Ugorjuk által! Jó ötlet; bien: Így franciás lesz, meglepő, regényes; Költő segít magán, ha leleményes.
19
Különben is, amennyi életírat E zsenge korról, mind egyforma rajz; A jellem, az lassan, elrejtve virrad, Nézőnek összefoly, mint gyermekarc; Így a biograph egyebet sem irhat, Míg nem ütöget az ifjúi bajsz: Nőtt, nyúlt; az iskolát szerette, unta; „Jeles” szamár volt, vagy zseni secunda.
20
Hip-hop, édes lovam, te vén Pegaz! Hozzuk szénánkat egy csapásra rendbe; A mondaként is, úgy-e, szent igaz? Egyszer „bekukkant Istók Debrecenbe”: Aligha ott nincs. No ni! rittig, az! Ott űl szerényen a „bagoly” terembe. (Ez egy fellegvár, egy magas Sion, Mellyel dicsekszik a kollégyiom.)
21
Halvány, sovány alakját hosszu tóga - Mint gyászlobogó a nyelét - fedi; Nem látszik, hogy nagyon jól menne dolga. Étvágya is több, mint betöltheti; Hagyján az éhség! a test földi szolga: Lelkét dicsőség vágya kergeti, S mindig valami olyanért sovárog, Mit nem tanítnak a tudós tanárok.



1062
22
Nem mintha geniális hetykesége Böcsmérlené a tisztes tudományt: Sőt a tudásnak vonzaná is vége Akármi szakban, s mindben egyaránt; Ismerni ő mindent hő vággyal ége, A Zend-Avesztát úgy, mint a Koránt: De azt az iszonyú „kásahegyet” Keresztül enni, míg tud csak egyet!
23
Oh, hányszor elmereng a tiszta mennybe, Hol a tejút és többi napkörök Egy-egy láncszem tovább, a végtelenbe, Hol milliárd nap és bolygó görög; A Sirius-hossz, ily távollal szembe, Már semmi, hát még ez a földi rög!... De iskolában rettenté a sok A + b, nagy √, a dűlt ∞-asok.
24
Zsúfolva is van termök: ő tanára Alig százötvenedrész gondja volt; A tábláig sem ért el szemsugára, A legszebb képlet rajta - szürke folt; „Folytassa Istók!” „X, emelve á-ra”... Szegény myopsunk csak ötölt-hatolt; S ha csillagásztak, ő nézvén a csőbe: Sipkát akasztott más lurkó elébe.
25
Szerette volna ő ismerni, oh nagy Természet, alkotó kezed müvét! Keresve, hol szűzen található vagy, Erdők virágát és a bérc kövét; De a padokban (ah, szánni való agy!) „Magolni” kelle kő, virág nevét; S ha kézről-kézre járt valami ásvány: Brúgó180 darabbá vált körútazásán.
180 Kollégiumi barna kenyér. A. J.



1063
26
Isten, világ, ember: a tiszta ész Nyitját ezekhez vágya feltalálni: De, ami pár évezred óta kész, Belátta, hogy neki kell megcsinálni. Mind „térj-meg-utca” ez, bármerre méssz; Így kedve nem sok volt philosophálni; Egy ismerethez mégis eljutott: „Hogy semmit nem tud, annyit jól tudott.”
27
Nem volt erős fej: kategóriák Szerint sehogysem járt bolond esze; A logikában nincs gyöngébb diák, Major- s minorban ő nyakig vesze, Vagy az okot nem lelte, vagy fiát; Kivéve, mint pók, ha mit éreze: Mert (amin elbámulna Kant, Spinoza) Észtanszerűbb volt verse, mint a próza.
28
(Tudnillik azt is irt ő; hogyne? stultis, Pictoribus... s mi még a harmadik?) Történelemből ha micskét tanult is, Meg elfelejté a vizsgálatig; Mert a fonál, ha oly hosszúra nyult is, Nem az volt, mi szellemnek mondatik; De a föld minden évszáma s királya, Meg a tanító körmönfont irálya.
29
Classicusokhoz épen szíve vonta: Kedvence volt Horác, Virgil, Homér; De szót hüvelyből nem örömest bonta, Virágot nem tiport el a gyomér’; Ő az egésznek bátran nékironta, Kileste, hol foly az a fínom ér, Melyen halad cselekvés, érzet, eszme Habár egy szócska néhol kárba veszne.
30
Egy szóval ami tesz egy jó diákot, Abból kevésre ment Istók szegény; Az érdemlépcsőn nem magasra hágott, Se’ a tanúló hosszas évekén; A pálya fele-útján félre vágott,



1064
Nem, mint amolyan kirugó legény: De csüggeszté e taposó malom Egyhangusága és az únalom.
31
Tanúlni ugyan annyit a „tanárnak” Iparkodott ő, „a becsűletért”, Hogy nem nevezték publice szamárnak. S elfújta hangosan, amit nem ért; Jobb „calculusa” is alig egy párnak Lőn, mire az esztendő véget ért; Azonban őt ez mind nem boldogítá: Sőt, hogy időt lop, azt érzé, gyanítá.
32
A pálya végén hosszu reverenda Intett felé, vagy olyan kutyabőr, Minőt nem rejteget az ős gerenda: Pap is lehetne, ügyvéd, ingenieur; Bajtársit e pálmák varázsa vonta, Lett is valami, valamennyiből, Ki mind az iskolát végig taposta, Lesz az; (Ha más nem, egy falusi „kosta.”)
33
De ő a „lenni vagy nem lenni” célt Nem így fogá föl: „enni vagy nem enni”; „Kenyérrel” ő csak napról-napra élt, Tíz-húsz év múlva ma szüksége semmi: Annak fejébe nem tűrt és remélt: Hol fogja egykoron magát „letenni” Mint doctor, prókátor, ludi-magister, Vagy más ilyen tor-ter nevű philister.
34
Látszik, bolond volt. Ami szűnidőre A megszabott órák s napok során, Önvád nekűl szert tehetett, a dőre! Azzal henyélte el későn-korán, Hogy olvasott borúra és derűre, Mohón, systéma nélkül, szaporán, Mintha, mit a világ nyomdái nyomnak, Fejébe kéne férni mind, a lomnak.



1065
35
Legjobban a versköltőket szerette; Ünnepje volt, ha effélét kapott: De szükségből a prózát is meg-ette: Új s régi könyvet, pamphlét, hirlapot; A „Juhtenyésztést” egyformán bevette Meg a vitázó dogmás vén papot; A bibliát rég tudta volt merőben, S mind, amit nyomtanak „ez esztendőben”,
36
Vágyának az sem épen akadálya, Ha könyve néma, nyelve idegen: Előbb egy-két szó értelmét kivájja, Tünődve mint hieroglypheken, Míg a mondatnak is nyitját találja; Így ássa, mint szú, a laprétegen Magát keresztül; - s ha kezére jön, Nyelvtant is olvas, meg szótárt - külön.
37
Csodálatos fő; hova fér e zagyva, Emészthetetlen brutto töltelék? Jut-é fiókja mind ennek az agyba’? Vagy, mint edény ha színig megtelék, A többi átfoly még nyomot se’ hagyva? Elfolyt biz’ abból, gondolom, elég: Sőt, ami része bennmaradt nehánynak; Nevezni azt se’ merném tudománynak.
38
Tény az, hogy Istók, minden olvasása Dacára, tudni többet nem tudott; Nincs tárgy, miből, az iskolák szokása Szerint, kiállná a vizsgálatot; De átalában véve, egyremásra, Elméje mégis nyilt, gyarapodott: Mint testi étkünk nagyrészben lemállik, S mi bennmaradt, az más anyagra válik.
39
„Elég! elég!” kiált az olvasó, „Mit érdekel s kit, e könyvek molya? Az ilyenektől könyvtár, folyosó Hemzseg, kiállhatlan egész faja; Mozgó halálfej, létrataposó



1066
Gép, a betű lelketlen szípolya; Képzelme alacsony, kedélye száraz, Érzése nincsen, vagy rideg, sivár az.”
40
De jó bolondunk (ebben is bolond) Mélyen tudott érezni s melegen, Szeretni embert - és szeretni hont. Melyből pedig, az éltető egen Kivűl, sajátjának semmit se’ mond, Legtöbbször azt is nézi üvegen: Mert őfelőle már az volt megirva, Hogy, míg csak él, bámuljon a papirra.
41
Azonban olykor, ha gyér alkalom Kirántá mégis holt falak mögűl; Vagy mert hiányzott a csend, nyugalom, Hogy olvasson tovább, szünet nekűl; Vagy e holtig viselt ciliciom A kötelességnek ha menekűl Szúrásitól, kissé hogy szertenézhet; Szent templomodban, oh dicső Természet,
42
A boltozatra föl, mely tiszta kéken, Éjből, sugárból szőve, domborul; A zöld mezőn el, a rengő vidéken, Mely délibábot öltve fátyolul, Egy rész alul leng, más fölül, az égen, Mely, mint ezüst tó; közzéjök szorul; Ha széttekint - - aligha lát sokat Szegény myopsunk, bárhogy pislogat.
43
De jut, s halálig jutni fog eszébe Egy földi elvesztett paradicsom: Az élet első tiz-tizenhat éve, Midőn látása még nem vala rom; Honnan - „tudásnak a gyümölcsit” éve, (Apró betűket) s éve nagy-mohon Kiűzte a fény kardos angyala: S a kéj, mit a látás nyújt, elhala.



1067
44
S az nem csekélység. - Oh, ha negyven évem (Vagy közel annyi) nem lett volna vak! Ha mint egy fényrajz tárult vón’ elébem Természet, ég, föld, hegy, mező, patak; A távol’ a kicsiny’ körrajza épen, A lég, - az égnek folytatása csak Mint mikor elnéztem a kicsi pontot: Röptében a gólyát: egy szem porondot!
45
Ha fűben apró - s végtelen világok Titkát az ürben, leshetem vala; Ha népes körbe én a tudva hágok, Hogy nem csalékony e szem sugara; Ha szenvedélyek s millió hívságok Tükrét az arcon, s szívet általa, E negyven év alatt híven figyelve, Tapasztalással hímesebb ez elme:
46
Talán póéta lettem vón’ - különb. De sorsa üldi a szegény vakot; Kinek szemében a látlencse gömb: Bár nem vadászhat, mindig lő, (bakot). Kitárul a legszebb festői tömb: Zwickert hamar! guckert! szemablakot!... Ah, már hiába! ő meg nem ragadja Tovább röppent a költő pillanatja.
47
Szerette Istók a természetet Éhomra is; - ha egy szünnapra szert tőn, Ebédre vackort és kökényt szedett S egész nap elcsatangolt a Nagy-erdőn; Olvasni fűbe ha telepedett, Nem olvasott, - csak egy mohlepte cser-tőn A mikrokosmost, sürge hangyabolyt Órákig nézte, amint föl- s lefolyt.
48
Vagy elbocsátá lelkét ringatódzni Szellő fuvalmán, bólintó galyon, Felhők futásával versent hajózni, Hanyatt terűlve egy partoldalon, Engedte önmagából kilopódzni:



1068
Hang, szín, sugár lett, tér és mozgalom, Ő a természet, a nagy és örök Mi ott henyél, csak hitvány földi rög.
49
Télen is olykor - a fél öl fa végett, Mely nyolc diákra egy „házban” kijár Meglátogatta az erdős vidéket Gyér köpönyegben (hét galléra bár), Metsző hidegtől keze, arca égett, S mikép a cet fuvallta vízsugár Úgy tornyosult fagyos lehellete Amint a kristály hóban törtete.
50
De a „vágásban”, hol tágas karám Fogadja nagy fatörzsekből leverve, Ott máglyatűznél jó világ van ám! S felejti a fázást, mellé heverve; Pirít, szalonnáz; míg künt szaporán Felelget, a nyers visszhanggal perelve, Száz fejsze, - közbe meg, amint ledől, ha! Ropogva ágyúz a fagyvette tölgyfa.
51
Estére megtér; s hall vigalmi neszt: Laktársi egy bitang pallót oroztak, Ennek hasábja fűti a lemezt Vörösre, - ők danolnak és boroznak; A karcos vinkó, mit fanyar gerezd Kínjába szűlt, alig válik be rossznak; De a dal ömlik fájos-édesen: „Je-her a-hab-lakomra, kedvesem!”
52
Istók nem egyszer maga is kirúg; Lelkérül a pedantságot lehántja Mikor „tanyáznak” a vidám fiúk, Most is belévág átható discántja. De majd kijózanúl, és koszorúk Távol kecsegtető sejtelme bántja: Sovárg egy cél nélküli cél felé, Amelynek utját-módját nem lelé.



1069
53
Majd alabástrom sótartó-darabból Egy rossz bicsakkal vés szobor fejet, Ferenczy híre pislog néki abból, S Vitéz fanyar mellképe ránevet; Fogalma sincs, hogy mintázná agyagból, Sosem látott még szobrász műhelyet, (Mert akkor Debrecen szobrászata „Vászon”-pipán túl még nem baktata).
54
Majd apró válu-festék és ecset (Mihez a macska szőrit megrabolta) Kerül napfényre; - rajzol keveset, Gyönyörrel űzi gyermeksége olta. Arc, ló, virág; tájkép, torony, mecset... S mindezt csak úgy találta, nem tanulta; Szép is volt rendesen az ideál: De tőle a mű - száz mérföldre áll.
55
Ezekben ő a mester névre várt. Zenét már csak dilettans módra űze; Elpöngeté a zongorát, gitárt, A hangjegyet lassacskán elbetűzte, Hallása jó volt és ütemre járt, Lelkében a hangot jól összefűzte; Még componált is (megbocsásson e szó): De nem készült - cigánynak ex professo.
56
Hanem billentsük a mesét odább. Istók elúnta, mondok, Debrecent; Lévén fejében csodásnál csodább Ábrándozásból jókora procent. Mint elmosódó, játszi délibáb: A képzelet mindég előtte ment, Csalván az útról nyom nélkűli tájra, Sivár pusztákba, zsombikos lapályra.
57
Történt, hogy ekkortájban egynehány Kortársa, némi bűnös „alkalomból” (Már nem tudom, bor volt-e vagy leány) Megugrott a tisztes kollégyiomból. S mivel Dunában ott nagy a hiány



1070
Meg, ifju ember nem is arra gondol, Sejtvén a bakkancsot mégis nehéznek: Ég-föld dacára - felcsapott színésznek.
58
Istók előtt most nyílt meg a világ: Hisz ez dicső, mindég szerette pálya! Ő nála jobb szinházjáró diák Úgy sincs - ha Cerberus utját nem állja: De a bent hangicsáló Délilák Szavát kivűl is bájosnak találja; S ha pénze nincs s az őr-eb rámorog: Künt óraszámra is elkuncsorog.
59
Különben is, mit olvasó dühében Nyomtatva egyszer-másszor megkapott, Mind olvasá - nem, eljátszotta épen, Úgy képzeletben, a szindarabot; Hős volt, király, nő, agg, váltott személyben, És mindenikre más jelmezt szabott; Rossz volt darabja, fércmű, slendrián: De hát törődik gyermek, ló hián?
60
Ez naptól fogva vesszőparipája Csak a szinészet: mind szaval, danol, A hősi állást tűkörben csinálja, Ha ily butorhoz férhet valahol; Büdös neki „Pallás” vén laktanyája181 De a szinháznál örömest napol, Melyet Harmincados köz vagy sikátor Rejtett zugában ápolt N. szenátor.
61
Próbára ez s ez „úr” - „tens” vagy „kisasszony” Ott leste szüntelen ha megy, ha jő, Volt gondja, hogy semmit el ne mulasszon A hódolatból, mint ha tisztelő; Hogy’ fénylenek, suhognak a terasszon! Mily arszlán, aki már előkelő!
181 Debrecent is láthadd szép okoskájával, Hol lakik a Pallás, gyászos táborával. Hármas kistükör. A. J.



1071
De a volt társit is, ámbár kopottak, Bámulja szinte már, hogy bejutottak.
62
De nem mint olyatén „rugott” deák Akart ő szökni Thálja templomába; Őt vonja íhlet, vérmes ideák,
S van bizodalma testimoniumába; Elébb is ezt kivenni fut tehát (Baráti, hogy bolond, inték hiába) Aztán aláiratni; - sok tanár Fejet csóvál rá, és azt mondja: kár!
63
Egy ősz tanára, egy agg Simeon, Kinek nem fért a híre Debrecenben, Sőt már nevének keskeny volt e hon (Kibőgte a deák ezt is különben) Föllelkesült a lelkes ifion, Szavalni fogta, énekelni... minden... Említe Shakespeare „hallatlan” nevet: Megáldá, s írt ajánló levelet.
64
Ily készülettel Istók a direktor Szent ajtaján kopogtat és belép, Nem oly merészen, mint valami Hector, Künn fészkelődött jó soká elébb. „Azért jön - úgymond - hogy szeretne aktor...” S kibontá nagy bizonyság-levelét. Belétekint az, csak vállán keresztül, Pedig virít ám a sok eminens-tül.
65
„Tud-é táncolni - kérdé - vagy dalolni?” Ráhagyta Istók a dalt, hogy igen, S a tánc helyett majd fog Kontból182 szavalni; „Épen, magának!...” szólt az hidegen. „Hát garderobja? frakk s efféle holmi?...” Egy tóga volt a falba vert szegen: Azt elcserélte egy diák barátja, S helyette most van, ím, tisztes kabátja.
182 A bujdosók, Vörösmartytól. A. J.



1072
66
Igazgató úr végignéze rajta, S nem mondta bár, minő a „látlelet”: Érezte a fiú, nagyot sohajta S átnyújtá az ajánló-levelet. Mosolyra görbült a direktor ajka, Mert az aláirt név köztiszteletTárgy a vidéken, s monda: „Így... no... tán.” Jőjjön gyűlés - azaz hogy délután.
67
Jött hát, szegény - vagy inkább el se’ ment, Künn várta míg foly a halál-itélet Szabott időben aztán megjelent S megtudta, hogy fölösleg bár, szinész lett. Az este kissé már szétnéze bent; Nem oly szép, sejti, mint kivűl, ez élet: Erdő, terem, kulisszák, kortinák
Mind léc, papir, vászon, kötél, - fonák.
68
Szerepje is volt már, a szín megett: Majd vas-lemezt ráz és dörögve-morgó Zajjal rendíti, mint Zeusz, az eget, - Míg gyantaporral a színlap-kihordó Kulisszamécsvillámot ereget; Majd mint tüzér áll, a kezébe’ furkó, S inspiciens úr hogyha jelt adott: Döngetni hátul, bum! bum! a padot.
69
Már másnap a színpadra kelle menni, Ez egyszer a nehéz, nem a szerep! Mi az; fényes ruhában megjelenni És ott szavalni mint a szélkerep? De változáskor a széket betenni, Ödöngni fel s alá, mint vak-vereb, Hol már a puszta bennlét megaláz: Ez ám a csúfos, kínos lámpaláz!
70
Volt olyan este, szóhoz is jutott, Több volt ugyan a „schlagwort”, mint a szó: „Értem!” - „Befogtak.” - „Tessék: a botot...” Ebből bizony nem alkot Garcilasso. Szerencse, hogy segítni jól tudott



1073
Melodramában, és mint primo basso Kótábul a szót pontosan nyelé: „Oh! (mint) so-(vár-)gok (fény-) la-(kod) fe-(lé.)”
71
Azonban egyszer köpcösebb mondóka Jutott részére, több mint fél lapon: Egy német herceggel gyűlt meg a dolga, Nagy hóditóval ott a színpadon, Kinek Damokles-kardja győzve lóga Egész város fölött e gyász napon, Melyet tövébűl most kivágni készül S leölni aggot; nőt, babát vitézül.
72
E fenevadhoz polgártársi épen Istókot deputálák esdeni: Hogy nézzen istent, s az ártatlan népen Ne álljon bosszut, mint fogát feni. Felöltözik hát bő kantusba szépen, Szenes dugóval ráncossá keni Ábrázatát s tesz nagy fehér szakállat, Ha vén korát megszánná e vadállat.
73
S lábához esve, mond: „Kegyelmes herceg!” S’attöbbi; - mondja szívből, melegen; Előtte nincs más, mint a szörnyü percek: Az égő város, rabló idegen; Könny felbuzog, kebel gyorsítva perceg Halomra ölt anyákon, gyermeken!... Úgy hogy kendőt emel sok gyenge szűlő, És tapsba tör ki fenn a kakasűlő.
74
Másnap korán hívatja a régisseur: „Jól van, barátom; tudta szerepét, De mondja fel csak, kezdje újra, többször No lássa, hogy az accentusba vét; »Ke-gyelmes herceg!« így; halkan először, Ott hangsulyozza gyel, a közepét. »Ke-gyelmes« érti hát már...? nem »ke-gyelmes.«Maga nem kap rollét, ha nem figyelmes.”



1074
75
Nem is kapott szegény, vagy mind olyat, Minőt idéztem (lásd: nro 70); Környékezé is már a gondolat, Hogy színpadon ő hasznavehetetlen; Azonban hol a díszitő alatt Segítve, hol csoportos jelenetben, (Minthogy hé-lelke nincs hová legyen) Pályáján nem halad, de hát - megyen.
76
Egy reggel - épen a bolondok napja, Az ő névnapja, april elseje Volt, hogy fülét a hír oldalba csapja, Hogy társaság nincs, már csak hült helye, Már útra is kelt egynehány darabja. No, mit tegyen most ő, szegény feje? Mondják: egy vándor színész verbuál A hulladékból, - ő bizony beáll.
77
S fut a civishez, melynél a direktor Megszállva volt, nem is kap kosarat; De ott áll két szekér rakodva, s hatkor Indúlni fog: „ha itt nem lesz, marad.” Igéri Istók, hogy pontban berukkol, Csak még az ágyért, ládáért szalad; „Mi-it?... magának ágy, podgyász, barátom?... Köszönje meg, ha úgy jön, amint látom.”
78
Mit volt csinálni? Hősünk holmiját „Míg érte nem küld” a gazdára bízza, S hogy el ne vétse a kompániát, Nyargal megint lélekszakadva vissza; Direktor úr épen indúlj-t kiált, Csak még előbb kancsó sörét kiissza: Aztán az ostor, piff, paff! (a nyele) „Arany fövennyel ékes” Nyír fele!
79
Oh, szép utazni még most is: robog A gőzös, mint egy elsütött rakéta; Lágy pamlagon időt, tért meglopok, Bécs, Páris, London egy alkalmi séta; Gunyasztok, füstölök, az oszlopot



1075
Számlálom amin fut villám-staféta; Van társaság (egyet sem ismerek): Plaid, táska, bunda, orditó gyerek.
80
De szebb volt akkor, fiatal koromban, Hej, akkor volt még útazgatni jó! Az ember messzi sem ment egy huzamban, És mégis, mennyi com- s emotio! „Kifogni” mindég, ahány alkalom van, Szekéren hálni, vagy a „nagy-ivó” Tölgy-asztalán;... örült az ember szíve: Mily útazást tőn, - bár csak intensive.
81
Istók az útat élvezé örömmel, Mint a kalitból menekűlt madár; A bámulást nem győzte volna szemmel Midőn kitágult a sík láthatár; Kocsis mellett, övé a legkülönb hely, (Mert a szekér csak ernyős, nem batár;) Nyílt a kilátás - benn, kulissza, ponyvaTrónjárul mit se’ lát a primadonna.
82
Könnyü podgyásszal útazik, de keble, Úgy érzi, könnyebb mint málhája is; Aggódni a jövendőn semmi kedve, Búsuljon a ló! (lám fogadja is.) Ott játszik ő, falun!... ott megrekedve Nincs a talentum, - s ha meg volna is: Nem adna - hol regény vár rá, kaland Száz bizonyosért egy bizonytalant.
83
„Gyihé!...” de Sámson és Acsád homokja Az ifju vágynak, hajh, szárnyát szegi; A társaságnak minden férfi-tagja Tehát gyalog száll, könnyebb így neki; S vigan - kezökben kard vagy színi kopja Mennek Thalia bátor gyermeki, Kalandra készen, - ez sisak-tarét Tett, annak a fején lovag-barét.



1076
84
De a kaland - egy Fra Diavolo Vagy Sobri - úgy látszék, el fog maradni, Csak a falukban szétcsatangoló Ezek zsivajját készték felriadni; Igy ment falun, mezőn át, danoló Csapatjok, míg öreg delet mutatni Kezdett az árnyék; így ebéd után, Melyhez egyéb se’ volt - idő csupán.
85
Volt egy tarisznya, a direktor úré S azé, kit illet primadonna-kegy: De másnak a szájába, - hogyha júré Részt nem vehetsz - bámulni mégse’ megy A csárda hölgye még haluskát gyúr-é, Ha réz garasból sincs zsebedben egy?... A csárda hűsén hát nagyot deleltek, S újabb erővel ismét útra keltek.
86
Így eljutának a kis tiszaháti Városba, mely kiván komédiát, Hol a szinészetnek nemes baráti Bőven tenyésznek, a csizmadiák; S emeltek csarnokot, melyben a táti Nappal csizmát árúl, este DIÁTROM tartatik, mint akkoron nevezték: Utile a nap, dulcis-ok az esték.
87
Legott, amennyi deszka száradóban Ács-, asztalosnál fel lőn hajtható, Elkunyorálták, melyekért, adóban, Szabadjegyet küld az igazgató; Mind neki gyűrközik, s másnap valóban, A színpad áll, függöny felvonható, Minek titkát, a díszitő teremben, Kileste Istók-mester Debrecenben.
88
Ő átalában hasznossá tevé Magát a fúró és festék körűl: Az a paraszt-ház függöny már övé, Az „erdőt” is kifoldá emberűl, A „kortinát” ő varrta együvé



1077
Négy-öt darabból, s most a szív örül A rája festett három Gráciának, Kik táncot oly szűz neglizsébe járnak.
89
Nosza, megírni, és kihordani A színlapot nagy harcban a kutyákkal; Aztán sietve próbát tartani, Butort felkölcsönözni napvilággal, Öntetni mécsest, - majd felgyújtani: Jött a közönség, ámuló pofákkal: De a kifestett pénztárnok panassza Egyre susog, hogy mégse’ gyűl a kassza.
90
Mert a padokban, kimutatható: Az ott a „hivatalos engedély” Egész családdal; ott szállásadó Gazdáik, a céh, az ingyen-fedél; Az ott a mécses; ott az alkotó Léc, deszka, vas-szeg, fúró és kötél; A többi is majd mind csak requisitum: Szék, pamlag, asztal, - satt. in infinitum.
91
Nem csoda hát, mire lejárt a hónap, - Bár a direktor jó „gázsit” szabott: Egy szörnyeteg (hívják proportiónak) Régen benyelte azt a hónapot; Úgy hogy szerencsés, aki kóstolónak, Igért forintból krajcárt is kapott; Díj száz forint: „aránylag” öt telik: Nem csuda, hogy adós lett mind, fülig.
92
Istók barátunk is; jó huszonöt Pengő forintját úgy se’ látta, mint én, Hanem bizony, míg eszméletre jött, Magát ő is „zálogba ette” szintén; Azontul közebéd elől szökött, Csavargni a hegyen, s a lanka mentén, Ott áfonyával élt, böngészve, szedve Egy oldalon ő, másfelűl a medve.



1078
93
De még az ábránd, a varázs igézet Mind’ bírta, bírta, s ő tűrt és remélt; Csak az bántá, hogy a látott müvészet Nem isteni (kenyérrel bár nem élt); S hogy a darabból sose tud egészet, Csak épen a nyakába varrt személyt, Mert „a darab” féltett, becses portéka: Hét zárral őrzi a „bibliothéka”.
94
„Próbát” ugyan tartottak hébe-hóba: Próbálok erről képet festeni. Hát, összegyűltek a „nagy” fogadóba, (Lévén a színház csizmával teli); Ott kiki várta, míg a péce-szóba Beléakadhat, és nyitját leli: Hol már övé az egyhangú szerep, Mit a sugó hadar, mint szélkerep.
95
Azazhogy várta Istók és nehány Ujonc barátja; mert a többi „úr” Ki már kolompos, fő-fő veterán, Az, bár felejthet, többé nem tanúl; Ők adomáznak serkancsó s dohány Mellett, s fecseg mind, szakadatlanúl, Vagy kergeti egymásnak a pagátját Míg a sugó megdöfi a kabátját.
96
Szerephez - ahhoz ő itt sem jutott, Nem mintha nem lett volna a darabban, Hanem, mivel négy-öt megalkudott A legjavára (szépen, vagy haragban); S a többi jellem mind vesszőt futott, Nagy virgulákat irt pennájok abban; Meg- vagy kihúzták, vagy egymásba toldák: Papot leányba, és uracsba szolgát,
97
Hogy nem maradt más, mint a leg-kocsánya, Mit valakinek épen tenni kell: „Jő” „távozik” „nevet” „kardját kirántja” Hozzá csak egy szó, mely kérd vagy felel. Istóknak ebbül állott tudománya,



1079
Restellte is már, amit ott mivel: De, mondom, a bűbáj még egyre húzta, Még színpadon cipőjét el se nyúzta.183
98
Máskép, a társaság morálja ellen Istók panaszra nem talált okot, Maradt ő, ami volt, szűz tiszta jellem; Ittak, ha volt mit (más is úgy szokott): De külsőkép megvolt a társas illem; Mert azt, ha Q-né X úrral lakott, Csupán szükség okozta, semmi más: Így, összetéve, olcsóbb a menázs.
99
Még akkor is, midőn Klárcsi kisasszony Hanem, ki volt ő? lássuk azt elébb. Nem épen oly rút, hogy visszariasszon, Kifestve pláne tetszik, ha belép. Irást ugyan nehéz hogy baggadozzon, De máskép helyt áll, mint soubrette (cseléd) (Hiszen folytatja csak;) - még akkor is Hogy Klárcsi, mondom, (azelőtt Boris)
100
Őtőle vett leckét magános órán, (Istók előtte mondá szerepét, Az meg követte, egykissé az orrán Keresztül ejtve az m-et, s a b-t; Nagy munka is volt feltörni a jó lány Elméje már rég nem müvelt gyöpét;) Őszinte volt vesződség, áldozat: Istók, a jámbor, nem gondolt roszat.
101
Játék után egy este, vacsora Helyett, Bolondunk a szín ágasát Künn támogatta, minthogy még kora Volt a lefekvés, - andalgott tehát, Ragadván képzelet hosszú sora (Kivált hogy meg sem terhelé hasát): Midőn jól hátba vágja Klárcsi mondurCsomagja: „Kísérjen haza, Bolond úr!”
183 Közmondás, hogy aki színpadon egy pár cipőt elnyő, az aztán végkép ott marad. A. J.



1080
102
Átvette a nagykendős csomagot Istók szerényen, Klárcsi meg nevetve Karjára ölté a hű lovagot, S ballagtak együtt, csöppet sem sietve; Istók a holdat nézte, csillagot, S szavalt Irénéből nagy-lelkesedve; Míg Klárcsi a sóskiflit tördelé, Mit a zsebébe nappal gyűrt belé.
103
Elérve a kisajtót nagy-sokára, Hol Klárcsi hajadon-szállása volt, (Két szárny egymás felett, ki az utcára, Lévén sajátkép az só-mérni bolt; Nappal közös, hol öt-hat garas-ára Sót mér az „asszony” estve ott hajolt Szép Klárcsi a magános nyúgalomra, S jól rejté az ablak-nélkűli kamra),
104
„Jőjön be hát” súgá a declamáló Istóknak a lány, húzván a kezét, Ki rögtön észrevette, hogy a váló Perc itt van, már sok is volt a beszéd; „Késő van, instálom” mondá, találó Mentségre kunkorítván az eszét; Azzal köszönt, ment. S hallá, hogy mögötte Becsapta az ajtót Klárcsi, nem betette.
105
A színpadon, hol rendesen tanyázott, Lámpákba’ gyertyafarkat kerese; Rossz garderobból éjjeli matrácot Terít a földre (ez már nem mese); Elővevé az ócska zseb-Horácot, S álomba szenderítő kedvese Oly szépen mondja: „Nox erat et coelo” - S hamisan - „fulgebat luna sereno.”184
184 Éj vala és a hold ragyogott felhőtlen égen. A. J.



1081
106
Mit álmodék, mit nem?... másnapra kelve Utcán bevárta director urat, S határozottan, bár rebegve nyelve, Kimondá, hogy tovább ő nem marad. Megérlelé kiábrándult szerelme, Mit eltökélni nem birt hamarabb; És, kérem, itt ez nem jellemhiba: Ő csak bolond volt - de nem ostoba.
107
Oly korba’ volt, midőn az ifju ember Az első nőszemélyhez, kit talál, Hajlik zománcos, tiszta érzelemmel, Előtte az tündérkép, ideál; Még jó, ha hozzá közelítni sem mer; Úgy, bár „kegyetlen”, szent fénykörbe’ áll: Ellenben Istók az olcsó kegyet Megútálá - mint borban a legyet.
108
Aztán hová megy? kérdé a director. Harminc mérföldre, most mindjárt, gyalog; Lesz tán belőle írnok, vagy preceptor Kijózanult: többé nem andalog. „Biz a, barátom” - szólt megszánva ekkor Igazgató úr - „nem csekély dolog”. És útra egy fehér huszast adott; Ő ment - az erdőn tört vándorbotot.
109
Hét napra elvergődött a parányi Helységbe, hol lefolyt gyermekkora, Melynek lapályos, erdős ingoványi Közt megvonúl a kunyhók gyér sora; Nincs tornya, csak - hol fiai, leányi Tanúlnak - templom a rossz iskola, Előtte fábul egy rozzant harangláb, Melyről becsengi egy mozsár a lankát.
110
Ott most gyülés van, az egy ablaku Teremben, mert nem t’om miféle csint tett A mester, a peregrinus Paku,
Ivott bizonnyal, szám nélkűli pintet; Most a kurátor a kemény nyakú



1082
Presbitereket összehívta mindet, És „kicsapás” foly a ház szőnyegén Künn hallgatódzott a mester, szegény.
111
Különben ez nem újság: évrül-évre Barangol ő, míg állomás akad, (Így tőn szert a peregrinusi névre) S egy állomáson nem tanyáz sokat: Pár hét az ő leghosszabbik tan-éve, Aztán a kostákhoz185 belátogat És rajtok él, amíg ki nem lökik; Hol el nem csapják, onnan megszökik.
112
Künn hallgatá hát, míg foly a vita, Orrát tekervén a sokféle bűz, S midőn megérté, hogy nem lévita:186 (Konyhán az erdőháti Veszta-tűz) Egy üszköt a fedélre lódita, S az ablakon, melynek redőnye fűzGaly (hón’alatt egy zsebkendő ingóság) Nagyot kiált be: „ég a templom, oltsák!”
113
Azzal: vesd el magad! - Rögtön kizúdul A gyűlés; nézi: hát való a tett; „Utána! fogjuk el!” ordítja rútul, De már a szalma lángot is vetett, Míg azt eloltják, Paku messze lódul. Hogy mért beszéltem e történetet? Azért, hogy Istóknak épen e furcsa Véletlenből fejlik további sorsa.
114
Mert híre futván: megjött „a diák”, Egy vélemény lőn a mesterre nézve: „Nem kell bitang, sehonnai!” kiált Mindenki, és tódul, hogy lássa, nézze; „Tegyük meg István jó hazánkfiát!” Azon vevé magát a jámbor észre,
185 Falusi rector, azaz tanító és kántor gúnyneve. A. J.
186 Pap, mester, kántor egy személyben. A. J.



1083
Hogy ő vasárnap surrogál papot, S köznap tanítja az a, b: ab-ot.
115
Mellesleg olt fát, burgonyát kapál, Hízlal malackát, csak könyvet nem olvas; Bírákkal a közügyben elpipál, Jegyző helyett is ő levén a tollas; Ábrándos multja mint törölt lap áll Mögötte, nem érdekli semmi ollyas; Búcsúztató verset ha írogat: Embernek gyászost, disznónak vigat.
116
Majd Debrecenből megjött holmija, Azaz: nehány könyv és irott füzet: A többi tárgyat „a világ molya Megette” - de raktárdíjt nem fizet. Átlapozá még a phantasia Első szülöttit, de elébb tüzet Gerjeszte borzalmas auto da fé-nek, S egymás után röpült belé az ének.
117
Az első zsenge „Kis Tükör” modorban Nyolcéves gyermek dadogása volt; Haladva, Csokonait vette sorban, „Légy-pókcsatáról” víg eposzt dalolt; Majd írt „Regét” is, mely az ősi korban Egy képzelt várrom odvából huholt: Kovács műasztalos remekbe szépen „Rakott” riméből is tűzre tesz épen.
118
Jött majd az óda-kor: „Hová ragadtok Pieri szűzek?”... s méltó szuszt keres Elzöngni ottfenn, hol sas-szárnya csattog, Minő félisten a vén esperes. Virgiliusból is „scandálva” pattog Egy hosszu ének, hexameteres, Nem-ismert bűnökről itt egy szatíra, Ott egy Priap-vers, mit csak borhoz íra.



1084
119
Most látszik, a következő darabból, Hogy már az újabb nyelvben otthonos, Mert rény a virtus, hullám lett a habból, S a dal rövid, elől-hátul csinos: Hanem hiába! oly eszményit abból Nem tud kinyalni, mint Császár, Kunoss: Mindig marad - ha a fejére áll is Őnála valami vaskos, reális.
120
Még a zsebéből egy kis-rétbe hajtott Csomót keres ki: címe „K... csihoz”, Átfutja egyenkint a leszakajtott Lapot, s bedobja égő társihoz; Hogy vége lett, mélyen, hosszan sohajtott Felnézve a menny tűz lámpásihoz: Előbbi ön-jét, úgymond, eltemette Csak még a fejfa hiányzik felette.
121
Igen! megírja - és ez lesz utolsó Elzöngi, versben, életíratát; Azzal bezárul a mult, mint koporsó, Ábrándozásnak mond jó éjszakát. De, írva, nem majmolja senki olcsó Fogásait, vagy a kor divatát, Csupán a belső ösztönt követi, S lesz, jó avagy rossz, - de eredeti.
122
Felejti, úgymond, mit annakelőtte Tudott s tanult: nem publikumnak ír; Sajátjából - mint pók a maga-szőtte Fonált - ereszti amit tolla bír; Tekintély vagy szabály nem lesz előtte, Csak amit gondol, s az üres papír; És ily szavakkal rögtön is belékezd De már hosszú ez ének: Múzsa, végezd.



1085
A JÓKA ÖRDÖGE
Pórrege
1851
I.
Zsémbes asszony Júdit. Csak az Isten látja, Mennyit szenved tőle szegény Jóka bátya. Nincs inyére semmi; szüntelen veszekszik, Átkozódva kél és szitkozódva fekszik. Sőt álmában sincsen néha tőle nyugta: Azon veszi észre, hogy oldalba rugta, Vagy körmölni kezdi és hajába ragad És motyog káromló becstelen szavakat. Szidja, mint a bokrot, akármit csináljon, Azt se’ tudja, szegény, mé’k lábára álljon: Ha leűl, az is baj, ha feláll, az is baj; Pedig áldott ember Jóka, mint a friss vaj: A légynek sem ártott, mióta kétágú, Oly szelid, türelmes, jó tulajdonságú. De reá az asszony még ezért is nyelvel: Érti a hat-vágást Judit asszony, nyelvvel.
Nincs oly rossz, aminek huzamos időig Az emberi állat neki nem törődik: De a Júdit asszony úgy intézte sorját, Hogy soha két izben ne mondjon egyformát, Hanem váltogassa mind szavát, mind tettét: Más-más lében adja fel a szedtevettét: Ha ma borssal adta, holnap paprikáson, Egy napon ecettel, tormával a máson; Szóval, hogy az ember soha meg ne unja, Hogy vesékig hasson talpraesett gunyja. Mint a jó bakancsos, aki régen szolgál, Jelen volt Lipcsénél, jelen Waterloonál, Hétszer úszta át az óperencjás tengert, Bajuszához sem kell ragacsolni kendert; Mint ez a bakancsos szégyenlene, mondom, Káromkodni, mint más, „tisztességes” módon, Hanem újat talál minden alkalomra, Mást, ha jól van lakva, mást pedig éhomra: Azonságosképen a találós Júdit, Bár örökké zsémbel, de örökké újít: Kétszer a piacon nem volt semmi átka, Mióta az anyja a nyelvét felvágta.



1086
Ha pedig nem használ háromélű nyelve, Nem talál mindenkor fájós elevenre Akkor, tartva tőle, hogy majd hozzá szokik, Duzzog idébb-tovább és nem szól napokig. Ilyenkor van osztán „csett-csatt” elé s hátra, Borogat és hány-vet, tör-rombol rakásra; Minden ingóbingó tővel-heggyel össze: Szegény Jóka csak úgy csetlik-botlik közte. Ilyenkor törik ki nem egy ablaktábla, Csupornak, fazéknak lészen ő halála, Az ajtó lefekszik, a kályha kimozdul, A tapasz lemállik, kutya macska pusztul; Még a vaslapát is, ha leteszi, pattan S a falu cigányát óhajtja legottan.
II.
Három álló napig vala egykor épen E csókolnivaló áldott jókedvében; Ha mellé ült Jóka, legott dérrel-durral Kétfejű sast csinált az asszony az urral. Soha rá nem nézett, nem felelt szavára, Leragadt a nyelve, befagyott a szája; Mint ördögkötötte rokka, azt mivelte: Ugy se tudta Jóka, mint én, hogy mi lelte. Ámde nincs oly hosszu a világon semmi, Aminek végére ne lehetne menni. Lám! a kerékvágás milyen messze szalad: Hortobágyi kompnál mégis kettészakad; A kemény cserfát is összeőrli a szú: A kolbász is elfogy, akármilyen hosszú; Szíj-madzag nem állja, ha erősen húzod; Uj bocskor lyukas lesz, ha örökké nyúzod: Igy a béketűrés elkopik idővel. A féreg, ha tiprod, visszafordul fővel: Jókát is kikezdé az asszonyi kormány; Pártot üt magában s beszél ilyenformán:
„Megverem: kevés lesz; megölöm: sok volna, Ő pokolba menne, én pedig bitóra. Hadd éljen. Talán majd, ha nem is a vallás, Istenhez téríti az oldal-nyilallás. Jó apostol a sűly, hurut, köszvény, guta: Majd csak megtériti, ha vénségre juta. De tovább nem tűröm! Nem leszek egy vászon Cselédnek kutyája, vezető pórázon. Törik vagy szakad: de megmutatom azt ma, Hogy ennél a háznál én vagyok a gazda. Neki ereje van, nekem meg van eszem! Legyek én akármi, ha csuffá nem teszem.”



1087
Igy szólott, azaz hogy így szólani nem mert, Benne a bátorság gyökeret még nem vert, De, hogy ezt gondolta, már az is sok tőle, Aki őt ismeri, nem hinné felőle. Azzal félre kullog és a boglya mellett Főz vala furfangos, bosszuálló tervet: Nem hamar főtt az meg, mint olyan rossz lencse, Milyentől az Isten a gazdasszonyt mentse.
Végre, mint a vak tyuk, addig-addig kapar, Míg a sok szemétből egy árpát kitakar; Ugy ő is talála egy alkalmas tervet, Hogy mozgásba tegye az elállott nyelvet. Megörült, - kész volna verebet is fogni, A tulsó szomszéd is hallá mosolyogni. Azzal kapta magát, egy percig se’ késett, Bement a szobába, meggyujtá a mécset, Fényes nappal ottan keresgélni kezde, Mint aki tűt, vagy más effélét elveszte. Nem maradt el egy szög, nem maradt el egy zug, Minden ágyat felszór, minden lomot felrug, Padon és pad alatt, házban, ólban, szinben, Összehány, tűvé tesz minden helyet kinn, benn.
Látta ezt az anyjok, szemével kisérte, Mint orsót a macska; de nem szóla érte; Csúnya görbe szemmel majdhogy át nem szúrta, Oldalát a kérdés majdhogy ki nem fúrta. Nem állhatja egyszer... egyet-kettőt köhent S megszólal: „No, mi az ebszemét keres kend?”
„Megvan, édes lelkem? Hálá az Istennek! Csakhogy végre megvan! no, azon örvendek; Már biz’ én azt hittem - már kétségbe estem Hogy sose lelem meg a nyelvedet, testem.”
Így kiáltott Jóka. De bizony vesztére, Nyomban összeröffent Júdit asszony vére, A felzaklatott vér mind képébe futa, Környékezte is már egy nagy ménkő guta. Láttad-e a pulykát, ki magas szeméten Gőgösen országol, mint királyi széken, Legkisebb bántásra, legcsekélyebb gúnyra, Mirigytelte nyakát, amidőn felfúja? Vérszin pötyögője, haragtüzben égve, Mikép megyen által szép világos kékbe? Mikép játszik ujra halaványas zöldet? És mikép kotorja szárnyával a földet?... Annyiféle szint vált Júdit asszony arca, Mig tart önmagával pillanatnyi harca, És toporzékolva egy álló helyében,



1088
Nem tudja: leöntse? vagy nyakára lépjen? Végre, amit keze ügyiben meglátott, Veszi a tüzhelyről a tüzes lapátot, És ugy vágja képen szegény Jókát vele Hogy a világ mindjárt egyet fordul vele, Lebukott a földre, nagyot kalimpázva, S fekszik vala, mint holt, önvérében ázva. Ott sem volt azonban kedvesétől nyugta, Mig fel nem ocsúdott, addig tépte, rugta, Akkor a hüvelykét csipőire tévén, Ily beszéd csörömpölt a hatalmas gégén:
„Hát, aki mondta is! hát, aki adta is! Hát illyen amollyan! erre is, arra is! Ki parancsol itt, he? ki az ur a háznál? Még te igy kötődnél? még te igy komáznál?... Most köszönje meg kend, hogy csak ennyit kapott, S tisztuljon, ne nézze hiába a napot: Ott az én kenderem: fel kell nyőni márma; Egy... kettő! - az ételt kiviszem, csak várja.”
III.
Megtörölte arcát az inge ujjával És ballagott Jóka mardosó bújával. Ballagott a kertbe, onnan a mezőre, Onnan a pusztára, ott a kenderföldre. Tetszős munka volt a kendernyövés néki, Ugy képzelte, hogy a Juci haját tépi, Bár a haja volna! bár a nyelve volna! Bár az a pokolra való lelke volna! Hogy kigyomlálhatná, valamint a kendert, Hogy ne vekszálná a jó keresztyén embert. De vékony reménység! azt ő már hajason Nem éri, - kopaszon is, tudom, bajoson; Sohase’ pillant rá boldog özvegysége, Amíg Júdit asszonyt táplálja a mérge; És az a kis méreg sosem fogy ki pedig, Mint olajoskorsó, ha fogy, ismét telik.
Közepette ilyen búnak és panasznak Eszébe se’ jut, hogy nem is evett aznap. Hej, pedig immáron megdelelt a csorda, Még se’ jő étellel a hű oldalborda. Végre a gyomrából kiszorult a bánat, Egy láncos komondor mivel reá támadt, Egy láncos komondor, a kegyetlen éhség, Mely sosem hagyja el állandó fekvését; Néha ugyan alszik, meg se moccan fékén, Láncainak súlyát elszenvedi békén:



1089
De jaj ha felébred! rázza szeges örvét! A vesékbe mártja éles-hegyes körmét, Habzó szája morog, mardos, harap, ugat... Az ember horpasza majd hogy ki nem lyukad. És már a tüzes nap az utolját futja, Lekonyult az égen szekerének rudja, Tüze, fénye csökken; maga, lova fárad; Délibáb elfekszik, és a szunyog támad; Hosszú árnyékot hány a sötétlő káka, Réce reppen közte, ümmög közte béka, A halász gólya is meglódítja szárnyát, Viszi haza, lomhán, ma fogott prédáját; Apró muslica-légy, táncoló csoportban, Követi a vándort sűrü oszlopokban.
Vándorok az úton noha járnak kelnek, Híre sincs Júditnak, nemhogy az ételnek! Minden gyalogembert annak gondol Jóka, Mig utóbb kisűl, hogy a remény csalóka. És már alig állja - és már haza menne, Ha az asszony előtt megállani merne: Hanem ahhoz kéne vakmerő bátorság... A pogány megszánná szegény Jóka sorsát!
Megkönyörült rajta... megszáná az ég is: Judit asszonyt látja valahára, mégis. Nem t’om, öröme volt-e nagyobb, vagy búja: Lesz mit nyelni mindjárt, lesz leves, csak fúja. Legalább ugy látszik a menyecske képén, Amint közelebb ér, nagy sebesen lépvén, Hogy megin’ feljött - vagy tán nem is ment még le Vagy sosem is megy a veszekedhetnék-je. Egyik szeme hajszra, másik szeme csára, Mutatja, hogy sajnál nézni is urára; Jobb is volna, bizony, ha láb alá nézne: Úgy e históriát folytatnom se kéne.
A dolog így történt. - Valahol dugaszban Mély ó kut vala ott, rejtve fűben, gazban; Júdit asszony pedig, amint jő begyesen, Az ó kut szájának tarta egyenesen. Látta ezt a férje - hogyne látta volna! Azért ő magában ilyeténkép szóla: „Vajjon, uram Isten, ki lenne az oka, Hamár most a kútba belémenne maga? Hiszen nem ölöm meg, egy ujjal se bántom, Még tán megharagszik, hahogy visszarántom.” Alig gondolá ezt: zupp belé a másik, A füle sem látszik, kis körme se látszik, És az egész Júdit, ameddig eleven, Elsülyedt és eltünt, odalön hirtelen;



1090
Lepottyant, tehetlen, mint valami gömböc, Mint az, akit elnyel titkos kaszatömlöc, Mint az egér, amely, semmin sem aggódva, Egyszer csak lebillen az egérfogóba!
IV.
Furdalá azonban a lelkiösméret És ilyen szavakkal mardosá a férjet: „Boldogtalan ember, hajh! mit cselekedtél? Mily nagy bolondságra, bűnre vetemedtél, Hogy te nem sajnáltad az Isten áldását, Amit Juci hozott, a - tepertős kását? Egyél hát, ha van mit! Hanem ugy-e jobban Esik bosszut állni? Most szemed szád koppan. Ugy kell! ne az asszonyt nézted volna magát, Hanem a kezében ételes fazokát!”
„Hátha még nem késő; megpróbálom” ugymond. Kapta, rekettyéből egy nagy hosszu guzst font, Lebocsátá mélyen a homályos kutba És kiálta: „Csipd meg, feleségem Jutka!” Meg is fogta Judit; legalább érezett Férje a guzs végin valami nehezet, És kezdé nagy üggyel vonni azt fölfelé, Mert igen nehéz volt, majd megszakadt belé. Mikor addig huzta, hogy már feleútban Volt az a valami fölfelé a kútban, Hol nem oly sötét volt, hol már jobban látszott: „Uram! ne vigy...” még szeme is káprázott. Hazudni nem illik, sose’ volt kenyerem, De ugy láttam, mint most, állitani merem... Mi volt a kötélen? - egy rút fertelmes dög, Szőröstül, bőröstül egy nagy kamasz ördög! Farka volt és szarva, lábain lókörme, Egész teste gyapjas, háta pupos, görbe; Legcsodálatosabb pedig az hogy félig Csupa ősz a feje, másutt feketéllik.
„Miféle szerzet vagy?” kiált Jóka, „mi vagy? Szólj, vagy visszalöklek, vessz oda lenn, maradj!” „Jaj csak vissza ne lökj,” amaz így könyörgött, „Jaj csak húzz fel innét, én volnék az ördög! Nem tudom, mi van itt, csak most került ide, De, uttarcson! már is megőszűltem vele. Húzz ki szegény ember, bizony megszolgálom, Mert én ezt az izét soha ki nem állom.”
Monda pedig Jóka: „Felhuználak, földi: De nem fogsz-e ám majd velem is kötődni? Csíklandós portéka a te barátságod:



1091
Köszönöm az olyan cifra mulatságot. Ámbár, annyi mint az - mindegy ördög nékem, Rosszabb már nem lehetsz mint a feleségem: Felhuzlak. De elébb kapard össze még ott És hozd fel nekem az ételmaradékot.”
Felelt rá az ördög: „Ne kívánd vesztemet, Hogy ismét lemenjek. Mondok én egyebet: Majd én belebúvok a király lyányába, Ejtem azt ördöngös nehéz nyavajába, Mindenféle borbély próbát teszen vele, De egynek sem használ kenőfenő szere: Akkor oda jösz te, kivánsz nagy jutalmat, Összevetett-kas pénzt, vagy fél birodalmat, Többet is igérnek ha megorvosolod; Te pedig azt bátran magadra vállalod, Mert én, a te szódra, mindjárt eltávozom, Másik királylányról másutt gondolkozom. De onnat kibúni nem fogok szavadra, Azért, édes öcsém, jól vigyázz magadra, Mert csak egyszer adom magam a kezedbe, Ródd a füled mellé, s vedd jól az eszedbe.”
Jóka ezt magának nem mondatta kétszer, Hanem az ördögöt felvoná két kézzel, És, hogy az alkuban ne essék galiba, Áldomásra mentek, egy rossz gugyoriba. Ott, kupec módjára, mintha venne marhát, Jól megverte Jóka ördög bácsi markát, Végre a sok lőre az inába szállott S felbukék, mikor az egyességök állott.
V.
Ura lett azonban szavának az ördög, Tövises szekerén sebesen elgörgött, Meg sem állt, ameddig, egy bolha képébe’. A királyleánynak be nem bútt fülébe. Legott a leányzó kapdos a füléhez, Viszkető fájdalmat, kolompolást érez, Ágyából kiugrik, táncol, fut, kiabál, És kacag, ha viszket, és sikoltoz, ha fáj. Szalad a tornácba, szalad az udvarra; Udvaron fel s alá, erre meg amarra; Anyja egy papucsban, atyja is egy ingben. S aki van a háznál, üzi, hajtja minden. Elfogják, - de akkor harapdál, lefekszik, És megint tovább fut, mikor föleresztik; Végre összeroskad, ereje elhagyja; Ölbe viszi haza kedves ura-atyja.



1092
Nosza lótni-futni! boltba! patikába! Száz cseléd a várost veszi a nyakába; Medveháj, álkörmös, esencia, bakvér: Mindezt próbálgatják, mindez nem sokat ér. Doktorok, borbélyok, valamennyi bába És tudákos asszony... ott van, de hiába! Recipe, érvágás, köppöly és fürdő-lé Teszi a nyavalyát még nevekedővé; Ráolvasni, kenni, párolni, füstölni, Kilencféle fáról kilenc ágat törni, Aggatni nyakába százféle babonát... Mindez a betegnek könnyebbülést nem ád.
Ki miatt az apja és az édes anyja Ő szivét kegyetlen búbánatnak adja; Sem étel, sem ital, egész álló hétig.... Ha aranyból volna, mégsem kéne nékik. A király, hogy a nép ne járjon nyakára, Bízza minden dolgát az iródeákra; Ő maga nem végzi senki ügyét-baját, Csak emészti szivét, csak tépi a haját. Hát még a királyné! öltözik mély gyászba, Siratja leányát egy kis oldalházba’; Majd egy légycsapóval oda űl az ágyhoz... Egész nap se néz ki a kender-munkához.
Dobolják azonban országvilág-szerte S így kiált a hajdu, ki a dobot verte: „Becsületes népség, hallja kigyelmetek! A királykisasszony igen nagyon beteg. Ki meggyógyithatja, bizony meg nem bánja: A maradéka is nagy ur lesz utána: Ha hát tud valaki olyan mesterséget, Jelenjen meg, bővebb tanakodás végett.”
Erre nagyot kurjant valaki a nép közt: „Tudok én” azt mondja „olyanféle eszközt.” „Kicsoda az az én? hadd álljon ki! lássam!” „Én vagyok az az én, követem alássan...” S előállott Jóka, levette kalapját, Szégyenli erősen, mert nagyon kacagják, De azért a szavát vissza mégse vonja És, hogy ő nem tréfál, esküszóval mondja.
Fülön fogta Jókát mindjárt, hevenyébe, S felvivé a hajdu a király elébe; Megállott a hajdu, mint valami pecek, Fölsodort bajusza két nagy fekete szeg S monda: „Itt egy ember, felséges királyom, (No ne bujjék kend el; hanem erébb álljon) Ez a paraszt ember azt meré állítni,



1093
Hogy ő a kisasszonyt meg tudná gyógyítni. Hazudik-e vagy sem? nem állok afelől, Azért engedelmet instálok afelől.”
Szólt a mesekirály: „Együgyűnek látszol; Tudd meg, szegény ember, hogy fejeddel játszol, Nem gyerekség ám ez; vakmerő a próba, Mely ha rosszul üt ki, húzatlak karóba. De ha megorvoslod egyetlen-egy lyányom, Hitvesűl őt akkor teneked ajánlom; Vele országomat adom, mint vejemnek: Ugy is nagy nyüg az már nekem, vén fejemnek.”
Felelt erre Jóka: „Uram és királyom! Ne legyen terhére, de én megpróbálom, Még pedig most mindjárt, ezen pillanatba’, Mit ma elvégezhetsz; ne halaszd holnapra.” Avval fogta magát és bement a házba, A leányt akkor is a nehézség rázta; Elővett egy régi kalendáriomot, Amit jóelőre szűrujjába nyomott, Nézett a betűkre, hogy a szeme dagadt, S olvasá, könyv nélkül, ezen bölcs szavakat:
„Turgudorgod mirgit forgogargadtárgál: Argadórgósorgom margarargadtárgál? Targakargarorgodj hárgát korgomarga,. Irginerget arga porgokorgolbarga!”187
Amint e szavakat meghallá az ördög, Megrázta a lyányt, hogy minden csontja zörgött, És kiment belőle, végkép odahagyván: Mindjárt’ jobban is lett szemlátomást a lyány. A király pedig, mint szavatartó ember, Összeadta őket szíves szerelemmel: A lakodalmukra fél gulyát levágott, Végre átereszté nagy Meseországot.
VI.
Híre futamodék e szörnyü csodának És fülébe jutott a szomszéd királynak; Őneki is beteg egyetlenegy lyánya, A Jóka ördöge lévén nyavalyája. Fogja hát a szomszéd, ír egy szép levelet, Minek a sommája ilyenforma lehet:
187 Ki ne emlékeznék gyermekkorából az úgynevezett madár vagy szarkanyelvre. Az idegen abrakadbra helyett bátorkodtam ezt használni. Tartalma a fentebbi soroknak:
„Tudod, mit fogadtál - Adósom maradtál, Takarodj hát koma - innét a pokolba.” A. J.



1094
„Kedves öcsém uram! - Terhére ne essék, Nem busítanám, de hajt a kénytelenség; Nagy bajom érkezett, nagy szomoruságom, Aminél nagyobb nincs nekem e világon: Kedves jó leánykám, egyetlen gyermekem, Az ágyszalmát nyomja, halálos betegen. Mindenféle orvos kifáradt mellőle, Már kétségbeestem, igazán, felőle. Különös, hogy épen aznap esett baja, Mikor a hugomból ki-vált a nyavalya, (Tartsa meg az Isten, szivesen kivánom, Mert a hugomasszony kedves keresztlyányom.) Még különösebb, hogy a kórság is olyan, Mintha ereszkedvést jött vón’ ide onnan. Nem is gyógyitja meg senki, - elláttam azt, Ha csak egy kis időt kigyelmed nem szakaszt. Nézze meg, jöjjön el, tegye rá a kezét: Bizony az Uristen is megáldja ezért. Lesz ebédje nálunk, zab, széna lovának; És ha felét kéri kis Meseországnak, Azt is od’adom... vagy akármibe kerűl: Sőt meg is köszönöm szépen azonfelűl. Minden jót kivánunk, mind közönségesen: Köszönti kelmedet a szegény hitvesem, Köszönti kelmedet a napamasszony is, De még (bár eszén nincs) kedves leányom is. Az öreg kanász is, meg a szolgáló is, Meg, aki a háznál legalábbvaló is; Kelmedet magát is, az ipa-urát is, A feleségét is, napaasszonyát is: Szóval mindnyájokat, az egész cselédet: Kivánunk szerencsét, sok jó egészséget.”
Így hangzott a levél. Jóka nem szerette, És az egész dolgot hallatlanná tette, Mert jól tudta, hogy már lejárt tudománya: Nem gyógyul meg attól több király leánya. A levél azonban, a sok követ, posta, Egymást érte, egymás tyukszemét taposta; Az egyik kizörget, a másik bezörget; A szomszéd előbb kér, de azután sürget, Azután parancsol, azután fenyeget, Azután küld rája pusztitó sereget, És már a lakosok, nyúzva, sütve félig, Szaladnak előre s a dolgot beszélik; És már égve minden határszéli falvak, Látszottak az éjben megannyi hajnalnak. Jóka is megszeppent, amidőn ezt látá, Mert a katonáit mind haza bocsátá, Kit csak egy hónapra, kit pedig kettőre,



1095
Kit meg bizonytalan szabadság-időre. Most, alig egy-kettő lézengvén utána, Ily sok nép elébe annyival hogy állna?
Voltak nemkülönben szörnyű ijedségbe’ Ipa, napa és a kedves felesége. Ráestek, beszéltek, nógaták hogy menjen, Orvosolja meg, hisz’ megteheti könnyen. Jóka a világért sem meré mondani, Hogy az ördöggel volt köze... vagy valami, Hanem fogta magát, ráveté a fejét, Megpróbálni megint orvosi erejét. Ment - az ellenségtől fegyvernyugvást kére, Megadá azt mindjárt annak a vezére, Ő pedig futott és nagy-lélekszakadva Érkezett a szomszéd fejedelmi lakba. Akkor is ott táncolt a szobaközépen, Langauszt járt az ördög a leánnyal épen, S hogy meglátta Jókát kérdi acsarkodva: „Mit keressz itt? hol jársz? takarodj dolgodra! Nem megmondtam-e, hogy többször aztán soha?... Az apád lelkének se’ megyek sehova!” „Jaj” rebegi Jóka szörnyü léhhel-péhhel, „Nem is azért jöttem, nem feledtem én el - De a feleségem mindjárt idebenn lesz, Az elől futok én - jaj! ha megcsip, megesz.” „Messze van?” kérdé most szeppenve az ördög. „Oh dehogy! itt van már, a konyhába’ dörmög.” S aló! mintha ostor pattogna a hátán, Megrugaszkodik és elnyargal a sátán, Vissza sem néz addig, míg pokolba jutva, El nem rejtezék egy kályhafűtő lyukba. A kisasszony pedig nyert azonnal erőt S egészségesebb lőn sokkal, mint azelőtt.
Jóka is megkapta jótéte jutalmát: Od’adá a szomszéd fele-birodalmát, S mindjárt a hüvösben ki is mentek reggel, Kijegyzék a határt, hosszába, cövekkel. Aztán a határra dombokat emelnek, Fájdalmára néhány bámész sühedernek, Kiket a helyszínén, a halomnak ormán, Lefogtak erővel, kényszerités-formán, S hogy eszökbe jusson szakállas vén korig. Az emlékezetet hátuljokra verik.188
188 Szokás a népnél határdomb hányáskor, egy-két pásztorfiút megvesszőzni, hogy vén korában annál inkább visszaemlékezzék a helyiségre. A. J.



1096
VII.
Hát szegény Juditról mit beszél az írás? Ottan zöldült-e ki, valamint a csírás,189 Vagy pedig valami jószivű keresztyén Kivoná a kutból, kötelet eresztvén? Nem hallottam erről semmit is pletykában, Hiába kerestem régi krónikákban; Maga Jóka (pedig jobban állt bőrébe’) A fejét utána nem igen töré be; Nem is nagyon törte, nem is verte falba: Híre sem hallatszott a király-udvarba’. E közben az órák s az apró minuták Kergetősdit játszva egymást váltogaták; Telt, fogyott a hold is, - görbe uj sarlója Majd hegyesen állt fel, majd pedig csurgóra; Tél tavasz, nyár és ősz egymást fölemészték: Tél a gazdag ősznek gyümölcsit, gerézdét, A tavasz leszopta jegeit a télnek, Őt s virágit a nyár sütötte lepénynek; Végre megkopasztá hives ősz a nyarat, Az előbbeniből semmi fel nem maradt. Esztendő után igy esztendő lejára: Uj év hurcolkodott a másik nyakára: De napon és hóban, évben, esztendőben, Boldog vala Jóka, húzamos időben.
Egyszer nagy-sokára, midőn nem is vélte, Vagy heted magával jön az ördög érte, Kik, körülkapdosván, úgy elvivék őtet, Hogy de még a lába sem érte a földet. Hasztalan evickél, lármáz, sivalkodik, Meg sem álltak véle a tüzes pokolig, Ott aztán beveték egy vas kalitkába S mellé - Júditot, hogy ne legyen magába’.
„Jaj” kiáltott Jóka, „odavagyok! végem! Hát nem elég volt-e már teveled égnem? Itt is, a pokolban, jösz megint kinozni: El se tud az ember békével kárhozni! Te miattad égek... te vagy oka ennek, Hogy oda nem mentem, hova mások mennek, A jók és igazak, kik a más világba’ Ördöggel nem estek egy cimboraságba. Jaj! ne bánts, ne kínozz, férjünk össze szépen: Térjünk el egymástól, édes feleségem! Neked is könnyebb lesz, nekem is könnyebb lesz: Hidd el, a pokol is mindjárt hűvösebb lesz.”
189 Csírás, a gabona, mit a szeszfőzők, vízzel öntözve, csírába hajtatnak. A. J.



1097
Nem tudom, mit felelt Júdit asszony néki; Elég a hozzá, hogy ő most is a régi: Osztoznak, perelnek, csúnyán marakodnak, És ez mindig úgy lesz, míg össze nem szoknak.
Eddig van. Mi haszna toldanám, foldanám? Akinek esze van, ezt se’ hiszi talán. De bölcs tanulságot vehetni belőle, Mert az ember sosem tudhatja előre: Hátha valamelyünk igazán úgy járna, Mint a szegény Jóka s az ő életpárja!?
1851



1098
A NAGYIDAI CIGÁNYOK
Hősköltemény négy énekben
1851
Első ének
Foglalat
Vár szorult védelme, Vajda fényes terve, Cigányok gyűlése, Harci zendülése. Csóri eszes volta, Hősök többi dolga, Ez ének rendében Le van írva szépen.
Egyszer volt özönviz, mióta a világ; Egyszer nyit, száz évben, az áloe-virág; Egyszer esett, mondják, kutyavásár Budán: Egyszer a hős dádék romlása Nagy-Idán.
Múzsa, te, ki nem jársz idres-bodros konttyal, Vézna bőrödet sem fested bécsironggyal De piros, de pozsgás napégette arcod: Te segíts, méltóan elzengnem e harcot!
Add rívó hegedű búgását dalomnak, Cincegő zengésit húros cimbalomnak, Klarinétok füttyét, dobok dobbanását, Harsány trombitákkal összeroppanását.
Önts szájamba édes, hatalmas éneket, Mellyel örökítsem választott népedet; Míg a magyar nóta daliáit zengem: Parlagok múzsája! cserbe ne hagyj engem.
Írtanak ezerben, ötszáz ötvenhatban, Pártosság magyar közt vala szép divatban; Nagy-Idát Perényi birta, egyik párton; Kapitány a várban jó Gerendi Márton.
Kapitány a rangja, de lehetne káplár, Mert alighogy tíz-husz alattvalót számlál; Hanemha betudjuk egy-egy emberszámba, Ami ráadás volt gyülevész cigányba’.
Miért be ne tudnók s miért be ne vennők? Eddig is a várat ki védte, ha nem ők? Töri az ellenség, már tizenhét napja, Mérgében a nyelvét hiába harapja.



1099
És harapná, bizony, isten tudja meddig, Ha az ennivaló el nem fogyna keddig; Ezt a bölcs Gerendi látta még szombaton, Hogy próféta lett vón’ pedig, nem mondhatom.
Hívatá azértan cigányok vajdáját, Ledicsérte rútul az egész fajtáját, Aztán így szóla bizodalmas hanggal: „Bölcs, vitéz, nagy férfi, fejedelmi ranggal!
„Jól tudod, hogy e vár minden baja, gondja Egyedül erőtlen vállaimat nyomja: De sok, ami hogy sok, több mint elegendő: Nem bír annyi terhet egy szamár, mint kettő.
„Több ész többet talál, nem hiába mondják. Ím azér’ rád bízom a vár fele gondját: Társam vagy: ne a kulcs! hordjad és viseljed; Töltsd be énutánam a második helyet.
„Hanem esküdjél meg - tartsd fel három ujjod Közös titkainkat hogy el nem árulod: Mondjad »isten« szóval: téged ugy segéljen... (Mondá Csóri vajda: őtet úgy segéljen).
„Tudd meg azért: vagyon az élelmünk fogytán, Sőt, ha nem kiméljük, holnap is elfogy tán: Azontul?... nézhetjük a csillagos eget, Azontul keserves éhhalál fenyeget.
„Én hát ma (de titok: jól szivedre kötöm) Kevés magyarimmal a várból kiszököm, S holnap éjjel bőven hozok eleséget: Igy teszem luddá a botor ellenséget.
„Te pedig, barátom, míg távol leendek; Válj becsületére híres nemzetednek; Kitörést ne próbálj... a nagy világér’ se! De légy ember, ahol ember kell a résre.”
Így beszélt Gerendi. A fővajda pedig Azt gondolta elébb, hogy csak ingerkedik: De mikor bevette a várnagyi hitet, Pislogó szemével hunyoritva intett.
Megfeszült örömtől mind a kilenc bőre, Dicsősége majdnem kihízott belőle; Hanem ott ült - fedve harcsabajuszátul Egy kicsi ravaszság, szája végin, hátul.
És felelt ekképen: „Vitéz kapitányom! Nem is utolsó nép ez az én cigányom: Tűz van bennök, uram, hogy szinte süt, ragyog... Én pedig - vajdának épen illő vagyok.



1100
„Csak ide kell bízni Puk Mihály uramat: Megkeserűli, ha bizgatja váramat! Bátran mehetsz, pajtás, itt a vitéz sereg; Mehetsz bátran, fiam, itthon lesz az öreg.”
Így szólt; és komolyan, mint vajdához illik, Nyujtotta kezét, a jobbot tudniillik, Vontatva, begyesen, fejedelem módra, Mintha nagy pártfogó nyujtaná kéz-csókra.
Most az Éj fölvette tolvajköpenyegét, Eltakarván azzal pitykés öltözetét; Várban a magyarság készül titkos útra; Esze ágában sincs visszatérni újra.
Alighogy a várból a magyar katonák Egy rejtett-kijárón lábukat kivonák: Népét Csóri vajda feljáratta rendbe’; Gyűlést hirdetett a legnagyobb terembe.
Volt a szép rokonság hetven sátoralja: Mindenikből egyet hívatott a vajda, Mindenik sátorból a legvénebbiket, Amennyibe’ nem volt csupa vak, vagy siket.
Hamar a cigányok kezdenek begyűlni, Csóri vajda körül tanács-széket űlni: Büszke faj! nemes faj! - Ha elsorolhatnám Őket illően, egy vak lóért nem adnám.
Jött elébb Akasztó, hórihorgas cigány, Nem volt ily kovács több, sem Nagy- sem Kis-Idán; Fejjel haladá meg a többit Akasztó: Hátha még nem volna görbe, mint egy patkó.
Jött azután Nyúlláb, meg a kancsi Degesz: Mindenik iszkábál, hasadt teknőt szegez; Vékonypénzü Nyúlláb szőrös mivoltától Vette nevét Degesz domború hasától.
Csakhamar követte Vigyori és Kolop: Ahol e kettő jár, jól megy ám a dolog! Vasfűvel kinyitnak minden zárat, békót, Az anyja hasából kilopnák a csikót.
Nemkülönben Gyügyü, - Gyügyü, kinek párja Messze földön nem volt tapasztó munkára; Nyeszegi a rostás; Pityke, a rézmíves, Henye férfiú, kit úgy csúfolnak: Híves.
Egyszersmind betámaszt félszemű Toportyán, Ő, kit Éva szűle Hernád vize partján, Göndörhaju Éva, - nem bizonyos, kitől: Talán a hajdankor pogány istenitől.



1101
Nézd el immár Bugyit és vitézlő Kákát! Ennek a mentéjét, annak a nadrágát: Téglaszín a nadrág, és a mente kéken Rugta el a sujtást, valamikor - régen.
Jő Habók, Irhával, s Diridongó hátul, Ki huszonegy rajkót nemze Dundijátul; Apja, anyja is él, - nagyapja, nagyanyja: Mind együtt lakozván, nősténye és kanja.
Múzsa nekem mondd el: hány szekér és hány ló Az, miből parancsol vitéz Diridongó? Szekér ugyan kettő, s egy kopott taliga; Ló három, szilajok, valamint a csiga.
Ne feledjük immár Süsüt, aki szépen Tud vésni betűket, címert a pecséten: Címerbe oroszlánt három-négy farkúnak, Metszi a p betűt, megfordítva, q-nak.
Ezután belépett a híres Juhgége, Ennek a hegedű tanult mestersége: Vele jött a bőgős, aki sántit hajszra, Himlőhelyes arcu, bádog szemü Kajsza.
Láttad-é tavasszal, de mikor még hó van, Szemétdomb körűl a havat olvadóban? Itt kibarnul a domb, fehér még amoda: Ilyen ősz hajával a tisztes Laboda.
Laboda, ki ellát messzi jövendőbe, Az elásott kincset megleli a földbe (Legalább azt, amit maga elásatott) S tudja hogy ütni fog, ki emel rá botot.
Érdemes továbbá emlitésre Hubi; Ennek tudománya sem volt mindennapi: Mert nincs oly pipaszár széles e világon, Melyhez ő szurkáló-vasat ne csináljon.
Ott van Csucsuj, akit egy időben Mokra Téglavető szűrün hítt kemény birokra: De úgy vágta Mokrát Csucsuj a homokra, Hogy azóta mindig arról kódul Mokra.
Jő Csimaz, kit hajdan értek lólopáson. „Nem loptam, felelé, követem alásson. Keskeny úton fekütt, hol menni akartam Bizony sosem esett ilyen csufság rajtam.
„Hátul mennék: de rug; elől mennék: harap; Átugrani könnyebb, sokkal is hamarabb; Ugranám: felpattan... a hátára estem... Jó, hogy elfogátok, áldjon meg az Isten!”



1102
De leírni őket vajh! ki győzné sorra? Dicsőségök nem fér a papirosomra: Nohát nem is bántom. - Lássuk már a gyűlést. Mivel Csóri vajda megnyitá az űlést.
„Urak és urfiak?” szavát így kezdé meg, „Válogatott cigány férfiak, legények! S valaki jelen van, az egész rokonság! Amér’ összegyültünk, fele sem bolondság.
„Legelébb halljátok (de csak négy szem között): Magyar nép ma este a várból kiszökött... Nem baj! még szerencse! megmondom az okát Addig minden ember tűrtőztesse magát.
„Régi híres nemzet cigányok nemzete, Sötét ó világban vész el eredete; Azt mondják, Faraó lett vón’ első vajda: De ma is civódnak a tudósok rajta.
„Akar innen, akar onnan kerültünk is, Akar - ha mindjárt az égből cseppentünk is: Dicső nép vagyunk mi, annyi már szentvaló; Csak az irigyünk sok, hordja el a manó.
„Holmi esküttfélék, sőt falusi bírák, Szép szabadságunkat nagyon körülnyírák; Elfajít, elszéleszt a vármegye végre: Mint valami retket, plántál faluvégre.
„Hagyjuk-e, tűrjük-e, véreim, cigányok, Hogy erőt vegyenek ezek a zsiványok? Eltöröljék a föld színéről fajunkat, Kordovány bőrünket, fekete hajunkat?
„Van-e a világon vitézségre párunk? Lett vón’ alkalom csak egyszer megpróbálnunk! Aztán meg, nagy átok e szép ivadékon, Hogy az egyetértés közte igen vékony.
„Tartsunk össze, urak! most, urak, vagy soha! Itt a jó alkalom; hí a nemzet java. S miután ez a vár nekünk esett ingyen: Neve is ezentul Csórivára légyen.”
Most a nemzeti gőg kitöre nagy zajjal, Mint dugóját a szesz kiüti robajjal. Tetszett Csórinak, hogy a beszéde tetszik, Folytatá azértan, amint következik:
„Először is tehát ez a végzés márma: Nem bocsátjuk többé a magyart a várba. De magunk kezére folytatván a harcot, Széjjelverjük innét holnap a labancot.



1103
„Másodszor: miután a ránkjövő héttel Be fog következni az uj vajda-tétel, E fő hivatalra oly férfiut híván, Akit a mi lelkünk iszonyúan kíván:
„Örökös fejünkké tesszük Csóri vajdát, Ki Cigányországnak megveti alapját, Összegyüjtve itten, a régi Nagy-Idán, Mindazt, aki vitéz, mindazt, aki cigány.
„Harmadszor....” de tovább nem mondhatta Csóri, Mert iszonyu lármát kezdtek hallgatói: Többen ezt kiálták: jól van! helyes! éljen! Sokan ezt: halljunk szót! más is hadd beszéljen!
Főképp Diridongó, jeles helyre állván, Tátoga erősen valamit a kályhán, Képe sötétveres, nyaka, szeme dagad, Csillapodván a zaj, monda ily szavakat:
„Nem hagyom halálig csak azér’ se hagyom! Csórinál miköztünk emberebb is vagyon; Nem kell Csóri, nem kell! van különb legény is Főfő vajdaságra... akar ehol én is!”
Igy beszélt a kályhán. De Akasztó fogja És lerántja onnét a lábánál fogva; Hős Akasztót Irha fejbeüté hátul Hcgy csak elnyujtózott, messze a padkátul.
Nyolcan vagy kilencen most körülcsipkedték Kicsibe, hogy Irhát ki nem készitették; De megvédte Irhát vitéz Diridongó, Nyeszegi és Vacok, Hagymaszár és Kongó.
Gyügyü Csóri felé mutogat hüvelykkel: „Hallja-é kend, Csóri: kend leülhet! nem kell!” De körmére húzott Dámi, hogy beszopta, Mintha medvecúkor volna ráragasztva.
Dámit ennélfogva legyürte Kanálos. Lőn immár a veszély közös, általános: Kétszer elfáradtak, kétszer megpihentek; Harmadikszor mégis ujra összementek.
Hallván pedig e zajt kívül a közönség, A legelső neszre mindjárt beözönlék; Férfi, nő, fiú, lyány; még a csecsszopó is, Még a száz esztendős vén anyó, s apó is.
A barna fehérnép lelkes arccal iget, Védeni, segitni harcos férjeiket; Fegyverök hatalmas fog, köröm vagy gége, Meszelő, seprűnyél s az üszökfa vége.



1104
Láb alatt pedig a nagyreményü rajkók Minő lármát csapnak! valamint a szajkók. Boldog apa, kinek öt-hat fia harcol! Mint nagy puska mellett sok ropogó pisztoly.
Ím hős Diridongó tíz fia, tíz lyánya Ütközet hevében apját körülállja; Harcol Dundi asszony, mint a kölykös medve, Szügyei, mint bástya, merészen dülyedve.
A gyarló csecsemők s öregek ellenben, Nem tudván egyéb kárt tenni az ellenben, Sikoltnak, hogy ég-föld lesz beléje siket, Tépik ruhájokat, tisztes fürteiket.
Dúl a harc dühösen, mint egy veszett gulya, Esztelen polgárok gyilkos háboruja; Ennek orra véres, annak háta kékül... Csuda hogy megesett emberhalál nélkül.
Bizony emberhalál is lett volna vége, Hogyha el nem illan a vitéz Juhgége: Erre Csimaz horgolt, szörnyen fenekedett; Jó, hogy eloldhatta mégis a kereket.
Bölcs Laboda ugyan százszor fölemelé Ökleit az égre, vagy a padlás felé, Százszor is kiálta: „csitt no! egyet mondok!” Százszor föl se vették őtet a bolondok.
Akará mondani a tapasztalt öreg, Hogy minden baj, inség háborúból ered: Döghalál, sok vén lyány, sok rossz vers... hiába! Nem bírt szóhoz jutni a csaták zajába’.
Lőn pedig, hogy újra kidöltek pihenni, Negyedik tusára lélekzetet venni. Kapott ez alkalmon Csóri eszes vajda, Fölveté fehérlő szemét s így sohajta:
„Oh te szent Habakuk! cethalas szent Jónás! Vajmi bolondság ez, dőre visszavonás! Hisz még meg se’ fogtuk, hát minek koppasztjuk? Jobb bizony, e kérdést másszorra halasztjuk.
„Ki legyen a vajda: én-e, vagy pedig én? A győzelem után szóba jöhet megén’: Most készüljünk harcra - s hogy erősek legyünk: Addig is - itt a kulcs: nosza igyunk, együnk!”
Mint az összeröffent nyáj, midőn a zsákot Meglátja, - felejti a háboruságot, Rohan válujához, egymást töri, tolja, S a kanász jóltévő kezeit csókolja:



1105
Nem máskép tevének a lelkes cigányok: Éljen Csóri, éljen, örökös vajdájok! Mind inába forrnak, majd agyon tapossák, Azt miveli bennök a háládatosság.
Egy percben üres lett kamara és pince, Görnyed az áldástul cigányok gerince. Feledik, mint a bölcs, a kétes holnapot, Csinálnak karácsont és szent Ivó napot.
Künn, szabad ég alatt, piacán a várnak, Egynehány ölfából nagy tüzet csinálnak, Sátrakat vonnak fel, mint az isten gyepén, Sistereg a bogrács, pirul lángos, lepény.
Majd az étel sorját nem győzik bevárni, Kezdenek fütyölni, ugrós táncot járni: Csattogó bokával jobbra balra futnak; Megfővén az étel, mellé kuporodnak.
Gyönge az én tollam, írni erről képet. Oh, arany szabadság! nézd el a te néped: Hogy eszik, hogy iszik, hogy örül, hogy múlat! Millyeneket fal - és még csak meg se’ fúlad!
Nincs ott asztal, abrosz, cifra evőkészség, Nincs egyéb fűszerszám, mint a jó egészség, Nincs egyéb mérték, mint kinek-kinek gyomra: Mégis ritka eset, hogy ez megromolna.
De van nálok egy bűn, mégpedig halálos: „Mikor egyik aprit, a másik kanáloz”; Ezt nem szívelhetik, ezért haragusznak, S mint kutyák a koncon, összemarakosznak.
Miután hasából kiveté a drágát, Megereszté Csóri szíjjal a nadrágát S monda: „Most az ágyu hadd dörögjön, hagyom! Örömére hogy ma vajdatétel vagyon.”
S legottan vitézlő férfiak menének, Hogy kihoznák a port, ágyut töltenének. Rárántá azonban Juhgége s a banda, Megkezdé a táncot legelébb a vajda.
Egyengeti lábát komoly lassu táncra, Nem hozzávaló már, hogy megszaporázza; Illegeti fejét, lebbenő nagy hajjal; Néha így tesz: „hap! hap!” néha így tesz: „haj! haj!”
Ezüstgombos mente lóg le a nyakáról, Fityeg a nehéz gomb, mint körtvély a fáról; Kékszinű a mente, báránybőr perémes, Buja kövérségtől a posztója fényes.



1106
Sárga csizma lábán, sárga sarkantyúval, Csizmarojtját néha megérinti ujjal, Néha lábujjhegyen megállva sokáig, Összebillegteti sarkantyús bokáit.
Majd körültekint, hogy társat is válasszon: Dundihoz megy és mond: „Ej no, komámasszony! Eb aki haragszik, én már elfeledtem: Nosza egyet-kettőt fordulnánk mi ketten.”
Mosolyogva Dundi nyujtja fényes kezét, Átengedi magát s minden ő nehezét; Könnyen lebeg ő, mint vontatott petrence, Akarám mondani a boglyakemence.
De mikor a táncnak jött szilaj ugrósa, Leszakadt szép Dundi, mint egy bazsarózsa, Leszakadt a vajda gyólcsinges válláról, Mint a bazsarózsa leszakad bokráról.
Vajda is megpihent tetején egy zsáknak, Helyet engedvén a szép fiatalságnak. Lőn már a vigasság közös, általános, Kedvök semmi részben nem vala hiános.
Ott evés-ivásban hogy felmelegedtek, Táncra ott mindnyájan mikép kerekedtek, Sok legény hogy verte majd a hátát sarkkal, Sok piros viganó hogy repíte farkkal;
Hogy raká és hányta a sarjú-nemzedék Díszes rókatáncát és cigánykerekét: Hadd zengjék el azt már énutánam mások, E dologra méltóbb kölyök-óriások.
Ezalatt az ágyú dörge-morga folyvást, Nem golyókat lővén - lővén puszta fojtást, Nem kimélik a port, egyre puffogatnak, Örömére a nagy, nevezetes napnak.
Második ének
Foglalat
Kérded: mi van ebben? Puk vezér megszeppen Majd egyebet forral: De leül nagy orral. Vajda pedig ébren Tűnődik az éjben S talál nagy szerencsét - A Dárius kincsét.
Puk Mihály azonban, ellenség vezére, Nem fekütt sem a jobb sem a bal fülére, Cigányok zajától nem tudott alunni, Dehogy merte volna a szemét behunyni.



1107
Első ágyúszóra (mivel nagyot pukkant) Felüté az orrát, hanem meg se’ kukkant; Másik ágyúszóra, pápaszemet rakva Hallgatá erősen; fütyöl-é a magva.
Harmadik lövéskor felugrott s kiméne. Kérdi a pattantyus: tán felelni kéne? „Világért se, ugymond, hiszen pufra lőnek: Ki tudja, miféle hadi fortélyt szőnek!”
Rendelé, hogy kiki lenne szerbe-számba’: Nyeregben a lovas, az igás ló hámba’, Sorban a gyalogság, felállítva szépen, Ágyunál a tűzér, kanóc a kezében.
Őmaga, miként egy vén fogatlan farkas, Kit megűz a Bodri, megkerget a Talpas, Kerüli az aklot sanda, görbe szemmel, Otthagyni sajnálja, beugorni nem mer:
Azonképen ő is kullog a sötétben, Kerüli a várat, megáll minden lépten, Majd a pápaszemmel, majd csak az övével Majd pedig kukucskál nagy hosszú csövével.
Néha jobbra fordul, néha balra fordul; Kérdezi a jelszót minden kis bokortul; Oly vigyázva lépdes, nyomot alig hagyván, Mint macska, ha sétál a tövis-garadján.
Mert hogy a zaj ottbenn nincs minden ok nélkül, Ennyit ő belátott a maga fejétül, Azér’ ősz a haja, azér’ képe ráncos, Azér’ a tarkója arany paszomántos.
Összehívatá a tábori tanácsot, Ily veszedelemben hogy adna tanácsot, Mert amely dologba nem láthatni bele, Ki tudja, mi szörnyü veszéllyel van tele!
Miután azok a fővezéri szóra Hamar összegyültek, gyülekeztek volna: Magukban a dolgot forgaták erősen: És annakutána hallgatának bölcsen.
A vezér pediglen ágy alól kivonva Egy nagy papirosat, mint egy szóró-ponyva, Leterítteté a sátor közepére És lehasaltak mind, körül a szélére.
Képzelhetni, milyen nagy volt az a levél, Amelyikre, festve, egész ország lefér! Város, falu, erdő, hegy, folyóvíz, patak... Még hal is a vízben és az erdőn vadak.



1108
Voltak azon gályák, hullámhányó tenger, Bozontos hegyek, mint egy-egy gubás ember, Kacskaringós folyók, találomra... mint a Dinnyeföldön mikor széjjelfut az inda.
Ott a tokaji hegy, mint egy cukorsüveg, Mellette mindjárt az asszuboros üveg; Ott a Hernád vize... hires folyam váltig, Azér’ mondják: nincsen párja a Hernádig.
Csonka tornyaival ott vagyon a vár is, Rajzban sem kisebb mint ez a kalamáris; Őrzi nagy-kevélyen három szál levente, Egy a kapu előtt, kettő pedig benne.
Mindez, többel együtt, megvolt a levélen Irva sok szinekkel: sárgán vagy fehéren, Feketén, pirosan, kéken vagy irombán. Környülfeküvék hát a vezérek, mondám.
De sehogy se’ birták belőle kinézni, Mit akarnak mostan Nagy-Ida vitézi; Noha mind oly tudós képeket formálnak, Mintha a világon semmitsem tudnának.
Kezdődtek ugyan szép tekervényes viták, Jegyezé utánok kilenc iródiák, Sok papir elpusztult, sok tinta elfogyott: Akkor csapta feljebb a zsidó a rongyot.
Míg igy tanakodtak a mi bölcs vezérink, Monda egy sovány ur (legyen neve Héring): „Sok szónak sok alja: én találtam egyet: Uraim, nem látják ezt a magas hegyet?”
És rittig! ahová ő a körmét tette, Állott egy magas hegy, a várnak felette, Olyan, hogy ha e hegy tetejére másznak, Kéményébe látni a várban a háznak.
Monda most vezér Puk örvendetes arccal: „Ami meg van írva, az barátim, nem csal. Könyvben a valóság: másról nem felelek; Ki nagyobb hadvezér, mint e bölcs levelek!
„Hányszor összejártam az egész vidéket, Csetlettem-botlottam tapasztalás végett, Szemeim jól látnak, üveget is tettem: S ihol, e nagy hegyet észre nem vehettem!”
„Van biz’ ott hegy, ménkő!” csúfolódott Czibak, „Hisz’ talán meglátná... még az is, aki vak...” Tovább mondta volna, de csak ennyit mondott, Mert nagyon lebőgték érte a bolondot.



1109
Szóla Puk, miután elment az izgága: „Oh! e felfödözés nekem igen drága; Innen lövetem a várat szerteszéjjel, Ide vonszoltatom ágyuim az éjjel.”
Fogta hevenyében, és a hegytetőre Ágyukat rajzola, szájukkal előre: S amint a sok ágyu Nagy-Idára lenéz, Reszketni látszott a három festett vitéz.
Tökéletes a terv, mi híja sem látszik, Netalántán még a kivitel hiányzik. „A kivitel enyém” monda Puk kevélyen, A többi vezérek meghajoltak mélyen.
Azzal szétoszoltak, kiki ő helyére, Kiadá parancsit a had fővezére: „Nosza, minden ágyu felállítva legyen, Nyugat felől, itt s itt, ez s ez magas hegyen!”
„Az lehetetlenség.” - „Nincs lehetetlenség! Ha nem birja négy ló, hát nyolccal vitessék, Ha nem birja el tiz, be kell fogni százat, S mindenik kerekét taszítsa egy század!”
Mint mikor valahol, sötét csendes éjen, Viszik a halottat fekete szekéren, (Mert ha nappal vinnék, a nép botra kelne, Nehogy a határát jégeső elverje);
Nincsen egy hang, egy pisz, tengely sem nyikorog, Csak a lovak lába s kocsis melle dobog S tompán a koporsó kondul meg ha zökken: Ugy vitték az ágyut az éjjeli ködben.
És már odaértek, hova céljok menni: De bizony a hegyből nincs ott semmi, semmi, Ellenben a kerék az agyáig lejár, Lévén ott nem egyéb - mint egy csúnya mocsár.
S mint a részeg ember, ha jókedve feles, Elhagyja az ösvényt, másik utat keres, Hát egyszer csak sülyed, csak sülyed féllábbal, Felborul s nem gondol többé a világgal;
Bő nedvesség miatt megdül, mint a búza, Csak ugy horkol aztán, a bőrt egyre húzza: Nem másként az ágyuk a puha mocsárban, Lefeküdtek húszan, visszamentek hárman.
„Gyihé! gyühé!” mármost; kezdődik a hű-hó, „Gyihé! gyühé!” kiált a várbul az ekhó; Reccsen a rúd, felhérc, és az ostor pattog; Gúnyosan a várfal reá visszacsattog.



1110
Nem hallák azonban már ezt a cigányok. Édes Álom hinté párnáit alájok: Kavicsból, göröngyből, úton és ut mellett, Számokra puhitván szenderitő pelyhet.
Jött az édes Álom, csöndesen, mezítláb, Hogy a vigadókat meglophassa inkább; Elringatta előbb a kicsiny purdékat, Azután a tisztes őszhajú dádékat.
Ott egy csecsemőnek az anyja ölében Szájából az emlőt kifordítá szépen És beföcskendezte kormos arcát téjjel, Mintha barna földre friss hó esik éjjel.
Mást kopasz fejével lefelé úgy csünget, Mintha felakasztjuk füstre gömböcünket; Másnak, ámbár alszik, melyet épen rágott, Meghagyá szájában az ízes cobákot.
Hős Diridongónak a tele poharat Kiüté kezéből, csak a füle maradt, Aztán földre dönté magát is, hogy orral Fúná a port, mint egy szuszogó bocskorral.
Akasztót, a nyulgát, hosszú volta miatt, Karikába gyűrte, mint egy nadrágszijjat, Ellenben kinyujtá Degeszt hátrafelé, S röfögő disznónak lelkét adta belé.
Elnyomá szép lassan hegedűs Juhgégét: Álmában is húzta ő a nóta végét, De mikor nem húzta s minden ujja megállt, Lelke azután is mindegyre muzsikált.
Így a csöndes Álom, ez a szende angyal, Betakarta őket holmi kapca-ronggyal, És legott a kérges, ponyvaféle vászon, Ollyá lett, mikép a gyenge, síma bársony.
Csak te, vitéz Csóri, csak te nem alhatnál; Virrasztasz kegyetlen harci gondolatnál, Egyedül piszkálod a fél-álmos tüzet, Míg körülted alszik a daliás nemzet.
Igenis, a vajda, egyedül az éjben, Bagót csemegézve, gondolkozik mélyen, A holnapi harcról, véres viadalról, Nevezetes, fényes, dicső diadalról.
Eljárta eszével Nagy-Cigányországot: Hogy s mikép vesz ő majd új veres nadrágot, Amely senkinek még soha testén nem volt Ánglia-posztóján bársonybul lesz a folt.



1111
Képzele képtelen földi boldogságot, „Annak közepére egy szál gyöngyvirágot”: A virágszál ő lesz, Csóri nemes vajda... De mi jutott hozzá, hogy olyat sohajta?
Nagy szomorusága jutott az eszébe: Két szép urfikája, meg a felesége, Kiket a Maros, hajh! már azelőtt jóval, Elvitt, taligástul, és egy tarka lóval.
Mennyiért nem adná, hahogy őket mostan Járathatná talpig bíborban, bársonyban! Így a boldogságán nem örül, csak félig: Mit ér a nagy lepény, ha nem törhet nékik!
Azonba’, hisz’ ő még vénnek sem olyan vén, Hogy ki ne pótolja, feleséget vevén; Aki adott tálat, adni fog melléje (Gondolta magában) ki azt körűlülje.
„Megvettetem - úgymond - a szerencse-kártyát!” S vőn kezébe üszköt, mint valami fáklyát, Ment egy omladozott ó pincébe, ahol Rasdi, a varázsló, tanyáz mint egy bagoly.
Így esett, hogy a zajt nem hallá meg ő sem, Noha az ellenség kurjongat erősen, Száz kötél szétmállik, száz rakonca pusztul: Hanem az ágyuknak a füle sem mozdul.
Így midőn a bivaly, forró-meleg nyárban, Szekerestül együtt elfekszik a sárban: Sem istenkáromlás, sem pedig vasvilla, Úri kényelméből kivájni nem birja.
De a bivaly fölkel, midőn kedve tartja, S ami szekér még van, azt is kiragadja: Ellenben az ágyuk ott maradtak végkép, Miért is vezérink a hajokat tépték.
Összegyűltek újra, hogy tanácskoznának, De utoljára is ily végzést hozának Hogy amit ki nem bir húsz ökör húsz lóval, Azt a bölcs tanács se’ húzza ám ki, szóval.
Legelőször is Puk leszidá Heringet: „Az ur vitt, nem egyéb, e nagy kárba minket! Az ur tette oda - átkozom a körmét! Az ur sütte-főzte... egye meg a tervét!”
De Hering lesöpré magáról a vádat Azáltal, hogy ő meg Czibak ellen támadt: Ha tudta, ha látta, hogy mi lesz belőle, Mért nem gátolá meg a dolgot előre?



1112
Nosza, valamennyi mind Czibakra zúdul: „Szörnyüség! cudarság! gyalázat az urtul! Maga is jelen volt, nézte, leste, várta: S egy szóval se’ mondá: ne vigyék a sárba!”
De megszólalt mostan a gyülés Nesztora, Fogatlan inyével az öreg Kusztora: „Nem úgy, urak, nem úgy! itt egyik fél sem ok: Csupáncsak, egyedül, maga ez a dolog.
„Mert, ha mi a rajzban mocsárt láttunk volna: Bizony ilyen tervet nem csináltunk volna; Szűrét Czibak úrnak ki nem tettük volna, Sőt inkább tanácsát helyeslettük volna.
„Ellenben, - ha a hegy igazán megvolna: Akkor a mi tervünk ugyan remek volna! Czibak ur pediglen nagyon felsült volna: Drága jó husz ágyúnk el nem csücsült volna.
„Kettős úton halad az emberi élet: Egyik a gyakorlat, másik az elmélet, S minthogy az elmélet, most ezuttal, sáros: Hadd lám, a gyakorlat merre viszen már most?
„A gyakorlat ez, hogy szedjük a sátorfát, S mig széjjel nem virrad, hordjuk el az irhát: Mert, ha az ellenség észreveszi kárunk’: Lesz nekünk hadd-el-hadd! ugyan ebül járunk.”
Szavait az ősznek nagy „éljen” követte, S legott a tarisznyát kiki szedte-vette; Nem is tudom én, ha a dolgok igy állnak, Lessz-e kit megverni holnap a vajdának.
Csóri pedig, mondám, az oduba méne, Hol bagoly módjára lakott Rasdi néne; Költeni sem kelle a tisztes agg dadát, Minthogy akkor épen felköhögte magát.
Ki mihelyt megérté amit Csóri kiván, A földre ültette, mert nem is volt diván, Nyirkos földbe szúrta az égő hasábot, Mely, amint csak tudott, oly szépen világolt.
Azután vevé a sors-intéző kártyát, Leraká és kezdé nevezgetni tárgyát: Ez nagy uraságot, amaz nagy háborut, Ez jelöl vidámat, a másik szomorut.
Ez régi kedvesünk viszont meglátása; Kiről már az ember nem hinné, hogy lássa; Az töménytelen kincs, melyet kiki talál; És amaz ott csúnya, erőszakos halál.



1113
„Te pedig, bölcs vajda, te vagy e tökkolop. Ide vigyázz már most, kezdődik a dolog.” Figyelt is a vajda, mert bizony kevésben Mult, hogy el nem szunnyadt a figyelmezésben.
Rasdi meg a kártyát jól összevegyíté S így szólott, miután a földre teríté: „Tökkolop - uraság: ez jól illik össze; Kár, hogy igen véres háború van közte!”
„Hadd legyen!” dörmögte a vitézlő vajda, „Hát az a fekete mellettem micsoda?” „Ez fiam? ezt híják... fekete embernek, Mivelhogy más nevet emlitni se mernek.
„Boldog az, ki mellé esik ez a kártya! Annak a szerencse örökös barátja; Melletted is, vajda, mennyi kincs van körül S itt a régi kedves, kinek szíved örül.”
Mint midőn a jó pap papol igen szépet, Viszi képzeletben a figyelmes népet, Csak viszi, csak viszi... mígnem a jó nénék Már inkább álmodják, mintsem hogy képzelnék.
Úgy hallgatja Csóri míg amaz terécsel, Mert sok szóval mondta, amit én kevéssel; Háromszor veté meg a kártyáit neki, Háromszor egyformán jött a szerencse ki.
Hanem harmadikszor beszélt már süketnek, Adta magát Csóri fényes képzeletnek: Iszonyu roppant kincs: arany, ezüst, gyémánt Hever lába előtt, káposztakő gyanánt.
Majd ezek eltünnek... csak a banyát látja, Ki előtte térdel, kezében a kártya S igazítja olykor, hogy égjen, az üszköt, Amely ott füstölge nagy-makacsul köztök.
Hát egyszer csak, látja, hogy az asszony fölkel, Megy előre és int a tüzes üszökkel; Háromszor int vissza; ő pedig követi Pince belsejébe, ahová vezeti.
Mohos falhoz értek, - de az nem vala gát, Körmével a banya kiszedi a téglát, És olyan rést karmol hevenyébe rajta, Hogy könnyen beférne három cigány vajda.
Alighogy azonban egy tégla kiesett, Egyszerre, mint nappal, olyan világos lett; Mikor pedig a rés ki volt bontva tágra, Csaknem elveszett a Csóri szemvilága.



1114
Fényes nagy terem volt az ahová léptek, Híre sincsen abba’ gyertyának, vagy mécsnek: Gyertya helyett olyan darab gyémánt ragyog... No, mint egy malomkő, hogy ne mondjak nagyot.
Merevül egy tükör a terem oldala, A padlás-gerenda mind ezüstből vala, Aranyhomokból van a ház földje verve, És az ajtó megé gyöngy-szemét seperve.
Környöskörül a ház rakva káddal, üsttel, Az is tele volt mind arannyal, ezüsttel És az ágyláb mellett arany kotló ragyog, Számtalan sok apró csirkéihez vatyog.
Beh szeretett volna ezek közül Csóri Kettőt avagy hármat az ingujjba lopni; A nagy kivánságtul viszket minden ujja, Már le is hajolt hogy a zsebébe dugja:
Hát csak elébe áll a fekete ember: Szakálla, bajusza valóságos kender, Vállig ér bajusza, térdig a szakálla, Haragos szemekkel csúnyán nézett rája.
„Ne haragudjék kend, édes öregapó! Nem vagyok én tolvaj, sem pediglen lopó; Nem bántom a csirkét, csak nézni akarom: Nem terem mifelénk ilyen apróbarom.”
Köszönd” felel amaz, „hogy apádnak mondtál, Mert te is azoknak a dijjára jutnál, Akiket én itten olykor, hébe-hóba, Megsütöttem-főztem száz esztendő óta.
„Hanem már most, fiam, kettő közzül válassz: Vagy elméssz üresen, úgy békével járhatsz, Vagy, ha kell e sok pénz, a szádat feltátod: Hogy mi lesz belőle, akkor majd meglátod.”
Gondolá a vajda: „miért ne tátanám? Hátha csak sült galamb repül belé talán? Majd az ördög megyen üres kézzel vissza, Ha a pénz után csak száját kell, hogy nyissa!”
Azzal ásit egyet, miből lenne kettő, S gondolta magában: ez tán elegendő; De csak elhült, mikép a leöntött parázs, Mert ihol! szájába csapódik egy... darázs.
Összecsapta ugyan fogait ész nélkül, De már akkor ott volt a darázs vendégül; Csórit ijedtében a hideg is lelte: Kinjába’ mit tegyen? a darázst lenyelte.



1115
„Szerencsés vagy fiam!” kiáltott az öreg, „Ezt még egy halandó ember sem tette meg, Szájából a darázst mindenik kizárta S holtig nyomorék lett, aki megpróbálta.
„De te - minthogy bátran le meréd azt nyelni, Ez a pénz, amit látsz, tied valamennyi; Nemcsak ez, de több is: gyere, megmutatom, És minden szobának kulcsát átaladom.”
Csóri azt gondolta, hogy mindez csak álom, Dörzsölé szemeit s monda: megpróbálom! Belemarkolt egyik közellevő üstbe, S meggyőződött, hogy mind huszasok, ezüstbe’.
Majd egy kádba markolt: valóságos arany! A királykép rajta; fénye, neheze van; Borjuszájas ingét összeköté alól S megraká, gondolván: csak ez legyen való!
Azután követte a kenderszakállut; Arany kútat leltek, hozzá arany válut; Onnan pedig gyémánt istállóba mentek, Hol tátos paripák arany zabot ettek.
Vajda kiválasztott egy fehért magának. Gondolá: ez jó lesz harci paripámnak; Akkor egy kamrába vezeté az ember, Ott pedig volt sok szép mindenféle fegyver.
Hát mikor a pompás ruhatárba értek! Van ott vörös nadrág annyi, hogy temérdek: Egyen meg is állott Csóri szeme-szája, És nem állhatá meg, hogy fel ne próbálja.
Szóla most az öreg: „Itt van a kulcs, nesze!” Nagy csomó kulcs felé nyúlt a Csóri keze; Hanem, mikor épen elvenni akarta, Úgy érezé, mintha égne attól marka.
Egy percig a tüzes üszköt látta csupán, Leve nagy sötétség körülte azután; De a nagy sötétség nem sokáig tartott: Ekkor monda Csóri: „nem is hoztam kardot.”
Visszament, hogy kössön egyet oldalára, Aztán minden ajtót gondosan bezára S fölment a pincéből, hogy meglássa, vajon Odakünn az idő milyen tájba’ vagyon.
Minthogy pedig ottkünn már tetszett a hajnal, Csóri a népséget felveré nagy zajjal; Ruhát, fegyvert oszta, parancsot ada ki, Hogy az ütközetre készen álljon kiki.



1116
De hogy és mint készül a vitézlő sereg, (Lévén már most annyi szép ruha, ló, nyereg), És hogyan állá meg dicsően a sarat: Ennek elmondása más énekre marad.
Harmadik ének
Foglalat
Fel, trombita, síp, dob! Nagy dolgokat írok Ágyúk morogását - Puskák ropogását; Harcháború mérgét, A nagy csata végét; Melyek csodavoltán Bámul kiki méltán.
Nosza én paripám, gúnár liba tolla! Eleget pihentél, meg vagy abrakolva, Megvakartalak, mert a füled se’ látszott; Nosza hát, kezdj mostan vídám fürge táncot.
Háborúba mégyünk, ahol ölnek, vágnak: Köszön is nem is az ember a világnak; Köszön, aki ráér; sok a berenán tul Rövid búcsút vészen a kapufél-fátul.
De mielőtt érnénk a dolog nagyjára, Vessük szemeinket Csóri fővajdára: Mit gondol, mit akar, mit csinál, mit rendel: Ékes ritmusokban hallja minden ember.
Veszi legelőbb is a pincébe útját: Felhordatja onnan a sok cifra gúnyát És kiosztja rendre, vitéz népe között; Mind egy-egy pipacs lett, mikor felöltözött.
Azután a fegyvert osztotta ki renddel; Azután jött zabla, nyeregszerszám, kengyel; Kérdik a cigányok: hát a cocó hol van? Felel Csóri vajda: odalent, az ólban.
Amit szája mondott, bizonyitja tette: A sok szép paripát sorra fölvezette; Akkor büszkén nézett a seregen végig, S gyönyörködött benne, hogy a szemök fénylik.
Egy része huszár lett, másik része gyalog, Mindannyian égből lepottyant angyalok; Maga Csóri, amint a sort végigjárja, Így kiált: „Csak nincsen a cigánynak párja!”
Hát még a fehérnép! a vidor apróság? Mint ládára festett tulipánok, rózsák! Szeme, szive szerint öltözék mindnyája: Csak ránézve is már hízott Csóri mája.



1117
Hamar egy lapátot felkap örömében, Megmeríti aranypénzzel a pincében, Viszi népe közé, odaszórja: nesztek! Amin a cigányok kissé összevesztek.
Hát ím! a sokaság közül síva-ríva Csak elébe toppan felesége, Éva, Mellette kunyorál két süheder cigány: „Nekem is adj, dádé! adj nekünk is, apám!”
„Gyöngyeim, véreim!” így szólítja őket, „Éva! Dámi! Jónás! milyen nagyra nőttek! No, ki hitte volna hogy megint lássalak; Azt gondoltam, régen megettek a halak.”
Monda erre Éva: „Bizony, meg is evett Az a roppant nagy hal, melynek a neve cet; Szerencse, hogy épen ottankörül uszkált S benyelé kocsinkat, mint én egy galuskát.
„Nagy üreg volt benne, mint valami templom, De sötétség lévén, üss ki Jónás, mondom; Kicsiholt a Jónás az első ütéssel, Akkor a hal gyomrát összejártuk méccsel.
„Micsoda mája volt mint valamely szikla, Malomkő nagyságu benne a halikra; A szálkája pedig - - lett volna belőle Alkalmas szarufa bármi háztetőre.
„Épen akkor nyelt el egy nagy úszó lápot: Dámi a fejszével favágáshoz látott; Jó tüzet perditénk, amilyen csak kellett: Ugy száritkoztunk a ropogó tűz mellett.
„Én e rossz bicsakkal a májának estem, Egy bográcsravaló darabot lenyestem, Megsütöttük-főztük, jóllaktunk belőle, Hogy még a hasunk is félreállott tőle.
„Inni pedig vizet, mint valami kúton, A kopótyujából meregettünk, rúdon. Kilenc évig laktunk a cethal gyomrában, Mint kukac a sajtban, féreg a tormában.
„Végre addig ástuk oldalán a lyukat Az ennivalóért, hogy egyszer kilyukadt, S kimásztunk belőle, ott hagyván a dögöt, Melyet a viz régen a partjára lökött.
„Igy kerültünk vissza. Nem csoda különben, Még nagyobb csudák is szoktak esni könyvben. Pogány szívü Csóri! de te nem szánsz minket: Legyen eszed, Csóri: adj egy fél fityinget!”



1118
„Adok, szentem, adok, lépem, vesém, vérem! Elég egy lapáttal? vagy teknővel mérjem? Mit adjak? mi kéne? mit isztok? mit esztek? Ihon a lelkem is, odaadom, nesztek!”
Erre Dámi fia szólalt meg az első: „Nekem avas háj kell, vagy szalonna-felső.” De felrugta Csóri, hogy elesék hanyatt: „Bolond! nem tudsz kérni mézbefőtt aranyat?”
Amily hamar tette, oly hamar megbánta, Simogatni kezdé a fiút, mert szánta; Akkor bévezette őket egy szobába És felöltözteté aranyos ruhába.
Most a Dámi nyalka! most a Jónás hetyke! Fénylenek a napon, mint a fényes pityke; Közbül jár az apjok, fehér lován léptet, Viszi ütközetre a daliás népet.
Rákezdi Juhgége a Rákóczi marsot: Huszonnégy trombita gyönyörűen harsog; Noha, amin Csóri nem kevéssé bámul, Vagyon trombitájok mind lopótök-szárbul.
Mindjár’ a kapuban kiadja parancsát, Hogy az ágyu végét merrefelé tartsák; Hatvan öreg ágyu az ellenség felé Ugy tüzel, ugy füstöl, majd megpukkad belé.
De, ami különös, nem szólanak nagyot: El vannak rekedve? vagy szájok befagyott? Azt gondolja Csóri, bundát vernek bottal, Dehogy kell a fülét bedugni gyapottal!
Ám minden lövéskor dűl az ember sorra, Ugy veri le egymást, ugy bukdosik orra, Mint kártyakatonák, mikor mind elesnek, S egyenlő a sorsa királynak, hetesnek.
Hanem az ellenség ágyuja sem alszik, Iszonyú tüze van, bár szava nem hallszik, S ámbár a cigányság többször igy kiáltott: „Ne lőj erre, bolond, ember van itt, látod!”
Különösen féltik fényes szép szemöket, Hol erre, hol arra, kapdossák fejöket; Nem csuda aztán, ha bizony hébe-hóba Beleütik is egy nagy ménkő golyóba.
Legelül a vajda, Dámival, Jónással, Nem győzi a bátor népet biztatással; „Rohamra cigányok!” eszeveszve ordit, S rohan a cigány, de előbb hátat fordit.



1119
Kiáltozza Csóri: „Megálljatok! hó! hó! - Vakmerő egy nép, de bokros, mint a jó ló Szeméten szedett nép! ha meg nem állotok, A lesz belőle, hogy én is elszaladok.”
Sarkantyúba kapja tátos fehér lovát S így kiált, beérve szaladó táborát: „Vitézek! na, látom, bennetek a jó vér: Ha van ily sereg több - kössön fel a hóhér!
„Ez már a szilajság! ezt szeretem én, ha A legény nem lusta, szájatáti, léha... Ugy tudtok szaladni! ugy elgázolnátok Azt a cudar népet, csak felé futnátok!
„Nosza tegyünk próbát és forduljunk vissza! Folyjon az ellenség vére, mint a Tisza! Mert fogadni mernék a fehér lovamba, Hogy a győzedelem a kezem közt van ma.
„Hogy pedig hát senki a szemét ne féltse, Ágyuk villanása vagy füsti ne sértse: Parancsolom: kösse be most mindjár’ kiki; Aztán csak utánam! aló, bátran, neki!”
Így biztatta népét. A cigányok pedig Zsebkendővel egymás szemeit bekötik: Csóri szava után: erre, fiúk, erre! Vakveréb módjára törnek az ellenre.
Most van ám szüretje a kiontott vérnek! Koppad a két szárnya Puk Mihály vezérnek; F..e nép a cigány: megölné az apját, Mert nem néz a senkit, - igaz, hogy nem is lát.
Ha, kegyes olvasó, immár azt kivánod, Hogy az ütközetről neked adjak számot: Ki? kit ölt meg? és hol? mért? mikor? miképen? Ki segitségével? - hát elmondom szépen.
Legelébb a vajda lecsapott kilencet, Hogy azonnal hányta fejök a bukfencet; Csak bámul utána oztán mind a kilenc S így morog: „beh kényes ked most, Csóri Ferenc!”
Gyügyü Burgonyával ment ki egy szál kardra, De nem oly könnyen bírt vele, mint akarta, Mivel e Burgonyát semmiféle fegyver Nem járja, minővel hadakozik ember.
Bőre kemény bocskor - főleg az orcáján Szíve helyett tuskó van a szive táján, Csak nagy két fülein sérthetni halálra: Jó hogy Gyügyü épen a fülét találja.



1120
Látván Burgonyának gyászos végit Zeller, Rohan Gyügyü felé csillogó fegyverrel, Halálosan sujtá a Gyügyü fejére, Halála után is folyt az orra-vére.
Zellernek se’ kell több: lepattan lováról... Veszi Gyügyü kését a bő csizmaszárból, Győzelme jeléül erszényét, pipáját, Szedi korca mellől csiholó szerszámát.
De vaksi Toportyán így riad rá: „Tedd le! Kést, pipát és erszényt, oda ni, a gyepre! Víjunk!... hogy kié lesz, majd utóbb elválik: Komám volt a Gyügyü, nem hagyom halálig.”
Leraká hős Zeller a dicső jeleket, Iszonyú kegyetlen vívás kerekedett; Haragosan víttak valameddig éltek: Lenyakazván egymást, szépen, megbékéltek.
Esküszi Harizsnya, káromkodva csúnyát, Hogy Zeller vitéznek állja vérboszúját; Esküszi vad Mócsing, Hubli, Salavári, S Puk Mihály vezérnek több derék huszári.
Másfelől Toportyánt a barna vitézek: Hagymaszár és Kongó, megtorolni készek, Vigyori, Kanálos, Degesz, Csucsuj, Irha... A többiek neve nincsen ideirva.
Kik miután egymást egy lábig leölték, Ugy hevernek ottan, mint valami tőkék, A harc erdejének irtás ez a tája... És uratlan jószág a Gyügyü pipája!
Csóri látta mindezt; Csóri látta sorban Valami csak történt az egész táborban: Hipp-hopp gyorsasággal vitte ide s tova A vitézlő vajdát fehér tátos lova.
Hány szegény halandó nyakát szelte ő el! S maga mindannyiszor nagyobb lett egy fővel. Mintha mindenik fej az övéhez nőne, Olyan nagy ember lett apránkint belőle.
Dundi asszonyság is, Diridongó társa, Mint egy Bradamante, népet öl rakásra; Legény ő a talpán! ember ő a gáton! Sebes vágtatással lotyog a lóháton.
Szellő emelinti piros viganóját, Tartja balkezében véres lobogóját, Viseli jobbjában csillogó dárdáját, Feledi a kontyot s hajdani pártáját.



1121
Kalpag a fejében, s a gerincén hátul Az ura mentéje lóg le panyókául; Félig csupa férfi - az a felső része, Mely alkalmatos az ember öldöklésre.
Szeme vérben csillog, habot ver a szája, Gyilkolásban részeg örömét találja, Döghalál módjára pusztít a seregben, Szakállas, bajuszos vitéz emberekben.
Maga Diridongó nem kevéssé bámul, Asszonyának hősi tettein elámul; De, mig mennyre-földre magasztalja társát, Felsohajt: „be kár, hogy nem tud főzni kását!”
Míg tovább is ekkép bámulni akarja, Elszakítá őket a harc zivatarja. Öklös Diridongó egy sürű csoportban Kézzel-lábbal ví és tüszköl a nagy porban.
Hej, mennyit lenyársalt! hej, mennyit levágott! Hogy megtizedelte az embercsaládot! Amennyit ma rombol az emberiségen, Nem épített annyit egész életében.
Látja ezt egy dombrul a vitézlő vajda, Biztatja erősen: rajta, komám, rajta! Szegény Diridongó bízik is, ahogy tud, Mígnem utoljára disznót győz a sok - lud.
Köröskörnyül immár meg van rakva sebbel, Mint az ángol ember kaputrokja zsebbel; Mindenik oly öblös, mindenik oly tákos... Szegény Diridongó - oda van! világos!
Miután kihörgé magából a lelket, Panaszosan így szólt: „oh vajda, megöltek!” „Semmi, fiam, semmi: szép dolog, nagy érdem Halni a hazáért, de kivált meg - értem!”
Ily vigasztalással, mint a vad oroszlán (Aki ezt nem látta, hát képzelje pusztán) Rohan a csapatnak s azt miveli oztán, Azt miveli, mondom, mit a vad oroszlán.
Megboszulva Csóri a bajnok elestét, Felrugá s ott hagyta Diridongó testét: Ellensége volt az Dundi asszony végett, Mert féltette tőle a szép feleséget.
Nem tudom, ha volt-e méltó oka rája, Elég az, hogy Dundit féltette gazdája; Mindig féltőbb a kincs ha nagy, mint ha kicsi: Szegény Diridongó! nagy kincse volt neki.



1122
Semmit nem tud erről vitéz Dundi asszony, Emberül hordozza ő magát a harcon, Üti-véti őket, veri agyba-főbe: Ki ne szeretne már bele egy ily nőbe!
Legalább a vajda érez olyanformát, Kezdi a szerelem csiklándani gyomrát. De, mig e dologra bővebben kitérnénk, Lássuk Dundi asszonyt, ki sohasem félénk.
Annyiféle párbajt és mindenféle bajt Vítt már a menyecske összevissza, hogy majd Paizsán a fegyver ellágyul, megtompul, Mintha viaszból vón’ - legfeljebb ólombul.
Már ki volt terítve Nyeszegi, a rostás, Nem kellett őneki beretválás, mosdás, Nem a nyújtóztató banyák, ágya mellett Mégis halott volt ő, amilyen csak kellett.
Tiszaháti módon egy oldal-tarisznya Volt csepűmadzaggal nyakába hajítva, Vele született ő a szép tarisznyával; Most leoldá Héring nagykörmű ujjával.
Nem ér rá elvinni, ha leoldni ráért, Mert amint görnyedez a szép tarisznyáért, Combja közzé akad hátul Dundi kardja, S oly likat hasít, hogy a tarkója tartja.
Így repedne ki a sertésből az orja! Ilyen a kis urfi, midőn kigombolja Bugyogó nadrágát a pesztonka este, Mint a Héring hátul végigrepedt teste!
Czibak ezt meglátván, egy csöppet se’ késik, Veszi alattomban baranyai késit, Elmetszé a Dundi köténye madzagát S elragadja tőle a kötényt is magát.
S mint ha kit szelével ér az istennyila, Mint Sámsonnak, midőn megnyírta Délila: Egyszerre odalett - higyetek a szómnak Ereje és szíve a vitéz asszonynak.
Megakadt a szeme... a kiáltás torkán, Mint azé, kit éjjel nyom nehéz boszorkány; Elejté a dárdát, maga is dölt, ferdén, Csóri ugrott oda; ő tartá fel nyergén.
Hős Czibak azonban egy hosszu kopjára Tűzte fel a kötényt lobogó formára; Mire az ellenség örvendezve kiált
- Nem tudom, Alláht-e, vagy Jeszusz-Máriát?



1123
Szörnyü ordítással kéri, hogy az isten Az emberi népet gyilkolni segitsen: Mintha őfelsége épen abba’ járna, Hogy tegnapi művét széjjelrontsa már ma.
De, ha az isten nem, - segité az ördög, Nem is neheztelt, hogy nem neki könyörgött, Pártját fogta mindjár’ Puk Mihály népének, Mert az ilyen napot tartja ünnepének.
Fennen hordja Czibak a hatalmas zászlót, Melyet ékesíte száz repedés, száz folt, Foszlányait a szél összevissza bontja: Bónapárténak se’ volt már különb rongya.
Megy Cziba előre, mindnyájan követik, Még a halott is mind fölelevenedik; Észreveszi Csóri, hogy szorul a kapca, Népét visszanyomják, megfordult a kocka.
Hamar „Dámi! Jónás!” inti őket elő, Hogy Diridongónét tartanák kétfelől; Meg is fogták... ámbár dolog az ilyesmi: Megtartani egy nőt, ha el akar esni.
Maga pedig Csóri fut, szalad, hogy lássa Minő fordulatot vőn a harc folyása: Legelébb is szembe megtalálja Kákát, Ki tenyerén hozza hátul a nadrágát.
Szép, vörös nadrágát tartja két tenyérrel, Szalad és futtában jajgat, jajveszékel; Kérdi Csóri, mi baj? valami borzasztó? - „Jaj uram, a posztó! a szép drága posztó!”
„Vakapád!” kiáltja Csóri és tovább megy Testek halmai közt, mint az Ararát-hegy; Lova pej a vértől, - lábát alig húzza A nagy vérözönben, - néhol meg is ússza.
Nyargal a cigányság odafel a dombon, Veri az ellenség csaknem minden ponton, Bátorság, vitézség neki mindhiába, Veti reménységét a horgas-inába.
Nagy Akasztót Ráspoly már-már utoléri, Bár az minden léptén az ölet kiméri: Nem is szabadulna, bizony el is veszne, Ha sebesen el nem cigánykerekezne.
Szembe találkozik Csóri a futókkal, Megdorgálja őket szemenszedett szókkal, S odamondogatván, ekkép fejezi be: „Csürhéről futó had! vissza, egyszeribe!



1124
„Eb legutoljára! eb maradjon hátra! Jelszavunk legyen most minden, ami drága: Híre, becsülete Nagy-Cigányországnak, És előkötője Dundi asszonyságnak!”
Így kiált a vajda és vágtat előre, Szegyen döfi Mismást, hogy egy fának dőle, Száját félrehuzta, kiveté a nyelvét, Szeme felfordulván kiadá a lelkét.
Megharagszik Bunyi: „Csúfold az apádat: Arra öltsd ki nyelved, arra vond el szádat!” S oly erővel lökte a dárdát beléje, Hogy mindjárt meghalna, ha még most is élne.
A vajdát azonban Süsü, Vaczok Peti, Kajsza, Csimaz, Nyúlláb harcolva követi, Laboda, Koloppal, Juhgége és Habók Szoritják az ellent, mint harapófogók.
Hubi az ülővel, mint egy buzogánnyal, Egymaga fölérne kilenc más cigánnyal: Sok vitéznek töri ő be koponyáját, Mint hajdan betörte az egyszeri kályhát.
Méltó azt megírni, krónikába tenni. Befordult ő egyszer valahová csenni; Zárva volt az ajtó: de, találós fővel, Beüté a kályhát a kézi ülővel.
Fejét is bedugta; - de belül a gazda: „Mit csinálsz? hol jársz itt?” rá ekkép riaszta; Ő pedig az űlőt taszitván előre: „Nincsen szükség - kérdi - pipaszársütőre?
Hanem ez akkor volt. Tudnék én őróla Száz ilyen mesét, csak érkezésem volna: De nagyobb annál most a legkisebb gondom: Pipaszónál, otthon, egyszer majd elmondom.
Ama híres vajdát követem jelenleg, Ki előtt a népség szakadoz, mint felleg; Keresi a zászlót, - a zászlós Czibakot, Szeretne a fején vágni egy ablakot.
Megtalálta végre: de ugy is hozzászólt, Hogy kezéből mindjár’ kiejté a zászlót; Maga is lehajlott az után a földig: De a fölvevéssel nem igen törődik.
Tótágast áll fején; ég felé a lába, Megakadt valahogy a nyeregkápába; Lelke pedig, amint mennybe iparkodott, Feljebb-feljebb mászva, kiment ahol tudott.



1125
Csóri a zászlónak mindjár’ fülét fogta És odaköté azt, hova Dundi szokta: Körülkanyarítá a puha derékon, Mihez a gyapjúzsák termete is vékony.
Alig nyerte vissza Dundi a kötőjét, Követé a harcba nemes jóltevőjét; S tesz olyan fordítást, tesz olyan csudát ott Amit élő ember sohasem is látott.
De vitéz Laboda sem marad ám hátul, Ő sem ijed meg a maga árnyékátul, Ő is lelt magához bajvívó cimborát: A fogatlan ínyü, göthös, vén Kusztorát.
Ti, kik ezt halljátok, szaladjatok innen! Hallani is jobb lesz e csatát messzünnen; Favágó emberhez sem jó állni közel: Mert megrug a forgács, hogy többet nem eszel.
Hát mikor ilyen két dalia csap össze, Mennyivel tanácsosb állni tőlük messze! Két tüzes mennykő ez... mondom, közel ne várd: Mert az egészségnek a szele is megárt.
Káposztás kertbe néz190 a derék Laboda, Hová szeme céloz, sosem vág ő oda; Nem is tud más ember könnyen hozzávetni Szeme járásából: m’eziránt fog ütni.
Jó hogy Kusztorának teljes-lehetetlen Célba venni fejét, mert rezeg szünetlen; Most a sirban volna - az már kétszerkettő Nemcsak a fél lába, hanem mind a kettő.
Visszavág s Labodát megsérti bütykőben, De nem folyt a vére, mert nincs olyan bőven, Száz nadály, száz köppöly sem szína belőle; Mind éhen veszett ki bolhája, t...je.
Hat lika volt immár lábán Kusztorának, Mint a tilinkónak, avagy furulyának: Most a cigány kardja hetediket csinált; Amaz odakapván, űhmget és így kiált:
„Beh bolond az ember, hogy akkor is harcol, Mikor nem tud vágni, legfölebb ha karcol! Mikor összelöttyent ina, porcogója, Mint a mosogató asszony lágymosója!
190 Bandsal. A. J.



1126
„A dicsőség koncán mit is marakodunk? Nehéz eleség az... nincs már hozzá fogunk! Minek rontsuk egymást emígy is, amúgy is? Békéljünk ki, pajtás: meghalunk mi úgy is!”
Hadd béküljenek ki, amint kedvök tartja, Jobb, ha megnézzük, hogy mit csinál a vajda: Hát, öli az embert, ezt az ostoba fajt, Széltibe hosszába vágja mint a parajt.
Bizony ugy is tetszett neki utoljára, Mintha övig érő dudva között járna, Vesszővel csapdosná, szeldelné a nyakát, S hullatná a szép gyom szaporitó magvát.
Széjjelnéz s kiáltja: „Lassan! hó! megálljunk! Nincsen itt ellenség: mi a szöszt csinálunk? Se balszárny, se jobbszárny, se gléda, se karéj, Csak ez a sok csúnya, istenverte paréj!”
Felel arra Dundi: „Mit beszélsz te, vajda? Látod azt a lovat: Puk Mihály ül rajta!” Odanézett Csóri: hát bizony való az! Mert igazán ember és igazán ló az.
No hiszen majd én meg erőtlen pennámmal Hozzáfogok, - avagy elbeszélni számmal, Azt a nagy viadalt, azt a kemény harcot Mely a két vezér közt naplementig tartott!
Mindenik harcolva költé el ebédét, Ugy elégité ki természet szükségét, Milyenek például: az ivás, az evés Szóval, mikor bennünk sok van, avagy kevés.
Utoljára mégis vajda lőn a nyertes: Nyakát szeli Puknak, mint valami hentes; Puk Mihály a lóról menten le is dőle, Puskalövésnyire pattant feje tőle.
De felugrik mindjárt és szaladni kezd el: „Utána!” kiáltják: „fogd meg! - ne ereszd el!” Űzi a cigányság, mint agár a nyúlat, Mint mikor a macska az egérrel múlat.
Nem is kerülnének egykönnyen elébe, Ha meg nem botlanék a maga fejébe; Így bukni különben nem épen hallatlan: Hogy valakinek a feje - lábalatt van.
Hanem ezzel Csóri nem sokat törődik, Fusson bár hazáig, vagy földetlen-földig: Felszedi a zsákmányt, ami olyan gazdag, Hogy csupán bankóbul lenne három asztag.



1127
Negyedik ének
Foglalat
Már cigányországot Színről-színre látod: Csóri azt nagy bölcsen Fundálta erősen. De, mint egy zimankó, Támad Diridongó Végre, mint mindennek, Vége lesz könyvemnek.
Diadallal tért meg Csóri Nagy-Idába, Állatá a népet körül karikába. Ő maga egy hordó tetejére mászott, S igy beszélt, miközben kézzel hadonászott:
„Daliás cigányok! vitéz hadi népem! Hűségeteket én köszönöm is szépen; Sőt meg is szolgálom, ha az isten éltet, Mihelyt egyszer bővebb zsákmányban részeltet.
„Hisz’ annyi dicsőség jut ma egy legényre, Hogy nem egyhamar fog éhezni lepényre, Annyi, hogy attól még a hetvenhetedik Unokánk lelke is holtra részegedik.
„Valameddig a víz dombról foly gödörbe, Valamíg az erdőn akad egy fa, görbe, Valamíg egy tyúk lesz - míg verset faragnak: Dicső híre-neve fennmarad e napnak.
„Hősi tetteinket hirdeti a ponyva, Írják krónikába, kalendáriomba; Lesz ember, ki egész könyvet is ir rólunk, S a világ bámulja mily vitézek voltunk.
„Sőt nem győzi várni a kiváncsi világ Hogy megirja rólunk a szép históriát, Hanem bekandikál záros műhelyébe, S hirdeti, pletykázza, mily remek lesz műve.
„Mikor pedig aztán kikerül a kohból, Vesz a világ egyet - de csak egyet - abból; Töri érte egymást, kézről-kézre kapja, Míg piszoktól látszik valami darabja.
„De a többi könyvek, tetején egy padnak, Itélet napjáig mind épen maradnak: Annál nagyobb lészen benne nyereségünk: Itéletnapig tart a mi dicsőségünk.
„Mivel hát dicsőség annyi van, mint polyva, Vigyen abból kiki, amennyit, gondolja, Hogy belőle egyszer el fog birni hátán: Jut abból, marad is; nem jóféle sáfrán.”



1128
Soká éljenezték ez ostobaságot, Azután mindegyik tartotta a zsákot: De a vajda így szólt egész komolysággal: „Mit akartok, édes fiaim, a zsákkal?
„Ami keveset az ellenségtül kaptunk, Ami csekélységet a pincében hagytunk, Az egyébre is kell, marad a közjóra: Nem való az nektek borra és cipóra.”
Morog a cigány nép e beszédet hallván, Sorba löki egymást, könyökén vagy karján: Baj lenne: de Csóri nem tétováz sokat: Kiosztja közöttük a hivatalokat.
Legelébb azt nézi: kinek van nagy körme S kinek keze inkább maga felé görbe; Fő adószedővé teszi bölcs Kolopot: Tud az bánni pénzzel, aki annyit lopott.
Azután Akasztót, mert hosszú a lába, Fővezérré teszi az ármádiába; Süsüre pediglen bizza a pecsétet, Minthogy maga is tud vésni, ha eltéved.
Jó muzsikás lévén nagyszerű Juhgége, Alkalmazta Csóri főszámvevőségre; Mellé adta ennek a tisztes Labodát, Hogy lenne halálig főfő iródeák.
A közigazgatást ruházza Pitykére, Kit Hűvösnek híttak nem igaz nevére; Hubinak ellenben, tudománya végett, Ada országában fő-céhmesterséget.
Kérdi Csimaz is, hogy hát ő mirevaló? (Csimaz, kivel egykor elszaladt volt a ló) „Te fiam? te szabsz a tolvajok közt rendet: Téged az isten is bírónak teremtett.”
Szóla és magához intette Nyúllábat, Gondjaira bízott minden iskolákat: Nem lehet, ugymond, hogy nyúllábsága óta Ne ragadt legyen rá egy kis fehér kréta.
Így minden hivatalt, mivel ezren kérik, Eloszta, egészen a kutyapecérig; Akkor Dundi felé fordítván a rúdat, Szíve érzésének így tágíta útat:
„Dicső nagy férfiú, kedves komámasszony! Nem erőltetém, hogy hivatalt válasszon; Mert mig az asszonyok nadrágba’ nem járnak, Nem valók egyébre... legfölebb huszárnak.



1129
„Példás vitézséged mint a tükör, ragyog; Érdemeid kézzelfoghatóak s nagyok; Széles tehetséged el vagyon ismerve, Ha nem méltányolnám, isten is megverne.
„Mivel szolgáljam meg? mivel háláljam meg? Érdemid jutalmát hogyan találjam meg? Tudnám, ha lehetne; lehetne, h’akarnám: Akarnom pedig kell, bármint nem akarnám.
„Isten látja lelkem mind a két szemével, Hogy megelégeltem öreg Évikémmel; Ugy szeretem, mint az otthon sült kenyeret: Jó a másé is, - de jobb otthon egy szelet.
„Szeretem én Évát... de, tudja a manó: Már hiszen, no, csak nem vajdánénak való! Aztán meg, mióta a cethalban lakott, Mindig érzem rajta a büdös halszagot.
„Egy szó annyi mint száz: el kell válnom tőle, Ezt kivánja rangom, hivatalom fénye, Ezt még más egyéb is... de mit ér a beszéd? Adja komámasszony azt a kicsi kezét!”
Od’adá a kezét Dundi asszony, végig, Oda mind a kettőt, egészen könyékig; Bizony, aki látta amit cselekedett, Azt mondhatta volna hogy rátehénkedett.
Igy fészkelte magát Csóri vajdasága Ellenállás nélkül a nagy boldogságba: Hát egyszer csak ehol... amit hinni nehéz... Véresen, halványan jő egy falka vitéz.
Saját népe volt az. Megismeri mindjárt Degeszt és Kanálost, félszemű Toportyánt, Gyügyüt és a többit, kik harcon elestek; Összerántja szemét: „Hát ti mit kerestek?”
Szóla erre Gyügyü: „Mi biz’ azt keressük, Hogy vitéz voltunknak jutalmát vehessük; Mert nem oly gyerekség ám az, mint gondolni: Vagy akarjuk vagy sem, a hazáért halni.
„Hát bizony mi, vajda, valamicskét várnánk, Amiből tengődjék özvegyünk és árvánk; Az sem volna rossz, ha hivatalba tennél: Nem mondhatnák rólunk, hogy: ez is ingyen él?”
Haragosan erre így felelt a vajda: „Nem takarodtok el a tüzes pokolba? Lesz majd emléketek, olyan mint egy torony, Ákombák irással, mint ez a fél karom!”



1130
Amazok egymásra néztek és hallgattak, Fejöket csóválva búsan elballagtak; Csóri pedig kezdé, illő vigassággal, Menyegzőjét ülni Dundi asszonysággal.
Hej? micsoda módjok volt akkor a táncban! Patak módra folyt a sárgalé a sáncban; Akkor volt igazán borjunyúzó péntek! Még a nótának is a javával éltek.
Hát mikor legis-legjobban múlatoznak; Fegyver közé fogva egyvalakit hoznak: Ki volna egyéb, mint Puk Mihály kapitány? Fegyver közé fogta három erős cigány.
Tántorogva lépked és nehezen halad, Feje le van vágva, hozza hóna alatt, Behunyott szemével oly szomorún néz ki, Hogy csupa kín arra még reá is nézni.
„Tedd fel a fejedet!” monda Csóri, s inte: „Én is voltam olyan szegény ember, mint te; Akármit hibáztál, én kegyelmet adok, Örömére annak, hogy vőlegény vagyok.”
Puk Mihály e szóra felnyomá a fejét, Csókolá a vajda csizmatalpa helyét, S úgy megrugaszkodék a nyitott kapuból, Hogy még lóháton sem érték volna utól.
Míg ezek igy folynak, iszonyú nagy lárma, Üvöltés hallatszik, mintha sáska járna. Kérdi Csóri, mi baj? de senki se’ felel; Maga marad benn csak, a többi kiszelel.
Gyorsan félretolja a kis ablakfiát, Lenéz az udvarra s álé more!191 kiált. Nagy sereg cigánnyal ott jön Diridongó; Minden kézbe’ puska, fejsze, villa, bunkó.
Állt ugyan egynéhány híve Csórinak ott (Akiket aznapon hivatalba rakott): De azok a pártos ellenség láttára Levegőbe tűntek, mint a könnyü pára.
Szidja Csóri vajdát a közelgő tábor: „Meg kell csípni!” ordít „amig el nem lábol; Nyársra kell feszítni! forró zsírba hányni! Két szeme világát acéllal kivájni!”
191 Oh jaj, more! A. J.



1131
Széjjelveti lábát Csóri mint egy sátor, Megáll az ajtóban, tekintete bátor; Kardvasán a menteujjal egyet törül: „Ide jőjön, aki életének örül!”
Mondja, és egyszersmind esküvel fogadja, Hogy magát életben soha meg nem adja, Sok ember kipusztul, míg annyira menne; Ám hisz’ próbálja meg, aki Tamás benne.
Felel Diridongó: „Egy tán mégis akad! De mi sokan vagyunk, és te, látom, magad: Víjunk ketten, Csóri! a ház elég téres; Víjunk ketten; hadd lám: te vagy az a híres?!”
Fogcsikorgatással végzé a beszédet. Csóri az ajtóbul hármat visszalépett. Bement Diridongó, de mást nem ereszte, A többi az ajtón és ablakon leste.
Mint mikor az erdőn, nem messzi egymástul, Két iszonyu tölgy reng a fejszecsapástul; Roppanásuk nekibődül az erdőnek, S - amit sose láttam - épen összedőlnek:
Ugy csap Diridongó össze a vajdával, Szeme a szemével, kardja a kardjával; Azt hinné az ember: két sebes szélmalom: Közel épitette valami félbolond.
Irhatnék én arról akármennyi lapot: Ez s ez hányszor ütött, vagy hány döfést kapott; De elégnek tartom ennyit irni mostan, Hogy egyszer csak: zupp le, Csóri vajda, holtan?
Ugy bizony! szörnyet halt; maga is azt hitte; Szólítják nevérül: rá sem hederítte; Rázzák, ütik, rúgják, kiáltva és bőgve: Mindhiába! fekszik, mint egy szenes tőke.
Egyszer aztán ő is meguná a sokat: Fölveti a szemét és széjjelpislogat; Hát ím a cigányság ott zsibong előtte, Mind olyan rongyonsült, mint annakelőtte.
„Szentséges Pilátus!” a vajda felkiált, „Hol vettétek azt a rongyos libériát?” Hanem a cigányok beszélnek egyebet: „Ugyan Csóri, hallj szót, töröld ki a szemed.
Mióta lármázunk és mióta rázunk! Horpaszon rugdosunk, a képedre mászunk! Te mégis ugy horkolsz, majd megrepedsz bele: Szalad az ellenség: mit csináljunk vele?”



1132
„Hadd lám!” monda Csóri és felugrott gyorsan, Megütötte fejét a pincegádorban, Mit se’ gondol azzal, nem is jut eszébe, Mikor hozhatták őt ebbe a pincébe.
Szalad a bástyára egy rossz rozsdás karddal, A cigány sereg is mind utána nyargal: Látja az ellenség táborát, mely épen Vissza kezd vonulni sűrü hadi rendben.
Fegyverükön a nap kelő fénye játszik, Olyan sokan vannak! egy hijok se látszik! Amin Csóri vajda bámul igen nagyot: Hiszen ő már tegnap hirmondót se hagyott.
„Oh te hálátlan Puk!” kiált hangos szóval, „Az én jótettemért így fizetsz te jóval? Még te népet gyüjtesz ellenem suttomba? Ágyuhoz legények! hol a kartács? bomba?”
Hamar a cigányság felgyűri az inget, Meggyujtja kanócát és körültekinget: Minden van, csak por nincs; azért néznek széjjel: Vajda örömére ellőtték az éjjel.
Mert hiszen fölösleg mondanom is itten (Gyengébbek kedvéért mégis megemlítem): Hogy az ó pincében elaludt a vajda S ugy álmodta mindazt, ami esett rajta.
Nem is telt az egész olyan sok időbe, Talán egy órába, legfőlebb kettőbe; Ugy hogy, mire a nép felvánszorga másnap, Csóri dicsősége indult hanyatlásnak.
Megértvén a vajda, hogy miért nem lőnek, S találván az okot kielégitőnek, Szemét elmereszti, hasát kidüheszti És az öklét rázva kiabálni kezdi:
„Jás192 ti kócipor had, láttam az anyátok! Volna puskaporunk, tudom megbánnátok! Itt lövöldöznénk le, az utolsó lábig, Sosem érnétek el az akasztófáig!”
A többi cigány is vérszemet vesz legott: „Köszönjétek - ordít - hogy porunk elfogyott!” Lehetetlen, hogy ezt ne hallja távolrul Hallja is az ellen, mert lám, visszafordul.
192 Cigány indulatszó: Jaj! A. J.



1133
Hamar a nagy sáncot megrohanni kezdi, Három ép ágyuját a kapunak szegzi: Bezuhan a kapu az első lövésre, De bezzeg nincs ember, aki álljon résre.
Csóri fővajdának leesett az álla, Szíve összelottyant, és magába szálla: „Ilyen a szerencse!” gondolá foghegyen, „Ha ma égig emelt, holnap alád megyen.”
Így tünődik Csóri odafen a bástyán, Semmerre se’ mozdul, ott marad, mint bálvány; De a hős cigányság lót-fut eszeveszve, A furólyukba is búna, ha lehetne.
Mint a túri vásár midőn legtömöttebb, S valaki felkurjant: ahol a veszett eb! Van lárma, sikoltás, szaladás tétova, Ezerféle átok, szitok, zenebona;
Zsidó kiált: tolvaj! puffan akit vernek, Orgonál erősen férfi, asszony, gyermek, S mindez a juhszélen, egy lebuj csárdába’ Olvad fülrepesztő nyers hármóniába:
Úgy a hős cigányság, vagy talán úgyabban. Tódul az ellenség befelé azonban, S mint nagy égzengéskor összefutott juhak, A barna vitézek mind rakásra búnak.
Mindenik leginkább a fejét sajnálja, Egyebét ha ménkő üti meg se bánja; Nem is látna ottan az ember egy fejet: Egészen más tag az, amit látni lehet.
Kacag az ellenség, - hogy is ne kacagna! Kérve kéri Pukot, hogy kegyelmet adna; De ő meg akarja mutatni hatalmát: „Hozzanak, kiáltja, kéngyertyát, meg szalmát!”
Mindjár’ teljesiték e parancsolatot, Ami a dádéknak úgy szivére hatott, Hogy felugrándozva széjjel szaladnának, Ha legkisebb egér-útat is kapnának.
De minthogy szorosan környül vannak véve, Környül fogta őket a Puk Mihály népe, Szomorúan látják a dolog mivoltát, S elkezdik gajdolni e keserves nótát:



1134
Fáró hesz! Fáró hesz! Ále moré! már hogy lesz? Meg se halsz, csak megdeglesz. Nagy sor ez! Vitézséged kárba vesz. Ühűm! ühűm! ühűm!
A szerencse kukhérol: Puk Mihály lehóhérol, Megsüt mint a gesztenyét, Pecsenyét: Nem szánja szegény morét, Ühűm! ühűm! ühűm!
Cigányország, ne neked! Kiesett a feneked, Háj! dikhesz, dsalomáz, Dsalomáz: Nincs már annak kulimáz! Ühűm! ühűm! ühűm!
Jaj de ki írhatna oly siralmas kótát, Amily szomorúan zengették e nótát! Kova lágyult meg rá sok ember zsebében: Csak nem a kemény sziv Puk Mihály keblében.
Kéri minden ember: mutassa irgalmát, Hiszen nem érdemlik azt a drága szalmát: Ő azonban így szól s káromkodik hosszut: „De, mikor haragszom, hát kin álljak bosszut?”
„Én rajtam la!” kiált a nagyszívü vajda, Kire az ellenség eddig mit se hajta, De mostan leszállott a bástyatetőrül, Mint leszáll a kakas a kakasülőrül.
Igen! mint a kakas, melynek a szomszédné Taraját megvérzé, tollait kitépé, Sarkantyúját törte, szemétről elűzte: Oly szomoru mármost... hanem mégis büszke!
Oly szomoru Csóri, - de a járásában Most is egy vajdához illő méltóság van; Nem néz lába alá - akármibe lépne Mint egy pecek, úgy áll Puk Mihály elébe.
„Én rajtam la!” mondá, „én vagyok a vajda, Ha már szemed olyan debreceni fajta, Hogy nem ismered meg a te jóltevődet, Ki előtt ugy álltál, mint én most előtted.



1135
„Háládatlan ember! vagy nem jut eszedbe Mikor a fejedet hoztad a kezedbe? Összevissza gyúrtad reszkető kezeddel, Míg én azt nem mondtam: tedd fel, fiam, tedd fel.
„Körmeim közt voltál. Féltetted az irhát; Megroppanthattalak volna, mint egy bolhát, Most lelked vacsorán volna Pilátusnál: De több az emberség a káposztás husnál.
„Töltsd boszúdat rajtam, ha rávisz a lélek, Ha már oly nagyon esz az a f... méreg; De mit vétett ez a szegény ribilliú? Mind ártatlan ez, mint a ma született juh.
„Olyan áldott nép ez, hogy kenyérre kenni S mint a sajtkukacot, meg lehetne enni: Könnyen megneheztel, de kibékül mindjár’: Fogadom, hogy terád egy se’ haragszik már.
„Én meg... ezerszerte jobb vagyok őnálok: Mint az érett gyümölcs, szinte széjjelmállok, A csupa jóságtul kásás vagyok, parázs; Az a nagy csuda, hogy el nem hord a darázs.
„No de légy bár süket mind e szép szavakon, Az én jóságomat nézd te ámbár vakon, Akasztass fel engem, ha tetszik, magamat: Csak ne bántsd Évámat és szép két fiamat.
„Oh drága rajkóim! oh hűséges Évám! Azér’ bődül a sors, mint egy gulya, énrám, Hírem lobbanása azér’ lett - csütörtök, Hogy megútáltalak; belém bujt az ördög.
„Engedd látnom őket, egyszer, utoljára, Azután nem bánom, huzzanak a fára! Azt is megmutatom, hol vagyon a kincsem, Csak legyen, aki majd felhozni segitsen.”
Oly szívrehatóan beszéle a vajda, Hogy csak dűlt az ember, ki jobbra, ki balra; Maga Puk Mihály is, a hasát megfogván, Szoritá a száját, erősen makogván.
De mikor a vajda kincseit említé, Orrán pápaszemét feljebb emelíté, Füleit hegyezvén igy kiálta fel: „Nos? Ez az ember mégsem egészen bolondos!”
Hanem a cigányok - bár nem mondják szembe Vannak a vezértől külön értelembe’: Csóri megbolondult! - suttogák bámulva; Bizony, a mi fejünk meg van bolondulva!



1136
Puk Mihály azonban jóval fizet jóér’: „Kegyelem, kiálta, nem vagyok én hóhér, Tréfa volt az egész, hogy nevessünk rajta, Egy szál hajatok sem fog görbülni, vajda.”
Titkon pedig így szól, minthogy igen eszes: „No hé! hol van a kincs? mindjár’ odavezess!” Egyedűl követte a vajdának utját, Mert nem akarná, hogy a többiek tudják.
Szobáról szobára vezeté a cigány, Nem, mintha a járást nem tudná Nagy-Idán. De környékezi már néminemü kétség, S fiait keresi, meg a feleségét.
Nincs azoknak ottan se’ híre, se’ hamva. „Ahá! visszamentek, gondolá, a halba?” Az egész bolondság előtte ugy rémlik, Hogy talántán nem is való az, csak félig.
Csak kérdezi Puk, hogy hol lesz már a kincse: „Isten benne tudós - sohajt - van-e? nincs-e?” Megy az ó pincébe, keresi az ajtót, Nem leli... hogy lelné, ahol sohasem volt!
Körösleg, a pince falain tapogat: „Csak a kulcsot lelném! vagy bár a kulcslyukat! Nem baj a kincs! nagyobb az, hogy nem találom... Száz ébrenlételnél többet ér egy álom!”
Így beszélt a vajda, füleit vakarván; Puk Mihály is hallá, hinni nem akarván. Néz egy szögeletbe, pápaszemes orral S mintha aranyokat látna ottan, sorral.
Nagy darabok voltak, mint az ember ökle, A pince zugába szanaszét lelökve: Fényes szép kardjával megpiszkálta... hanem Ő se’ mondta, mi volt - én se’ hiresztelem.
Meg nem gáncsoljátok szegény költő dalát: Puk Mihálynak irta ebben diadalát; Méltó oly vitézség, mint az övé, erre: Más babér nem termett e dicső fegyverre.
Boszús képpel hagyá a kincstárat oda És vitézeinek ily parancsot ada: Hogy a cigányokat ebrudon kivessék; Tetszős volt azoknak ez a kötelesség.
Kettő nagy doronggal a kapuhoz állott, A többi riasztá a szép cigányságot: „Fuss moré, ahogy tudsz!” ők szaladtak sorra, Kapu küszöbénél nagyokat ugorva.



1137
Rúdját ama kettő úgy tartja keresztbe, Hogy át kell ugorni sebes futás közbe; Nem magasan tartják, de neki lóditják S a szegény dádékat repülni tanitják.
Már csupán a vajda volt odabenn, maga: Ő is nagykomolyan rúd felé ballaga, Hol a végit nézte, hol pedig középen, Látszott, hogy szeretné kikerülni szépen.
Egyszer nagyot ugrik, de nem ám előre, Hanem egyenest fel, fel a levegőbe, Amazok a rúdat felkapák üresen: Rúd alatt a vajda kisuhant ügyesen.
Visszanézett egyszer és fügét mutatott; Akkor aztán ő is a többivel tartott, Kik, mihelyt künn voltak, úgy megiramodtak, Hogy most is szaladnak, ha meg nem állottak.



1138
AZ ELSŐ LOPÁS
Költői elbeszélés
1853
„Ki ruházta fel a mezők liliomát? Ki visel hű gondot az égi madárra? Útlan bujdosónak ki vezérli nyomát? Kit nevez atyjának az atyátlan árva? Él még a jó Isten! ő engem is szeret: Megadja, ha kérem, a mai kenyeret.”
Gazdag Imre szólt így, aki e név mellé Egy járomszeget se’ örökölt apjátul; Nemes ember volt az, mindenét elperlé: Húzza be az ajtót majd valaki hátul, Ez volt az öregnek a szava járása; Perlett is, ivott is; - a fia, ám lássa!
És szilaj tulokként nőtt volna fel Imre, Ha szerető szívü édes anyja nincsen: Az kapatta jókor isten-félelemre, Hogy a puha földbe olyan magot hintsen, Melyet a hév nem bánt, az eső el nem mos, Melynek aratása mindenkor bizonyos.
Még fülében kongott a harang Imrének Mely az anyja mellé apját elkisérte, Még lelkében zengett a halottas ének: Már felpattant a dob: „ki ád többet érte?” És alig oszlott el a bús gyülekezet: Nevetkélve, vígan, másik gyülekezett.
Semmi nélkül maradt Imre, mint az ujja, Mert azért a törvény törvény, hogy nem enged; Hej! ez egy szót: másé, nehezen tanulja, Nehezen felejti az édes mienk-et; Más kaszálja rétjét, földjét más takarja; Elfordul, ha ott jár, nem is nézhet arra.
Benyelé az ős per amit csak talála, Megmaradt a vén ház, a nagy ronda telek, Édes jó anyjáról ez a birtok álla, Nem bántá a törvény, de igen a szelek! Őszre kelvén, gazzal, kóróval befedte, Uj boron a szép lyányt belé is vezette.



1139
Tizenhét esztendős mult a gazda épen, Tizennégy az anyjok, kendernyövés óta: Ilyen egy házaspár összeillik szépen, Nem más húron pendül a kétféle nóta: Mert a világtalan s az ő vak vezére Mit tudjon egymásnak vetni a szemére?
Jól teszi ha olvas, aki ráér, könyvet: Imre is jól tette, de ő mindig ráért, Dereka megfájul, ha egy kissé görnyed, Nem is nagyon él-hal kaszáért, kapáért: Sanyarú élet az, egy darab kenyéren: Meleg is van nyáron, hideg is van télen.
Kinyilott az idő: az égi madárnak Erdőben, mezőben dús asztal terűle: De nem úgy ám, bezzeg, a fiatal párnak! Betevő falat is szűken van körűle; Liliom’ köntösét meghozá a tavasz: A menyecske száján örökös a panasz;
Hogy ő már az utcán végig menni sem mer, Ünneplő ruháit viselőbe fogja; Hogy ujjal mutat már őrá minden ember: Ni! a régi kendő, a lyánykori szoknya; Nemes asszony volna: mennyire szégyenli! Az Isten házába sem tud ő már menni.
Egy tehén, fiastul, meg egy kapa szőlő, Ennyi gazdaság volt, ennyit hoza Márta, Elébb a tehenet önté fel az őrlő, Majd a szölőcskét is a malom lejárta. Most napszámba menjen? azt nem szokta Imre, Ha birná se’ tenné, csúfra, szégyenszemre.
Körül-körűlnézte szegény háza-táját; Egy rozzant nagy fészer volt még az udvaron: Elbontá, eladta köveit és fáját, Minek az ól, ha nincs semmiféle barom? S minek a nagy udvar? elég volna fele: Kicsi helyt megfordúl már az ő szekere.
Megevé az udvart körül, mint egy lángost, (A szomszédok olcsón jutottak hozzája); Önnön lakóházát is megkezdi mármost, Annak is van egy-két heverő szobája; Mint kazal szénának, eladá a végit: Keresi a téglát amely ember épit.



1140
Így eszi hajlékát az a féreg, melynek Eledele torma, a háza is torma. De hamar elfogyott csekély ára ennek, Gondolkozik Imre, hogy mi van még sorba? Könnyü kitalálni: fele-ház még ott van: De neje várandós minden pillanatban.
Feje fölűl mármost a tetőt eladja? Ezt ily állapottal a pogány se’ tenné. Hánykódik erősen szive indulatja, Gondjai füződnek véges-végtelenné; Tiz-húsz koma csak kell, úgy illik, hiába! S talpa fáradságát megveszi a bába.
Aztán a betegnek egy jó ízü falat, Üres kamarához e’ sem utolsó gond; Egy üveg pálinka, mindig feje alatt, Erősödik attól... (hiszi ám a bolond!): Mindezeket Imre megfontolva bölcsen, Megindult, hogy a pénzt majd felkéri kölcsön.
De nem akadt ember, ki megemberelje, Bár ajánlá, hogy tud irni jó levelet; „Ha tegnap jött volna!... Jőjön őszre kelve... Mért nem áll cselédnek?...” Ez volt a felelet. Azt se’ bánná, ugymond, ha dolog fejében... Adtak jó tanácsot; megköszönte szépen.
Nagy vásárra készült mind a világ mostan, Kiki hazahajtá tinaját, üszőjét, Hogy eladja holnap a szomszéd városban, A feletlen ökröt, a felhízott sőrét; Egyedűl Imrének nincs egy árva borja: Mégis az a vásár neki legfőbb gondja.
Hazajött a csorda, elfekütt a pásztor; Imre is lenyugvék a háza tövében; Imádkozott volna, mindig tudta másszor, Most elakadt benne a kellő-középen; El-elmondta félig, meg-meg ujrakezdte, Mint amely tanúlón kifogott a lecke.
Kínálgatja szemét, de nem kell az álom, Minden legkisebb neszt; moccanást megérez: Majd pók száll arcára láthatatlan szálon, Majd egy dallos szúnyog téved a füléhez, S hallik a szomszédból (sövényen át hallja) Barmok kérődzése, lefekvő sohajja.



1141
Darabos felhők közt bujkál a hold fénye, Elő-előbukkan, majd fellegbe gázol: Imrének is úgy tesz jó s rossz érzeménye, Nagy kisértet néki az a szomszéd jászol; Holdvilág elbúvik sűrü fellegen tul: Imre fölkél lassan... Imre lopni indul.
Nézzétek a tolvajt: ahol megy, ahol megy! Karimás kalapját a szemére húzta, Azt gondolja, látszik homlokán a bünjegy És hogy lesben fekszik kétfelől az utca, És, amint hevernek a sötétlő házak, Meg-megriad olykor, mintha mozdulnának.
Megyen öt-hat lépést, ujra visszafordul, Minden kapuzugban lát valami rémet; Ha! most jőnek, jőnek: az ajtó csikordul... Nem, csak a szél lógáz egy sovány kútgémet. Világos az utca, sötét a sikátor: Rossz lelkiösméret egyiken se’ bátor.
S amint elcsapódnék egy homályos közön, Ruháját valaki visszarántja hátul, Szaladna, de nem bír: ijedtében köszön, Csakhogy szabadulhat a kihajló fátul. Ne menj tovább Imre! bizony a fa gallya Nem azért fogott meg, hogy veszted akarja.
De Imre tovább megy, és az utca torkán Ugy rémlik, utána lopódzott valaki: Önárnyéka volt az, mert egy felhő sarkán A hold fénye épen akkor pillanta ki, De alig nézett ki, azonnal megbánta, Szemére azonnal vastag felhőt ránta.
S megeredt a zápor. Sűrü zuhogással Vesszőzte keményen a lombos akácot. A fa mellett Imre nagy szivdobogással Leskelődött elébb, azután bemászott, Kinyitá belül a sövénykapu felét; S markába szorítá fokosának nyelét.
Egy öreg ősz ember volt a házigazda, Házőrzeni hagyták sirba szállt cselédi; Vékony vacsoráját egy tehén meghozta, Nem sok kelle már, de mégis kelle néki. E tudva, fokosát megszorítá Imre: Szabad ütni, úgymond, önnön védelemre.



1142
És talán ütött is volna bolond ésszel... Imre, Imre! ha most a gazda kilépne, Álmosan, ősz hajjal, üres, puszta kézzel: Ifiú karodat reá emelnéd-e?... Nem felelek róla, mit, mit nem csinálnál: Olyan a bűn! nagyobb fiat szűl magánál.
Egy szó annyi, mint száz: kevés idő mulva Saját udvarán volt az üszővel Imre, Nagy lélekzetet vőn, nekibátorula, Szája pedig ráment egy hála-isten-re: Csak midőn kiejté az Isten szót ajka, Akkor ütődött meg, gondolkozván rajta.
Nem azt gondolá ő, hogy majd ráismernek, Noha egész falu ott lesz a vásáron; Nem is azt, hogy reggel friss nyomára lelnek, Bár az is meglátszik az éjjeli sáron; Vén tolvaj meghányja elejét, mint végét: Ő elébbre teszi lelke üdvösségét.
Érzi, hogy csömör van az ő udvarában: Akárhogy, akármint, ki kell annak menni! Még nem volna késő - gondolja magában Megbánással a bűnt jóvá lehet tenni. Alig született meg ez a gondolatja: A lopott jószágot visszafelé hajtja.
De megjárta bezzeg. Most fogák a tetten Valamely kerűlők, a helység cselédi. Hazudnia kell itt - gondolá ijedten Mert az igazmondás soha meg nem védi: „Bitangjába’ lelte, gazdájához hajtja, Az Isten előtt is ő csak ezt mondhatja.”
Az isten előtt?... a mindentudó higgye?... Még az éji őr is kételkedik benne. Másnap előfogta a vármegye tisztje S úgy megvallatá, hogy fele is sok lenne: De Imre csak abban veti meg a lábát, Hogy bitangul lelte más ember jószágát.
„Eh!” kiált a biró - „azt én kötve hiszem; Vagy te hazudsz, fiam, vagy a lábad nyoma, Mely egyik udvarból a másikba viszen; A kapu, sem nyílott magától ki soha.” Imre látta ebből, hogy sarutalpának Nagyobb hitele van, mintsem a szavának.



1143
Most előbeszélte bűnbánó szavakkal, Mikép orozá el, s hogyan hajtá vissza. „Hát bolond vagyok én?” kiáltott haraggal A biró, „vagy ittas, ki eszét megissza? Vasat neki, láncot!... majd az ördög higye, Hogy a tolvaj, amit ellop, visszavigye!”
Minek mondjam tovább? tudjuk már a többit, Szomorú ezentul szegény Imre sorsa: Lakozván penészes börtönnek az öblit, Csúszó-mászó féreg kenyeres pajtása; Szellő oda nem száll, napfény oda nem hat, Csak a bolthajtásról csepeg bűzös harmat.
Betevő falatját fojtó könnyel észi, Hideglelős vízzel ingerli a szomját, Rothadt a levegő, melyet ajkán bészí, És rothadt beszédek sértik füledobját: Mert nem egyedül van: ott az egész megye Régen összeseprett salakja, szemetje.
Tolvajok, zsiványok, - kik rátarti kénnyel Zörgetik a rabság nehéz sarkantyúját; Dicsekesznek holmi balkörmű erénnyel, A lopást, a rablást tanítják, tanulják; S fiatal embernek, aki odatéved, Arcáról letörlik a piros szemérmet.
Vén gazemberek, kik fényesre koptatták A bilincset, s most már gyönyörködnek benne. Ezek a tanítást mindennap kiadták Imrének is, hogyha valamire menne: Oly nehéz betűkből ez a lecke álla, Hogy Imrének borzadt minden haja-szála.
Azt irják mesében egy királyné felől, Hogy, amit nappal szőtt, éjszaka fölfejté. Imre is úgy kezdte mindennap legelől A tanúlást, - éjjel mindig elfelejté; Mert, ha lidérc álom a többit megnyomta, Szép imádságait sorra mind elmondta.
Istenéhez tért ő; vagy magába szállott, És, mig durva padján várta, hogy a hajnal Néki is juttasson egy parányi álmot: El-eltépelődék a világi bajjal. Tenger baja addig hányta és vetette, Míg kifáradt lelkét álomba rengette.



1144
Az asszony miatt is temérdek a gondja: Felőle csak egyszer hoztak üzenetet, Hogy nem él a gyermek, halálán az anyja, Fia elébb meghalt, azután született. „Beh jól járt szegényke!” - Imre búsan szóla, „Beh jól járt... csak egyszer élve láttam volna!”
Egyszer megláthatni... halálnak sem adni... Fölnevelni szépen... gyönyörködni benne... Mi haszna! mi haszna. - Bolondság siratni: Szegényke! hisz’ úgyis világ csúfja lenne. „Tolvaj volt az apja, tolvaj fészekbe nőtt -” Meg lenne gyalázva Isten, ember előtt.
„Ember előtt igen” - monda Imre bátran, „De nem az előtt, ki a szivet vizsgálja! Ha gonoszul tettem, igazán megbántam, A megtérő juhot befogadja nyája; Becsületem is még talán visszatérül: Vagy, ha már égnem kell, ne magam tüzérül!
„Vagy, ha már égnem kell gyalázat tüzében, Ne öntsek ezentul magam arra olajt; Ám maradjak tolvaj a világ szemében, Csak a magam lelke ne kiáltson tolvajt!” Ez vala Imrének erős föltétele; Szinte könnyült a vas kezén lábán vele.
Beteg gyógyulását, rab szabadulását, Nem hiába mondják, hogy nehezen várja; Imre is ugy várta esztendő mulását, Nehéz esztendő volt, de csak leszolgálta; Megszűré a fogság: halovány, szintelen, Mint idétlen zöldség, mely pincékbe’ terem.
Tömlöce falától végre búcsut vévén, Haza ért egy este önnön udvarába, Nem fogadja senki; nem füstöl a kémény, Elébe kutyája sem fut farkcsóválva; Nem barátságos láng, - ijesztő sötétség Néz ki a pitvarból: Imrét öli kétség.
Benyit a pitvarba, majd a kis szobába; Ki az? kérdi egy hang, mintha sirbol jőne; Nem soká egy mécsnek halovány világa Odasüt az ágyra, holott fekszik nője. Fekszik egy év óta, sem élvén, sem halván, Isten nyomorékja: kemény hideg szalmán.



1145
Jó, hogy ád az Isten könyörülő szívet Aki meg tud esni irgalomból, ingyen: A beteg ágyához is mindennap tévedt Egy vigasztaló szó, hogy maga ne légyen; Étellel is tartják, - de százszor több ennél, Hogy reményt tápláltak a reménytelennél.
Sok epesztő gonddal, sanyarú munkával Éli mostan Imre a földi világot; Csüggedező lelke birkozik magával, Elcsigázott teste könnyez izzadtságot; Napja nem vidulás, éje nem pihenés: Öröme, ha van is, az az öröm kevés.
Beteg ápolását bizni kelle másra, Egész héten átal ő hozzá nem láthat: Ő maga a földet irtja, töri, ássa, Tüskével, bokorral ví nehéz csatákat; Mert legelőbb is egy irtásföldet bérle. Sok orcaveríték - nem pénz annak bére.
Eladá a telket, a nemesi házat, Gunyhót raka földjén, sárbul, mint a fecske, Nem palástolá mész oldalán a mázat, Födeléül helyben termett a gaz, tüske; Nem örökre épült: öt, hat esztendőre: Annyi állandóság sem néz ki belőle.
Hajnalhasadástol késő éjszakáig Imre a kemény föld durva kérgit vájja, Néha egy tuskóval birkozván sokáig, Mely az utját sokszor naphosszan elállja; Néha a gyökeret, amint széjjelszalad, Kergetvén kapája, messze, a föld alatt.
Tüske, tövis tépi, vad venyige vérzi, Ág akadoz arcán, bojtorján beléköt; Délben a rekedt nap fojtó hevét érzi, Hűs hajnalban hullat fagyos veritéket; Sokszor a hideg hold éjjeli sugára Csodálkozva néz le a késő munkára.
De ha nehéz munka testét legörbeszti, Fölemeli lelkét egy magasztos ének, Mellyel bizodalmát táplálja, éleszti, Könyörög s hálát ad a jó Istenének; Munkája is halad, jobban mintsem várta, Bizvást néz előre, örömmel néz hátra.



1146
Minden talpalatnyi tiszta földet használ, Mit kiváj a tövis körme közül bajjal; Hol egyéb se’ termett istenverte gaznál, Most tengeri diszlik, selyemszőke hajjal; Nő a karcsu kender, vígan köt a dinnye, Pénzt fog abból látni a gazda erszénye.
Erejét, munkáját megáldotta Isten, Másik évben egy pár igavonót ragaszt; Dolgozván sükerrel, dolgozik édesden, A nagy tábla földbe már ekét is akaszt; Habzik a zöld vetés, ha szellő ingatja. Messze futhat benne fürjek pitypalatyja.
Az asszony is épül. - Nem kuruzsló, bába, De kitanult orvos tette rája kezét. Mert való hogy Isten adott fűbe-fába Gyógyitó erőt, ez helyes példabeszéd: Nem is kételkedett Imre fűbe-fába, Csak a vén banyáknak a tudományába’.
De nem írom tovább élete folyását, Ki magán segíte, megsegíté Isten: Visszaadá neki szerető jó társát, Sokra ment magában, többre mentek ketten: Évrül-évre mindig gyarapult a vagyon, Az is lett idővel, hogy kire maradjon.
Ezt a történetet, még gyerek-koromban, Egy öreg ősz ember beszélette nékem; Nyájas, piros arca most is előttem van, Jó gazdának tarták az egész környéken; Isten háza mellett volt egy szép új háza, Mind a két hajlékra holtig ő vigyáza.
Sokszor a kis padhoz mellé gyűltek este Gyermeki, szomszédi, sőt az egész utca, Ajakárul a szót minden ember leste, Várta, hogy mozdúljon hófehér bajusza; Hol a szent írásból vette ő példáit, Hol a magyaroknak beszélte királyit.
Mikor ezt elmondá, amit én leírtam, Egymásra tekinte számos hallgatója; Gyermek-ember lévén a nagyobb rész ottan, Az öreg gazdához álmélkodva szóla: „Nem hinné az ember, ha kelmedet látja Hogy valaha lopott, édes Imre bátya!”



1147
ÉDUA
I.
Leáldozott a nyári nap; Ellobbant a keskeny darab, Mely, mint tüzes karaj-szelet Csillámla még Sárrét felett. Sugári gyorsan elhagyák Az oly kedves játszó tanyát Várad hegyes ormózatán, S repültek mind anyjok után. Az ellapúló réteken Feszíti utját a Kerezs, Lankadva bár - mint idegen, Ha éji megszállót keres. Habja ezüst, habja fodor, Fövény helyett aranyt sodor; Fürtjét az alkony hűs szele Lágyan borzolja fölfele; Míg a kicsiny fényes halak Hűtőzni fel-felugranak. Mint tómadár - fészkén megűl A vén halász egy szó nekűl, Hálóját meg-megemeli, A szűz vizet mérlegeli. Pihenve ring a méla komp, A locska habbal álmodik; Messzünnen még egy-egy kolomp Dagadó nyelve hallatik, Aztán karámhoz tér a nyáj; Aztán elcsöndesűl a táj, Csupán a fűzlevél zizeg, Hab háborog, szellő sziszeg.
II.
De robban, ím, az éj lovagja Várad felől, a víz-szalag Mentén, kivál’ egy árny-alak Mint a homály sötétebb magja. László az, a magyar király, Nyugotra vágy, nyugotra száll; Lova puha fűben tapod, Előzi a futó habot; Mint könnyü sas árnyéka, illan, Ezüst patkója néha villan; Út nélkül, a tarjáni part



1148
Hosszába, mind napestre tart, Követi a folyam vizét, A szerelem-csillag tüzét. Körözs folyó, sebes folyó! Hová sietsz! ne fuss, ne vágyj: Nem lesz neked nyugatra jó, Mély a Tisza, veszélyes ágy. És te király, László király! Vesztedre szállsz ma oly igen: Nyugot felé borúl a táj, Villám rebeg Körözs-szegen.
III.
Ölében a vidám Körözsnek, Öntözve habjától körösleg, Ma már falu és vár helye, Akkor gulyák bő mezeje, Terűl egy félsziget: Körözs-szeg. Ott lenge sátor és faház Alatt szilaj kun nép tanyáz; Mozgó faluit, városit, Le a Tiszáig, Marosig, Hol itt emelvén, hol amott, Mint tengeren szél a habot. Az alföldi nagy oceán Örök vándorlás színhelye; A törzs-apa, család feje, A férj, a nő, fiú, leány, Ifjú, öreg, úr vagy cseléd, Magával hordja mindenét, S veszteg marad, vagy útra kel, Amint a nyáj bőven legel, Vagy szűk mezőt nyujt már a hely. Így él e nép. Most a Körözs Partján tanyázik egy törözs, Beláthatatlan sokaság, Pezsgő, tolongó tarkaság, Szemnek vidor látványa nappal, Mint zöld tenger, borítva habbal, Vagy, mint tavasz-fordúlaton A jéggel zajló Balaton; Egy város ez, mely szétriadt, Mintegy a félelem miatt, Most utca, ház s nép, rend nekűl, Ki merre lát, úgy menekűl; Egy - félig tábor, félig vásár, Hol kézről-kézre áldomás jár És a kupa vigan forog;



1149
De majd zárkóznak a sorok, Egymással szembe ront az él, Nyerít a kürt, cseng az acél, Fölsí a had, a mén prüszög, Cikáz a nyíl, a hosszu pányva Ló és lovag nyakába hányva... Már-már felejti vad tüzök, Hogy az egész játék csupán, Mint álomkép a harc után.
IV.
Középen egy magasabb hátra Emelve, áll Árboc fasátra; Könnyű, világos épület, Mint délibáb a sík felett. Avagy tündéri palota, Melyet varázs büvölt oda. Karcsú, virágzó oszlopok Között a vászonfal lobog; Árboc gyanánt emelkedő Tornyokkal díszes a tető, S a tornyon erkely-féle dúc, Hová az őr vigyázni kúsz. Köröskörűl, tornáca széles Kalapján, mint jégcsap, szeszélyes Faragvány csüng, hintáz alá, Mi sem látszik hogy tartaná, Akár nézd a Baradla-ürt. Hol a kő függ, mint lenge fürt. A lépcső, mint kúszó növény, Indul meg a hajlék tövén, Fel a tetőre, hol kies Szellő csapong, ha jő az est. Onnan tekinte ma tova: Árboc leánya: Édua; Szivében annyi édes emlék, Halottiból, újjá-szülemlék: Midőn bizvást ölelte át Magyarhon legszebb férfiát, Lászlót, a koronás királyt. Az első néma szív-csere, A hosszu küzdés ingere, Az arcon égő csába szók, Az önfeledte szűzi csók... Ama fél dac, fél engedés, Ohajtva félt legyőzetés... Hosszú napok, rövidke éj, Az oltva gyúló szenvedély,



1150
Mely, mint sebes tűz, oltva még Hatalmasabb lángokkal ég: Mindez megújult, - mert hiszen László ma itt, László izen! De hát az egyszer eldobott Sziv nem követel más jogot? Vagy oly virág a gyönge nő Szerelme, mely taposva nő? Vagy úti sár, vagy úti por S ahoz ragad, ki rátipor? Vagy árnyék, mely nyomon követ, Bár meg se lásd, bár föl se vedd? Vagy lapta, mely, bár falra dobd, Öledbe visszaszáll legott? Vagy festett báb-arc: egyre víg, Ha elvetik, ha fölveszik? Vagy eb, mely a kegyetlen gazda Lábához vonja életét, Hogy, melyet a kin megszakaszta. Kifúja hű lehelletét? Ez-é a női szerelem? E szenvedő, igénytelen? Örömben élv, bánatba’ kín? Nyugodt lemondás ajakin?... Egy szikra, melyet, mint hamu, Őriz meg a sok évi bú, S egy új lehelet lángra fú?...
Igen! de e láng a boszú...
V.
Nem mondom én, hogy Éduának Eszébe ily képek jutának: Mint törzse, műveletlen ő, De érzésben szilaj, de nő! S midőn a titkos izenet Fülébe sugta a nevet, Melyhez öröme, bánata, Gyönyöre és gyalázata, És élete és mindene Csatolva volt: fölrettene, Mint őz riad, hallván zörejt, S fél futni, fél maradni helyt. Halvány arcát egy röpke láng Futá el, percnyi lob gyanánt, Mikép sötét ablak alatt Ha lámpa gyorsan elhalad, Egy percre átgyúl az üveg, Aztán megint sötét, hideg.



1151
Úgy Édua. Szivén a seb Csiklándva most, még mérgesebb; Az édes csöpp hiába vív, Legyőzi a keserü szív, Le a szerelmet szégyene, Eljátszott női mindene, Vetélytársak... egy Mándola... Ime, hová aljasula! S az önbecsérzettől üres Szivben ne nőt - szörnyet keress!
VI.
„Atyám, atyám, csak jelszavad! S kezedben ő. A büszke vő, Ma este még sátramba jő, Ki megtiprá kemény hadad, Ki eltiprá leányodat.” Szólt és a nyargaló követ Lászlóhoz vitte a nevet: „Nyil” - „Édua”: ez volt a szó, A tábori találkozó. Most a király az édes névvel Rakodva, zümmög mint a méh, Amint ujúlt szerelmi hévvel Röpül a boldog kas felé. Egész nap azt susogta nyelvén, Mint aki fél, hogy majd feled: Pedig más jelszóra felelvén Se tudna mást, csak e nevet. „Nyil?” kérd az őr, hol szembe áll, Rá „Éduát” dob a király, Sajnálva szinte, s féltve hogy Ez alamizsnán kincse fogy: Őrtől azonban őrhöz ér. Kunos magyar nyelven beszél, Kún rajta fegyver, öltözet: Megszokta régen e mezet; Csak fényesen vállára omló Szögfürteit nem érte olló...
1850-es évek
Kifejlés az lett volna, hogy Édua a szerelmes órán megbánja árulását, mert szereti Lászlót, - s meg akarná menteni; apját rá is beszéli, de a kun fők, Törtel, Kemenes, stb. betörnek, Édua leszúrt testén át, a királyhoz, és megölik. Árboc fájdalma végezné be a jelenetet. A. J.



1152
ÖLDÖKLŐ ANGYAL
I.
Elzönge oltár zsámolyán A „holtodiglan - holtomiglan.” Férj a legény, nő a leány; Áll a menyegző napja vigan. Ősz Bay háza, e komor Hajlék, örömtől pezsgve forr: Minden zugában oly tele Torokkal harsog a zene, Hogy át- meg átrezeg bele A vén fal, mintha érzene. A nagy szobák, a bő terem, Nem hallgatóznak néptelen És a belőlük elvadult Visszhang - ki minden ott esett Kicsiny neszt oly mohón lesett Most rengeteg közé vonult. Zászlók, sikárolt fegyverek, Cserággal ékes címerek, És néhol egy kép a falon, (Kövér szinekben dúska rajz) És jobbra, balra boldog arc: Előre hátra vígalom! Mert első nász ez a mai, Mit ünnepel a vén Bay, Mióta elmult az övé: Mióta oltárhoz vivé Azt, aki már csak néhai. Első, utolsó... Haj! korán, Évek következő során Hullottak sirba gyermeki, Örömét oly gyorsan elvivén, Amily hamar hozák neki. S gazdátlanúl maradt szivén Oly sok apai szeretet; De ő megőrzé ezeket, Mig, kései vigasz gyanánt, Fiai helyett nyert egy leányt, Hogy annak adná mind együtt Szerelmét, mely szivébe gyült.



1153
II.
„Helyet!” - Menyasszonytáncra jő Szép Anna s a derék Jenő; A vőlegény s kit jobb karára Fűzött, szemérmetes arája. A férfi büszke, gyors, merész; Dacos, kihívó módra néz És mintegy azt jelenti arca: E boldogság nem fog ki rajta De a hölgy inkább csüggeteg, Szemei földre függenek, Szokatlan érzéstől remeg, Ugy, mintha felriasztott vére Özön boldogságától félne, Ama boldogságtól, miért Talán sokall is ennyi bért S míg áldozatúl nem esék, Lázad a szűzi büszkeség. Magyar leánykint - nem henyén, Hivalkodásban - nőve fel, Az apai lak tűzhelyén Oly ép maradt e szűz kebel, Mint a gyümölcs, mint a gerezd, Melyen érettség hamva rezg, De illető kéz nem nyomott Reá még szennyet és nyomot. Előtte a szerelmi vágy, Hosszú napok, álmatlan ágy, Fülmile szó, rejtett magány Holdas, sejtelmes éjszakán, A seb, mit a szem nyila vág, A támadó s védő csaták Az édes győzedelmek és Az édesebb legyőzetés, A titkos óra, esti hely, Virágbeszéd, vagy bármi jel, Ág-moccanás, lomb-zörrenet, A néma kérdés, felelet, A csalfa „nem” s hév „igen”-ek: Előtte ismeretlenek. Igaz, hogy vére könnyű folyama Futtában olykor meg-megdobbana, Ha közelén ifjú leventék - Mint szilaj őzet - megrebbenték: De helyrepótlá gyors szökése A veszteséget csakhamar És újra higgadt lőn verése, Nyomot nem ejte a zavar. Ma is, midőn oltár előtt,



1154
Szeretni esküvé Jenőt, Nem volt ez ifju kebelen Se gyűlölet, se szerelem. Tizennyolc év öntudata, S főkép atyja kivánata Akár jogúl, akár okul, Elég volt, hogy kezet ada. A szív? előtte oly csecsebecse, Minek nem tudja, ha van is, becse; A szívre ő kicsit adott: Tán lételét sem érezi; Miként nem szoktuk érzeni Az ép egészséges tagot. Ő erre mind nem gondola; S gondolna bár, mit mondana? „Hisz’ ő mindenkit úgy szeret: Miért ne épen ez egyet?!” Szivét alig zavarja más, Mint a szokatlan változás, Egy édes, lázas sejtelem, Mely jól esik de mit nem ért, Melyet szégyenl s nem tudja mért: Maga magának rejtelem.
III.
Most a hegedű és oboj193 Mélán merengő bús-komoly Méltóságos zenéje foly; És átrezeg a dallamon Egy szende, lassu cimbalom. Most elbocsátja hölgye kis kezét A vőlegény és halkan visszalép; Mértékre illeszti bokáit, És mintha súgár jegenye Szellők dalára lejtene: Úgy andalog, külön, sokáig. És szembe, mindig szembe járja, Mozdúlatit követve, párja, Ki mindenben és mindenütt Őtőle vár, őtőle függ, Őrája néz, mint hold a napra Kitől szelídebb fényét kapja. De majd élénkül a zene Vidámul a tánc is vele, Merészebb a nyirettyű, - s olykor
193 Hautbois. A. J.



1155
Egy réztülök mély öble horkol. És délcegebb és bátorabb És majd közelb, majd távolabb Jár a legény - míg, mintegy díjul, A szép arával összesímul. Művészi lépteit kimérve Majd bal felé, majd jobb felé Forgatja most azt, de kimélve, Mint a zene mérsékelé. A hölgy pedig fordúl vele, De úgy lép, mintha lengene S lábak helyett a hosszu öltöny Redői tartanák a földön. Egy fordulat még! és Jenő Magára hagyja kedvesét; Harsány zenébe tör elő A trombita és klarinét. Vidám toborzó lángja kel, Mitől a vér gyorsan szökell, A sarkantyú mértékre peng, A hó kebel gyér fátyla reng; A szív siet, az arc tüzes, A szem ragyog - szemet keres... S ha majd fokonként, a zene Szilaj csárdásba átmene Nem lejt az ifju már külön: Mint villanyszikra pattan át S hévvel ragadja meg ölön Mosolyra gyult menyasszonyát. A hölgy pedig kendős kezét Nyugasztja vőlegénye vállán És perdül - egy darabbá válván, (Mikéntha része volna csak Vagy szárnya a gyors ifjunak), Mig pajkosan lebbenti szét A szellő suhogó mezét. De végre a szilaj zene (Mintha fáradtan dőlne le) Ketté szakadván hirtelen Megcsöndesül a táncterem: S a hölgy, kit a legény vezet, Pihegve néz ülőhelyet.
IV.
De „három a tánc!” így riad: Pihenni most még nem szabad; Gyöngéden visszakészti hát Jenő fáradt menyasszonyát.



1156
Együtt feláll több fiatal legény Az ugrós táncba vígszökellve mén, S mint hajdan Róma hősei Vendég szabin leányokat, Társul magához lejteni Hölgyet szemel, hölgyet ragad. Most a szilárd tölgy deszka pad Dübögve majdnem leszakad; Száz pár mozog, egyszerre mind, Lesz véghetetlen labyrinth, Egy összeszőtt-font tömkeleg, Megfoghatatlan egyveleg, Melyben, ahány pár, annyiféle A tánc alakja és szeszélye, Mégis azonegy zenemérték Kormányozza mindenki léptét. Ennek kimért mozgása dölyf; Az csúszni látszik, mintha kérne; Amaz, sebes szemmel kisérve, Galambját űzi, mint az ölyv. Itt jobbra balra, a terem Széltében egy oldalfelez, Mint a hajó a tengeren Midőn széllel szemközt evez. Ott egy ledér ölelni tárja Keblét, s midőn rádőlne párja Csalfán odább áll s neveti, Hogy a cserbenhagyott leány Pirulva megfenyegeti, Kit mégis rászed azután. Ez csattogó sarkán dobol, Az társa helyt más nőt rabol, S büszkén mosolyg az elcsapott Félvállról, hogyha ő is mást kapott. De vajmikép irhassam én le, Oh nemzetem, szép táncodat! Busúlni és vigadni, mint te, Tud-e más nép az ég alatt? Ezt látni kell és érezni, Mint a magyar sziv érezi, Mint érezhette egykoron Ama nász népe, melynek én Széles jókedvét vázolom. „Hajrá!” riad némely legény, A másik igy: „csováld! csováld!” A harmadik dévaj pedig Egy „szembe szívem”-et kiált: Midőn az ajtó küszöbén Megáll egy fáradt jövevény,



1157
Egy por-belepte vén csatár És így üvölt: „Jön a török! jön a tatár!”
V.
E szókra az ijedt zenész Elejti kongó műszerét; A vígadó nép összenéz, Megfagyni érzi szíverét. A tánc hevétől felpirult Arcokra sápadtság borult; Hasonló a kisérteti Szinhez, midőn éjjel szesz ég, S egy dőre társaságra kék Világát rémesen veti. A szó zavartan tétovázék, S az ajk kilincsét nem lelé, Mint az, kinek fején a ház ég És nem lel útat kifelé. A legszemesb lélekjelenlét Sem látta a teendők rendjét, Csak tapogatva keresett, Keresvén a vezérfonalt, Mely most, e meglepő, zavart Percben, kezéből kiesett. Majd lőn tolongás összevissza, Egy eszme: „fussunk!” lett közös, „Hová?” az mindegy, közönyös, Azt kiki véletlenre bizza. De most gátolva lép elő A vőlegény, harcos Jenő: Kardját feszíti hirtelen Keresztül az ajtófelen És felkiált: „Ha! mit jelentsen e dolog? Csak nem leszünk mind asszonyok? Ám fusson el a védtelen, A gyönge kor, a gyönge nem; Még van idő: még a veszély Elől vonúlhat a madár; Csak most borul a láthatár, Alig jelentve némi szél A vészt, melynek morajja kél, Mely mintegy álmában beszél. Ám fusson el, ki vén, ki nő: Lesz menekülni hely, idő. Hanem mi, kik ama nevet Hordjuk, mely büszkévé tehet,



1158
Mely, csak kiejtve szárazon, A bátorsággal egyazon Mi férfiak!... a férfi küzd, Futásban néki nincsen üdv, Acél- csöngetve vár acélt, Keresve kerüli a veszélyt. Mit csevegek, mint egy mesélő! Futni korán, habozni késő: Munkára! lássuk, hogy kiki Hány főt bir állítani ki. Gyűlőhely: e ház udvarán; Idő: egy óra lesz talán, Ha a sietség öt-hat percnyi Toldással önként meg nem szerzi. S ha összegyült a kis csapat, Meglátjuk mi dolog akad; Csatlakozunk majd oda, hol Nem ingyen foly a vér, ha foly. Vezérhez, akinek csata Előtt még nincsen vert hada; Sereghez, mely, amerre az út Rövidebb, mindig arra fut: Nem hátra, míg előre tud.”
VI.
Immár az összegyült csapat Vár indulási jelszavat: Maga Jenő késik csupán Szép Anna mellett búcsuján. Nem fog soká tartani az: Bucsúja nem meddő panasz, Mit a pityergéssé fajult Erőtlenség órákra nyujt. Bucsúja férfias, rövid: De arca rögtön elsötétül Amint elválna hitvesétül; Fájlalja pusztult örömit. Fájlalja, hogy első heve Oly hirtelen lépést teve: Álbüszkeségét, önmagában Átkozza... de későn, hiában. Mit tehet ő? csekély hada? Mit egy reménytelen csata? Bujdosva bár, üldözve bár, Nem boldogabb-e a páros madár, A rengeteg páros vada? Így elveszítni mindenét: Mint Ádám egykor Édenét...



1159
Nem annyit - ah! el nem veszett, Nem vetteték Édenre zár, Mielőtt a bűnös földi pár Minden gyümölcsöt élvezett! Kebellázító sejtelem Kigyói marják szertelen, ........................
(Itt a kézirat félbeszakad)



1160
CSANÁD
Ül Isztragomban István szent király, Pap- és parasztúr mind körötte áll; Fején az ékes ujdon korona, Vállán palástnak himzett bársonya, Kezében a bot, egy arany virág, Gyönggyel rügyedzik rajta minden ág; Mint támadó nap, a tisztes nagyok Arcán királyi fénye felragyog.
Csendben foly a tanács; - de hallga, hallga! Kürtszó-e az, vagy szél, mi ott rivalga? Felhő-e vagy por, mely az egekig Lomhán, sötéten fölverekedik? A föld alapját rázza mennydörej, Vagy tomboló had és acélzörej? Villám cikáz-e, vagy lángfegyverek Hegyén ezer napot hoz a sereg?
Győztes had élén, mint kettős sugár, Megvillan egy ifjú levente-pár, Gyula, Csanád, fejedelmi két rokon, Jobb s balkeze Istvánnak harcokon. Mosolyra vídúl a királyi bátya, Midőn az ifjakat belépni látja, S míg hódolatra meghajol a térd, Ő nyujtja jobbját és így szólva kérd:
„A besenyővel, a fejes, konok Néppel mi történt, édes rokonok? Győzött-e, hogyne győzne a kereszt, Pogány had ellen, amely böcsmérli ezt? Ha síkra száll a napvilág, sötétség: Nincs diadalban akkor semmi kétség; No s szóljatok: hogy mint lelé Abád Révén hadunk a vén Doni-Csabát?”
„Győzött, királyom - így Csanád felel Győzött karunk s az ég küldötte jel; Megtörve a besnyő kemény nyaka, S a martalék közt vén Doni-Csaba. S együtt Csabával nője, gyermeki, Rab, mint a fűszál, kincs temérdeki; Lábodnak ím letesszük zsámolyához: Kincs-, martalékról felséged határoz.”



1161
„Áldás az Urnak!” szólt a fejdelem: Három felé a zsákmányt rendelem: Egy rész Övé, ki a győzelmet adta, Épüljön Isten új egyháza rajta; Más rész királyi sergem illeti, Tiszt- és fejenkint osszák föl neki; Ti mint vezérek harmadát felezve.
A költemény tervvázlata ez lett volna:
Győzelemmel tér meg István, a szent király, a besenyők elleni hadjáratából, Fehérvárba. Keán, a besenyő fejedelem, harctéren esett el. Roppant zsákmányt hoz a magyar sereg: aranyat, drágaköveket, stb. A zsákmány felosztatik: sisakkal mérik a drágaságot. A király kapja egyharmadát - s a maga részét a fehérvári szentegyháznak adja: arany oltárt, kereszteket, kelyheket - arannyal áttört papi köntösöket csináltat. Harmadrészén a sereg osztozik; harmada pedig a király két ifjú rokona, Csanád - Doboka fia - és Gyula, mint vezérek közt lenne felosztandó. De a zsákmány közt van még egy drága kincs, Keánnak leánya, az aranyhajú Léla. Csanád most előáll, drágaságbeli osztályrészét Gyulának engedi, úgymond, ő csak Lélát akarja. Gyula hasonlókép nyilatkozik. Csanád elsőségét vitatja; ő ragadta ki Lélát a lángok közül, - ő hozta el, ő védte az úton; Gyula fegyverrel, párbajjal követeli a leányt. Már épen viadalhoz készülnek; de István elveszi a leányt, Gizella királynő szolgálói közé adja, a hősöket pedig azzal csöndesíti le, hogy azé lesz, ki az óriás termetű Ótomot legyőzi. Ótom, a Galád bolgár fejedelem ivadéka, Bodonból betört az országba, azt a Marosig elfoglalta, ottan egy várat rakott, azt maga nevére keresztelte. Csanád elindúl hadával, megelőzi Gyulát, megszáll a Maros innenső partján. Ótomot párbajra hívja. Az elfogadja a kihívást, a Maros közepén egy porondon megtörténik a viadal. Ótom elesik. Csanád akkor - miután Ótom káromló pogány nyelvét kivágta és tarsolyába rejtette, - őt otthagyja a madarak és halak étkéül, maga pedig seregével átkel a Maroson, Ótom várát lerontja és diadalünnepet ül népével együtt. Vigadnak, Ótom asszonyaival, kiket rabbá ejtettek, Csanád is jó napot csinál magának, s a fáradalom után elalszik. - Gyula későn jön, megtudva a történteket, nyelvét marja dühében, hogy a győzelem dicsőségét elrabolta tőle Csanád, s hogy a Léla birtokától el kell esnie. Eközben megtalálja az elesett Ótomot, fejét levágja, s Istvánhoz viszi, jeléül, hogy győzött. Már István át akarja adni Lélát, de eszébe jut, hogy Csanád hol késhetik oly soká - azért függőben hagyja a dolgot. Csanád, miután Ótom tartományát egészen visszafoglalta, megtér. Gyula követeli a leányt, bemutatván a fejet, midőn Csanádnak eszébe jut, hogy nyelvét kivágta volt, s ezáltal földeríti igazságát. Gyula megszégyenül. Csanád pedig jutalmul kapja a leányt, Ótom várát és tartományát; az előbbit felépítteti háromszor erősebbre és Csanádnak nevezi el. A. J.
(Az 1850-es évekből)



1162
RÓZSA ÉS IBOLYA II.
Mese, mese: hadd mesélek.
Hajdanában, hol volt, hol nem, Vagy valahol, vagy seholsem, Volt egy szép királyfi, Rózsa, Gyenge, mint a nyílott rózsa. Szem nem látott nála szebbet, Olyat is vagy - vagy se többet; A nap meg-megállt csudára, Ráfelejtkezett sugára. Hát a lyányok - napraforgók, Véle forgók, rámosolygók! De neki lyány egy se kellett, Hagyta mind a fakép mellett. Járt vadászni minden reggel, Sok kutyával, nagy sereggel, Zöld erdőbe, sík mezőre; Akkor osztán: haj előre! Nem maradt meg tőle béken Őz vagy szarvas a vidéken: Hanem a lyány ő miatta Ülhetett az istenadta.
Egyszer is vadászni ment Rekkenő volt a nagy hőség, Szomjan égett a mezőség Zöld ligetbe’ megpihent. Barna szikla hűs tövében Tiszta forrás buzga épen; Megmerité - -
(1852-54)



1163
KEVEHÁZA
1853
1
Mért vijjog a saskeselyű? Mért szállong a turul s ölyű,194 Hadintéző, baljós madár, Széles Dunának partinál? Azér’ vijjog a keselyű, Azér’ szállong turul s ölyű, Mert holnap ilyenkor, halott, Százezrivel fog veszni ott.
2
Széles Dunán túl és innét, Nem gyűl hiába ennyi nép: Túl napnyugat, innen kelet Néznek kemény farkasszemet. Áradj folyam, ma vízözönt, Holnap habod vértől kiönt, Holnapután könny neveli: Anyák keserves könnyei.
3
Nem áradott meg a folyó, Megússza bármi kis hajó, De túl Makrin195 és Detre196 szász Gond nélkül vígad, éjszakáz. „Itt a kehely, igyál, kocints! Huntól ne félj: hajója nincs.” Cseng a pohár, és Százhalom197 Egy messzedöngő vígalom.
194 Ragadozó madár, a sólymok, vagy keselyűk fajából: hihetően torol vagy toroly (tor-öly?) a holt testekeni lakmározástól; mint karoly, talán mert a karra száll. A. J.
195 Római vezér, máskép Matrinus, Pannónia kormányzója. A. J.
196 A vashomlokú vagy halhatatlan veronai Detre, ki Macrin segítségére jött. A. J.
197 Ma Bata hegység, a Duna jobb partján. A. J.



1164
4
Sokféle nép ott összegyűlt, Sok zagyva nyelv egybevegyűlt, Sokféle arc, sokféle mez, Páncél, sisak, kézíj, tegez. Alán, herul, gót, longobárd, Szürr,198 kelta hozza táborát: Tengerfövény ezeknek száma: Gyüszű nekik Potenciána.199
5
„Itt a pohár: igyál, kocints! A hún elűlt: hajója nincs.” Makrin kiáltja: „Tölts belé!” Mig Detre járja kétfelé. Ne bízakodj’ el Detre szász! Te római, jobban vigyázz; Tánc és ital megárt, ha sok: Kerted alatt a farkasok.
6
Kelen200 táján, a hegy megett, Borúlni látom az eget; Kelen körűl setét a föld, Mozdúlni látom a mezőt: Minden porszem egy-egy vitéz, Minden füszál egy kelevéz, S a hűvös éj hő szellete Százezerek lehellete.
7
Kemény Keve ott a vezér, Hadával ím a parthoz ér; Széles a víz, mély a folyó: Nincs rajta hid, nincsen hajó. S hid volna bár: ledűlne az, Hajó volna, elűlne az, Ennyi sok nép amerre lép, Hajlik a part, miként a jég.
198 Így írám a scyrri nép nevét. A. J.
199 Római város, Bata helység körül, a Duna partján. Sáncai ma is láthatók. A. J.
200 Kelenhegy, a vén Gellért, Kelenföld a térség alatta. A. J.



1165
8
Parancsolá hún fejdelem: Minden tömlő üres legyen; S mit ő kiad, mit ő beszél, Nem tréfaszó, nem puszta szél. „Igyál, igyál, te vén Duna! Nem ittál ennyi bort soha; Igyál és tartsd nagy hátadat: Szállitsd keresztül a hadat.
9
Sötét az éj: elig-elig Hogy a vizfény fehérelik; Csendes a táj; alig-alig Hogy a folyamzugás hallik: De majd a víz jobban zubog, Majd elborúlnak a habok: Komor felleg, gyászfeketén, Úsz a folyam terűletén.
10
Tömlőkön ott a hős Keve Hadával igy átalkele, Miért a hegy, miért a sik Kelenföldének mondatik.
„Lassan, fiúk! lábujjhegyen! Amerre a Duna megyen.” És halkal, mint az éji köd, Ereszkednek a part mögött.
11
Nem gondolá Makrin vezér, Hogy már nyakában a veszély; Ingyen se véli Detre szász, Hogy feje fölött ég a ház. Tüz van, tüz van! - de aki fut, Lángok közől kardélba jut; Lerontva és fegyverre hányva A nagy város, Potenciána.
12
Kő nem maradt másik kövön, Nem csecsszopó anyaölön; De távol még a völgyi harc Fel-felsivít, meg elviharz. A zagyva nép, kevert tömeg,



1166
Egymás szavát nem érti meg: Barát baráttal szembe ví; Gót és alán és római.
13
Ó, bár fedezné még sötét A hajnalcsillag üstökét! Ó! a nap is bár még soká Emelné fényes homlokát! Ne hozna bút, ne látna vért: Holtak között a hún vezért, S elképedő, bomlott hadat, Mely győzedelmétől szalad!
14
Kemény harcos a Detre szász: Nem tőle jött hunokra gyász; Éles a Makrin fegyvere, Nem bánta azt erős Keve; Őtet, - hadúr201 akarta így! Húnok közől sebhette íj, És elborítá szertelen Nyilzápor a vak éjjelen.
15
Melyet midőn a hegytetőn Jó Detre szász eszébe vőn, Mint hullámot a sziklagát, Visszanyomá futó hadát. Kezében a nagy dárdanyél Keresztbe fogva nem henyél: Egy vége szúr, más vége üt, Tör, zúz, seper, dönt mindenütt.
16
Sokat leölt az éji harc, Porba borult sok büszke arc: De, mint hullám hullámra kél, Jár a halotton, aki él. És bár a holtnak száma nincs Az élőknek egy híja sincs, Mindenfelől a hegyközön Új had tolong, új népözön.
201 Fölösleges említnem, hogy e nevet adták újabb költőink a magyarok istenének A. J.



1167
17
Hej Béla, most, hej Kadosa, Kemény tánc lesz ez a tusa! Barna hajú szép hunfiak, Mi haszna még a gyors nyilak! Bár tőlük a nap elborul, Tárnokvölgye202 bealkonyul: Zászlótokon lecsüngve áll, Nem repdes a turulmadár.203
18
„Előre hún, Nimród fia!204 Meg kell nekünk itt halni ma: A vészbanyák205 ott fenn vadul Csikorganak, s nem jő Hadur. Előre hát, úgy forgassad Utoljára kemény vasad, Hogy sok vitézt küldhess levágva Szolgáidul a másvilágra.”206
19
Két kézre ví jó Kadosa, Csillog-villog nagy pallosa: Körül-körül hős Béla vág, Omlik-bomlik a sokaság. De, mint ha ki fövénybe ás, Hull a porond helyébe más; Vagy mint a hab meg’ összecsap: Úgy összefoly megint a had.
20
Hiába vítt jó Kadosa, Homályba száll fénylő vasa; Őtet, kivel nem birna száz, Lebirkozá vad Detre szász; Mig Béla hőst a nagy tömeg
202 Érd helység körül. A. J.
203 Csatavesztés jele, ha turulos zászló nem lobogott vígan, hanem a rúdjára lefüggött. A. J.
204 Minden hazai krónikák szerint. A. J.
205 Ily, számra nézve három, s a csata kimenetelét intéző, csodás némberekről is látszik tudni valamit a hun-magyar hitrege - legalább külföldi mondák szerint. A. J.
206 Harcos hajlamaikat nem kevéssé táplálta azon meggyőződés, miszerint mindazok, kiket a csatatéren leölnek, őket a másvilágon szolgálni fogják. Toldy F.: Magyar Irod. Tört. (1851) A. J.



1168
Nehéz ostrommal dönti meg, Mint egy toronyt, mely egyedül Sokáig állt, amig ledül.
21
Hej! nem hamar lesz az, midőn Szilaj ménes fut e mezőn; Soká lesz, mig új gyökeren Fű és virág itt megterem. A széles völgy egy lábnyom: a Súlyos had óriás nyoma, Ki egyet toppantott, s ehol! Egy emberöltő nincs sehol.
22
Százhúsz ezer207 jó hún halott S két annyi ellenség van ott; Nem ellenség, mind vérrokon: Vérök vegyest foly a fokon. Ki a vesztes? ki a nyerő? Erőtelen mindkét erő, Győztes, legyőzött, - mint ahogy Két birkozó egymásra rogy.
23
Őket, az ég átellenén, A két hajnal harcban lelé; S mire megoszlott a csata, Már visszajött az éjszaka. A hún, mikép földhöz vert vad, Pihegve a síkon marad: Míg Detre és győzelmi társa Elég erősek - a futásra.
24
„Hol egy paripa, mint a téj? Másik fekete, mint az éj? Kövér, hibátlan harci ló: Ezt kívánja Hadúr s Manó.”208 Ősz Torda im kettőt hozat: Lobog, ropog az áldozat, Füstjétől az ég tetején Piroslik nagy éjszaki fény.
207 A hazai krónikák a hunok veszteségét 125 000-re, a szövetséges hadakét 300 000-re teszik. A. J.
208 Manó vagy Ármány a rossz szellem: a gonosz elem képviselője. A. J.



1169
25
„Szép hún anyák hős magzati, Ne essetek bánatba ti: Ármánynak a bosszú elég, S Hadur mosolyogva néz felénk! De, mielőtt új napja kel, A holtakat temessük el, Nehogy haragja döghalált Eresszen ránk, ostor gyanánt.”
26
Táltos209 szavát igyen veszik S a fél tábor temetkezik: Temeti a másik felét, Dombbal fedi nyugvó helyét: Külön-külön egy-egy csoport Temérdek földet összehord; Tölcséres a domb, és középen Sok halott ég máglyák tüzében.210
27
Széles az éj köröskörül, Tárnokvölgye belémerül, De hosszában, de széltiben Sok tűz lobog egyszeriben. Távol ha nézné valaki, Vélné, hogy a menny csillagi: Közötte sűrü népgomoly Sürög-forog, mint hangyaboly.
28
Szép a halál a harcmezőn, Valaki ott meghal dicsőn: Bajtársi őt pajzson viszik, Ijját, tegzét mellé teszik; Mellette bárdot, kelevézt Fényes, fehér tüzláng emészt; Három követ, s azonfelűl Halmot raknak reá jelűl.
209 Bendeguz atyja, tulajdonkép kádár vagy bíró szavát ígyen veszik - itt táltos vagy pap. A.J.
210 Mind arra, mi itt a temetkezésről mondatik, lásd Lutzenbacher akadémiai előadását: A pogány magyar sirok-ról. (Akad. Ért.; 1847. IX. szám.) A. J.



1170
29
De hős Kevét nagy sokaság, S Bélával egyben Kadosát, Az ország utjához közel211 Egy domb alá temette el. És a halomtetőre jelt Magas kősziklából emelt, Mig ajkain a tenger népnek Búsan búgott lassú gyászének.
30
Örökre hát a vérmezőn Bátor Kevének háza lőn; Hol ő hadával nyúgoszik, A temetőt így nevezik. Év, év után gyorsan lejár, Jő-megy mikép vándor madár; De egy sem költi fel Kevét, De egy sem oltja ki nevét.
31
Harmadnap a hunok hada, Mint új vihar, feltámada; Harmadnapon kürtödbe fúsz Torda fia, hős Bendegúz! Zászlóidat a keleti Szellő vígan lebegteti, Hogy a turul repdes belé Nyugot felé, nyugot felé!
32
Nem messze van már Cezumór,212 Ott éri ő Makrint utól; Hadával a Hunbércre hág: Onnan zúg le a sokaság. A déli nap megváltozik, Fényében megfogyatkozik. Elrejti szép ábrázatát: Ne lássa e szörnyű csatát.
211 Ma is látható római út. (Lutzenbacher.) A. J.
212 Cetium vagy Cetii murus (Zeiselmauer) római város, Bécsen túl, melyet hazai krónikáink Cesunaur, Cesumaur, Kesmaur névvel irnak s én ezekből lágyítám a Cezzumór. Nem messze tőle, délkeleti irányba, a Mons Comagenus, vagy Comanus, Hunesberg vagy Chunisber: Kunbérc. A. J.



1171
33
Fényes delet éjszürkület Váltá fel a küzdők felett, Rémes homályban dúl a harc, Haragosabb lesz minden arc, Ám isten úgy akarta, hogy Az ellenség ritkulva fogy, S hegyről alá vérzuhatag Hömpölygeti a holtakat.
34
Szórja nyilát hős Bendegúz, Ivet nem is hiába húz; Csörög-csattog szélvész gyanánt, Kardot nem is hiába ránt. Kardjával ő Makrin fejét Irgalmatlan repeszti szét; Míg gyors nyilát az ívnek hurja Szász Detre homlokába furja.
35
Utoljára lőn az, hogy ott Makrinnak a nap elfogyott! Majd megteli vidám sugár: De Makrin azt nem látja már. Ám Detre hős, mint egy bika, Ha taglót érez homloka, Megrendűl a csapás miatt S kettétöri a vas nyilat.
36
„Add meg magad, jó Detre szász!” - Nem én soha, mig élve látsz. „Add meg magad kegyelemre!” - Nem én soha, szégyenszemre. S mint a szelindek hogy forog, Ha tépik nagy komondorok: Majd erre, majd amarra csap, Homlokában a vasdarab.
37
„Kár volna még, vitéz, neked Táplálni éhes ölyveket, Heverni, mint egy kődarab S nem űzni el a madarat. Imhol kezem: fogadd jegyűl



1172
Békében és hadban frigyűl.” És Bendegúz és Detre szász Kezet kézben ropogva ráz.
38
Ott a sereg három napig Áldoz, toroz, vigan lakik; Hadúrnak ott hálaadást, Ünnepeltek nagy áldomást. Peng a koboz: húrjaira Harcot idéz a dalia: Őseiről csatás emléket; S elzengi - mint én az övéket.



1173
CSABA KIRÁLYFI
Első dolgozat
1853
„Csuda, hogy mindeddig nem emlékeztünk erről.”
Ilosvai Péter
Első ének
Szász Detre
Harsog vala egy szó nyugattól keletig, Etele nagy király hogy már közeledik; Ádria tengernél utolsó szem őre Kezdé a kiáltást és adta előre.
Széles birodalma országain átal, Nyilallék a szózat, emberi hang által: Minden nyillövésre más vitéz fogadta: Mint felhő a dörgést tovább tovább adta.
Tudniillik, egész nagy birodalmában Őrállói voltak, széltiben hosszában, Akik éjjel nappal egymást rendre váltsák; Mi esik künn, vagy benn: egyszerre kiáltsák.
Négy lánc vala illyen, mint a rege mondja, Tisza-Duna síkján volt középső pontja, Tisza-Duna víznek áldott rónaterén, Hol ma búsan hallgat kürtjével Jászberény.
Onnan pedig a hír elfut a Rajnához, Etel ősfolyamhoz, és a Visztulához; Mint a pók megérzi háló rezzenését: Érzé minden ország Etele jövését.
Ott, hol napkeletre kanyarúl a Zagyva, Gyűlt össze az udvar, mind kicsinye, nagyja; Ott vala a város: Etele királyi Lakóhelye, könnyed sátor-palotái.
Nem szorúlt e város tetemes falakra, Nagy nehéz kövekből nem volt összerakva, Az erőnek szolgált kirepítő fészkűl, Nem a gyávaságnak biztos menedékűl.



1174
Tündér palotának bizonyára hinnéd, Melyet egy fúvó szél tovalehel innét, Oly könnyűden volt az, csak fából, faragva, Mesteri munkával díszesen kirakva.
Az épületek közt, valamint a méhraj, Sürög-forog a nép, van mindenfelé zaj: Gyermekek és vének, asszonyok, leányok, Idegenek, húnok, szolgák és királyok.
Detre pedig, a szász, űlt a kapufélen, Ősz haja, mint felhő, lebegett a szélen. Homlokában hordá ama nyildarabot, Melyet a Hunbércnél ütközetben kapott.
Bendeguztól kapta, jó ideje annak, Azóta nevezik: „a halhatatlannak”; Három ivadékot láta elhullani, És negyedik öltő immár a mostani.
Ott vigyázza mindég a jövőmenőket, Vadmacska szemével kisérgeti őket, Némelyik után a fejét sem billenti, Másikat szép szóval, nyájasan köszönti.
Mert ha szittya úr jő, Csát, Önögész, Bere, Avagy Etelének más főfő embere, Feláll, nem is űl le, míg el nem haladnak, És utána görnyed a parancsolatnak.
Ám, ha Oresztesz jő, vagy fia (ki végre Augusztulusz néven űlt császári székre): Csak vállhegyről nézi a puha rómait, Fogadja is, nem is, köszönő szavait.
Ellenben, ha gót, vagy alán fejedelmek A magas kapunál olykor megjelennek: Odalopott szóval, egy-egy pillantással, Néha beszélgetnek hosszú hallgatással.
Épen Walamir jött, a gótok királya, (Másszor volt az! mostan Etele szolgája); Detre a vitéznek oda nyujtá jobbját, Nyájasan kérdezték egymás állapotját.
Ama titkos ármányt kezdem énekelni, Melyet forralának nyugot fejedelmi, Hogy Etele jármát egy nap összetörnék, A hatalmas királyt orozva megölnék.
Detre a kezdője, vannak hozzá többen, Hanem a szász Detre főfő cinkos ebben; Igaz, hogy Walamir nem volt részes benne, Távol országból jön gótok fejedelme.



1175
Monda neki a szász: „Bizony könnyű élet, Fejedelmi ember könnyebben nem élhet, Ahogy mi, királyok, - mint már én, vagy magad, Etelének biztos védszárnyai alatt.
„Nincs a mi fejünkön uralkodás gondja, Koronánk azt csupán díszíti, nem nyomja, Máskor a szemünket sem mertük behúnni, Most egyéb dolgunk sincs: enni és alunni.
„Nem félünk hogy a nép ellenünk fellázad, Csata elveszése nem nekünk gyalázat, Vagyon országunknak őre, pártfogója, Minden ellenségtől aki hogy megója.
„És az ütközetben, ha vesztünk, ha nyerünk, Marad Etelénél egy darab kenyerünk, Csekély a szolgálat, a tartás királyi, Korán sem élnek úgy Etele szolgái.”
Erre jó Walamir felsohajta elébb, Szaggatott sohajjal, mint ki hűs vízbe lép, Hátra-hátra nézett s így felele aztán, Szemében a könnyet ujjal megfakasztván:
„Ó öreg barátom, mind az isten dolga! Ki még tennap úr volt, ma már lehet szolga; Bizony a kerék is mutatja példával: Egyszer fel, másszor le, forog a talpával.
„Mi tagadás benne: fáj nekem, ha látom Ülni a kapuban régi jó barátom’ Edekót, vagy téged, vagy más öreg embert, Akit a nagy Etel házőrzeni rendelt.
„Mi tagadás benne: fáj nekem, virágát Nézni országomnak szép fiatalságát, Mikor, Etelével a had előtt járván, Hallgatnak szegények, mint az ölő-bárány.
„De ki tehet róla - ki merészel tenni! Nem mondom, hogy tenni, csak egy szót emelni; Nem mondom hogy szólni, csupán gondolkodni, Éjjel a sötétben, álmokat álmodni.
„Ime! neki hódol mind nyugat és kelet, Urrá tette isten széles világ felett, És valahányszor csak a lábát kihúzza, Győzedelmes utját hirnév koszorúzza.
„Most is diadallal tére visszafelé: Várasok omlanak büszke lába elé, Mint a fű hogy omlik a kaszás elébe, Mint gabonaföldön hever a sok kéve.



1176
„Mert soha nem enged, ha mi feltett célja: Bizonyság közelebb hires Akviléja, Melyet egyhuzamban három évig űltünk, Három álló évig hiába kerűltünk.
„Tiz százezeren ott a hunok valának; Tizből négy jutott már éhségnek, halálnak; Tábori tüzekként, a mezőben széllyel Nagy halottas máglyák égtek minden éjjel.
„Etele pedig járt kívül a sáncokon, Népei romlása esvén neki zokon, Sem a nyögő panaszt és jajszót hallani Sem a szándokától nem birt elállani.
„De midőn a várost egy napon kerűlte, (Jósok, fejedelmek: mi valánk körűlte), Ím csudát az isten, bizonyos jelt adott, Mire a nagy Etel újjal így mutatott:
»Nézzétek, bajtársim, ottan ama gólyát, Isten akaratja biztos jeladóját: Érzi, hogy elpusztul Akviléja tornya, Fiait egyenként a nádasba hordja.
»No azért; e dolgot vévén eszetekben, Legyetek serények holnap ütközetben: Mert eljött az idő, és megért az átok: Porba száll a város, bizony meglássátok.«
„Korán holnap tehát rendelé a serget, Tízszázezer lótól ugyanannyi nyerget: Fal köré hányatta iszonyú halmazzal S meggyújtván - a követ megolvasztá azzal.
„Eltiprá a bástyát, valamint a sarat, Élő ember ottan, s kő kövön nem maradt; Odalőn a város, gazdag Akviléja: Így teljesűl mindég Etele nagy célja.
„Hamar azon földet, mint tűz elfutotta, Ravenna kapuit lábbal megtapodta, Hatalma jeléül csak átmene falán; Ellenben haragját megérezte Milán.
„Haragját Milánó, kegyelmét Kremóna, Mántua, Pádova és a büszke Róma: Jól könyörge a pap, a főpap Oroszlán, Róma fejedelmit őmagával hozván:
»Te, ki mindeneket, úgy monda, legyőzhetsz, Hírre, hatalomra, kincsre megelőzhetsz, Múld felyűl ebben is: győzd le tenmagadat! Szűntesd meg irántunk való haragodat.«



1177
„Monda, és Etele szemét égre veté, Csodálatos alak onnan fenyegeté: Egy ősz, papi ember, tisztelendő arccal, Csikorgatta fogát, éles kivont karddal.
„Melynek is láttára királyi Etele, Mint valamely gímvad, úgy visszarettene; Mint az, aki csupán élet és egészség, Megdöbben ha érzi a halál intését.
„Nyomban megfordítá fékét jó lovának, Megadá kegyelmét Róma városának; Onnan külde engem, hogy a hírt meghozzam; Magam sem tudom, hol késik ilyen hosszan. -”
Igy beszélt Walamir, gótok fejedelme, Nem tudá, honnét van ura késedelme: Hogy szerelmi lángja gyúladott szivében, Kézfogóját lakja tenger szigetében.
Öt éve kerűli szerelem játékát, Özvegyi bús szive mert gyászolja Ríkát, Aki örömére Csaba fiát szűlte, Kiről a nagy isten jós igéit küldte.
Mert az vala egykor neki jövendölve: Birodalma elvész a semmibe dölve, Széthull a nagy ország, elzüllik a szittya: Hanem Csaba végre mind visszaállítja.
És ezért, hogy szive Csaba felé vonta, Minden fiai közt, születése olta! És azért, hogy Ríkát, a szélső határig, Minden hölgyei közt, szerette halálig!
Ott pihen, ott pihen zúgó cser tövében, Regés Székelyföldön, Ríka erdejében, Kőszirtja fölébe hives árnyék hajolt, Csendes álmaihoz danát mormog az Olt.
Magas hegytetőről, Rika vize mellé, Onták le a bércet, hogy a sírt jelölné, S hol megállt a nagy kő, oda szállt a völgybe, Most is ottan nyugszik Etele szép hölgye.
A király pediglen gyászolta halálát. Nagyszámú nejei kedvét nem találták: Sem az ifju Észka tündéri szépsége, Sem a Krimhild asszony ezer mestersége.
De most, visszajövet, Ádria szigetjén Szemeit a bájos Mikoltára vetvén, Özvegy üres szíve megeléglé gyászát: Nem-várt mennyegzővel lepi meg a házát.



1178
Ravaszúl azonban ílyes feleletre Nyitá vékony ajkát fejedelmi Detre: „Sohse’ tudj’ az ember, mit mondjon, ne mondjon. Mert, ami azt nézi, bajos az, lám-mondom.
„Öreg cseléd vagyok, nem mostani gyermek, Nagyapja lehetnék a mai embernek, Sok esett énrajtam, sok mindent megértem, Tán az isten azt már nem engedi érnem.
„De te tovább élhetsz, mert idő szerint is Úgy kívánja már a természeti rend is; Félek hogy megéred, szomorú példában: Nem mindíg jó űlni nagy fa árnyékában.
„Jó, ha szép idő van, tiszta, engedelmes; Záporban, viharban sokszor veszedelmes, Hamidőn a szél fú, rohan, bömböl, csapkod, Megnyilik a felhő, dörög, hull és csattog.
„Ótalom nekünk most Etele nagy széke, Az ő háborúi legbiztosabb béke, Mint kemény vas abroncs, egyedüli karja Roppant birodalmát szépen összetartja.
„Jaj! de ha ez abroncs egykor széllyelpattan... Mert nem lehetetlen, - bár megfoghatatlan, Mert ki egy világgal kénye szerint játszik, Az nem földi pornak - az istennek látszik.
„Ámde őt is anyja szerelemmel hordván Szűlte Bendeguznak, Etel vize partján; Halandói sorsban enyészet kiséri, Ott, ahol és akkor, amikor - eléri.
„Úgy lehet, az idő nincs is olyan messze, Ámbár isten dolga, hogy meddig eressze, Az emberi elme gyakran botlik, téved... De különös az a római történet.
„Mert csudálatosan a hármas szám betelt: Három ízben láttuk megréműlni Etelt: Egyszer, midőn a szűz, Lekh folyama partján, Vissza Etel! zúgá, jobb kezét feltartván.
„Másodszor, midőn a Katalón mezeje Annyi tenger hadnak lőn temető helye. Tíz király hatalma, tíz nagy ország népe Jött Aétiusszal a hunok elébe.
„Akkor is Etelhez egy papot vivének, Mondá a földnépe isten emberének, Egyedűl lakott az rengeteg vad pusztán, Éhezett, szigorlott, mindig imádkozván.



1179
„Kinek a szavára Etel úgy megrezzent, Mint az, kit üres hang álomból felrezzent, Mint a büszke tölgy, bár tudni hogy le nem dűl, Egy fejszecsapástól gyökeréig rendűl.
»Ostora istennek! a jövevény szóla, Kit bűnér’ bocsát az földi halandóra, És adá kezedbe az üldözés kardját: Tőlem e csatáról kérded akaratját?
»Még nem jött el a nap, hanem el fog jőni, Melyen birodalmad semmibe fog dőlni, Üldözés szablyája kiesik kezedből, Más ember veszi fel, - ne vesd ki eszédből.«
„Így beszélt a jámbor; de meg az áldozat És meg a nézők is jövendöltek roszat; S ütközetre híván, nap lehanyatláskor, Siketebben szólt a nagy tülök, mint másszor.
„Sok ember esett el aznap a két részen: Négyszázezer bajnok, ha nem is egészen; A fok, mely alig birt voln’ el egy hajszálat, Szekeret elsodró vérözönné áradt.
„Akkor lőn, hogy Etel, kardját összemérve, Ráismert ama nagy római vezérre, Kivel Bendegúznál, apja sátorában, Nőtt és nevekedett fiatal korában.
„Aétiusz volt az, gyermekkori társa, Én kapattam őket fegyverforgatásra, Midőn még a vérem gyorsabban szökellett S hej! bizony a kard se támaszkodni kellett.
„Mondom tehát, a harc késő éjig tarta, Egyik fél se győzött, isten úgy akarta; És a csatamező senkié maradott, Mint egy préda, melyen két vad összecsapott.
„S Etele, virasztván az egész sereggel, Táborát övedzé kaszás szekerekkel; Máglyáját a hunok búsan összerakták, Tetejében állva, várta a viradtát.
„Nagy halom nyeregből a máglyát rakatta, Hogy veszély percében gyujtnák fel alatta, Hanem az ellenség tovaszállott éjjel; Ő meg így kiálta, büszkén emelt fejjel:
»Csillagok lehullnak, hegyek kimozdulnak, Megrázkódik a föld, mindenek elmulnak; Én vagyok Atila, én vagyok imhol a Világnak pőrölye, istennek ostora!«



1180
„Amint hogy azóta viseli e nevet, Útja e világban egy diadalmenet, Hanem a szerencse isten dolga, mondom, Földi féreg ember, jobb, semmit se mondjon.
„Mert sohasem tudja, mi követi holnap, Egy rövid sohajtás élte halandónak, Verje bár valaki az eget fejével, Sohase feledje, hogy a földön lépdel.”
Így végezte a szász óvatos beszédét, S döfölé a porba hosszu kardja végét, Sokáig a földre néztek mind a ketten; Monda végre amaz, egykissé rekedten:
„Jól beszélsz, öreg, bár, vigyázván szavadra Fátyolkép teríted azt a gondolatra, Kíméled is a szót, bő beszéddel élvén, Ismeretes dolgot hosszan elmesélvén.
„Tudom én, hogy itt sok különféle nemzet Egy szívvel-lélekkel várja ama percet; Mert melyik állatnak kedves az ő járma? S nem visszanyomúl-e a lenyomott párna?
„Azt remélik, hogy majd fiai Etelnek Rút visszavonásban háborúra kelnek; Mint bizonyos azon fának elfajzása, Melynek egy gyökérről ezer a hajtása.
„S jóllehet ő mindnél többre teszi Csabát, És talán a húnok, tisztelvén a szavát, Örömest választják helyébe királyul: Sok minden jöhet még közbe akadályúl.
„Mert a susogó hír azt gyanítja már is, Nagy akadály lehet ebben Aladár is, Mivelhogy titokban gyűlöli testvérét, A kegyenc Csabának szomjúhozza vérét.
„És ez onnan volna, mert talán Krimhilde, Egy fiát, Aladárt, közjóra nevelte, Rokoni, vérei, nemzete javára, Kiket napnyugaton nyom Etele járma.”
Felelt erre a szász: „Most hallom ezeket! Nem jó, ha az ember olyasmit feszeget, Aminek későbben urát adni nehéz, Mert bizony feje is könnyen utána vész.
„Hátha már most, teszem, valaki feladna? S olyan ember kettőnk közül is akadna? Mert kötelessége hű alattvalónak Bármit is utána tenni a közjónak.”



1181
Walamir ijedten lépett visszafelé, Tenyerét paizsúl tartá maga elé, Változott a színe, remegett az ajka, Heves indulatban ily szó tört ki rajta:
„Áruló! ármányos! aki vén létedre Madárfogó lépet kensz hamis nyelvedre; Szép szóval az embert, mint egy bölcs, oktatod; Tigrisként rohansz rá, midőn megkaphatod.
„Tán nem tudom én, hogy mint a pók a zugban, Régen szőttök-fontok homályos titokban, Krimhild asszony, és te, s a többiek itten, Ármányos lelketek tudja, hogy mit? mit nem?
„Mert, ha súgni-búgni olykor összeűltök, Mingyárt veszem észre, hogy engem kerűltök, Mint folyam a sziklát; melyre föl se’ mászhat, Kemény gyökerének alája sem áshat.
„Mert a hit nem szellő: bizony meg is állom, Hűséggel, tanáccsal uramat szolgálom, Vérrel és fegyverrel, amikép fogadtam, Midőn, eskü gyanánt, jobb kezemet adtam.
„Mert megölhetett von’: egy ujjal se bánta, Kisdedeim anyját kegyesen megszánta, Rám bízta bizalmát, vagyonnal tetőzött: Remélhet-e ennyit máshol a legyőzött?”
Szóla s menni akart; de, kezét megfogva, Felelt neki a szász, gúnnyal mosolyogva: „Bizony, képes volnál, a nagy hűség miatt, Gyanúba keverni legjobb barátidat.
„Ne cselekedd azt, hé ne adj el bennünket, Jobb helyre temessed mai beszédünket: Majd kikél az egyszer, majd fel is nő, tettre: Mert nem élt hiába ily sokáig Detre. -”
Azzal egyik jobbra, másik mene balra, Gót Walamir indult a király-udvarra; Detre is elúnt már űlni kapufelen: Másuvá gondolta a szász fejedelem.



1182
Második ének
Krimhilde
Fordula hát egyet vas-homloku Detre, Neki lévén az nap gondja őrizetre, Megszemlélte kivűl a jeles őrhadat, Mely ott táboroza színes sátrak alatt.
És ha veszen észre csak egy szálnyi hibát, Megdorgálja, bizony, bárki apja-fiát, Legyen tiszt, közember, idegen, vagy szittya: Kemény feddő szóval a porig leszidja.
Onnan pedig indúl a kapun befelé; Melynek két bálványa egymást úgy ölelé; Mint ha két hegyi bük lombos tetejével, Össze lenne fonva bokrétás fejével.
Önegész udvarán vitte végig útja, Hol e fő személynek márvány fürdő-kútja, Díszes faragványú sátorai állnak; Nincs különb lakhelye csupán a királynak.
Mert a főfő kunok udvarai görbe Rácsozattal veszik a királyét körbe, S ettől amazokat tér-mező választja, Melyen kettő ággal foly körül a Zagyva.
Túl pedig e rónán, Zagyva szigetében, A királyi palánk emelkedik szépen, Sűrü tornyozattal, recésen faragva, Ezerféle színű fából összerakva.
Itt legel a ménes, a szép anya-kancák, Remekbe azokat szűlte egy-egy ország; Partra jön a csikó, látja magát vízben; Megriadva fut, fut: - s így tesz gyakor ízben.
Kétfelől az úton, kétfelől a hidon, Sátrak lengedeznek puha zöld pázsiton, Messzünnét sereglő követek számára, Kik ott ácsorognak, Etelére várva.
De a kapu előtt, mely a várba viszen, Síma gyepes földön, túl a folyó vizen, Csaba és Aladár, királyi leventék, Fegyverforgatásban erejök’ nevelték.
Számos ifjú van ott, idegen és szittya, Egy korosabb őket vezérli, tanítja, Vitéz Odoaker, fia Edekónak, Lehetne röviden nevezni Odónak.
Nyilazás, lovaglás, kopja, dárdavetés, Van ezer mulatság, hősi vetélkedés; Erejét az ifju nem szokta sajnálni: Buja fű még jobban nő, ha megkaszálni.



1183
S támada nevetség az Oresztesz fián, Időnap előtti kövér hasa mián, Melyért Odoáker fogta koplalóra, Amíg hogy fel nem bír pattanni a lóra.
Most ugyan felmászott, valami nehezen, Volt is tréfa elég, volt is kacaj ezen; Bokros lova lábát megcsapkodta Odó, És monda kajánul: hadd lám, milyen futó!
Farkához rugott az, szűk volt neki a rét, A lovag elhányta ostorát, fegyverét, Kantár helyett öllel fogódzott nyakába, Potrohát szegénynek gyötri gombos kápa.
Aztán ríni kezde, vastag férfi hangon, Keresé a kengyelt lábbal a cafrangon, Vérzi a ló hasát lógó sarkantyúja, Melybe anélkül is hét ördög van bújva.
Mígnem egyszer a ló, Zagyva folyam mellett, Lerázta nyakából az unalmas terhet; Legördült a vízbe (nagyobb volt a sárja): Így lovaglott Róma leendő császárja.
Mindnyájan nevették; hanem a bölcs Detre Szerzőjét e csínynak komolyan megfeddte; Azután gyönyörrel a többi játékot: Csaba, Odó harcát soká nézte még ott.
Aladár azonban állt egymaga félre, Míg Odót izzasztá ifiabb testvére; Odamene a szász, megfogá a kezét, S mutatóujját így kisérte a beszéd:
„Én lehettem ollyan, gyermek-ember lévén, Apáid honában, kincses Rajna szélén, Hol anyád ősének állt királyi széke, Fiatal koromban ott valék, vendége.
„Akkor voltam ollyan, mint jelenleg Csaba: Kardom egy ifjú csert könnyen kettészaba; De azóta sok víz folyt le már előttem: Fölfelé is, meg haj! lefelé is nőttem.”
Aladár a kezét halkan visszavonta, Detre beszédére ő semmit se monda, Távolabb huzódott négy vagy öt lépéssel, S nézte a játékot, mint előbb kevéssel.
Csaba pedig aztán lováról leszálla, S odavezeté azt, ahol Detre álla; Bal karját keresztül vette a ló nyakán, Szép sörénye alatt kézzel lapogatván.



1184
Egyszersmind a jobbot nyujtotta Detrének; Az öreg, az ifjú összenevetének! Pej lován, Odó is hamar előterme, Tette magát szörnyen, mintha neheztelne.
„Ezt ugyan - kiálta - fejemre tanítám! Mert, ha nem vigyázok, a földre terít ám; Illik az, így bánni köszönet dijába? No csak, jótétedért ne várj jót, hiába!”
Így kötődött az, hogy nevessenek rajta, Hanem Csaba egyet jó nagyot sohajta: „Könnyű nekem - ugymond - itthon vitézkedni, Fecske paripámon a szelet kergetni.
„Esztendeje múlt el, nem is egy, de három, Mióta Etelét, az atyámat, várom, Hogy csatába vígyen, amikép igérte; Visszajön, azt mondá, nyolc vagy kilenc hétre.
„S ím! negyedszer nyilt ki a szép új esztendő, Négyszer jött a gólya elébb haza, mint ő; Ki tudja, mikor fog ismét hadba kelni! Mert méltán pihen az, aki megérdemli.”
„Sohse búsulj, szolgám!” monda neki Detre „Nem fog atyád űlni puha kerevetre! Visszafordul ismét, Honória végett, Hogy kivíja karddal a szép feleséget.
„Mert a testvérhúga római császárnak Gyűrüjét küldötte Etele királynak; Gyűrüjét, szerelmét, szíve gerjedelmét, Férjeűl ohajtván hunok fejedelmét.
„Aztán meg is kérte a lányt feleségűl, (Csaba ezt nem hallá arcpirulás nélkűl), S egybe pedig kérte a nagy ország felét: Megilleti ennyi hozomány Etelét.
„Nem adá a császár; tudom megsiratja, Lesz a gyászruhának kelete, divatja, Sok szűz marad otthon ez egy mátka végett, Akkor, a násznéppel, elvisz atyád téged.
„Akkor válik el, hogy Csaba már nem gyermek, Sőt beillik harcon embernyi embernek: Apja pedig aztán az első leánnyal, Megajándékozza gyönge Delilánnal.”
Alig ejté az ki szép Delilán nevet: Paripára pattan Csaba, mint egy evet; Lova lódul könnyen, sarkalá, hogy menjen: Az öreg embertől szégyenlette szörnyen.



1185
Ha valaki már most nem is tudja talán, Megmondom ki volt a szűzi szép Delilán: Nagy király leánya, káspi tengeren túl, Honnan reggelente a nap utnak indúl.
Ott lakott egy néptörzs, a neve korozmán, (Körülbelől annyi, mint török vagy ozmán), A király e népnek volt hatalmas kánja: A leány e kánnak szerelmes leánya.
Onnan hozta egykor Etele Csabának, Megszerette a lányt kedves kis fiának, Ríka sátorában szépen fölnevelte, Ríka után gondját viseli Krimhilde.
S az összekelésből már nem múlna semmi; De Csabának, harcon, próbát kell még tenni; Akkor ölelheti gyenge testét lánynak: Ez volt a szokása szittyai pogánynak.
Detre pedig, a szász, ment, fel az udvarba, Krimhild asszonysághoz, a derék sátorba, Szép ruhás leventék őrzik a nagy sátort, Visszarántják egymást, úgy adnak sikátort.
Nem silány hajlék ez, minden ember tudja, Szellős tág folyosó környöskörül futja, Síma gyallott fáit messze földről hozták, Tornyait és kúpját meg is aranyozták.
Nagy terembe lépni, mely derűlt, világos, Tizenkét sorjával benne karcsu ágas Felfelé kigyódzik, mint valamely inda, Kivirágzik feljül a hosszu gerenda.
Merevűl a pallót fedi puha szőnyeg, Tenyérnyi parasztja sincsen ott a földnek, Sajnálná az ember megtaposni lábbal, Ráborulna inkább fényes homlokával.
Tiszta mint a pohár, minden szöge-zugja; Fala, hogy fából van, szépen elhazudja, A barna diófa habzik, mint a márvány, Közte kecskerágó van elhintve sárgán.
A szőke juharnak, piros tiszafának, Gyenge fonadéki összesímulának, Vizben a nehéz tölgy feketére ázott, Belőle a mester nagy gonddal cifrázott.213
213 Itt megszakad a kézirat; de ugyanez ének további folytatásából még a következő tíz versszak maradt fenn. (Arany László jegyzete.)



1186
....................................... ....................................... ....................................... ........................................
„Mert a vad nem sejti, amely tőr megejti, „Farka elvágását kígyó sem felejti; Férjednek is ára meglett nem sokára, Jó testvéreidet híttad lakomára.
„S alájöve Gunter csak nehány ezerrel, Mind a három király Gernot és Gizelher, Alá a vad Hágen, így ohajtád régen, Megörűlt a szíved ennyi szép vendégen.
„Könnyű összeveszni, galibát szerezni, Lappangó parázsból nagy tüzet élesztni; Bor a szót kihozta, szó a kardot húzta, Sok vitéz embernek halálát okozta.
„Ott esének el mind egy erős felházban Kunok fegyverétől lovagok tíz százan, S kilencezer szolga, széllyel mindenfelé: Egy se ment ezekből Rajna vize mellé.
„Kettő vala már csak: Gunter, a tesvéred És a szörnyü Hágen, ki megölte férjed; Foglyúl adta isten őket a kezedbe: Senkire se bíztad, jut-e még eszedbe?
„Lefejezéd őket hosszu véres karddal, Hurcolád a két főt gyenge női karral; Fehér könyökidről... hanem elég, elég! Az a kard, az a kéz vajjon megvan-e még?
„Mert avval a kézzel könnyű lesz ölelned, A királyt, ha majdan nyugszol teste mellett; Ölelned.... elölnöd... mit mondok? - Valóban Kevés a különbség ebben a két szóban!”
Felelt a királyné: „Mi módon tehetném? Ily nagy gonoszságra hogyan vetemedném?” Felelt vissza Detre: „Minden fejedelmek Mint egy kőfal, állnak a te fiad mellett.
„Ardarik, a tüzes gepida, vezér lesz, Walamir, a jámbor, én tudom, hogy érez, Most a hívet játsza, de ha kell a résen, Én tudom, első lesz a kenyértörésen.
„A többi? a többi - felelek azokról Ámbár még kevesen tudnak e dologról, Mert, noha legtöbben megvan az indúlat, Nem áll benne a szó, - mint a rosta, hullat.”



1187
A hatodik énekből
Földnek adván így a nagy király tetemét, Tartanak egyszersmind halottak ünnepét, Mellyet keveházán ősi módra ülnek, Minden esztendőben egyszer összegyülnek.
Csatamondó Hábor a nagy kőre álla, Szózatos ajkához isten lelke szálla, Lebegő ujjakkal megérinti kobzát, És átfutja szemmel a nép széle-hosszát.
Emlékezik ama legelső tusára, Keve jó vezérre, Béla, Kadosára; Kik alatt a hún nép, villogtatva kardját, Legelőször látta Duna-Tisza partját.
Dunán túllevő rész még Rómának hódolt, Egy Makrinusz nevű benne helytartó volt, Sok özön serege, sok gyülevész népe, Készen várta a hunt, nem jöve elébe.
De borongós éjen bátor Keve átkél Mind egész hadával Szent Gellért hegyénél, S megüti Makrínuszt, Tárnok vize táján, Hamzsabég az a hely most a köznép száján.
Ott esett el Keve, Kadosa és Béla, Győzött a hun elébb, aztán elaléla; Most is látni Bata és Hamzsabég között A sok dombot, hová e had temetközött.
De Makrin is ottan maradni nem mere, Sebes futamással Lajtán átalkele, A hunok ellenben, mihelyest üdültek, Sebes száguldással utána repültek.
És nem messze Bécstől, hol a Húnbérc vagyon, Megvevék a kölcsönt a római hadon, Elesett Makrinusz; szász Detre, a társa, Viseli a nyilat, köz álmélkodásra.
Mondom, ezt a dolgot Hábor emlegeté, Bendegúzt, az Etel atyját, sem feledé; S állván sírja felett a három vezérnek, Szózatos ajkáról zeng az ősi ének:
Hábor éneke
Mért vijjog a saskeselyű, Mért szállong a turul s ölyű.214 stb.
214 (Lásd Arany: Keveháza című elbeszélő költeményét.)



1188
Így énekle Hábor, estvéli homályban, Nem érték egészen, de érzék mindnyájan: Szivöket elnyomta tompán sajgó érzet, Mire nincs egyéb szó: enyészet, - enyészet.
„A kézirat címlapján fel van írva szép betűkkel: Csaba
s későbbi írással szomorkás rímnek odavetve: Marad végkép a’ba.”
(Arany László feljegyzése.)
Előhang
Néztem a sötétbe, sötét éjszakába, Régi elhúnyt idők homályos titkába; S amint belenéztem, hosszasan, merevűl: A ködök országa im megelevenűl És előttem járnak a hajdani képek, Mint egykor, oly élők, mint egykor, oly épek: Szög húnfiak, amint súgár lovaikon Íjat pödörintve futtatnak a sikon; Vagy kanca tejétől, bornak ha megerjed, Vídám lakomájok szilaj tüze gerjed, Felhangzik az ének, a szív ere pezsdül, S előterem a mult, bústól, örömestül. Vagy vadra csatázva, s népekre vadászva, Zendül az öreg kürt zúgó riadása, A harcbika bömböl, az óriás tülök,
Nyerítnek a lovak hegyezve kis fülök’ S elvágtat a falka, szélnél sebesebben, Utána fehér köd, a föld pora, lebben. Ott láttam a hősök ifjabb ivadékát, S feltünni borongó Etele árnyékát, Nagy messze vetődni a hún temetőre, Hogy már deli napjok hajlott lemenőre; Ott barna Csabát, a szőkébb Aladárral, Etel nagy örökjét kísérteni vállal, Míg harc riad, imé! Kelem átkos földén, Holdfogyton is áll még, mely támada töltén S a nemzeti vészből egy marad fen: Csaba, Csaba, e nagy éjnek bujdosó csillaga.
Merjem-é futtani gyönge fáradt tollam? Lesz-e erőm írni, ahogy elgondoltam? Az élet hegyének már tetején állok: Emelkedtem eddig, ezután csak szállok. Belátom az ösvényt, melyen ide jöttem,



1189
Derült is, borult is a lejtő mögöttem: De ami elül van, azt borítja felleg: Ki tudja veszélyit a lemenetelnek! Ki tudja, ha lábam mélységre botolván, Nem jutok-e aljra mielőtt gondolnám, S nem lesz-e világi pályám köre csonka: Bevégzetlen élet! bevégzetlen munka!... Kétséges az útad: ha fogsz lenni, célnál? Szegény ember, addig hogy el ne alélnál? Mi emel? mi tart fön? mi sugall? mi biztat?... Kebelem egy hangja. Követem is aztat. Egy hang, mely csilingel az égi madárban, Hogy lerombolt fészkét rakja késő nyárban; Mely a pók fonalát százszor megfonatja, Noha füstbe százszor menjen áldozatja; S mely, hatalmasb szóval, a költőben riad: „Ha későn, ha csonkán, ha senkinek: írjad!”
(1855)



1190
CSABA TRILÓGIA
Első dolgozat
1855-56
Alaprajz
Első rész: Etele és Buda
I. Buda király megosztja öccsével az uralkodást. II. Detre tanácsa. III. Etele hadba megyen. IV. Buda várost épít. V. Etele hazatérte. VI. Buda halála.
Második rész: Ríka és Ildikó
I. A jóslat II. Csaba születik. Gyermekkora. Epizód-énekek. III. A királynék versengése IV. Ríka halála. V. Ildikó elűzetik.
Harmadik rész: Csaba királyfi
I. Etele halála. II. A hunok tanácsa. III. Ildikó ármánya. IV. Csaba futása. V. A titok napfényre derűl. VI. Csaba megtérte. VII. A Krimhild-csata. VIII. Detre ármánya. IX. Halottak harca. A jóslat értelme. X. Csaba-íre és A székelyek.
Tervvázlat
A körülményekben rejlő végzetesség által, melyet Detre ármánya elősegít, Etele oda sodortatik, hogy bátyját Budát megöli.
Nagy tulajdonai s a látszó igazság bocsánatot nyernek neki a népnél, de az isteni nemesis ily könnyen ki nem engesztelhető. Jóslatot kap, hogy birodalma el fog enyészni, de az a fia kit még nem ismer, helyreállítja újra.
Hazaérve megtudja, hogy távolléte alatt egyik neje, Ríka, fiat szűlt, Csabát. Ez az ismeretlen fiú. Ríka kegyenc nője lesz, mellőzi érte Ildikót (Krimhild).



1191
Innen irígység a két nő közt, s gyakori versengés. Ríka ennek áldozata lesz. Etele, féltvén fiát e nő ármányaitól, Ildikót száműzi udvarából, fiastul (Aladár). Ríkát öt évig gyászolja, egyet sem illet számos női közül.
Ez alatt történnek nagy hadjáratai, melyeknek csak körvonalai adatnak, mintegy a háttérben. A leírás otthon, Csaba nevelése körében marad, hová az apa nagy tettei csak távolból hangzanak. De kiemelkedő a három intés, melyet e hadjáratban Etele kap:
1. Vissza Etel! 2. A katalóni mezőn. 3. Leó pápával szemben.
Lakodalma Mikoltával. Etelét a rég nem élvezett szerelem jókedvűvé teszi, még Ildikónak is megbocsát s meghívja lakodalmára. Az el is jő, de titkos boszúval szivében, s fiát a trónon szeretné látni, mit már bizonyosnak vélt vala, s mitől Csaba most megfosztotta. Attila kegyétől távolabb érzi magát, mint valaha. Mikolta a kedves nő, Csaba a kedves fiú. Nem tűrheti boszúját. Vele a ködsüveg (lásd Nibelungen), mely látatlanná teszi. Azt tévén fejére, látatlanúl bemegy a hálóterembe, és megöli Attilát - így a gyanú fiatal vetélytársán lesz.
A hun-fők meggyőződnek Mikolta ártatlanságáról. Nincs ok, nincs mód, miért tette volna. Ildikóra sem gondolnak kirekesztőleg: hanem az idegen vazal királyok összeesküvésétől rettegnek. Félnek, hogy ez sikerül az első zavarban. Ezért természetes halált költenek, azt adnak hírül a népnek. De Ildikó merész játékot űz. Hogy fiát trónra segítse és a Csaba-pártot megbuktassa: e hazugságot fordítja ellenök. Népgyűlésben vádolja őket, hogy megölték Attilát. Ezért vesztették el Mikoltát (ki férjével magát önkint feláldozta). A honi pártnak futnia kell: Zalárd vagy Szoárd, Bulcsu, Torda, a kádár, Csaba, mind menekülnek. A hunok nagy része, az idegenekkel, Aladár mellé áll, királlyá teszi.
Aladár azonban és anyja Krimhild még erősebben ülnek az idegen királyok nyakán. Detre gyanította Etele halála igazi okát, de nem tudta bizonyosan. Most nyomába jő. Midőn Krimhild Etelét siratni lejött volt, sebei vérzettek. Ezt látta két asszonya, kikkel rosszúl bánik Ildikó; tőlük megtudja Detre.
Csaba a számkivetésben szintén megtudta (mert addig eskü alatt volt titok), hogy atyja erőszakos halált halt, de ki által? még nincsenek bizonyítékai.
Most Detre adja ezeket kezébe, hogy:
a) Csaba által Aladárt megbuktassa, és a hunokat belharcban elgyengítse;
b) Hogy így kivívhassa az idegenek függetlenségét.
Csaba tehát visszajő, és boszúra pártot gyűjt Krimhild és fia ellen. A Krimhild-ütközet. Tizenöt napig tart. Csatán az idegenek hűtlenül elhagyják Aladárt, Csabához állnak. Győz; de ekkor az idegen népek ő ellene fordulnak, Detre ármányából. Újabb, elkeseredett harc, Csaba megveretik. - A harcmező. - Éjjel a sebesült Csabának látomás. - Halottak harca, melyben a hun egyesűl a gót ellen. - Másnap a Csaba íre fű segélyével életre költi Csaba sebesültjeit, s megértve a jóslat igazi értelmét, - visszaindul az ős hazába - Erdély szélein hagyván a székelyeket. Hadak úta és végül: kilátás a jóslat teljesűltére, a magyarok bejövetele által.



1192
A CSABA-TRILÓGIA ELSŐ RÉSZÉBŐL
Első ének
Átilla és Buda
A mult idők homályán megszólal egy rege, Mint elhaló mennydörgés, fülembe éneke; Mint nagy vizek morajját, melytől zúg a vadon, Vérrel folyó napok bús panasszát hallgatom.
Immár egész Hunország két fő alá juta, Ketten uralkodának Átilla és Buda; Országlatuk dicsően és boldogan telett, Ragyogva mint nap és hold, köz-csillagok felett.
Miként a támadó nap, vitéz Átilla volt, Mellette Buda fénylett, szelíden - mint a hold Testvéri jó’karatban egymáshoz éltenek Hosszú időn keresztül, mint hű, igaz felek.
Lám mert, hogy Bendegúz már vala igen koros, Tekintetén az évek rozsdája sokszoros; Fiának a hatalmot, Révának engedé, S az ősi honba tére, Etel folyam megé.
De Réva gyorsan elhunyt, nem is hagyván magot, Föl- és letűnni látták, mint hulló csillagot; Helyére a középső fiú hágott, Buda, A nép ohajja szárnyon emelte őt oda.
Szólt ekkor Átillához Buda jó fejdelem: Nehéz sor ez magamnak, jövel s oszd meg velem: Én majd a pálca lészek, te légy, öcsém, a kard. Vesztére lőn utóbb is, mit jó végből akart.
Megoszták a hatalmot, a méltóság jelét, Buda király öccsének átengedé felét; Nem gondolá, hogy ezzel saját fényének árt, Mint láng, ha gyúl a lángról, nem tészen abba’ kárt.
Kilenc évig dicsően uralkodának így, Nem bujtogatta őket áruló és irígy; Buda király hon űle, mint kasban anyaméh, S Átilla el-kirajzott a négy égtáj felé.
Zsákmánnyal a köpűbe rakodva tért haza, Nép-számra martalékot, fölös szolgát hoza, S a fejedelmi zsákmányt, elosztva kétfelé, Választani raká mind Buda király elé.
Arany, ezüst, becses kő, gyöngy mint a jégeső, Nyuszt, hermelin, szövet, mit a perzsa, hindu sző, Nyájánt barom s arab mén, rakott málhás tevék, Rabszolga és szolgáló: e volt az osztalék.



1193
Örűlt e szép vagyonnak a jó király Buda, Nem tudta kincse számát, - alig: hány garmada? Ellenben öccse, látszott, hogy nem kap a sokon: Budának külde mindig egy részt ajándokon.
Más részt a hun vezérek, a törzsnagyok között, Vagy aki hősi tettel harcon különbözött Eloszta bőkezűen; és termő fa gyanánt Kincsét ezer kis ágon hullatta egyaránt.
Ő, mint sas puszta szirten, kevéssel érte be, Hév-, munka-, éh-, szomjtörő vala, mint gyors teve; Szerették is hadanként vitézi, nem csoda. Im így uralkodának Átilla és Buda.
Második ének
Átilla vadászni megyen
Egyszer, midőn Hunország karját pihenteté, Nyáját a harci ember békén legelteté, Átilla nagy parancsot Zoárd vezérre küld, Hogy a had véres kardját járassa mindenütt.
Miként a kóbor villám, a véres szablya járt, Nem tudta senki a célt, nem maga se Zoárd, De, mint vihar szelére a meglapult habok, Úgy támadának élre a nyugvó csapatok.
Ez nyergel, az lovat fog, amaz sátrát szedi, Ezt már vasing, amazt vért, sisak, paizs fedi; Itt még gyül, ott menőben hullámzik egy csoport, Vonszolva hosszu farkat, a földi lomha port.
Duna-Tisza közé; hol a lusta Zagyva foly, Mindenfelől az ember tolong, mint hangyaboly; A Zagyva és a Tarna, mely együvé siet, Alig győz már italra adni elég vizet.
Térség van e folyók közt, a téren egy halom, Melynél a Mátratőig nincsen magasb orom: Átilla most e halmon üté fel udvarát, Tornyos, tetős, rovátkos palota-sátorát.
És külde jó Budához, Szikámbria felé, Vadászni hogy lejőne, bátyjának izené, Múlatni és vadászni, szemlélni a hadat, Mátrában és a Bükkben megűzni a vadat.
Fel is készűle immár a jó király Buda, Csupán egy éj halasztá az indulást oda, De szemeit lehunyván, megnyilt a léleké, S az álom, melyet láta, minden kedvit szegé.



1194
Úgy tetszett néki mintha öccsével egy vadon Pusztába’ gimet űzne, szilaj vadászaton, Mikép Hunor s Magyarról az ének hirdeti, Kikitől eredt a húnok, s magyarok nemzeti.
És - mint az álom szokta, hogy mindent összesző, Úgy tetszett néki, mintha nem is ő volna ő, De mintha öccse Húnor, s ő lenne hős Magyar, Ahogy regében hallá, hímet belőle varr.
Együtt nagy Ázsiából, sivatag téreken, Üznek vala gyors gímet, röpűlö méneken; Kubán folyása mentén a kis vadász csoport Hajtá a könnyü szarvast, mint szél a könnyü port.
Majd eltünék; Meótisz mocsárai között A vad, mikép eltünni látunk üres ködöt, Mely puszta semmivé lesz, alig szemlátomást, Nem hagyva foltot égen, nem a földön nyomást.
Hogy változék az álom, Meótisznak kövér Szigetjén megtanyázott vala a két fivér, Száz és nyolcad magokkal, mint a dal hirdeti, Kiktől a hún s magyar nép száz és nyolc nemzeti.
Erdő, mező, lapály, rét, kies völgy és halom, Piros gyümölcs, madár, hal, szelíd és vad barom, Minden volt a szigetben: csak egy volt a hiány: Kiben szivök örüljön, nem volt asszony, leány.
Vadonba, martalékra (az álom így hazud), Ösméretlen vidékbe vivé őket az ut, És - mint ha pásztor éjjel az égen hall zenét, Hallják el-elcsapódni sípok, dobok neszét.
Majd a berek leányit, fehérlő sátorok Alatt, vigan találják (mint énekben forog), Múlatni, férfi nélkül, danolni, lejteni, Szépségöket egymástól nem igen rejteni.
Mint gyors madár a pillét, hamar felkapkodák, Nyeregben szűzi testök szívhez szorongaták; Hosszú hajok bucsúra lengett hazafelé; Száznyolc levente közzül kiki párját lelé.
Dúló király leányi ketten valának ott: Hunor s Magyar rablá el e páros csillagot, (Azaz, váltott személyben, Átilla és Buda); Véletlen Átillának nem a szebbik juta.
Erővel a Budáét magának foglalá, Buda király a szép nőt erősen fájlalá: „Nem úgy öcsém! kiálta, Hunor se tette azt: Nem rablá el Magyartól nejét a szép Tavazt.



1195
„De Hajnával beérte, ki néki szűlte Bort, Kitől hosszan lehozzuk a fejedelmi sort -” Még szólna, de szívére, mint egy lidércnyomás Nehézkedett az álom, a szörnyű látomás.
A CSABA-TRILÓGIA HARMADIK RÉSZÉBŐL
Első ének
Átilla meghal
A mult idők homályán megszólal egy rege, Átilla veszedelmét siratja éneke: A végzetes menyekzőt, a bosszuló fiat: Egész nemzet bukását ez egy halál miatt.
Lám mert, hogy Etelének hív nője meghala, Öt évig Ildikóhoz be nem megyen vala, Öt évig a szerelmet nem ösmeré szive, Gyászolván Ríka asszonyt, kit Isten elveve.
Szerette Ríka asszonyt, önön szép s jó magát, Szerette méhgyümölcsét, a szöghajú Csabát, Dacára Ildikónak az asszonyt kegyelé, Magasztalván, fiáért, minden hölgyek fölé.
Tudnillik, a jövendő előtte nem titok, Kimondva rá a jóslat: „Etele bukni fog, De majd országa romját megépíti Csaba.” Fiát ezér’, anyostul, szerette az apa.
Hogy aztán szíve többé nem horda régi gyászt, Egy szép királyi szűzzel inneple újra nászt: Mikoltának nevezték. Állott a vígalom: Hej! nem volt a világon több ily lakodalom.
Huszonnégy koronás fej, kiket megbuktatott, Tőn az napon körűle fényes szolgálatot: Ősz Detre is azok közt, Hildebrand, Alarik, Valamér, Odoáker, Edekon, Ardarik.
Jelen volt a királyné, elűzött Ildikó, (Krimhilda volna máskép, de tetszősb így a szó); Hozzá Etelnek nyájas hivó parancsa ment, Azér, mind udvarostul, a nászra megjelent.
Kétszáz nemes leányból állt a kisérete, Fejdelmi vér a legtöbb, királyok nemzete; De háromszázat, ékűl nyert a szép új ara, Ríkának ugyanannyi volt egykor udvara.



1196
Ott vígan összegyűltek a húnok főbbjei, Átilla csarnokában, fiai, hölgyei; Sok rendbeli követség, sok fejedelmi túsz, Kiktől magas Etelvár gyöngyben s aranyban úsz.
Künn a tábor, hadankint, megűli a gyepet, Lakván, egész országúl, menyekzős ünnepet; Mint a Tisza virága, a nép oly számtalan, S mintha csak egy nap élne, oly széles kedve van.
Délig csatát színlének, kegyetlen harcokat, Mint álom újrajátszik ímetti dolgokat; Evés, ivás, dal és tánc, nagy állt be délután Kivűl a sátorokban s a száztornyú Budán.
Harminc nap a menyekző fog ott eltartani, Harmincat a herész is utána toldani, Harmincat a kárlátó: kilencven napra megy: - Ki mondta volna reggel, hogy nem lesz több, csak egy!
Hiába küldte Isten csodás intő jelét, Vakság lepé meg az nap királyi Etelét; Tompult örömnek adta szivét; se lát, se hall: Mint legvakabb a hőség, midőn gyűl a vihar.
Hiába hogy ledobbant Turul tátos lova, Nevetve szól a hírre: „soha bizony! soha!” Mint feljövő nap, fordult a vígadók felé, Arany kelyhét mosolygó ajkához emelé.
Éjfél után, hogy eljött az álom ideje, Benső lakába indult Átilla és neje; Megbotlott a küszöbben a hölgy, és megpihent: Akkor sem vette észre Átilla, mit jelent.
Már csendes álom őrzé az élők nemzetét, Kimérte a halandók gyérebb lehelletét; Vígságban eltörődve a húnok gyermeki, Budán és a mezőben aludt immár kiki.
De Ildikó nem alvék, nem ő csupán maga, Kemény volt egyes ágya, szép bársony pamlaga, Kést döföl a szivébe halálos sérelem, A régi bosszu hamvát felszítja fris jelen.
Eszébe jut hazája, távol Burgundia, Eszébe férje Szigfríd Szigmund dicső fia, Kit bátyjai (a gyávák!) elárultak gazúl, Kiért, hogy bosszut álljon, megvált onnan hazúl.
Másodszor Átillának kezét hogyan adá, Mivel Szigfríd halálát így megtorolhatá; Meg is torolta szörnyen: nagy volt Budán a baj: Testvéri ott veszének, s a nibelungi faj.



1197
Eszébe jut hatalma, mely eleinte volt, Amig Átilla kedve Ríkához nem hajolt; Eszébe Aladár is, kegyből-esett fia, Kinek majdan Csabát kell, öccsét, szolgálnia.
Vevé első urának szekrényből fegyverit, Csókolja, mintha bennük ott volna Szigferid; Mért is dobá nevét el? s nem halt meg özvegyen? Azért, hogy Etelének szolgálója legyen?...
Elhunyt férjét ohajtva midőn így rakogat, Kezibe, most először, a ködsüveg akad; Szigfríd viselte hajdan, s ha ebbe öltözött, Látatlanul jön és megy vala ezrek között.
Egy gondolat!... fejére a süveget teszi, Látatlanul a csarnok felé utját veszi, S megcsalva könnyü lépte, hol átsuhan, az őrt, A félvilág urának merít szivébe tőrt.
Töredék az I. énekből
(A 25-65 verssorok, más fogalmazásban)
Jelen volt a királyné, a német Ildikó, (Krimhilda volna máskép, de tetszőbb így a szó); Hozzá Etele nyájas, hivó parancsa ment: Azért, mind udvarostul a nászon megjelent.
Tündérvilágnak hinnéd a csarnokos Budát, Fény, szin, zaj lelkesíté a nászi palotát; Benn a király mosolygva, - ruhája dús bibor, Gyémánt s arany kehelyben előtte drága bor.
Előtte a menyasszony, miként egy napsugár, Mint tükörrel vetett fény, - táncot libegve jár; Szépségin összeolvad, szeméremmel vegyest, A szűz lélek szerelme s a habzó vérü test.
S ülvén királyi székben a vőlegény, Etel: „Járjad”, kiáltja, „járjad, te, kin szivem legel!” Egyszerre szívja lelke, miből egy is megárt, Szemével a szerelmet, ajkával a pohárt.
És Ildikó megosztja urának örömét, Mosolygva szép Mikoltán jártatja kék szemét, Szelid hunyászkodással urának egyre tölt; Hozzá is a király ma nyájasb, mint azelőtt.
Éjfél után a bajnok ágyasházába tér, Éjfél után a hősek vigalma véget ér; Sulyát a hosszu napnak növelte hosszú est, Törődve annyi kéjben, álomra dől a test.



1198
Egy lanyha nyári szellő minden szemet lezárt, Bágyadva éjt az égről a csillag is sugárt, Az őrtüzek szunyadnak a palota körül, Az őr is mind paizsra vagy lóserényre dül.
Ám Ildikó nem alvék, nem ő csupán maga, Kemény lőn egyes ágya, szép bársony pamlaga: Kést döföl a szivébe halálos sérelem, A régi bosszú hamvát felszítja fris jelen.
Második ének
A menyasszony ébredése
Egynémi, vad sikoltás hangzott hajnal felé, A boltok néma csendjét háromszor átszelé, Mint éji bús madárhang, mely vészt s halált rikolt, Midőn a szörnyü tettre fölérze szép Mikolt.
Hallá ezt künn az őrség riadó csapata, Nyilallásként ez a hír a főkhöz elhata; Meghallá a kerek föld s az ég, a nagy, örök, Hogy Átilla király már csak hitvány földi rög.
Mert a világ négy sarka megrázkodott belé, A csillagok ijedten futkosnak lefelé, A szolganépek arcán halálszin látható, S a hun szivek keserve - az nem kimondható!
Legottan, hogy először támadt a riadás, Zoárd nagy húnvezérhez röpűle híradás, Bulcsú, Zoárd, a táltos, a kádár megjelent, Fáklyával e négy fő hun a palotába ment.
Vérében a királyt ők az ágyon ott lelék, A földön is aluttvér tóval sötételék; Döbbenve a négy fő hun az ajtóban megállt, Elgondolhatta bezzeg: csak ember volt tehát!
A hölgy fel sem tekinte, zokogva sírt külön, Remegvén gyönge teste, mint harmat a füvön; Nem tűrheté ezt Bulcsu, kivonta pallosát, Emelte a királyné fejére nagy vasát.
De visszarántva Zoárd: „megállj, embertelen! Megállj - kiált - ez asszony, nem látod? bűntelen!” Hogy, mint esett? előbb is akarják hallani, S Mikolta bátorodván, így kezde szólani:
„Hogy mint esett - zokogta - azt tudnom kellene, Én voltam a teremben, és senki más, vele; De mély álomba estem, semmit se mondhatok: Oh, öljetek meg engem! a vétkes én vagyok.



1199
„Csak azt tudom, hogy egyszer nyöszörgés hallatik, Az én uram - gyanítám - rossz álmot alhatik: Felköltsem-é? - kinyújtom és vérbe hal kezem. Így volt. Egyébre aztán nem is emlékezem.
„Miér’ kellett az éjjel álomba esnem így! Mindég oly ébren szoktam szunyadni és nem így: Testvéreim között a tenger zöld szigetén, Király atyám lakában, legébrebb voltam én.
„Hárman valánk testvérek, én, Mirha és Lele, Mi hárman egy terembe szoktunk fekünni le, Fekünni, de az álom sokáig elkerült: Jaj is volt a leánynak, ki tán elszenderűlt!
„Hányszor megloptuk ágyán a szunnyadó Lelét, Csiklandva pávatollal arcát, vagy kebelét! Minő játszás, nevetség támadt köztünk ezen! Éjfél után ha ért ránk álom, nagy nehezen.
„De én nem látom őket, édes testvérimet, Többé velök nevetnem, játszódva, nem lehet; Azt kérdenék: Mikolta, hát férjed hol vagyon? Szegény, miér’ aludtál mellette oly nagyon?
„Kinek lennél, Mikolta, e földön már neje? Miféle gyászt viselnél, Átilla özvegye? És e beszéd úgy fájna, úgy fájna majd, tudom: Jobb nékem is urammal elmenni egy uton!
„Csupán e tiszteséget kérem ma tőletek, Hogy, bár méltó vagyok rá, most meg ne öljetek, Hogy Etelét kisérnem önként szabad legyen, Mint hű özvegy, ki önként ura után megyen.”
De Bulcsu, meghajolván a gyenge nő fölé „Isten az éjet - úgy mond - álomra rendelé: Nem vagy bünös, királyné - világos ez nekem -; Ártatlan vagy, galambom; ne reszkess, gyermekem!
„Kár volna még halálra elszánni tenmagad’, Virágjában letörni szép ifjuságodat, Fehér öled feldulni, mely még nem volt anya, Melyért még sok szerelmes ifjú sohajtana.
„Ámde, ha véred hull is Etel király felett, Annál ugyan e földön nem ér szebb tisztelet: Neveddel a világot betöltöd, mint egy hős; Örül, mikor dalában említ, a hegedős.
„Rövid az út, királyné, mely visz uradhoz át: Rövid nap serlegébe töltesz kámot, bozát, Midőn szilaj csatáktól, vadászattól pihen, Te, lábához simulva, szolgálod őt hiven.”



1200
Igy monda Bulcsu. Erre Mikolta nem felelt, Könyhullató szemében mosolygás fénye kelt, Nyujtotta gyenge karját a fő táltos felé, Magát az áldozatra örvendve szentelé.
És Torda elvezetvén a szép királyi nőt, Liliom szín fehérbe felöltöztette őt, S elrejté, hogy ne lássa halandó vizsga szem, Mig majd a nagy királynak temetése leszen.
Harmadik ének
Zoárd tanácsa
Nem ült ám renyhe gondban Zoárd, a hunvezér, Siratni gyáva könnyel a tettet rá nem ér: Előbb is megkerűli a tornyos palotát, Megnégyszerezve kívül az őrállók hadát.
Aztán sietve külde mind a három kapun: Buda körül hogy állna, mint egy erdő, a hun, Fegyverben éj- s naponta, lóháton a nyereg, Így várja bé parancsát a fennálló sereg.
Egyszersmind a kiáltók kiáltsanak jelet Egész birodalomban, mint a gyors képzelet: Hogy mindenik szabad hún, fő, vagy köznép legyen, Legott gyűljön hadastul a rendes gyülhelyen.
Tudnillik ezt először Átila rendelé Hosszú láncban kelet, dél, éjszak, nyugat felé, Hogy ember ember ellen, mint őrszemek sora, Budától a határig ne szűnne meg soha.
Mint hancsik a mezőben, áll egy-egy híradó, Amennyire kiáltás ereje hallható, És mint kakas, szomszédját ébresztve a falun. Adá tovább a jelszót egymás között a hun.
Zoárd pedig azonnal a palotába tért, Ottan lelé a kádárt s kemény Bulcsu vezért. Ősz Torda is belépett; döbbenve álla meg, Mintha urát először most látta volna meg.
De Bulcsu a vértóban, melytől az ágy setét, Megforgatván szemének gyilkos tekintetét: „Mit habozunk”, kiálta, „vagy meddig habozunk? Ha nincs erőnk segítni: van rettentő boszunk!
„Egy, ami én előttem világos, mint a nap: Hogy ezt nem hún, szabad vér, - ezt tette szolga, rab; A hún, kicsinye nagyja, szerette Átillát, Imádva, mint az Istent, nem félve, mint nyilát.



1201
„De sunnyogó királlyal e vár mindig tele, Rájok nemes kegyelmét pazarlá Etele: Ez a hálája, itt van! ez a jutalma, lám! Ó, nagyszivű királyom! beh mindég gondolám!
„Ki fogja megtorolni méltóan estedet? Vérrel beundokított fejdelmi testedet? Szemed fényes hatalmát, mely már sötét, hideg? Vitézségét karodnak, mely már szakadt ideg?
„De, ami bosszuállás hatalmunkban vagyon: Igaz torod megűljük az idegen fajon; Mind bűnös a fakó szem, és mind a szőke arc: Vér van köztünk s közöttök, élet-halálra harc!”
Így szóla Bulcsu. Erre felelt agg Torda bölcs: „Megillet-e nemes bú téged vezéri hős? Mindegyik hun szivéből szóltál - s azon felyül Etel királyi húgát, Arát, birod nejül.
„De tudja Isten, hogy lesz. Kettős az a dolog, Ha egyfelől tekintem - vagy arra gondolok Ó! mindenkép halálos nekünk ez a halál: Elromlunk, nemzetestűl, ha a jóslat megáll.”
Itt elhagyá zokogva s nem szólhatott az agg, Rázkódván ősz szakála, mint ki szörnyen kacag; Megütközve tekinté mind a három vezér: Minő jóslat - kiálták - az, amiről beszél?
„Midőn elhunyt - viszonzá - a jó király, Buda, Öccsével, Átilával történt ilyen csuda: Egy szép kies mezőben verette sátorát, Kisded halom högyé, mint fejdelmi koronát.
„Akkor volt ez, hogy Isten csodás kardját lelé, Mely kezdetben jövendő hatalmát jelelé; Majd bátyjáról gonosz hirt lehete hallani És a király megindult világ-hódítani.
„Övé volt már az éjszak, övé a napkelet, Indúla fegyverével megbirni a delet: Görög földjére ronta, mélyen nyomult belé, Ott, mondom, egy mezőben tanyáját emelé.
„Arannyal volt a bársony hímezve gazdagon, Maga a sátor állott vert arany rúdakon, Gyémántos foglalóit szorítá érc-csavar: Nem egykönnyen birá azt feldönteni vihar.
„S im hirtelen - nem ingott se fű, se falevél, Déli álmát szunyadta minden fuvóka szél, Elfúladt a hőségben az ég lehellete, A legkisebb pehelyszál békén pihenhete;



1202
„S egyszerre, ím, a sátor, derült, fényes napon, Mint sokszinű buborék eltűnik a habon, Egyszerre csak leroskad Etele sátora, Hogy ollyat földi ember nem látott még soha.
„Remegve a hatalmas nézett az ég felé; Nagy gazdag áldozattal Istent engesztelé: De nem csapott fel a láng merészen, könnyedén, Mint sárkány mászott a füst a föld felűletén.
„Egyszersmind Isten akkor súlyos igét ada: »Hogy elvész mind személye, országa és hada; Csupán egy, kit nem ismer, élő fia pedig, Az megmarad, s hatalma ujan emelkedik.«
„Most a rettenhetetlen, hallván e jós igét, Döbbenve forditá meg hadrontó seregét, Győzelme fele-utján megtére; ám jövet Száguldva ért elébe hazulról egy követ.
„Örömhirrel köszönt be, (Átila is vidult): Királyné, Ríka asszony hogy már megszabadult Egy szép fiúval. Ez lőn a megjósolt Csaba, Kit, fiai közül, még nem ismert az apa.
„De többé mégse hallók nevetni Átilát, Hordozva nagy szivében a végzetek nyilát; Csabára láttuk néha kissé mosolygani. Azonban ujra indult világhódítani.
„Háromszor még azontul, hogy e jóslat kele, Érezte Isten ujját megdöbbent kebele: Egyszer a Lek vizénél, hol ama csoda-nő »Vissza, Etel!« kiálta, - s nem mert átkelni ő.
„Másszor, hogy Katalonnak mezején folyt a vér, Hömpölyge gyászos árján ember, ló és szekér; Nyeregből ott magának máglyát emeltetett, Azt híve győzelmében, hogy már legyőzetett.
„Harmadszor, Róma ellen hogy vitte harc-vasát, Tőbül kivágni készűlt a világ városát: De kardos ősz, csikorgva, fölötte megjelent, S megtérve a kapuktól, Átila visszament.
„Ó, mondom én, halálos nekünk ez a halál! Ím bételik a jóslat - nagyon, nagyon talál: Itt fekszik a bizonyság -” tovább nem szólhatott, Ősz Torda nagy keserves sírásra fakadott.
Mint nyári lanyha esső, szeméből folyt a köny Aláperegve tisztes szakálán, mint a gyöngy; Hallgatva jó-sokáig a három fő hun állt, Búsan hol egymást nézve, hol a nyugvó királyt.



1203
Végre szavát emelve Zoárd főkapitán Fölegyenesödék, mint növény a vész után: „Mit ér a bánat,” ugymond, „vagy dőre lobbanás?” Istené a jövendő, emberé a tanács.
„A megtorlást bizonnyal ohajtja mindegyünk: De vajh mikép nyomozzuk? és boszút kin vegyünk? Mert egy-két tolvaj szolga halála itt kevés: Nagyobb dolog van itten, nagy összeesküvés!
„Megvallatám az őrsöt: mind olyan, mint a vak: Bejőni vagy kimenni senkit se láttanak; De bár, teszem, kerülne egy-két gaz cimbora: Ez-é nagy Átilának méltó boszú-tora?!
„Ez-é a visszatorlás, mit szelleme ohajt? Mely égi sátorában kiengesztelje majd? Ó, vérnek itt özönnel áradni kellene, Mégsem vón’ megtorolva Átila szelleme!
„Nem mint bajnok, dicsően, esett el a csatán, Nem nyúgodott le, mint nap, piros vénség után, Orozva, böcstelen tőr ejté meg a királyt: Méltóan ki torol meg ily méltatlan halált!?
„Talán hogy bűnös a gót, és mind a szőke arc: De jaj! vesztünkre válna most egy belföldi harc: A hun szivét lesujtá réműlet és iszony: Hamar fejünkre telnék ama jóslat bizony!
„S én nem tudom, ha népünk, hallván az igazat, Hogy így bukott el a hős, mint véres áldozat... Én nem tudom, mi lenne. Árúló aki fél: Mert lám a fű is hajlong, bárhonnan fú a szél.
„Ha elfogy a nap és hold, vagy a föld méhe reng, Megbódul a közember, feje mingyárt kereng, Bujtó temonda támad, zavargás, pártütés: Mit nem csinálna köztük egy ily villámütés!
„Talán épp’ erre várnak az összeesküvők, Zavarosban akarván halat fogdosni ők; De már kezemben a fék, az összes hadi rend: Alig - mondom - merényök ha késő nem leend.
„Siessünk hát betöltni a végzet nagy szavát: Királlyá tenni gyorsan távollevő Csabát, Számára én az ország hatalmát fölveszem, S ha megjön tenger elvből, kezébe leteszem.
„De négyünk közt maradjon eskü alatt titok, Hogy Etelét galádul végzé ki orgyilok: Így mind a hun kevésbbé ijed meg és haboz, S nem tudva mire vélni, megretten a gonosz.



1204
„Azt költsük, hogy szivében felpattanván az ér, Álmában elborítá lehelletét a vér; Könnyű lesz eltörölnünk a gyilkosság jelét, Megtisztelvén sebekkel dicső nagy Etelét.”
Mindnyájan ott helyeslék amit Zoárd beszélt, Dicsérve szép szavakkal a gondos hun vezért, Véresküvel a titkot őrizni fogadák: Vérök az Átiláé közzé lecsorgaták.
Legyen tanúja, mondák, amely éltet, az ég, A fáklya, mely kezökben sugáros fénnyel ég, A tiszta áldozat-víz, mely ott edényben áll, A föld, amelynek porába majdan Etele száll;
Hogy, mint a puszta légben a szózat elenyész, Tűz által a veszendő, füstbe, hamuba vész, Mint vizben elmosódik minden salak, szemet, S a néma föld felejti, mit gyomrába temet:
Úgy törlik el bizony, a titok minden szavát, Felőle értesítni úgy nem fogják Csabát, Nehogy boszúra keljen apáért a fiú, Nehogy romlást okozzon egy belső háború.
Erre ősz Torda táltos, meg a kádár Szabolcs, Etel sebét lemosták, fehérre mint a gyolcs; Forrás vizével a pap öblinté szennyeit, Hozzá, mint hegyi csurgó, csurgatván könnyeit.
Negyedik ének
Átila terítőn
Immár az áldott szép nap feltünt, a szín-adó, Világot ékesítő, sötétség oszlató, Búbánat üldözője, halandók öröme, Sziv-lélek bátorító, az égre feljöve.
De a hunok szemében fénye halotti gyász, A szép kies világot borítja sárga máz, Mint napfogyatkozáskor, idétlen félhomály; Búsan szédelgenek, mint pásztor nélkűli nyáj.
Gyűl a királyi lakhoz tengernyi népözön, Áradva minden utcán, térhelyen és közön; Elképedt arccal egymást alig hogy ismerik; Csend vagyon: a közös jajt említni sem merik.
Egyszerre most Zoárd a kaput felnyittatá, Fekünni a királyt benn sok ember láthatá, Láttára tompa jajszó, nyögés keletközött, Tovább-tovább morogván a tenger nép között,



1205
Zoárd pedig siratja Etelét hangosan, Mint egy sívó oroszlán, üvölt magánosan; Karddal megvérzi arcát, elmetszi fürtjeit; „Ó, én uram, királyom, miért fekszel te itt?
„Avagy miért nem inkább sebekkel a csatán, Mint illik a vitézhez erős harcok után?! Miért hogy csöndes éjjel szakadt, meg vér-ered? Egy karcolás sem érte vitézi kebeled?
„Ne menj az ős elődök dicső honába így: Hunorhoz és Kevéhöz sebet mutatni vígy: Fogadd gyarló kezünktől ezt és még egyszer ezt...” Szól s a király szivébe hegyes acélt ereszt.
Ősz Torda nem különben és Bulcsu, a derék, Átila barna bokros mejjét átalverék, Vérkönnyel tele sírták a holt sebek helyét, Így eltörölve szépen a gyilkosság jelét.



1206
A ZRINYIÁSZ NÉPIES KIDOLGOZÁSA
Első ének
1
Én, aki ezelőtt ifiú elmével Édes szerelemnek játszottam versével, Küszködtem Viola kegyetlenségével: Mostan immár Mars-nak hangosb énekével.
2
Fegyvert s vitézt zengek, ki török hatalmát, Ki meg merte várni Szulimán haragját, Ama nagy Szulimán rettenetes karját, Akinek Európa rettegte szablyáját.
3
Múzsa! ki nem földi rothadó laurus-ból215 Viseled koszorúd, nem is gyönge ágból, Hanem mennyei, szent, fényes csillagokból Van kötve koronád, holdbul és szép napból;
4
Te, ki szűzanya vagy és szűlted uradat; Aki örökkén volt, s imádod fiadat, Úgy mint istenedet és nagy monarchádat:216 Szentséges királyné! hívom irgalmadat.
5
Adj pennámnak erőt, irhassak úgy, mint volt, Arról, ki fiad szent nevéért bátran holt, Megvetvén világot, kiben sok java volt, Kiért él szent lelke, ha teste meg is holt.
215 Borostyán A. J.
216 Fejedelem. A.J.



1207
6
Engedd meg, hogy neve, mely most is köztünk él, Bővüljön jó híre, valahol nap jár-kél, Lássák pogány ebek: az, ki istentől fél, Soha meg nem halhat, hanem örökkén él.
7
Az nagy mindenható a földre tekinte, Egy szemfordulásból világot megnézte, De a magyarokat főkép észrevette, Nem járnak oly úton, mint fia rendelte.
8
Látá a magyarnak állhatatlanságát, Megvetvén az istent hogy imádna bálványt; Csak, - szájára mikép eressze a zablát, Csak azon van, mikép tölthesse meg torkát.
9
Hogy ő szent nevének nincsen tiszteleti, Fia szent vérének köztük becsűleti, Jó cselekedetnek hogy nincsen keleti, Sem öreg embernek nincsen tiszteleti,
10
De sok feslett erkölcs és nehéz káromlás Irigység, gyülölség és hamis tanácslás, Fertelmes bujaság, fene rágalmazás, Lopás, emberölés, és örök tobzódás.
11
Megindult ezekért méltón ő haragja, Az Mihály arkangyalt magához szólítja, Kemény haragjában ígyen parancsola: (Ő szentsége előtt árkangyal áll vala.)
12
„Nézzed, ama kemény nyaku s kevély szittyák Jó magyaroktól mely igen elfajzottak, Szép keresztyén hitet lábok alá nyomták, Gyönyörködnek különb-különb vallásoknak.



1208
13
„Pedig, bár tekintsd meg keresztyén világot, Nem találsz azok közt, kivel tettem több jót, Kihoztam Szittyából, mely nekik már szűk volt, Az én szent lelkem is őreájok szállott.
14
„Szittyaföldről, mondom, én kihoztam őket, Miként Egyiptomból a zsidó népeket, Hatalmas karommal verék nemzeteket, Szerte rontám vesztém ő ellenségeket.
15
„Tejjel-mézzel folyó szép Pannoniában Telepítém őket, jó Magyarországban, És megáldám bőven, minden állapotban, Meghallgatám mindég, segítém dolgokban.
16
„Sőt vitéz szivvel is megáldottam őket, Ugy, hogy egy jó magyar tízet mást kergetett, Sehol nem találtak oly nagy ellenséget, Ki, mint por szél előtt, úgy el nem kerengett.
17
„Szentséges lelkemet reájok szállattam, A keresztyén hitre fiam által hoztam, Szent királyokkal is megajándékoztam, Békességet nekik, tisztességet adtam.
18
„De ők ennyi jókért - ah, nehéz mondani! Ah, háládatlanok! - és el merték hagyni... Urok istenöket el merték árulni, Ellenemre minden gonoszba merűlni.
19
„Ah, bánom, ennyi jót hogy ővelek tettem, Nemde viperákat keblemen neveltem? De immár ideje velök ismertetnem: Én vagyok ama nagy bosszuálló isten.



1209
20
„Eredj azért, angyal, szállj alá pokolban, Válassz egyet ama dühös fúriákban,217 Küldjed azt sebesen szultán Szulimánban, Juttassa magyarok elleni haragban.
21
„Én pedig töröknek adok oly hatalmat, Hogy elrontja, veszti a rossz magyarokat, Hadd törje az iga ő kemény nyakokat, Míg meg nem ösmerik elhagyott urokat.
22
„Kiáltnak én hozzám s nem hallom meg őket, Sőt fogom nevetni siralmas ügyöket, Az ő panaszikra nem hajtom fülemet, Ő nyavalyájokra nem vetem szememet.
23
„Ez mind addig lészen, míg bosszút nem állok, Harmad-negyed ízig bűntetés lesz rajtok, Sőt, idején észbe ha nem veszik magok, Örökös haragom, átkom lészen rajtok.
24
„De, ha hozzám térnek, megbánván bűnöket, Halálról életre hozom ismét őket. Jaj neked, török, haragom vesszejének! Az vagy, de eltörlek, ha ezek megtérnek.”
25
Most Mihály arkangyal kezde könyörögni És az igazakért igen esedezni. „Uram! jámborokat fogod-e rontani? És a hamisakért meg fogod-e verni?”
26
De az élő isten kész lőn megfelelni: „Te akarod-e én tanácsomat tudni? Vagy mélyen elrejtett titkaim vizsgálni? Amelyeket neked nem lehet megtudni.
217 Alvilági istennők, a régi rómaiak hite szerint. A. J.



1210
27
„Ostorom szolgámra nem tiltom, hogy szálljon, Kinek semmit sem kell törődni halálon, Akarom, hogy neki könnyebbségre váljon, És lelkének hűves enyhéül szolgáljon.”
28
Nem felele többet árkangyal istennek, Hanem súgár szárnyát ereszté az égnek. Röpüle mindaddig és nem nyugovék meg, Pokolban Alektót218 amíg nem lelé meg.
29
Száz lánccal van kötve, száz bilincs a kezén, Kígyókból áll haja s kötelőznek fején, Véres, mérges tajték foly ki a két szemén, Dohos kénkő-pára jön ki rút gégéjén.
30
E furiát angyal most megszabadítja, Isten hatalmával annak ígyen szóla: „Alektó, az isten nékem parancsolja, Hogy küldjelek téged nagy Törökországba.
31
„Szultán Szulimánnak szálljad meg a szüvét, Neveld magyarokra ő haragos mérgét, Vigye rájok éles, rettentő fegyverét, Rontsa uraságát, nemzetök erejét.”
32
Örül a furia, nem késik pokolban, Röpülését veszi nagy Törökországban. Éjfélkor érkezik Konstantinápolyban, Ottan beférkezék Szulimán házában.
33
S hogy inkább, hamarább elhitesse véle, És hogy megrettenést szüvében ne tenne, Magára nagy Szélim formáját öltötte, Szélim Szulimánnak atyja volt, mig éle.
218 A három fúria egyikének neve. A. J.



1211
34
„Fiam, te aluszol” - így kezdé beszédét, „S nem vészed eszedben istennek kegyelmét, Hogy adott tenéked erőt, vitézséget, Jó észt, jó tanácsot és elég értéket.
35
„Aluszol te mostan és nem nézsz előre, Mely nagy felhőt kerget Károly219 te elődbe, És, hogyha idején nem vészed eszedben, Itt fogsz megnyomatni aluvó helyedben.
36
„Hígyed, hígyed az én megőszült fejemnek, Ha időt adsz nekik, téged elvesztenek Országostól kaurok,220 a hitetlen ebek; Mert, ha egyességök volna, van erejek.
37
„Lesz is; mert alkusznak; de te menj őrájok, Ne késsél és ne hagyj üdőt alkudniok. Így rontatának meg tőlem mamelukok.221 Így verém meg Campsont, s romlának szirusok.
38
„Kelj fel, éles kardot köss az oldalra, Indulj meg hadaddal tévelygő magyarra; Én leszek melletted, és minden dolgodra Vigyázok hűséggel s minden nyavalyádra.
39
„Bolondság tenéked kazulokra járni, Sok jó vitézt oda törni és rontani; A mi fátumunk azt nem hagyja romlani, Isten azon bennünk akar tanítani.
219 V. Károly római császár. A. J.
220 Kaur, gyaur, így nevezte a török a keresztyént, a. m. hitetlen. A. J.
221 Itt és a következő versekben ázsiai és afrikai harcait emlegeti, melyek bővebb magyarázata nem tartozik a dologra. A. J.



1212
40
„Izmail énnekem sok boszúkat szerze, De ugyan megtörnöm végig nem lehete; Hát tenéked Tamma mennyi boszút teve! Nagy részét hadadnak ravaszúl megverte.
41
„De a magyarokon mindenkoron nyertünk, Nem is kell oly messzi oda fegyverkeznünk, Sem annyit költenünk, sem annyit vesztenünk, Se győzedelemben nincs mit kételkednünk.
42
„Ne félj, hogy segítse senki magyarokat, Mert jól ismerem én bolond kaurokat Míg nem látják égni önmaguk házokat, Nem segíti senki a szomszéd házakat.
43
„Ne félj; mert, lám mondom, én leszek melletted, Az szent Mahomet is vezeti kezedet. Osztán, édes fiam, a vitéz embernek Valamit engedni kell a szerencsének.”
44
Igy Alektó szultán Szulimánnak szólott, S amely mérges kigyót a kezében hozott, Abból egyet szultán ágyába bocsátott, Nem nyugvék a kígyó, míg hozzá nem jutott.
45
Válláról mellyére, mellyérül szivében, Valamerre elcsusz, mindent hágy méregben, Gyujtja kemény szivét, s hagyja lángos tűzben Hagyja hentergetni dühös kevélységben.
46
Nagy vígan Alekto eltünék ott mindjárt, Mert látá, haragra gyujtotta Szulimánt; Ő pedig felugrott: „Fegyvert! fegyvert!” kiált, Mert majd eszeveszett lőn Alekto miatt.



1213
47
Kiált az Szulimán: „Oh te, bátorságra Ki engemet indítsz, ilyen nagy dolgokra! Nagyobb vagy embernél, noha ember módra Láttalak tégedet szólva, tanácsolva.
48
„Készen van Szulimán, el is megyen oda, Ahová meghagytad, s kaurt rak halomba; Megfestem lovamat keresztyén vér-tóba, Rejtek városokat, várakat hamuba.”
49
Felkelvén ágyából, rögtön parancsola, Hogy minden vezére táborban szállana, Válogatott néppel, kinek mily hatalma, Valaki bégséget vagy timárt tartana.
50
És hogy Drinápolyban, májusnak fogytára Az egész hadak mind szálljanak táborba. Futnak a csauszok fehér patyolatban, Hirdetik a hadat, minden országokban.
51
Azonban Szulimán űle jó lovára, S vezéreket híja magával divánra, Kertektől nem messzi egy széles halomra, Holott is beszéle nékik ily formára:
52
„Vezérek és basák, ti okos vitézek, Kiknek esze után sok birt népet nézek Ti vagytok tartói én erősségemnek, Ti meghódítói pogány keresztyénnek.
53
„Im, mi állapotunk látjátok, miben van; Erős birodalmunk nem henyélést kíván, Amit karddal nyertünk, nem tartja meg diván: Fegyvert, erős vitézt ily nagy ország kíván.



1214
54
„Evvel győzünk mi meg keresztyén világot, Amely inkább kiván fizetni harácsot, Hogysem vitéz módon reánk vonjon kardot, Evvel becsültetjük mi muzulmánokat.
55
„Mégis, bár nem sokan, kik ellenünk járni, S vannak, kik merészlik fogukat mutatni. Bolondok! nem tudják, hogy jobb megvallani Az erőtlenséget, hogysem kárt vallani.
56
„A magyarok ezek, kik fej nélkül vannak, Mint a törött hajó, széltől úgy hányatnak. Mióta elvevém életét Lajosnak, Sokan koronáért most is vonakodnak.
57
„Igaz, nem tagadom, ha egyesség volna Köztök, bizony nekünk nagy gondokat adna Az egynéhány magyar, és megcsorbítaná, Fényes koronánkat talán megrontaná.
58
„De isten ostora szállt mostan reájok, Fösvénység, gyülölség uralkodik rajtok, Nincs szeretet köztök, sem okos tanácsok, Kiért esőben van fényes koronájok.
59
„Szemlátomást látjuk az isten irgalmát, Mert minekünk szánta magyar birodalmát. Mindenkor azután megtaláljuk Tammát, Rontsuk most a magyart s az ő birodalmát.
60
„Esküszöm én nektek az élő istenre, Mi fényes holdunkra s éles fegyveremre, Az éjjel Mahumet, én atyám képébe’, Ezeket mind nékem okosan beszélte.



1215
61
„Az Arszlán vezér is ír Budáról nékem, Hogy győzödelemben ne legyen kétségem, Ím az levelet is előtökbe tészem: Olvasd nagyfenn deák: hadd vegyük elménkben.”
62
Itt egy török deák felszóval olvasván: „Győzhetetlen császár, a te rabod, Arszlán, Budai fővezér te kegyelmed után, Ír alázatosan, néked fejét hajtván.
63
„Ha tudni akarod keresztyének dolgát, Azok veszni hagyták magok állapotját; Károly gyűlésekről gyűlésekre magát Hordoztatja s nagyon forgatja hit dolgát.
64
„Nincs sehol kész hada, s nem is gondolkodik, Mint bolond, hogy talán valaha kelletik, Maximilián meg magyarok közt lakik Gondviseletlenül, csak eszik és iszik.
65
„Az magyarok pedig leghenyélőbb népek, Egyik a másikat gyűlölik, mint ebek; Nincs köztök hadtudó: ha volna is, ezek A tisztviselőnek soha nem engednek.
66
„Uram! ha volt módod valaha az hadban, Nincsen most kevesebb ilyen állapotban; Ugy tetszik, hogy immár, itt Magyarországban Látok vérpatakot, sok kaurt halomban.”
67
Meghallván vezérek az Arszlán tanácsát, Főképen császárnak elszánt akaratját, Senki tartóztatni nem meré az útját, Hanem minden vezér javallja szándékát.



1216
68
Nem sok idő mulván, az nagy Ázsiábúl Sok had érkezék, kik voltak tengeren túl, Számtalan sok tatár meótiszi tótul; Ezek küldetének khán prekopitátul.
69
Ifiú Delimán vezére ezeknek, Fia az nagy khánnak, nagy fejedelemnek; Huszonötezer ez, és mind jó tegzesek, Sok százezer közül válogatott népek.
70
Könnyü had, és bátor, és gyors mint az árviz; Úgy tetszik, kezében mindenik halált visz: Mert jó lova hátán csak jó fegyverben hisz; Nincsen tartalékja sem tűz, sem sebes viz.
71
Azt mondják, Delimán, mikor országokat Járt volna látásért, híres városokat, Galata városban látta szép Kumillát. Kumillát, a szépet, Szulimán leányát.
72
Kumilla szép haja megkötözé szivét Ifjú Delimánnak, s vele minden kedvét, Egy tekintet vevé el minden erejét, Úgy hogy nála nélkül nem kivánja éltét.
73
Akkor hazament volt, most szép haddal jött meg, Törődvén, a szép lyányt mikép nyerhetné meg; Véletlenűl szegény de megcsalatkozék, Mert addig elvevé Kumillát Rusztán bég.
74
Most már nyughatatlan, bánattal áll, vagy űl, Untalan szegénynek szeme keservvel fűl, Mely miatt a szíve, mint a hideg jég, hűl; Éltével halálba, bánatja közt, merűl.



1217
75
Őrizd, Rusztán vezér, jól ettől magadat, Mert, mint dühös farkas, lesi halálodat, Az vitéz Delimán nem tűrheti búját, Kitölti, ha lehet, rajtad bosszuságát.
76
A tatárok után öt roppant seregek, (Azt tudnád távolról, hogy sivó ördögök), Ezek is Drinápoly alá érkezének, Sok harcokon forgott vitéz szerecsenek.
77
Mindenik seregben hat-hatezer ember; Mindenik hárommal verekedni meg mer, Lova mint egy madár, maga mint egy tündér, Mert oly könnyen fordul, mint esti denevér.
78
Ezek Kazul basra jártak Szulimánnal, Ezek Lajos királyt megverték dsidákkal; Vitézek mind egyig, s nem fegyverderékkal, Paizzsal födözvék, sem sürű páncéllal.
79
Ezek előtt mégyen vitéz Amirásszen, Maga is fekete, lova is szerecsen; Az ő kedves lova Karabul, - kényesen Melyet ő járatott had előtt, s kevélyen.
80
Mondják, hogy Karabul nagy Arabiában Széltől fogantatott egy hires kancában: Hihető is, mert nincs se szélben, se lángban Gyorsaság, vidámság, mint e paripában.
81
Amirásszen után három fő kapitány, Egyik az Olindus, ki okosság után Ment mind nagyobb tisztre, s végre lett kapitány, Negyedik osztályé a szerecsen hadban.



1218
82
Sziriai király, az okos Menethám, Küldte másodikat: ez volt szép Hamviván; Szerecsenek közül jött az Szíriában. De vala harmadik kegyetlen Demirhám.
83
Demirhám, az erős, kinél erősb nem volt Sehol, valamerre Szulimán parancsolt, Mert ez gyökeréből nagy tölgyfát kirántott, Ököllel agyonvert egy nagy elefántot.
84
Ötödik Alderán, bátyja Demirhámnak, Volt gondviselője a szerecsen hadnak; Ez magyarázója volt minden álomnak, S Mahumet könyvének, hazug Alkoránnak.
85
Ezek után jőnek vitéz mamelukok, De szerencsétlenek, mert nincs nékik urok. Szulimánhoz nem rég estek, mint hódulók, A nagy s bő Egyiptus lévén az ő honok.
86
Kajer bég jön vélek, kit fővezérségre, Mehmet Junnusz basa nem kis szégyenére, Tett Szulimán császár; mert emettől féle S ily nagy tisztre vinni szolgáját nem merte.
87
Ezek húszezeren jó vitézek voltak, Vitézséget Tommem bejtől mert tanultak, És noha sokféle nemzetekből álltak, Okos vezér alatt mind egyesek voltak.
88
Nem messze cirkászok, szinte szomszéd népek A mamelukokkal, hadi rendben jőnek; Ötvenkétezren ezek is lehetnek, Mert zincsiek, geták, barstok vannak vélek.



1219
89
Magok választottak kapitányt magoknak: Hadverő Ajgász volt neve a basának; És bizony hiában nem nevezték annak, Mert ez volt oka sok nemzet romlásának.
90
Ajgász basa után jőnek zagatárok, Legbenső Szittyából származott tatárok, Hiszik az alkoránt; de zöld patyolatjok Mutatja, ki török, kik pedig tatárok.
91
Ellepték a földet ezek, mint az hangyák, Vagy széles mezőben a búza kalangyák; Mindenütt villámnak csupán nyilak, szablyák És mindent rettentnek a lobogós kopják.
92
Ezek olyan helyre soha nem fordultak, Fegyverrel amelyet meg nem hódítottak; De inkább azt mondom, hogy elpusztítottak, Valamerre ezek világban jártanak.
93
Sőt mikor törökre ezek föltámadtak, Csaknem teljességgel őket elrontották. De mi bűneinként rajtunk maradtanak, Istentől ostorul mert ők hagyattanak.
94
Lám szittya Tamerlán megveré muzulmánt, Eleven fogá meg a Bajezid nagy khánt. Akkor is láthattuk az isten hatalmát: Csak játékul tartja embereknek dolgát.
95
Soha az szittyákat senki meg nem verte, Ő veszedelmöket senki meg nem érte: Mithridates király háborgatni merte, De, mondd meg énnékem, mit vihete végbe?



1220
96
Hallották Rómának kevély nagy hatalmát, Magokon soha nem látták birodalmát: Nagy Sándor is látta szittyák bátorságát, Mily nehezen vett meg tőlük egy kősziklát.
97
Négy táborban ezek jártanak ékessen, Mindenikben vala húszezer, tegzessen; Egyiknek parancsol fekete szerecsen, Hármának Uldair, Lehel és Turáncsen.
98
Ki számlálhatná meg az tenger fövényét? Vagy Hercyniának számtalan levelét? Az számlálhatná el Szulimánnak népét, Az írhatná meg is roppant sok seregét.
99
Mert valaki hallá: haddal megy Szulimán A keresztényekre, s vele sok muzulmán, Mindenik siete haddal császár után, Mindenik örvende kaur megromlásán.
100
Mert szép Indus vizén túl török nem lakik, Sem ő császárjoknak e föld nem adózik: Mégis ím eljöve király Atapalik, Mert akarja látni, keresztény mint romlik.
101
Jaj! hová fog ez a nagy felhő omlani? Mely világszegletre fog ez leszakadni? Isten nagy haragját hogy meg fogja látni, Aki ezt magára jőni fogja látni!
102
Mint az eget felhő, ellepé az földet A sok roppant sereg és idegen nemzet, Még nem vettük számba ázsiai népet Sem az európai hadakozó sereget.



1221
Második ének
1
Budai fővezér meghallá, Arszlán bég, Hogy ő tanácsából megbomlott békesség; Gondolá, mindenben árt késedelmesség, De leginkább hadi dolgokban a restség.
2
Az ő elméje is vala nyughatatlan, De okosság nélkül, azért állhatatlan, Ő minden dolgában volt igen oktalan, Azért is rosszúl járt minden ő dolgában.
3
Ura híre nélkül sok hadakat gyüjte, Mert avval kegyelmét nyerni reménylette, Hogyha kaurokat addig megverhetné, Vagy tőlök valamely kővárat nyerhetne.
4
Nyilván mondja vala: megszállja Palotát, Senkitől nem rejti, titkolja tanácsát, Sőt kérkedik vala: lerontja bástyáját És elvágja vitéz Túri Györgynek nyakát.
5
Azonban dühösen összegyüjté hadát, Valaki köthetett oldalára szablyát; Így mindig bővité vezér az táborát, Rövid nap számlála tízszer ezer szablyát.
6
Megszállá Palotát vezér ennyi néppel, Sok ágyúval, elég tűzi mesterséggel; Időt nem mulatván sok ágyúlövéssel, Kezdi Móre bástyát törni keménységgel.
7
Szégyenli a Túri, hogy vagyon kőfalban Sáncolva, - szeretne lenni csak táborban. Mint erős oroszlány nem késik barlangban, Ha fekve találják gyors vadászok abban:



1222
8
Kiugrik haraggal, sok erős dárdát ront, Vadászt halomban mar, erős hálókat bont, Valamerre fordul, piros vért sokat ont; Így cselekszik Túri, kit török had boszont.
9
Benn jó rendet hagyván, maga kétszáz fejjel Palotából kijő, mind híres vitézzel, Törökre ráüte okos merészséggel, Sokat bennek levág, vitéz keménységgel.
10
Istrázsát nem talál, mert bizvást alusznak, (Éjfélkor vala ez) s békével hortyognak; Nem félnek Túritól, rá sem is gondolnak Hogy a magyarok ily dolgot próbáljanak.
11
Kurt aga legszélről a vár felől vala, Bolond merészséggel sátort ottan vona, Háromszáz janicsár körülötte hála, Ezekre Túri György bátran rárohana.
12
Százötvenöt török csakhamar elesék; Aga is álmából alighogy kiugrék, Mert este vacsorán sok húzamost ivék, Túri György vesztére nagy sokat esküvék.
13
Mezítelen karddal kiszökék sátorból, Kiált segítséget, melyet vár Arszlántól, Kiáltja társait a sátorok alól; De mindennek nagyobb gondja van magáról.
14
Szintén immár lóra ugrani akara, Hogyha még Arszlánhoz táborba futhatna: Ott éré Tót Balázs, s a fejét lecsapá, S az ő szép sátorát a magyar megrablá.



1223
15
Mély álmában jancsár sok megölettetik, Álomból halálba, nem is messze, ugrik; Teli gégéjeből soknak a bor omlik, Részegség jutalmát mindnyájan ott veszik.
16
Háromszáz közűl csak tizenöt szalada, Ki Arszlán vezérnek efelől hirt ada. Haragjában csaknem ő kettészakada, Gyorsan kétezerrel afelé szágulda.
17
Palotába Túri de már bement vala, Azért Arszlán vezér ottan nem találta; De láta sok török vért ottan omolva, Holttest, romlott sátor, sok hevert halomba.
(Több nincs)



1224
AZ UTOLSÓ MAGYAR
1858
Első ének
I.
Hol ősz fejét agg Iremel222 Mint óriás ütötte fel S a messze puszták őrekint Ural hegységin eltekint, Élt hajdan egy maroknyi nép. Mint ősei romlatlan, ép, Mint ősei szilaj, szabad, Akár viselni bősz hadat, Akár megűzni a vadat. E múlatság, ama veszély Volt nála szükség, szenvedély: Ezzel tartá fön életét, Azzal faját, kis nemzetét, Mely elszakadt testvértelen, Apadva, fogyva szűntelen. E nép ajkának ottkörül Siket vala mindannyi fül; E nép fülének - bárha szólt, A szomszéd ajka néma volt: Hegyen, völgyön, lapályokon Lakott ember - de nem rokon. S mind szűkebb lőn a szűk határ, Nyomá összébb mongol, tatár, Vérszomju, hűtlen, ronda nép, Résútszemű, ebarcu kép, Harcon veszett, békében ál: Így is halál, úgy is halál.
II.
Nem büszke várak láncöve E tartomány határköve; Nem védi sánc, nem védi fal Emberrakott bástyáival; Nem dárdaerdő a fokon, Nem gályaraj hullámokon; Nem a tömeg, a százezer, Mely zsoldon él, zsoldért vesz el. De bástya itt, de védtorony
222 Az Ural hegylánc egyik csúcsa, délnek. A. J.



1225
A sziklafal, függő orom, Felbukkanó szirt, kőhasáb Mely az útnak utját elállja, Azt mondja néki: ne tovább! Csak keselyű és zerge járja. Néhol a bérc kettészakad, Csekély víznek nagy útat ad, Mélyen, csak mintha rémlenék, Felcsillan a sötét fenék. Néhutt a völgy, ösvény nekűl, Jeges barlangba menekűl, Vagy vaskapun csuszamlik át, Hol tóba veszti önmagát. Sehol egy út, egy vadcsapás, Csak az, mit a zuhatag ás, Hol a folyó, kő és porond Lábnak veszélyes, csalfa pont. És mintha nem, kik lábon járnak, Hanem csupán szálló madárnak Alkotva lenne itt a föld: Mindig ziláltabb arcot ölt. Itt tornyosúl, ott megsülyed, Itt öble van, ott kidülyed Széthányt idomtalan idom, Mind összevissza heverő, Ahány darab, megannyi rom: Vagy minth’ az alkotó erő Midőn hegyet gyúrt és rakott, Elszórta voln’ az anyagot.
III.
De fönn, e zord héjon belül, Szelídebb tartomány terül. Még ott tavasz, még enyhe nyár, Még van virány és legelő, Hol méh zsibong, száz csorda jár, Mély völgyeken fehérelő. Itt él e nép. A nyáj, a vad, Mit völgye táplál, berke ad, Az édes méz; a telt köpű, Mit nyújt zamatos hegyi fű, A tiszta víz, a tiszta lég, Másnak kevés - neki elég. Nem is vagyonnak éhe-szomja Bőszíti rája ellenit: De, mert egy nép független itt, Kell jőni másnak, hogy lenyomja, És jő, felváltva, idegen,



1226
Örök harc foly a széleken, S ha zajja nem mindegyre hallszik A béke ott nyilt szemmel alszik: Ott minden egyes szemfül őr, Vállán tegez; övébe’ tőr, S jaj annak, kit balsorsa hoz E hegylakók buvóihoz, Ki zergelábon felhatol; Jaj annak, mert szörnyen lakol! Utjába ejté az a sírt, Utjáról nem visz, élve, hírt.
IV.
Ogmánd parancsol itt, az ősz, Ogmánd javall, int és vezet, Mióta az emlékezet A multba visszamenni győz, Az egy-ívásu emberek Öltője porban szendereg, Csak itt-amott áll még egy-egy, Mint vén fa, bokrokkal elegy. Ő a törzs feje, bölcse, papja, Kezében a bot és a szablya, Itél, varázsol és fenyit, Emészti a hon ellenit. Ő híja fel, vész idején, Az elhunyt ősök szellemit, Kik a holtak nyugvó helyén: Forrásvizeknél és berekben, Tanyáznak láthatlan seregben. De Ogmánd látja azokat, Tőlök tanácsot kér s fogad: Mi szolgál a kis nép javára, Mi lesz pedig romlása, kára. Ő fejti meg a szent diófa Héján levő irásokat, Hol a nemzet törvénye róva, S halált, vagy éltet osztogat. Ő áldoz, a néptörzs ha gyűl, Folyókutnál, kövek körűl, Juhot, tinót, vagy harci mént. Idő és alkalom szerént. Az ő szeme virraszt, vigyáz, Ha szétterűl az éji gyász; Az ő füle mindenha résen, Jelt adva bármi zendülésen; S ha karja már lankadva sújt: Erőt ezrek bizalma nyújt.



1227
V.
Még nem pirult a völgyi domb, Még nem neszelt nyáj és kolomp, Midőn a tiszta csendes ürt Felbúgta zengő bérci kürt. Ogmánd hegyormi fészkinél A hang csodás hatalma kél Öblén kivájt fenyősudárnak: Négy sarkihoz a láthatárnak: Amerre nap támad s el-űl, Amerre dél s árnyéka dűl. S oromrul a hang száll oromra, Megbődül a mélységek gyomra, Minden tető visszhangot ad, Minden tetőn új kürt riad, Zengésük szájrul szájra megy, Tovább, tovább kondúl a hegy, Míg a legszéleken hal el A híradó, vagy harci jel. És minden férfi talpra szökken, A dárda kész, az íj kezökben, Csípőiken a bőrtegez Halálvető nyíllal degesz; Így áll ki mind - egy bérci vad, Mely kétes hangra felriad, Nem tudja: víni? futni kell? A szem villog, az arc figyel, Az orrnyilás tágulni kezd, A fül megérez bármi neszt, Így áll ki a hajlék előtt, Várván a messzibbről jövőt. Mi lesz a hír? mi lesz a baj? Nemzettanács? vagy harci zaj? Vagy Ogmánd apa - mint szokás Vakon riaszt? nem új fogás. Mi lesz a hír? - S mint hangyaboly, Középre a had összefoly: Mint bérci kő, pereg, pereg, Míg rendben együtt a sereg.
VI.
Fönsíkon áll a nagy diófa, Vész és idő ellen megóva, Idő és vész dacára ép; Annak körébe gyűlt a nép. A barna törzs egy szirttömeg. Mintegy a kőnek folytatása, Hová mély gyökerit beássa,



1228
S szétroppanástól őrzi meg. Az ágak - egy élőfa mind, Árnyékot messzeföldre hint, És míg alant szellő se jár, Fenn zúg, köszönget a sudár. Ott fészkel a turul, - lakása Az égi felhők állomása; Ott még nem járt ledér suhanc, Vagy élet nélkül lezuhant, Mivel szent a fa és madár, A nemzet-ág védelme, őre; Jaj volna ott... a vakmerőre Isten nehéz haragja vár! Fenn zúg a lomb, himbál a galy, De néma, veszteg lent az alj, Szellő sem ing, fő sem neszel, S mely a hegyormot ellepi, Döbbenve vár a nép-ezer, A hallgatás oly ünnepi! Mit zúg a lomb? a szent tető? Szava kinek lesz érthető? Szerencse bal? szerencse jó, Mi a nemzetre jőni fog? S mit nyelve zeng, a millió, Midőn az éggel társalog?...
VII.
Egyszerre, mint hullámgyürű, Megimbolyúl a népsürű, És a fehér díszben kelő Sátorbul Ogmánd lép elő. Felzeng az üdvözlő moraj, Tovább-tovább gördűl a zaj; Ő áll s a népen eltekint És várja, míg csend lesz megint Baljának a dús markolat Méltóságos nyugalmat ad; Jobbját alásimítja békén Omló szakálla tisztes ékén; És szólni kezd, - és míg beszél, A hallgató lehellni fél, Minden szem őreá szegezve, Az ő szaván csügg minden eszme. És míg a nép szivét, eszét Kényin vezérli a beszéd, Királyi termetét fedő Ruháján nem rendűl redő, Alig moccantja jobb kezét; De arca, mint bű-lámpa, gyúl,



1229
Áttetszik és átvékonyúl; Arcon, szemekben, homlokon Fel-felcsap a mély lelki tűz; Fény és homály játékot űz Az átvilágló izmokon; És a beszéd, mit ajka tesz Annak erőtlen mássa ez:
VIII.
„Mindnyájan, összegyült sereg, Hallgass reám, ifju, öreg: Ti bátrak, fegyverfoghatók, Ti bölcs vének, tanácsadók: Nagy a dolog és szent a hely; A szó enyim: nép! te figyelj: Szemem ha végig járatom E nemzeten, kicsiny hadon, Nem sejtek itt magam korút, Nem hogy talán vénebb sorút. Imhol Csatár vagy Dengeleg, Imhol Szerind: ő mondja meg, Ha birt-e ívet ajzani, Vagy szürke vadra menni bátran, Midőn én már hadakban jártam, Mongol- s tatárra hajtani? Ki az?... de egy sincs, bármi vén, Felnőni hogy ne láttam én; Útam legtávolabb ered, Én már futék, midőn ti nem: Én a folyó, ti az erek, Később találkozók velem. No hát, a kis folyam, az ér Ne bánja, ha nagyot kisér; No hát, az ép, az ifju tag Ne bánja, hogy vezérli ag; Mert érve jó az értelem, Tanúlva jő meg a tanács, Midőn gyengűl a testi szem, Lát jobban a tapasztalás, Az én szemem is elborult, Hamar elveszti a turult, Nem látja már, mint néhanap, Midőn a fényes égbe csap; De lelkem Isten megnyitá, Határait megtágitá, Hogy nézze, mit homály fedez, Azt, ami volt, mi van, mi lesz; Hogy hasson el, hová nem ér



1230
A leghatalmasabb szem-él; Hogy lásson egy, midőn sokat Vakság borít, csak tapogat; Hogy lásson ő, és nála ti, Hirben nagy ősök magzati.
IX.
„Mert nagy vala, nagy mind - az ős Nemcsak regél a hegedős. Világbiró Etel hada Nem kósza hírből támada. Országa négy tengerre dölt, Közbűl övé volt mind a föld, Sok nagy folyó abban futott, Belőle ki - egy sem tudott. Etelvíztől addig, hun a Gyors Tisza foly, regés Duna, Egy volt a nép - bár kún, avar, Egy volt a nyelv: és ez magyar. Ott megdöfé Etelt kaján, Hű népe is romlott vele; De nyomdokin támadt Baján, Országa új hírben kele; Mig ő is tova költözött Hiú árnyék, bús lomb között! Akkor a szent folyó, Etel, Vizét mélyen kavarta fel, Haraggal hányt sötét habot, Elrejté a fényes napot; Akkor a nép, az ős rokon Felháborult a partokon: Viszály dúlá meg a magyart, Kettéhasont, kettőt akart, Jerünk - kiált egyik fele Megűlni a földet jerünk, Mit ránk hagyott Úr-Etele! Vesszen, ki ellent tart velünk! Ne menjetek! ne hígyetek! Zárja ki a szót fületek! Piros volt a folyam s mező, Magyarságnak temetkező. Nagy volt Etel, nagy volt Baján, Világ rettegte fegyverök: De földjük, im, nem lett örök: Ti lesztek-é nagyobb talán?... S már szóba ferde szó akad, Már szembe szem nyilat lövel, Már cseng a kard, boszút növel,



1231
Önvériben dühöng a had, Midőn Álmos vezér ki-vált: »Eszeveszett magyar! - kiált Nincs nép körűl, nincs halni harc. Hogy így a ten-húsodba marsz?... Nem úgy, nem úgy, édes felem! Ki jót akar, jőjön velem; Ki nem akar - az is szabad, Áldás reá: jön, vagy marad! -« Ily szóra megdöbbent kiki, Felvont iját nem lőtte ki, Suhantában a kard megállt, Féken ragadta a halált; A dőre dac meglohada, Kemény nézés megolvada, Vér-búcsuját könnyel zokon Fejezte bé rokon s rokon. Hét törzs kivála mindenestül, Megvála, mint tagok a testtül; Álmos Etel földjébe ment; Etelvíznél maradt Levent.
X.
„Ő az, Levent, a hír fia; Kiről dalt zeng a dalia, Kitől nemem leszármazik, Mint a fa, mely elágazik. Ha van méltó egy csöppnyi vér, Szivemben mely valamit ér; E kar, ha benne volt erő, Tatárölő, mongolverő; Tisztem a nép előtt ha van, Tanácsom nem tanácstalan; És ha mi jobbá, ha mi szentté Tesz engemet: az a Leventé. Őtőle én, - őtőle ti! Az ő hadának nemzeti, Kik vele osztának harácsot, És vele űltek egy tanácsot, Míg Etel őket uralá, Szabad folyam, erős magyart, S még nem hajolt bitang alá Az ősi szék, a rónapart. Ott laktak ők, - nem egy marok. De nagy nemzet, - a magyarok: Övék volt mind: a víz, a tér, Hová a menny kék sátra ér; Az édes fűvü legelők,



1232
A zöld tanyák, friss delelők, Nyáj és gulya temérdeki, (A puszták bárány fellegi); Vad ménesek falkája sok, Kivel nem birt had és hurok, Hol a csikó széltől fogant S vadan nevelte ősi hant; Bő martalék: ezüst, arany, Rabszolga, rabnő számtalan, Becses szőnyegmarhák, minőt A déli fárz, a hindu szőtt; Egyszóval, mindenféle kincs, Mellyel nép dús, - szegény, ha nincs. Soká fénylett köztük Levent, S midőn e hosszu nap lement, Soká azontúl is nyomán Boldog maradt a tartomány. Mert, bár megoszlott a magyar, S ki jobbja volt, elvált a kar: Bár elszakadt, és megfogyott: De birta még az elhagyott, Még harcait megtisztelé Minden faj a négy sark felé. Míg szörnyü Dzsingiz és hada Mint döghalál, feltámada. Nyomán lehervadt fű, virág. A félvilág Másik felére roskada. Nép, nép után dölt meg alattok És a magyar - ti vagytok!
XI.
„Még nem porolt a vész szele, Vihar-Dzsingiz még nem kele; Apáink a völgyek lesét, Mint rókafaj, nem keresék: Midőn egy nap az Etelen Zarándok férfi megjelen, Hozván nekik hirt messziről, Az elszakadt vérek felől. Szemnek idegen volt az ősz, De fülnek édes ismerős. Fedé alakját durva öltöny, Ember olyat nem lát e földön, Daróca hosszu, barna-pej; Egy köntössel ruházva fej, Tarkó, derék s a többi rész; Fedetlen csak az arc, a kéz.



1233
Csipőit nem övezte szablya, Öve silány kötél darabja; Fegyver helyett csak gyámoló Hosszú bot a kézbenvaló; Nem is volt rajta semmi vas, Tekintete nem harcias: Szakálla simán összefolyt, Ajkán ezüstből függe rojt; Békés az arc, szivet nyerő; Táltos vala - szent ember ő. De mint az édes anyatéj, Mit csecsemőnek szívni kéj Hozzátapad kacsóival, Kis lába fickánd, mint a hal -; Úgy folyt magyar nyelvén a szó, Testvéreink hirét hozó; És aszerint csüggött szaván A hű rokonszív, mind ahány. Beszélte a múltat s mait: A bujdosók nagy harcait; Hogy vítta meg a kincses Kárpát Havas bércét Álmosfi Árpád; A szép hazát, mely Etelé, S örökje volt, hogyan lelé; Világgá onnan a bitangot Hogy űzte, mint gyors szél katangot. Beszélte még a tisztes ajk, Árpád nemén hogy kele Vajk: Ez koronát fejére tőn, István nevet viselni vőn; Népének ez törvényt ada, Nagy volt tanácsa, mint hada; Elődi nyertét örökűl Megállatá, hogy a magyart Duna s Tisza két víz mögűl, Mig napok, éjek lánca tart, Ne űzné ki se csel, se kard. Igy több királyt az idegen, Számlála húszat kereken; Felhozta Endrét, barna Bélát, Dicsérte László hős acélát, És többet ily neven sokat Említ vala, meg másokat, Kit tettiről, kit névszerint, Árpád hatalmas vére mind. Most Béla - mondá - huszadik Király immár uralkodik: Alatta rend, alatta béke, Rablónak ott nincs menedéke;



1234
Kövér a nyáj, dús a tanya, Fiút öröm ha szűl anya; Kard éle ott ritkán szegik, De fényét messze rettegik; Nagy és kicsiny bizvást örülhet, Országol a törvény, becsűlet, Hűség virul, álság pirul, Mert Béla - mondá - ott az úr.223
XII.
„Száz éve már - lehet, korább; Száznak felével szaporább Midőn Etel sik fövenyén Imigy beszélt a jövevény. Azóta Béla - hol van ő? Porábul lenge fű ha nő; Hol a követ, a hírhozó? Tovább lehellém: puszta szó. A nép se nép, mely akkoron Őt hallgatá közös toron, Amely körötte gyűlve gyűlt; Vén, ifju, férfi, nő vegyűlt, Körűltolongván a helyet Mint szomju nyáj hűs kútfejet. S mint elszakadt nyáj össze sí, Fél a fele, társ társa végett Boldog mezőn is visszabéget. Szagát a szélben keresi: Úgy fájdult a nép szíve meg, Édes ohajtásban remeg, Övéihez lobban szerelme, Mint láng felé a lángnak nyelve, És szó szülemlik hirtelen, Támad örömzaj Etelen, Ajakról mind ajakra száll, Egy nyíl az, mely lelket talál: Menjünk! -------------
De Dzsingiz és hada Hogy elborítá a világot, Utban, szegény nemzet, kivágott Vagy lőn hegyek bújó vada. Hanem az egy szó most is él, Szivemben itt most is beszél; S nem mondaná már a tiétek?
223 Dum licuit, tua deum viguit rex Bela potestas: Fraus latuit, pax firma fuit, regnavit honestas. IV. Béla sírkövén. A. J.



1235
Ti e szavat nem értenétek? Hogy csöpp felé siet a csöpp, Közzészakad, ha társa több, Hogy lánghoz a láng elegyűl, Köd, pára nagy fellegbe gyűl; Apró fövenyből nő a part, A nyáj, a csorda összetart: Csak a magyar húz szanaszét, Amennyi törzs, megannyi nép! Veszünk, enyészünk, olvadunk: Jobb egyesűlni, míg vagyunk. Lent, merre száll a téli nap, Még van magyar föld, nagy darab; Mert nem való, hogy Dzsingiz átka, Mint híre jött, azt is kivágta: Van még nemes boldog rokonság, - S vízzé a vér nem válhatik
Honunk az, hol magyar lakik Szavamra íme a bizonyság!” .................................... ....................................
Itt vége szakad a mű kidolgozott töredékének.
A mese további folytatása és befejezése ez lett volna:
I. Miután Ogmánd, elbeszélése által, felgyújtotta hallgatóiban a vágyat Magyarországra költözni: előléptet egy barátot, ki szintén Magyarországból jött, beszél nekik sokat Lajos királyról, ki már negyven év óta dicsően uralkodik, ki őt is küldte az ázsiai rokonok fölkeresésére, hogy híja Magyarországra, testvéreikhez. A barát beszéde úgy hat a már különben is elkészült kedélyekre, hogy rögtön elhatározzák a kiköltözést, csupán arról kell még tanácskozniok, hogyan eszközölhessék ezt Kipcsakon, a tatárok földén keresztül, mely Lajos országától őket elválasztja.
II. A véletlen segítségükre jő. Kipcsak urának, a tatárok királyának fia, fényes kisérettel útban van Timur Lenkhez, ki már (1366 óta) hatalmasan uralkodik Szamarkandban. Útja a magyarok bércei alatt viszi el, ezek megtámadják, kíséretét levágják, magát elfogják. Igen jó alkalom most már a fogolyért kialkudni a szabad átkelést Kipcsakon. E célra követeket küldenek a tatár királyhoz, aki kénytelen beleegyezik, de mire a követek hazaérnének, Ogmánd leánya a tatár király fiát szerelemből megszöktette. No, a magyaroknál törvény van, mely halállal bünteti a nőt, ha csak férjhez is megy idegenhez: mi büntetés vár most Ogmánd leányára, ki épen megszöktet ily nagyfontosságú rabot! Ogmánd, keserű szívvel, de példát kell, hogy adjon. A leány halálra van ítélve.
III. A tatár király azonban, felbőszülve a történt dolgon, és Timur parancsától is ösztönözve, fiát küldi nagy sereggel, hogy hódítsa meg s törölje el a föld színéről a maroknyi magyart. A király föltételt szab: hogy adják neki feleségül a leányt, s ismerjék el a Timur felsőbbségét: úgy békén maradnak. A magyarok halálig való ellentállásra határozzák magukat: s Ogmánd, kiben eddig az atyai érzelem küzd vala a törvény szigorával, most feláldozza érzelmét s a leányt megöleti. Erre a tatárok megkezdik a támadást, elkeseredten foly a harc - minek vége, hogy a magyar egy lábig elhull, maga Ogmánd is, az utolsó magyar, egy barlangban, hova legutoljára vonult, a tatár királyfi keze által elesik. A. J.



1236
BUDA HALÁLA
Hún-rege
1863
Jelige:
(Ethela) Budam fratrem suum manibus propriis interfecit... eo quod... metas inter fratres stabilitas transgressus fuerit dominando.
Sim. de Keza Chron. Hung.
Első ének
Buda király megosztja öccsével224 az uralkodást
Hullatja levelét az idő vén fája, Terítve hatalmas rétegben alája; Én ez avart jártam; tűnődve megálltam: Egy régi levélen ezt irva találtam.
Már Keveházába225 Bendeguz megtére, Rof226 is oda szállott, jó Buda testvére; Most Buda országol (mert ő vala közbül) Atyja örökségén három fia közzül.
Tisza-Duna síkján, Zagyva folyó mellett, Sátora egy dombon kék égre szökellett; Ez vala a város, ez Buda királyi Lakhelye, faművü sátor-palotái.
Nem szorul e város tetemes falakra, Nagy henye kövekből nincs együvé rakva; Az erőnek szolgál kirepítő fészkül, Nem a pulyaságnak biztos menedékül.
224 Megszoktuk Budát ifjabb testvérnek képzelni, de csakis megszoktuk. A krónikák egyszerűen frater-t mondanak s az lehet a bátya, öcs egyaránt. A Nibelung Blödé-e, igaz, fiatalabb; de az nem történet. Thierry Amadé (nem tudom mi forrás után) határozotta Budát nevezi frére aînének. Hogy tárgyamra nézve e fölvétel igen háládatos volt, az olvasó meg fog győződni. A J.
225 A hunok fejedelmi temetője. A. J.
226 Így nevezem (Szabó Károllyal) azon hun királyt, aki Rova, Reuva, Ruas stb. név alatt fordul elő az évkönyvekben. Valószínüleg Rof helység tartja emlékezetét. A. J.



1237
Tündér palotának bizonyára hinnéd, Melyet a fuvó szél tovalehel innét; Mintha csak a földből kelne egy-egy ága, Tornyosan áll s cifrán: a puszta virága.
Onnan Buda nyáját őrzi vala békén, Szeliden országol húnok erős népén, Lát egyenes törvényt, mint apa, mindennek; Ül lakomát vígan; áldozik Istennek.
Egy nap is udvarhoz rendelte a főket, Áldozni, tanácsba, összehivá őket; Gazdag aranyhímmel vont falu sátorban A nagyok, a bölcsek telepedtek sorban.
Ott vala, ím, öccse Etele királyfi, Bendeguz atyjoknak éltes daliái: Régi Szalárd, Bulcsu; - Torda öreg-táltos, Szömöre a kádár és a gyula Álmos.
Ott sunnyoga hátul az idegen Detre; Nem üle jobbágyként főfő kerevetre, Tisztessége vagyon, de magát alázza, Hódoló mosolynak arcát lepi mázza.
Hogy mind begyülének, ezek és a többi, Hún ágak apái, hún seregek főbbi: Fényével a homlok mind szegül Budára; Ő pedig ily szókat vészen ajakára:
„Az öreg Istennek adassék tisztelet, Ki hadszekerén jár magas felhők felett, Megűzi a rosszat lángtollu nyilával, Jókra viszont jót ád két teli markával.
„Tanácsot az ember bízva mikép leljen? Kivált maga ülvén fejedelmi helyen?... Ide-oda lelkét úgy verdesi baj, gond, Mint hegy tetején fa szél mentibe’ hajlong.
„Ki meri mondani: ezt teszem, ez jó lesz; Községre, magamra, tisztelet-hozó lesz? Nyilat is ellőjük - mindennapi példa Szél veri utjából, nem jut soha célba.
„Gonosz egy ló a tett: fölveszi gazdáját, Hagyja előbb fékkel igazítni száját; De neki-bogárzik minden kicsiségre: Viszi tüznek-víznek, lehajítja végre.
„Egyet tudok, ami, emberi dologban, Hogy sükere légyen, teheti legjobban: Józan okos mérték. Ez folyamok partja, Mely rohanó tettek árját visszatartja.



1238
„Mértékre a kalmár javait emelvén, Ott űl az igazság, rúdja közép nyelvén; Mértékkel a bíró feleket juháztat, Közöli a vágást, engedve hibáztat.
„Ott az egyenesség, ott pihen a béke, Hol lebegő sulynak más suly nehezéke; Két összefolyó viz háborogva indul Mig szinbe verődik - ám csöndes azontul.
„Emberem az ember, ki, midőn vendégem, Sem eszik, sem iszik túl rendes elégen; Ami nem árt, éli; ami fölös, hagyja: Tisztes öregségben az lész neme atyja.
„Engem is oly szózat - Isten szava - inte, Nem most, de szünetlen, és már eleinte: Királyi hatalmam választani ketté; A régi tanács, ím, most serdüle tetté.
„Mért nekem, egy szájjal, dús lakomán laknom, Azt, ki velem egy-vér, onnan kitagadnom? Biró ha itélnék, kalmár noha mérnék: Ilyen igazságot tenni bizony félnék.
„Nem csökken az által húnok birodalma, Hogy kétfelé oszlik tetején hatalma; Még terebélyesebb a fa, ha két águ, Noha egy sudar tán nagyobb magasságu.
„Hatalmom telijét im hát ma kiöntöm, Etele öcsémet királyul köszöntöm; Két víz rokon árja igy lészen egyenlő, Így, tartani egymást, két suly elegendő.
„Nem gondolom azzal fénynek apadását: Egy fáklya tüzéről ha gyujtani mását; Atyafi osztályban láng nem fogy a lánggal, Sőt ragyog a kettő még teljesb világgal.
„Én a sokaságot birni tudom békén, Te, mint hadi ménló kürtre riad fékén... Légy te, öcsém, a kard; én leszek a pálca; Isten a jó tettet jóval koronázza!”
Így szólva, felállott, s derekáról Buda Nyujtá dali kardját Etelének oda. Helybenhagyák ott mind bölcs szavait, tettét, Mivel öccsét nála jobban is szerették.
Akkoron áldozni, vér-esküre mentek Buda, Etel, és a többi tanács-rendek; Áll vala udvarban megrakva nagy oltár, Feltűzve a szent kard legtetején volt már.



1239
Onnan imás szókkal ősz Torda levette, Előbb Buda karján ereit pedzette, Aztán Etelének szögzé hegye fényét, Vére ugyan verte a gyula edényét.
Majd tiszta fehér mént, kin nem vala szeplő, Kantár soha nem tört, nem nyűgöze gyeplő, Ilyen lovat ólból pányván kivezettek, Onnan, hol az oltár szent állati ettek.
Kardját az öreg pap kés módra fonákul Markolva döfé, hol rengő szügyi tágul, Messze kirántotta szablyával a vérét; Bíbor szalag oztán tarkázta fehérét.
Összerogyott a ló. Most a garaboncok227 - Mint keselyü had gyűl taglani új koncot Bőrét lefeszíték, johait228 fölmetszék, Nézi a nézőknek229 oltárra helyezték.
Akkor sem a táltos, sem más jelek-őre Isten igazságát nem látta előre: Nem látta, hogy e nap véres napok atyja, Még a maradék is gyászolva siratja.
Örömmel a máglyát a gyula meggyujtá, Láng lobogó nyelvét nagy egekre nyujtá; Körben-karikában zendült magas ének, Gerjedve hatalmas tülkök felelének.
Színborral edényét Szömöre oszlatta, Izlelni előbb is Buda hősnek adta; Csend vált egyszeriben a daliák nyelvén; Ő pedig így kezdé, poharát emelvén:
„Had ura, ím hallj szót, kinek neved ISTEN! Igaz nekem úgy légy, mint igazán eskem: Hogy e mai szertől soha el nem állok; Etele öcsémmel visszát nem csinálok.”
Serleg telijéből most oltárra önte, Lenditve kicsínyég, társára köszönte: S ivott valamicskét. Öccse azonképen A nagy örök esküt imádkozta szépen:
227 Ipolyi gyanítása szerint hadd legyen amaz alárendelt papi osztály, mely áldozatoknál a kézimunkát, boncolást, mit végezte. A. J.
228 Joh, vagy johhó. Régi szó, jelenti a nemesebb belrészeket. A. J.
229 Nézők (oltárnézők). A babona nyelvén máig fennmaradt szó, noha ma eltérő értelemben. A. J.



1240
„Hadak ura, Isten! az enyém is halljad! Soha te ne segélj, ha cselekszem ollyat, Hogy e mai szertől valaha elállok, Jó Buda bátyámmal visszát ha csinálok.”
Erre ivott ő is. Azzal kavarintá, Mind a maradékot oltárra zuhintá; Sercegve a zsarát füstöt vete tőle, Vészharagos lángok csaptak ki belőle.
Megdöbbene Torda. Hanem oztán másra, Fordultak az elmék vidor áldomásra: Éjfélig örömmel ittanak és ettek, Hogy Buda és öccse ilyen osztályt tettek.
Második ének
Detre tanácsa
Másnap az esztendő tavaszi reggele Jó hún daliákra mámorosan kele; Künn ragyogott ég föld fénye, vidámsága: Benn küzd vala köddel az elme világa.
Künn már az arany nap sugarát elönti, Mint páva ha büszkén toluit berzenti; Szőke fodor felhők, hattyúi az égnek, Úsznak vala tükrén a mennyei kéknek.
Tiszta az al-lég is, mintha üveg lenne, Messzire a látás föl nem akad benne, Reggeli szellőcske mosdatja hüs árral, Csillan imitt-amott repeső bogárral.
Ám jó Buda mindezt, a sátor eresztül, Látja, miként felhőn, nagy poron keresztül: Az arany idő is neki halott-sárga, Visszás neki Isten gyönyörű világa.
Benn pedig elméjét friss gond veri, hajtja, Marcona józanság hidegen csúsz rajta, Vád neki amit tett, bánja ha mit nem tett: Úgy rémlik előtte, minden dolga bűntett.
Ímmost jöve hozzá Berni vitéz Detre, Reggeli szokásból, kora üdvözletre; Látta nehéz kedvét, hamvahodott képét: Okosan kérdezte ura egészségét.
Azután elkezdi, szót szóra felelvén: „Terem a bölcs ige koros ember nyelvén: De, ki állandóan be is váltja tettel, Azt fogom én hívni nagy bölcs nevezettel.



1241
„Tegnap a mérséket ételben italban Bölcs szóval ajánlád, nem volt panasz abban: De ma fejed bánja, csikorogsz utána, S ha kinek beszélnéd, mosolyogva szánna.
„Megkövetem arról királyi személyed, Szabadon szólásom gonoszra ne véljed; Hű szolgád vagyok én, az voltam atyádnak: Harmadik öltő már, hogy a hunok látnak.
„Mert, hogy Keveházán, Tárnok vize mentén A nagy csata megvolt, Cezumornál szintén: Elboritott minket tetemes nyíl, kopja; Bendeguz atyádnak lettem hadi foglya.
„Szolgállak azóta. Azelőtt, megvallom, Gyűlöltem, a hunnak ha nevét is hallom; Tűz-víz e világon nem oly eskütt ellen, Mint vala hún és gót egymás faja ellen.
„Legelébb Tárnoknál víttuk a fő harcot, Völgyébe ledönténk sok barna hun arcot, Jó Keve nem volt már, nem Kádosa, Béla: Még egyre világolt szász Detre acéla.
„Akkor megütének újfent Cezumornál, Bendeguz alátört Hunbérc ködös ormán, Nyila itt van most is, csontomba temetve: Azóta nevem lön: vashomloku Detre.
„Birkoztam atyáddal erejim fogytáig, Vérem apadtáig, inam szakadtáig; Végre kezét nyujtá, ő az acél marku; Tetszett énnekem a becsületes alku.
„Nem adott el rabbá hadi szolgaképen, Kótyára hunok közt nem ereszté népem: Udvara közzé vőn fejedelmi sorral, Szolgálni tanáccsal engede és karral.
„S a honja-veszett nép, régi szabad gótok No hisz’ az is megvan, no hisz’ az is boldog; Szárnyad alatt békén gyarapodva élnek; Nem töri a járom; jól vannak szegények.
„Én hát ennyi jóért ne fizetnék jóval? Míg birtam, erővel, - míg lehelek, szóval? Bendeguz is gyakran, Rof is bekivánta Vén Detre tanácsát; soha meg se’ bánta.
„Néked is azt mondom (terhedre ne essék): Bolond szeren indult amaz uj bölcsesség; Mert valamint józan szavaid eletted: Olyan vala tegnap az a másik tetted.



1242
„Mértékre imbolygott a beszéded rudja, De, amit cselekvél, dőre, hebehurgya; Nyilad is ellőtted, vaktába’, sebessen; Paripádra ültél: vigyázz, le ne vessen.
„Micsoda tanács ez - ember ilyet halljon! Az egy birodalom két főt hogy uraljon? Féked egyik szárát hogy kibocsásd kézből? Soha, soha nem költ józan okos észből!
„Mert vajon egy lóra két nyerget teszünk-e? Két lovas egy nyergen tud-e ülni szinte? Két tőrnek is, úgy-e nem elég egy hüvely? Micsoda ész volt, hogy ilyen dolgot müvelj?
„Tagot is embernek párjával az isten, Ada csupán egy főt, urrá egész testen; Egy daru, ék csúcsán, a falka vezére, Méhraj is indul csak egy anya röptére.
„Ez a világ sorja. De te, bölcsebb mint az, Te a dolgok rendén egyet csavarintasz; Neked irott könyv is hazudik rovásra,230 Hiú mesemondó az üdők tanácsa.
„Nem szegte hatalmát Hunor ősöd ketté: Utána fia Bor ilyen osztályt tett-é? Keve, Kajár, Béla, bölcs Keled és Dána Egy helyet egyenkint megűltek utána.
„Így Apos, így Zombor s valamennyi előd Zengő szavu dalban forog a nép előtt; Igy Bendeguz és Rof, kit te nyomon váltasz: Egyedűl birá mind hunok országát az.
„De te, bölcsebb mint ők, (visszafelé véljed) Megfelezéd tegnap királyi személyed: Boldogtalan! ebből nagy leszen a kár még: Hús, vér az öcsédé: te maradsz az árnyék.
„Nem vádlom öcsédet: szive hozzád hajló: De nyugtalan, ádáz, mint harci szilaj ló: Az is megural, ha bátran töri féked; De ha kezed gyönge, nekivadúl s véged.
„Örülsz, hogy ez osztály atyafi jóságból Ne hidd! mivel esett hülye gyarlóságból; Mint a hajós (mondják), ha támad a vihar, Engeszteli önként becses marháival.
230 Maig élő mondás, annyi mint sokat és folyvást hazudni, mintha csak írva volna. Azért mertem a hún írásmóddal (mely rovásra történt) kapcsolatba hozni, dacára mai tréfás színezetének. A. J.



1243
„Megfogyatád önkint hatalmad egészét, Hogy a fele’ árán megváltsd fele-részét: Boldogtalan! itt nincs feles osztályban mód: Feljött az erős nap, halványodik a hold.
„Ne adja, hogy érjem, Isten, e baj végit: De vér foly ez alkun, sok foly ezen még itt: Ne adja tanulnod a temagad kárán: De, ha áldozat kell, te leszesz a bárány.
„Engem a nagy vénség tart egyedül búra, Nyúlik erőtlen, mint nyilak ázott húrja; Mint tücsöké pusztán, gyenge szavam zümmög: De, ami veszendő, nem fordithatom meg.”
Így zárta beszédét fejedelmi Detre. Soká Buda nem lelt ép szót feleletre; Mint sas fészkibe ha idegen sas szállna: Verte vadul szívét az ijedség szárnya.
Végre süket hangon, mely kétfele vásott: „Mit tegyek?... ím késő, - mondotta, - tanácsod; Sok is a bánatra, de kevés a tettre.” Most közelébb hajlott Berni okos Detre.
„Őrizd magad, úgymond, Etele hirétül: Azzal Buda romlik, ha Etele épül, S mely röpülő szárnyát terjeszti nevének, Lészen neked, ugy tudd, halottas az ének.
„Őrizd magad attól, gyenge szived’ lássa; Félelem a gőgnek itató forrása, Azzal veri szomját, növeli ártalmát; Míg bátor eszesség letöri a szarvát.
„Ketten uralkodtok: ő annyi, miként te: No hát ne legyen több, vigyázz elejénte. Színig ugyan tartja folyamot is partja: De ha nő egy ujjnyit, messze kicsap rajta.
„Két férfi birokban egyenlőn vetekszik: Nehezen kél aki egyszer alul fekszik; És hegy tetejéről a kő ha megindul, Le az aljig oztán nem áll meg azontul.
„No hát eleinte szemesen ügyeljed, Hogy el ne szorítsa közös ülőhelyed, Mert savanyú lesz majd ülni kicsiny szélen, S visszakapaszkodni földre-bukó félen.
„Atyafi jóságból, puha békességből, Oda ne is engedj semmit a tiédből; Mert mikor az ijjnak enged egyik szarva, Félrerug a másik, noha nem akarja.



1244
„Nem mondom, öcséd is gonosz akarattal De bizony rád nő, ha gyengének tapasztal; Viszi saját kénye, rohanó dagálya: Mintha szelet fogván megered a gálya.
„Ím eleget mondék. Te fogadd tanácsom. Tartok, nehogy itten Etele meglásson. Szeretem én őt is: de Budát meg féltem, Mert messzire látó öreg időt éltem.”
Ily szóval az agg hős elmene dolgára, Hagyván Buda lelkét hánykódni magára; S hánykódik vala ez, mint habon a csónak, Forgatván elejét és végit a szónak.
Harmadik ének
A tanács visszája
Még Budaszálláson Etele is múlat, Ott tartja vigasság és rokon indúlat; Buda egyik legszebb palotáját lakja; Nem is igen készül haza Etellakra.
Veszi hegyes tőrét, az aranyos metszőt, Puha rózsafába levelet ír, tetszőt, Szeretetből írja; szeretetből küldi, Szerető kivánság gondolata szűli.
Irja Ildikónak, Aladár anyjának, Valamennyi között első asszonyának: Udvara díszével fejedelmi társa Vígadni siessen, föl Budaszállásra.
Buda neje, Gyöngyvér,231 is sürgeti jöttét, Hogy Aladárt lássa, első fi-szülöttét; Ő maga is sínli, hogy távol a gyermek, S messzi van egymástól lobogó szerelmek.
Íme az esztendő tavaszi zöld szinben Újulva köszönt bé, csupa öröm minden; Etelének is most esztendeje fordul: Tavasza megnyílott, szíve-teje csordul.
Örömáldomásra, írja, hogy evégett Fölveri hadastul az egész hun népet, Veri elébb vadra, aztán lakomára: Hová édes társát szerelemmel várja.
231 Régi pogány-magyar nő-nevet alig-alig talál az ember. Én a váradi regestrum magyar jelentésű neveiben véltem ilyesek nyomára akadni, hol Gyöngy, Gyönyörű stb. fordulnak elő mint nőnév. Így lőn szerkesztve a Gyöngyvér, mely annyi, mint gyöngytestvér. Nem a hasonló nevű madárra gondoltam tehát. A. J.



1245
Sátora nyitjánál most álla meg épen S örül Detre vitéz, leli jó kedvében; Görbe szikár testét kardon alig vonja; Hanem a beszédet ügyes ésszel fonja.
„Beh jó, kinek (ugymond) szolgál az egészség, Barna piros szinben a férfiu épség Ki érzi, jövendő számos fiak atyja: Jó kedve az ollyat soha el ne hagyja.
„De az öregember csak tövis az ágon, Látja, hogy ő nem kell ezen a világon, Ide-oda zsémbel, zörög mint a haraszt; Érzi, hogy oly vendég, kit senkise’ maraszt.
„Engem is itt únnak - érzem, tova hínak: Örömest lennék már vendége Odinnak.232 Vada húsát enném, méhsört vele innám, Háza előtt a bajt ifiodva vínám.
„De talán engem már itt feled a Norna,233 Velem egyívásu senki nem él korra; Fiaim a harcban, kedves unokáim Elfogytak előttem, Bendeguz csatáin.
„Oda vannak mind, mind; szanaszét hevernek. Lettem magam ujra másodszori gyermek; Mint gyerek a bölcsőn néz csak tehetetlen: Nézem a világot elfolyni felettem.
„Karom agg; de látni; azt eleget látok: Sokat ami volt már; keveset ujságot; Mert nem is új nékem e világon semmi, Kire más példát ne tudjak elővenni.
„Láttam, hogy a nap, hold, az örök menny sátra Ma is az, ki tennap, s ama kéklő Mátra: De az ember dolga soha nem állandó, Keze-műve pusztúl, maga is halandó.
„Láttam hiu voltát emberi dolognak, Hamari felhágtát, hamar estét soknak; Királyok elestét, birodalmak vesztét; Diadallal kezdték, cudarul végezték.
232 A skandináv hitrege fő istene. A. J.
233 Nornák. Végzetnők, mint a párkák. Hárman vannak. Egyike a csatán elesett hősöket vezeti Odin lakába. (Walkyria.) Hogy Detre itt pogányul beszél, holott a Nibelung-énekében keresztyén, azon nem fog megütközni, ki a régibb Edda énekeket ismeri. Azon még mit sem tudtak ama nagy keresztyénségről, melyben egykorú hőseiket a mai német írók, mint a civilizáció (!) képviselőit, a barbár Etelével szemközt állítani annyira szeretik. A história Theodorich-jának semmi köze a regebeli Detrével. A. J.



1246
„Láttam arany béke zavaros bomlását, Mialatt még isszuk vala áldomását: Nosza most, kard-ki-kard! haj-előre, kopja!... Vértől csurog a nép eskü-tevő jobbja.
„Igazat én láttam fordulni hamisra, Drága nemes gyöngyöt éktelen kavicsra; Méhsört savanyúvá, örömet is búvá, Bátor bizodalmat riadó gyanúvá.
„Atyafivér vízzé, sőt epe-méreggé Hogy változik által, ezt látom örökké; Ez vagyon árúló, sese-susa szóktól: Őrizd magadat te a fülbesugóktól.
„Mert az ilyen szó bont tömör egyességet, Vékony repedésbe feszíti az éket, Feszegeti halkan, míg hasad és szétdül: No tehát őrizkedj’ afféle beszédtül.
„Budának is én ezt mondom vala szinte, Mert nálad idősebb, nem is oly öszinte: Koros ember gyengül, rebeg az mindentül, Egy kicsi szellőre talpig összerendül.
„Mert fél az erőstől titkosan a gyenge, Maga gyarlóságát teszi mindég szembe; Gondja vadul víraszt a derekabb társon; Ki ártani tudna, nem hiszi, ne ártson.
„Dícsérnek előtte: neki már az is seb; Azt méri titokban, mennyivel ő kissebb; Csak azon fojtódik, csak azon evődik: Híred szele, füstjét leveri a földig.
„Nem sejted-e már is Buda elváltoztát, Mióta királyul fényét vele osztád? Szeme rézsut pillog; húzza magát vissza Még a vidám bort is hallgatagon issza.
„Neved árnyékát ő azelőtt is félte: Buda jó bátyádnak bús gondra növél te, Gyermekkorod óta, hogy az első haddal Szájára vön a nép, szárnyára vön a dal.
„Bokros csemetéjét fájlalta nevednek, Hogy örege, ifja sürün emlegetnek, Sokan emlegetnek, szeretve szeretnek; Szeme-fénye lől már az egész nemzetnek.
„Szeme-fénye másnak, az övében szálka, Lettél, akaratlan, szomorú vaksága: Szárnyát maga fosztá, erejét megosztá, Féltiben a félőst tette nagyobb rosszá.



1247
„Ki méri egyenlőn, omló vizek árját? Pécére ki szabja levegő határát? Fényt hova és meddig a nap is árasszon? Az menjen, uralmot, birodalmat osszon!
„Nem is a szeretet, atyafi szent hűség Szülte csupán tettét puha kislelkűség: Ha nem teszi is fél, ha teszi is bánja: Ujját lemetélvén, most visszakivánja.
„Ha még csak az ujját: azt kicsibe venné, Lettet azonban már ki tehet létlenné? Ezért szive búval, teli sok gyanúval, Mint nyárfa rezeg, bár szellőcske se’ fúvall.
„Tudom szeretetben hozzá te vagy édes; Nagy lelked a húnok közt példabeszédes; Szavad is már eskü: hát még hited oztán! Nem változik elméd Buda elváltoztán.
„De soká dörzsölve asszu fa is gyúlad; Hamarább ennél az emberi indúlat; Kivált ha örökké: »Buda így, úgy...« hallod: Isten maga volnál, mégis megsokallod.
„Lám mondom azért, hogy sziszegő kigyótól, Tarts, mondom, örökké a fülbesugótól; Buda szavát hordja, maga is megtoldja: Mit összekötétek, sima kézzel oldja.
„Akarsz Buda hőssel meglenni királyul, Ezt adom a szóhoz, szavaim zártául: Nem fér soha vele az egész Etele; Ami valál eddig, légy ezután fele.
„Ami dicső és jó, azt közösen osszad, Egyedül te inkább elbirod a rosszat; Igy vele tán megférsz urasága székén, Bár senyved a nagy szív a türelem fékén.”
Szóla; de bölcs ésszel Detre bolondul járt; Etele arcától megszörnyede mindjárt: Szeme a villámot kegyetlenül ontja, Maga fojtott szóval fenyegetve mondja:
„Nem tudom, Odinnak asztalához űl-e, Kit felakasztottak magas ösztörűre, Sátorom elébe, törvény szava nélkül, Ronda repesőknek útálatos étkül.
„Hanem azt az egyet mondom, öreg, néked: Úgy verd ezután is közibünk az éket, Palotám küszöbjén úgy lássalak itten: Hogy szörnyű halált halsz. Meglesz, bizony Isten.”



1248
Össze az agg ember rogya két térdére, Kegyelmet urától szava miatt kére, Csókolta ruháját, bő köntöse alját, Könnyel potyogtatta bársonyos aszalyját.234
Hogy ő nem akarta, nem is úgy gondolta, Szót nyelvire a szó hebehurgyán tolta; Öreg ember csácsog, hamar ád tanácsot, S ha beszédnek indul, nem tudja, mi már sok.
Hogy Bendeguz és Rof élő tanu benne Azaz, élve mindjárt bizonyságot tenne: Volt-e hunok iránt ő valaha rosszal, Tettben avagy szóban valamely gonosszal.
Ily mentség ajakán rebegett a vénnek. Megesett nagy lelke bátor Etelének, Haragja lohadton meglohada, s fenkölt Szive nem tűrhette az alant fetrengőt.
„Állj fel, öreg - mondta, lábára segélvén Megvertelek, ugy-e, fene szókkal élvén? Nem bántalak immár. Eredj tova bátran: Nincs tiltva előtted ezután se’ sátram.
„Buda vérem felől amit eléhoztál, Abba’ lehet jó is: nyűgös az ily osztály; De, ha magát győzvén az erősebb enged... Mondom, öreg, nincs mért úgy félteni minket.”
Ezzel ereszté el a szászt nagy Etele. Eszébe jutott most Ildikó levele, Köti hún-kötéssel235 cifra selyem tokját, Maga és az asszony tudja csupán bogját.
Köti óhajtással. - Detre pedig mégyen, Sárga fakó színét tüzeli a szégyen: „Gőgös Etel, jó, jó! Ha nehezen, mégis” Dörmögte magában: „lám bent van az ék is!”
Negyedik ének
A vadászat
Parancsol a húnok ifiabb királya; Kard az egész földet véresen bejárja: Fegyverviselő nép mindenki felüljön, Buda szállására, hadi szerbe gyüljön.
234 Maig élő szó. Jelenti a népnél a női mellénynek derékon alul függő karéjait (pellempátyait). Ballaginál Zwickkel, ruhaereszték. Nálam itt csipkézett, rovátkolt szegély a köntös alján. A. J.
235 Általában mesterséges kötést akar jelenteni, minő a húnoknál lehetett; célozva a ma is köznyelven forgó kún - kötésre. A. J.



1249
S indul az ádáz kard, mintha tüzes villám; Karikáit a hír hányja, mikép hullám; Adja tovább a jelt, ki belátja távol: Viszi lovas ember, az is lóhalálbol.
Mint rengetegen fut zaja robbanásnak, Veti tovább erdő, bérc, öböl egymásnak, Itt elhal, odább még csak azután gerjed: Tanyára tanyáról a hír szava terjed.
Egy nap elég, kettő - de bizonnyal három, Hogy kint legyen a kard a messze határon; Körül a szomszédság valamennyi reszket: Vajh, kire a szörnyűk mostan fegyverkeztek!
Ámde húnok földjén meleg öröm pezsdül, Felzajlik az élet, mely pang vala restül; Mint reggeli hűs víz tunya álmos arcra: Oly léleküdítő e kiáltás: harcra!
Ott régi kaland jut eszibe a vénnek, Melyet maga is már feledett s az ének; Holt sebhely is érez idő változásán; Emlékezet újul hadi hír hallásán.
Ott férfi nyugodtan lát hadi készséghez, Szól komolyan, ritkán, annál többet végez, Paripát fényessé, fegyverit élessé, Teszi sok szerszámát nagy rettenetessé.
De a fiatalság, mely harcra szokatlan, Békés Buda évin nőtt fel tanulatlan, Mint büszke csikó-mén, ha ereszti jászol, Tör, ront, szalad, ugrál, ide-oda gázol.
Otthon a fehérnép sem dolga-felejtő, Sürög a kezében tarka szinű fejtő, Hímzi ura szűrjét, szép tiszta ruháit: Titkon eped, könnyez, férje után áhit.
Még a gyermek is mind háborukat majmol, Nádparipán nyillal, kelevézzel bajmol, Kard, paizs a játék; vele alszik, ébred; Így felabajgatta Etele a népet.
S már Budaszállásán gyűl a sereg össze, Körül a sík pusztát lepi sűrün, messze; Annyi hegyes sátor terem a friss zöldben, Mennyi vakond-túrás nincs puha mezőben.
Kin hogy Buda bajnok körül eltekintett, Meddig szeme látta, be se’ látta mindet: Jobbra fejét s balra komolyan hintálván, Mond az öreg szásznak, vele együtt állván:



1250
„Én nem tudom, e nép mire gyűl mostanság, Avvagy mire véljem Etele parancsát: Tudtomra körösleg vagyon áldott béke, Nincsen is a húnnak sehol ellensége.
„Másképp se javallom, igazat megvallván, Mert enyim a pálca, most, béke uralmán, Népemet a nyájtól zaklatja hiába, Elegyíti harcát békém poharába.
„De micsoda harc ez, mely vakon így lázad? Gondolom, ez játék; afféle vadászat; Mint öreg embertől hallani még hellyel, Hogy apáink néha éltek ilyen csellel.
„Hanem attól tartok, ő teszi, ő bánja: Másszor a had nem gyűl, ha megint kivánja, Akkor se’, ha fegyver igazán kell majdan; Így Etele csúfra maga marad bajban.”
Erre az ősz Detre: „No no! - halkan inti, Tudja öcséd mit tesz; hogy kedve szerinti A népnek ez ujság; s gyülekezvén hadra, Örömestebb fordul lakomára, vadra.
„Nem csoda, e játék ha neked nem tetsző, Meglásd, mire vége, milyen ember lessz ő; És te magad kérded: »Buda király hol van? Csak üres árnyékát taposom a porban«.”
Ily szócsere lőn ott. Hanem Etelének Mi gondja ezekre s valamit beszélnek; Ő kora hajnaltól paripán ül estig, Ő legelőször kél, legutolszor fekszik.
Hadait fárasztja, töri a mezőben, Déli napon úgy, mint viharos időben, Ő maga legtöbbet ázik, alél, fárad, Hosszú sovány böjtben szomju inye szárad.
Rendeli a népet zászlókba nemenkint, Külön ismét osztja, szedi fegyverenkint; Hét nemet így állat, régi szokást nézve, Mind a hetet oztán szeli több uj részre.
Sereg ott seregből csapatonkint válik, Dárdavetőt, íjászt külön egybeállit, Lovagot külön csap kaszás szekerektől, Vár-bakoló eszközt másféle szerektől.
Kürtszóval egész nap gyors rendre kapatja: Kiki szabott helyét mint nyil odahagyja, S vissza megint fusson egy bizonyos jelre; Zavaros bomlásból rend legyen egyszerre.



1251
Kürtölteti: „nemre!” akkor a nép oszlik, Hét nagy egész törzsbe, neme szerint, foszlik; Kürtölteti: „hadra!” - ekkor az egyféle Fegyver külön indul maga tett helyére.
Mint olaj a víztől, bár összevegyítnék; Elvál, maga társát felkeresi mindég: Úgy Etel is bármint seregét zavarja, Helyre legottan gyűl, mihelyest akarja.
S mint elegyes kártyát csuda szemfényvesztő Más rendbe varázsol, ha lecsap a vessző: Etele azonkép hadai forgását, Keze intésével intézi varázsát.
Néha ugyan történt, hogy - mint anya végett Egyedül két nyáj közt kicsi bárány béget, Valaki nem lelte, hol az ő állása: Jaj neki, hogy útban Etele meglássa!
Van úgy, az egész nép, mint vert had, elomlik, Száguldva mezőben szanaszét iramlik: De, mikép nagy foltja sereges madárnak; Mind sorba verődnek, mielőtt leszállnak.
Van, hogy egész tábor kapu módra fordul, Minden csapat éllel meredez a sorbul; Mint gyermeki játék - csürcsavarintóban, Sarkon forog egy vég, más szilaj ugróban.
S valamint jó béres kezében az ostor: Megkanyarul hosszan néha egész had-sor, Közepin hurkot vet, gyors vége kipattan: Megérzi bizonnyal, kire majd ez csattan.
Igy a király napról sergét töri napra; Néha meg álmából éjjel veri talpra, Esteli éhomra falatozván máskor, Megriad a kürtszó, első harapáskor.
De, ha nehéz munkán sanyarta eléggé, Hagy pihenőt közben; becsüli vendéggé, Bő hússal üdíti, jókedvü itallal: Ki gondol ilyenkor testi viadallal!
Sok legelő nyáját terelik a pusztán: Ha levágnak egyet, jő második oztán; Így rendre gulyáit a nagy sereg éli, Ura gazdagságát jóllakva dicséri.
Nem is emlegettek ott egyebet nála, Etele a húnok igazi királya; A legutolsó is érzi magát jobbnak: Etele nagyságán gondolja nagyobbnak.



1252
Büszkén valamennyi érzi a hún ember: Hogy, ki vala csepp víz, ő ezután tenger. Így Etelét, mondom, sokat emlegették; Buda király meghalt, tán el is temették.
És bizony akkor már csak Etelén álla, Maradni a népnek egyedül királya: De hite nem szellő, s nem nyil, melyet ellő; Jó Buda bátyjához szereteti kellő.
Azért mikor a nép immár keze alatt Betanult eléggé, mint a parancsolat, Hadait állásban hagyja kivül rendén, Maga szól Budának, palotába menvén:
„Bátya, ne vedd tőlem e hadi cselt zokon! Titkomat elzárni vala méltó okom; Amit adál kardot, néztem, ugyan jó-e? Megforgattam, ugyan harcolni való-e?
„Jól vág. De te mostan jövel és szemléljed, Mutasd a seregnek királyi személyed; Háboru nincs, mondjad, de vadászat s béke: Teli nemes vaddal a Mátra vidéke.”
Szóla, erős kézben melegitve jobbját. Elméje Budának hányta ezen habját, Nem tudta, mitévő legyen e dologgal? Míg Detre kacsintva vágott neki loppal.
Akkor pedig öccsét bízván megölelte, Szeme könnybe lábadt, repesett a lelke; Sátor elé mindjárt vezeték fő ménjét, Mutatta hadának királyi személyét.
Egyszer a had s kétszer Buda szaván forga, (Öccse, mi jelt adjon, sugván neki sorba’); Seregek bomlását szemlélte csodával, Mellyet maga intéz jeladó jobbjával.
És nézni tovább még volna talán kedve: Hanem abbahagyta, csúful megijedve, Mikor, vele szemben, megeresztett kantár, S hegyezett kopjával, tör vala egy dandár.
Négy lépésre a had, mint szikla, megállott; De Buda lelkében gyanu felvillámlott, S megfutna bizonnyal, ha Etel nem tartja, Maga is ott állván, s mosolyogván rajta.
Mégsem vala kedve játszani több harcot, Szégyelte is ezt az iménti kudarcot; Fenszóval a béke örömét tudatta, Szájába miképen Etele hős adta.



1253
Hallván pedig a nép hirtelen a békét, S hajtani hogy meg kell a Mátra vidékét: Elkezde hadastól ujjongva nevetni, Etelét ujjongva hosszasan éltetni.
Egy szörnyű kiáltás lőn az egész tábor, Még a siket föld is rendült bele távol, Meghallotta nevét az is új urának Etele, Etele, Etele királynak.
Ő pedig áldozván lakomát a haddal, Másnap elindítá kora pitymalattal, Merre felé a Bükk borul és a Mátra Hanem e beszédből marad is még hátra.
Ötödik ének
Folytatás
Ildikó azonban feljöve, mint hajnal, Rózsa teljes képpel, szőke arany hajjal; Jöve napkeletről, hol a hajnal támad; Fénye, vidámsága Etele urának.
Lágy hintaja himbál szelid paripákon, Maga henyél selymes, dagadó párnákon; Mellette a kasban, Aladár ficánkol, Atyja-felé örvend, szeme, arca lángol.
Két felül a hintón s két sorral utána Léptet az udvarnak száz-száz deli lyánya; Földet söpör úszó fátyoluk szegélye, Arcokat ingerli a lovaglás kéje.
Mint a hadak útja,236 vegyesen csillaggal; Szeli az ég boltját gyöngyhímű szalaggal: Ugy lepi átlátszón a földet uszályok, Közzűle ragyogván csillagszemü lyányok.
De arany és kő is ragyog ottan drága, Lovakon a szerszám futosó világa; Széjjel az árnyékba, fénye lövell tüzként, S vissza, ha nap ránéz, meri nézni büszkén.
Görbe tevék hátul, mint óriás lúdak, Libegő járással hosszu nyakat nyútnak; Kincs vala, kincs-érő, azokon terhelve, Sátornemü, szőnyeg, drága szövet, kelme.
236 Tejút az égen. A. J.



1254
Ezután a szolgák, barna vegyes sorral, Mint valamely árnyék, húzódtak a porral. Kit, ahogy elmondám, sátor alól végreSzemlél vala Gyöngyvér, Buda felesége.
Nézte alattomba, sátora szűk nyitján, Állva belül vastag, lefolyó kárpitján; Puha kezecskéit összecsapá rajta, S akaratlan egy szót száján kiszalajta:
„Ki hát ez az asszony? miféle királyné?... Mintha nem is volna, több nála, királyné! Ő pedig az volna, született neméből, S nem tegnapi pille Buda kegyelméből!”
Etele pedig már ölben Aladárját, S bévitte karöltve maga édes párját; Széjjel a lánykákat palotába küldvén, Így monda nejének, vele szemben ülvén:
„Beh szép vagy, öröm vagy, én gyönyörüségem! Bizony, annál is még szebb vagy te ma nékem, Mikor első ízben palotámba jöttél, Világ szép asszonya, te az enyim lettél.
„Akkor is ám kérők hada gyült miattad, Noha első férjed’ sápadva sirattad; Vitéz fejedelmek, világi leventék Kincses ajánlattal szerelmök izenték.
„De te, gyermek-özvegy, Szigfrid után sirtál, Másnak szerelemre soha meg se’ nyiltál; Valamint a bimbó vissza ölét zárja, Ha korán-hév napnak elhagyta sugárja.
„Te is úgy maradtál napod kora szüntén, Hervadva szerelmed hamari eltüntén, Mielőtt még tudtad, igazán tanultad: Úgy kelle siratnod valamint elmultat.
„De mióta lettél édes feleségem, Minden ölelésre gyönyörübb vagy nékem, Mert szép ködös arccal, könnybeborult szemmel Legszebb pedig a nő piros szerelemmel.
„Nyílj hát, teljesedjél, és rózsa-virágom! Boríts leveliddel, puha boldogságom! Szívja soká, szívja szép ajkad ez ajjak! Kedvem lenne ma, hogy öleden meghaljak.”
Nem felel az asszony semmit ezen szókra, Csak tüzes orcáját engedi a csókra, Félig nyílt szemeit, pici gödrös állát, Gömbölyű két karját, síma fehér vállát.



1255
Így múlatozának egymás örömében, Valamíg a hév nap dele járt az égen; Paripáktól ekkor Aladárt behozták: Szerelemben azt is majd kétfelé oszták.
Fel, magosan, apja dobta kicsiny terhét, Kacagott a gyermek, s lihegé: „egyszer még!” Anyja pedig szemmel kísérte ijedten, Mégis azért büszkén, hogy fia nem retten.
Majd apja, emelvén keze’ paizsára: „Nőj nagyot - elkezdé - hunok nagy királya: És - mint fiatal lomb fedi törzsökét el: Híred az enyémet árnyazza sötéttel!”
Igy szóla; s az asszony sírta örömkönnyét, Azután választá ragyogóbb öltönyjét, Mert ideje volt már Gyöngyvérhez is menni, Nagyobbik urához237 illett beköszönni.
Ajándékit elébb küldé bizonyostul: Három teve terhét, csuda állatostul, Mint déli homokból hozták vala nem rég Lágy Perzsia gyapját, hindu szövött selymét.
Így azután mentek Buda hőshöz által, Hol fennlaka díszlik faragott korláttal; Jó Buda Gyöngyvérrel sietett eléjök, Gádor előtt várta királyi személyök’.
Hamar a két asszony szeme összevillant, De csak amíg ember frissen egyet pillant, Hidegen egymásnak azalatt benyelték Ruháit, alakját, egész teste-lelkét.
Akkor Buda nője messze kitárt karral Fogadá vendégét nagy csók-zivatarral; Ilda is ángyának örvend vala szintén, Szavainak mézes csemegéjét hintvén.
Majd Aladárt Gyöngyvér kapta megint ölre, (Bútt emez a csóktól, helyét letörölve;) Dícsérte milyen nagy, dícsérte milyen szép; „Boldog anya - mondá - fiad oly igen szép!
„Megveri nézéssel szemem, attól félek. De jer palotámba, mi legyünk testvérek.” Mondván, bevezette. Utánok azonnal Mene a két férfi, nyájas nyugalommal.
237 A nőnek férje bátyja. A. J.



1256
Ekkor Etel, látván Buda nője tettit, Micsoda jósággal szeretik szerettit, Nagy szíve örömmel teljesedék rája, S így szóla, előre mosolyogván szája:
„Hej, mire gondoltam én eme hadköltést? Asszonyainknak, lám, szerzek időtöltést, Lengő sátor alatt, hűs Mátra berekben, Valamíg a hév nap nyári tüze rekken.
„Nosza hát induljunk hajnali harmattal, Udvari népestül, az egész nő-haddal, Lássák a vadászat riadalmas sorját, Ülvén lakomával büszke vadak torját...”
Tapsolt az örömtül Buda felesége, Buda sem lelvén szót hamar ellenébe; Lovalák az udvart nagy bontakozásnak, Hogy hajnali hűssel megeredjen másnap.
Ott eleven sürgés mindenfele pezsdül, Göngyölík a sátort rúddal, cövekestül, Szőnyegeket szednek, drága vagyont, össze, Térdelik a málhát, ügyesen kötözve.
Arany-ezüst készség van egész halommal, Lót-fut a vén sáfár: mit tegyen e lommal? Poharak, medencék, tálak özön fénye, Föld-ette királyok lakozó edénye,
Az asszonyi nép is gondba’ fejét főzi, Kicsiért nagy felleg homlokát redőzi, Sok majd csak az úton jut eszébe reggel, Marad a szükséges, viszi ami nem kell.
Bontják szolga-cseléd a sok teli vermet Benne arany köles, buja földben termett; Boza italt, kámot,238 bort is vele bőven; Dús lakomák lelkét, emelik tömlőben.
Szerszám szanaszéjjel tisztul ragyogóra, Hintó vala készen, kötni mokány lóra; Málha-barom békón; paripát vakarnak: Keze-lába termett az egész udvarnak.
Egy rakodó vásár egész Budaszállás, Kinek jut eszébe étel, ital, hálás? Fáklya futó fénye éjjel is ott jár még, S bukdosik egymásba sok fekete árnyék.
238 Mint a hún és kún népek itala emlegettetik a krónikák által. Kölesből erjesztett sörféle folyadék. A. J.



1257
Másnap, hogy elértek zöld Mátra tövébe, Sátraikat vonták egymás közelébe, Buda kerek halmon, öccse alább kissé; Bő patak a helyet teszi vala frissé.
Lentebb a lapályon, boruló tölgyesben Nyüzsgött az egész had, mint valamely lesben, Füstbokor itt és ott tapad az erdőre Mint mikor a hegyek pipálnak esőre.
Még az-nap az útat s éjjel kipihenték; Etel pedig osztá a vadászat rendét: Gyors paripán a völgy zugait bejárta, Vagy nézte magasból, merre dül a Mátra.
S mint aratók pásztát nagy szél gabonában Hogy’ fognak, az áldást terelik sorjában: Egy darab ott áll még, itt kopasz a tarló, Hódítja csapánkint az emésztő sarló:
Etel is a Mátrát osztja fel akképen, Hegyre hegyet készül meghajtani szépen, Nagy rengeteg erdőt nyomni körül haddal, Ugy bánni el oztán közepütt a vaddal.
Vad el ne osonjon, rendeli az alyban, De vadászni beljebb tilos a karajban; Mindenkor az első „Buda király vadja” Maga is Budának ezt a fogást hagyja.
Így adva parancsát holnapi reggelre: Akkor hada bomlott, kiki rendelt helyre; Maga is bátyjával paripára mozdul, Solymászni fehérnép velük együtt buzdul.
Megharsan a völgyben hajtók riadása, Nincs földön, egen sincs, vadnak maradása, Földön veri gyors nyíl, veri égen sólyom; Szárnya, sebes lába nehezül, mint ólom.
Amaz örök csendet veszi lárma közre, Levegő a zajtól egyre szorúl össze; Lárma, paizscsörgés, ördögi huj! huj!239 szó: Félelem a vadnak ez idegen uj szó.
Ekkor Buda bátyját Etele kinálja, Első a vadak közt hunok nagy királya, Ugy Etele oztán, s mind a nemek főbbi; Iszonyu öldöklést tesz végre a többi.
239 Egyike a legrégibb történeti szavainknak. Mint csatakiáltást adja krónikánk, a régi magyarok szájába: „diabolica huj! huj! exclamatio.” A. J.



1258
Hej, micsoda zsákmány aznap esett halva! Medve, bölény, farkas; rőt-vad egész halma; Láncsákon az erdő halottjait hordják, Késő öreg éjjel fenn ülik a torját.
Sürög a had népe nagy máglya tüzeknél; Nyárson egész marhát forgatnak ezeknél: Busa bölényt, szarvast. Megcsappan a tömlő; Zendül rege és dal, édesdeden ömlő.
Buda is sátrában múlatoz Etellel, Menye,240 Hilda asszony kínálja kehellyel, Gyöngyvér pedig szolgál kisebbik-urának, Szava szíve nyájas hunok asszonyának.
Pendül azonközben hegedősök kobza, Emlékezetűl a régi regét hozza, Hunor, Magyar ősről zeng a dal beszéde, Kiktől ered a hún és magyar ág népe.
Hogy kerekedtek fel öreg Ázsiából, Isten-csuda által, öseik honából, Gímvad után szittya földre mikép jöttek, Hol magyar és hún nép törzs-atyjai lettek.
Így lobog a jókedv az egész táborbul, Míg rúddal az égnek szekere lefordul; Azután a máglyák tüzei lankadnak, Kevés nesze hallik a pihenő hadnak.
De Hunort a szép dal fölverte kobozzán, Eljő, ivadékát firól-fira hozván; Léptök után a lomb megsuhan ott és itt; Szent a manók éje: fű, fa, virág csitt! csitt!...
Hatodik ének
Rege a csodaszarvasról
Száll a madár, ágrul ágra, Száll az ének, szájrul szájra; Fű kizöldül ó sirhanton, Bajnok ébred hősi lanton.
Vadat űzni feljövének Hős fiai szép Enéhnek: Hunor s Magyar, két dalia, Két egytestvér, Ménrót fia.
240 Menye, olykor az idősebb fivérnek az öcse’ felesége, más kifejező szó hiányában. Egyébiránt a nurust jelnti rendesen. A. J.



1259
Ötven-ötven jó leventét Kiszemeltek, hogy követnék; Mint valamely véres hadra, Fegyverkeztek könnyü vadra.
Vad előttük vérbe fekszik, Őz vagy szarvas nem menekszik; Elejtették már a hímet -, Üldözik a szarvas-gímet.
Gím után ők egyre törnek Puszta martján sós tengernek, Hol a farkas, hol a medve Sohasem járt, eltévedne.
De a párduc, vad oroszlán Végig üvölt a nagy pusztán, Sárga tigris ott kölykezik, Fiát eszi ha éhezik.
Száll a madár, száll az ének Két fiáról szép Enéhnek; Zengő madár ágrul ágra, Zengő ének szájrul szájra.
Már a nap is lemenőben, Tüzet rakott a felhőben; Ők a szarvast egyre űzik, Alkonyatkor ím eltűnik.
Értek vala éjszakára Kur vizének a partjára; Folyóvíznek partja mellett Paripájok jól legelhet.
Monda Hunor: itt leszálljunk, Megitassunk, meg is háljunk; Monda Magyar: víradattal Visszatérjünk a csapattal.
Haj, vitézek! haj, leventék! Micsoda föld ez a vidék, Hogy itt a nap száll keletre? Nem, mint máshol, naplementre?
Szólt egy bajnok: én úgy nézem, Hogy lement az déli részen. Szólt egy másik: nem gondolnám: Ott vöröslik éjszak ormán.
Folyamparton ők leszálltak, Megitattak, meg is háltak, Hogy majd reggel, víradattal Hazatérnek a csapattal.



1260
Szellő támad hűs hajnalra, Bíborodik az ég alja; Hát a szarvas nagy-merészen Ott szökdécsel, túl a vízen.
Száll a madár, száll az ének Két fiáról szép Enéhnek; Zengő madár ágrul ágra, Zengő ének szájrul szájra.
Nosza rajta, gyors legények! Érjük utól azt a gímet. És - akarva, akaratlan Űzik ismét szakadatlan.
Kur folyót ők átalúszták, Még vadabbak ott a puszták, Ember ottan egy füszálat, Egy csöpp vizet nem találhat.
A föld háta fölomolván, Szíksót izzad csupasz ormán, Forrás vize nem iható, Kénköves bűzt lehel a tó.
Forrás keble olajt buzog; Itt is, ott is égnek azok, Mint sok őrtűz setét éjjel Lobban a láng szerteszéjjel.
Minden este bánva bánják, Hogy e vadat mér’ kivánják, Mért is űzik egyre, nyomba, Tévelyítő bús vadonba.
Mégis, mégis, ha reggel lett, A gímszarvast űzni kellett, Mint töviset szél játéka; Mint madarat az árnyéka.
Száll a madár, száll az ének Két fiáról szép Enéhnek; Zengő madár ágrul ágra, Zengő ének szájrul szájra.
Vadont s a Dont ők felverik A Meóti kis tengerig; Süppedékes mély tavaknak Szigetére ők behatnak.
Ott a szarvas, mint a pára - Köd előtte, köd utána Míg az ember széjjelnézne: Szemök elől elenyésze.



1261
Hóha! hóha! hol van a vad?... Egy kiáltja: ihon szalad! Más kiáltja: itt van, itten! A harmadik: sehol sincsen!
Minden zugot megüldöznek, Minden bokrot átaldöfnek; Gyík ha rezzen; fajd ha rebben: De a gímvad nincs ezekben.
Szóla Magyar: hej! ki tudja Merre van, a hazánk útja? Kerek az ég mindenfelé Anyám, anyám, meghalsz belé!
Szóla Hunor: itt maradjunk! Tanyát verjünk; itthon vagyunk: Selyem a fű, édes a víz, Fa-odúból csöpög a méz.
Kék folyam ad fényes halat, Vörhenyő vad ízes falat, Feszes az íj, sebes a nyíl, Harckalandon zsákmány a díj.
Száll a madár, száll az ének Két fiáról szép Enéhnek; Zengő madár ágrul ágra, Zengő ének szájrul szájra.
Hogy elúntak otthon űlni, Halat csalni, őzet űzni: Új kalandra, szebb csatára Ereszkedtek a pusztára.
Puszta földön, sík fenyéren Zene hallik sötét éjen, Zene, síp, dob, mély vadonban, Mintha égből, mint álomban.
Tündér lyányok ottan laknak, Táncot ropnak, úgy mulatnak. Szőve ködbül sátoruk van: Ugy mulatnak sátorukban.
Férfi egy sincs közelébe’; De a földi lyányok szépe, Lyányai Belárnak, Dúlnak, Tündérséget ott tanúlnak.
Dúl királyé, legszebb, kettő; Agg Beláré tizenkettő; Összesen mind: száz meg kettő A tündérré válni kezdő.



1262
Kemény próba: férfit ölni, Kilenc ifjat megbüvölni, Szerelemre csalogatni, Szerelemtől szűz maradni.
Így tanulnak tündérséget, Szívszakasztó mesterséget: Minden éjjel számot adnak, S minden éjjel úgy vigadnak.
Száll a madár, száll az ének Két fiáról szép Enéhnek; Zengő madár ágrul ágra, Zengő ének szájrul szájra.
Hang után ők, szembe széllel, Fény után ők, födve éjjel, Mennek óvást, mennek árnyon; Ki lepkét fog, lopva járjon.
Monda Magyar: ez a síp-hang, Bátya, bennem végig csikland; Monda Hunor: vérem’ hatja, Szűzek árnya-fordulatja.
Haj vitézek! haj elébe! Kiki egyet az ölébe! Vigyük haza asszonyunkat; Fújja felszél a nyomunkat.
Sarkantyúba lovat vesznek, Kantárszárat megeresztnek; A leányság bent, a körbe’ Mind a körbe’, sok az ölbe’.
Nagy sikoltás erre támad, Futna széjjel a leányhad; Elől tűzbe, hátul vízbe, Mindenkép jut férfi kézbe.
Tündér lyányok ott eltűntek, Szárnyok lévén elrepűltek; De a többi hova legyen? Földbe bújjon? elsülyedjen?...
Abbul immár nincsen semmi: Szűzi daccal tündér lenni; Vágtat a ló, és a pusztán Nagy üres éj hallgat oztán.
Száll a madár, száll az ének Két fiáról szép Enéhnek. Zengő madár ágrul ágra, Zengő ének szájrul szájra.



1263
Dúl leányi, a legszebbek, Hunor, Magyar nője lettek; S a leventék, épen, százan, Megosztoztak mind a százon.
Büszke lyányok ott idővel Megbékéltek asszony-fővel; Haza többé nem készültek; Engesztelni fiat szültek.
Tó szigetje édes honná, Sátoruk lőn szép otthonná, Ágyok áldott nyúgalommá: Nincs egyéb, mi őket vonná.
Fiat szűltek hősi nemre, Szép leányt is szerelemre; Dali törzsnek ifju ágot, Maguk helyett szűz virágot.
Hős fiakból ketten-ketten, Két vezéré kétszer-ketten, Feje lőn mind egy-egy nemnek Száznyolc ágra ezek mennek.
Hunor ága hún fajt nemzett, Magyaré a magyar nemzet; Szaporaság lőn temérdek; A szigetben nem is fértek.
Szittya földet elözönlék, Dúl királynak dús örökjét; És azóta, hősök párja! Híretek száll szájrul szájra.
Hetedik ének
A követség
Követje azonban keleti császárnak Lőn tiszteletére Etele királynak; Ura üdvözlését gyors paripán hozta, Társaival útján Etelét nyomozta.
Föl, Mátra hegyébe, kalauzzal jöttek, Csergét,241 különállót, a völgyben ütöttek; Azután, Budáról se hallva, se kérdve, Indultak Etelnek a tiszteletére.
241 Sátorféle. Perzsa szó, valamint a sátor is. Emlékíróinknál is fordul elő, ily összetételben: csergesátor. A. J.



1264
Fényes ajándékot hoztak vala bőven, Fegyvert is, aranyban gazdagot és kőben, Pénzt is egész terhet; rajta van az érték Ahogy az erszénnyel fontszámra kimérték.
Sátorba nyitottak, engedelem nyervén; Szólt az előljáró maga ékes nyelvén; Etele a szókat érti vala folyvást; De azért kívánta, magyarázza tolmács.
„Én uram, a császár - amaz így beszéle Küldi ajándékát s üzenetit véle: Izeni hűségét, tiszta barátságát, Hívja szövetségre a hunok országát.
„Messzefutó hírét hallotta nevednek, S hogy ura volnál már az egész nemzetnek; Örömét e dolgon, meghagyta, jelentsék Szolgái előtted, kívánva szerencsét.
„Nem akar ő, mondja, veled élni hadban, Akar ő szomszédi kegyes indulatban; Vásárt Duna mentén városaiban nyit, Valahány tenéked tetsző leszen, annyit.
„Rokoni jóvoltát máskép is ajánlja, Testvére gyanánt lesz a hunok királya; Ajándékban is ő lel gyakori módot; Vagy ha talán kérnél esztendei zsoldot
„Adaját megadná, (szavait cseréli, Átszúrván Etele szemének az éli;) Fegyvert birodalma részére ha fognál, Hírben, nyereségben tőle gyarapodnál.
„Hallá közelebbről hada összes költét, Mellyel a szomszédok füleit megtöltéd: Nem tudja, ki ellen nagy sereged készül; De követségünkben, halld, mit izen részül:
„Ország a tiéddel megy amott hosszába’, Jobbkézre melyet hágy a lefutó Száva: Népe, az illirség, s ki lakik az helyen, Felzendült uram és az ő urok ellen.
„Császár letapodná fejöket egy topban, De hada másutt kell, mindenfele jobban; S gondjai hit dolgán éj-nap betegednek, Máglyára menendő van annyi eretnek.
„Ha hát - ez uramnak üzeneti hozzád Kész engedelemre pártosait hoznád: Ebből te is, ő is, vonnál nyereséget; Megbízva mi jöttünk ezen alku végett.”



1265
Követek szavát így Etele megérté; Buda királynál ha voltak-e már? kérdé; S miután a szólnok választ ada nemmel, Így feddi, keményen összekapott szemmel;
„Tudnia császárnak illő, s követének, Valamíg a húnok fejedelmi élnek; Senkise’ hallá még Buda király holtát, Legfelyül intézi hunok összes dolgát.
„No tehát őhozzá mentek ezen nyomban, Ajándékkal is őt kéritek azonban; Magam is ott lészek, ami engem illet, Társa lévén, hű kard az oldala mellett.”
„Erre lehajolván a követek mélyen, Szabad-e, az első kéri, hogy beszéljen? S miután a király engedte, joházva242 Csendesen így szólott halkal magyarázva:
„Buda királlyal - mond - ebbe’ közünk semmi. Császár Eteléhez parancsola menni. Célt sehol, úgy mondá, ha nála nem érünk; Vele nem férkezvén, inkább hazatérünk.
„Ki fogóznék, úgymond; töveszagadt ághoz? Omló hegyi kőhöz, kövi gyér indához? Buda már volt, ami. Etele a »lészen«. Bocsáss meg, uram, hogy kimondtam egészen.”
Etele az ily szót látszik vala unni, Mégis szíve szerént nem bírt haragunni; Ellenes indúlat percenetig vívja; Jőjenek - igy végzé - mikor ismét hívja.
Maga pedig menvén Buda hőshöz által, Jöttire a bátyja megfordula háttal, S hogy szólani kezde, akkor is az görbén A semmibe nézett, és monda kitörvén:
„De minek futsz hozzám, dicsekedni ezzel? Gőgös Etel, látom, mily célra törekszel! Követek dolgában mit tudok én tenni!... Nem vagyok én társad, nem vagyok én semmi.
„Oh! bár e világon élve ne is járnék, Látni magam’ fogytát, mint reggeli árnyék; Hadd nyelne be mindent, nosza csak hadd falna, Kinek egy hörpentés a világ hatalma!
242 A fentebbi joh szótul, annyi, mintha szivedzik, szivedezik volna: azaz enyhül, engesztelődik. E származtatást méltóbbnak tartom, mint juhászodik; (mert a juhász szelíd ember!), annyival inkább, mert vidékemen a nép nem mondja: juhászodik, hanem juhádzik, vagy juházik, ami nyilván más eredetre utal. (A szekér juha is hihetően joha volt, belrésze.) A. J.



1266
„Itt nézem, aléltan, türelemmel, békén; S kérdem fölijedve: én vagyok-e még én? Ha! vagy az a más ült helyibe az énnek? Lettem örökömben hazajáró lélek?
„De azért se! mondom. Én mondom: azért se! Ollyat riadok, hogy mindenki megértse: Jogomat kivánom, eskü szerént. Vagy - vagy!... Máskép szakad a húr: ami valál, az vagy.”
Felforra Etelnek hirtelen a vére, Zúgó patakokban ömlött a fejére; Mint malom örvényzett két füle, - s az ajka Reszket vala kissé, meg a szó is rajta:
„Eszeveszett, hallgass; vízeszü, oktalan, Gyáva, gyanús lelkű, pulya, boldogtalan! Mintha nekem járni volna okom görbén, Ha kaján elmével hitemet megtörném!
„Mi vagy te?... aszott fű pelyhe az út mellett, Gyönge akaratom neki a lehellet!... Akarom: volt, nincs... majd!” - Ezzel mene gyorsan. Mint mikor az égnek villámtüze harsan.
Követeket mingyár’ küldi Etellakra, Ott udvara lévén, fejedelmi lakja; Küldi kalaúznak gyors ménü futárját; Jó gondviselésben, alkura, ott várják.
Maga bús felhőkint hömpölyög és zordon; Köde haragjának esik az-nap folyton, Estefelé tisztul. Kezd szállni magába, Reggel mene önként Buda sátorába:
„Bátya! tüzes voltam, mert marcona voltál, Rettenetes váddal iszonyún vádoltál: Jöttem kezet adni s kérni, feledségre, Hanem a beszédem halljad előbb végre.
„Igazságtalanúl, engem itélsz abban; Hogy irántad volnék ravasz indulatban! Követek hibáját magam is feddettem, Ők még se’ akarván, én ide siettem.
„Császár, igaz, őket hozzád nem utalta, Egyenest énhozzám jőni parancsolta: Tán mivel én a had folyamát intézem; Akárhogy akármint: benne semmi részem.
„Ajándékot is ők valamennyit hoztak, Én kétfele raktam jó-eleve aztat, Sátromban azóta felezetten áll az: Én voltam az osztó: te jövel és válassz.



1267
„Vagy te felezd újból, s nekem add válaszra.243 De nem ennyi, testvér, e követség haszna, Nem arany és a kő, mely becsesebb annál: Drágább e szövetség kőnél meg aranynál.
„Kincs van elég, vagy lesz mindenkor a hadban, Hanem ily szerződés ára-megadhatlan: Omló birodalmat jobb védeni néppel, Hogysem erőfogytig hadakozni éppel.
„Ki rám szorul egyszer, az köteles szolgám, Kényemre azontul fordítok a dolgán; Ki az én erőmön szokta meg a járást, Nem tud maga lábán, elesik mindjárást.
„Vádolsz, hatalomra vagyok igen kapzsi! Ugy van, de az ok nem köznép hiu tapsi: Akarom, terjedjen húnok birodalma, Gyökerit más földre bocsássa hatalma.
„Hatalom, mint a víz, vagy apad, vagy árad, Soha középszerben tespedve nem állhat; Ország, ha erőtlen növekedni, már fogy Nyakadba is omlik, támasszad akárhogy.
„Császár dolgait én, kémek után; hallom: Azért követekkel szerződni javallom; Teszem is... de, bátya, ne az ellenedre! Testvér, addsza kezed’ józan feleletre!
„Hiszen, ha egyéb nem, a nyereség volna: Szorítom a császárt éventi adóra, Meg, hogy az ifjú nép törődik a hadnak, Zsákmánnyal is onnan kiki gazdagodnak.
„No hát, az okos szón engedve tanácsod, Akaratom légyen a te megbízásod; Ne mondja, ki látja: vér dacol a vérnek: Etele és Buda együvé nem férnek.”
Így szóla, erővel, de azér’ nyugottan. Buda kezét nyujtá hallgatva legottan, Nem, mintha szavának értené a mélyét, De mert maga fölött érezte személyét.
Azt látja, hogy öccse kínálja felesnek, Hasznot is a harcból, gondolja, keresnek; Tennap, igaz, bántá: de hiszen megkérte; Könnyebb hagynia, mint haragunni érte.
243 Válasz. Nemcsak felelet (ez a régieknél: választ), vagy elválasztó valami, hanem választás is. (L. Szabó D. „Kisded szótár.”) A. J.



1268
Valaki már azt is meghozta fülébe, Öccse hogyan mordult követek elébe. Így, lassan, melegebb bizalomra zsendül, Valamint a holt szén gerjed eleventül.
Akkor Etel, bátyját fogva erős kézen, Kereste szemét, hogy az övébe nézzen; Buda nyilt tükrébe odanéz e szemnek: S immár az Etele sátra felé mennek.
Kiket amint Gyöngyvér sátor alól ketten244 Megláta kijőni nyájas szeretetben, Szép nagy barna szemét váltotta nagyobbra S áll vala, mint bálvány tovanéző szobra.
Buda is megfordult, hogy visszatekintsen, És monda nejének: „Jöszte velünk, kincsem; Tegnap se’ valál tán jó Hilda öcsédnél,245 Rest asszony! pedig, ím, hármat alig lépnél.
„Reszketsz, tudom azt is, gyermek Aladárért, Volna fiunk ollyan, te nem adnád árért, Arany-ezüstér’ nem, az egész világért: De hiába esdünk ilyen boldogságért.
„Jer hát, Aladárral magadat múlassad Ilda unalmát is mindennap oszlassad; Hiszen akár együtt volnál vele mindég: Te vagy a gazd’asszony, ő szeretett vendég.”
Indult a királyné Buda e szavára, Menet mosolyogván kisebbik-urára, Bár esze megáll, oly csoda történt e nap: Mert elpanaszolta Buda néki tennap.
Hanem Ilda semmit nem tud vala ebben, Csak, hogy urát tegnap látta nehéz kedvben. Most, fia képéhez piros ábrázatját Lehajtva, mutatta messziről az atyját.
Mint rózsabokorból riad a madárka, Szép anyja öléről fut, fut Aladárka; A bokor ott guggol, keble marad tárván, Kisded szökevényét hű fészkire várván.
S mint fürjike apró lábait a fűben, Szaporázza léptét a fiú sürűbben, Egyenest apjának szalad a szép gyermek, Gondolja, no mingyárt az ölében termek.
244 Azaz: Kettőjüket. Így használva már a XVI. századbeli „Adhortatio mulierum” című gúnyversben. „Ha minket isten ketten (kettőnket) összebír.” A. J.
245 Fiatabb nő az idősbnek öcs. Innen az öcsémasszony is. A. J.



1269
De mikép pillangót lebegő csuklyával, Ugrik elő Gyöngyvér lepni le csókjával, Sejti az a cselt már és félre csapódik, Lába tekervényes szaladásra oldik.
Ángya pedig űzi hő gerjedelemben, Csókszomja kidűl a nagy fekete szemben; Ilda kacag tulról könnye szakadtáig, S fájó nevetésben elfárad odáig.
Mire odaért, már biztos menedékből Mosolyog a gyermek, az atyja öléből; Nénje-felé, oldalt, ravaszul mosolygott; Gyöngyvér komoly arccal rösteli a dolgot.
„Szállsz le hamar onnan! - Ilda fiát feddi Rossz gyerek! illő ez? ilyet cselekedni? Megköveted mingyár’ szerető nénédet!...” Fogadá a gyermek könnyen a beszédet.
Célját hogy elérte, nem bánja továbbá, Hagyja magát tenni béketürő bábbá, Engedi Gyöngyvérnek oda minden részen Borítani csókkal - hazavinni kézen.
Otthon egész estig gyönyörűn mulattak, Ez nap örömére nagy lakozást laktak Egyben ama két hős, meg a felesége; Buda és Etel közt így lett meg a béke.
Nyolcadik ének
Etele álmot lát
Szóla pohár közben Etele Budának: „Két nap pihenő volt a Mátra vadának, Reggel ahoz lássunk, mert az idő kedvez, Kell annak utána hadi készülethez.
„Vissza Etellakról, alkudozás végett, Én ide fordítom majd a követséget, Folyamát hogy lássad, és hogy mire végzem; Mindennap előtted elmondom egészen.
„Azalatt a bércek rengetegit másszuk, Szaporán a hűs völgy mögeit vadásszuk; Erre idő két hét telik, avagy három, Nem ahogy akartam, nem az egész nyáron.”
„Jó lesz; hanem igyál! én is iszom - monda Buda könnyű szívvel - ez a holnap gondja; Húgom, feleségem, nosza még egy cseppet! Soha én két asszonyt, sohse’ láttam szebbet!



1270
„Mosolyogj rám, puszták két arany almája! Öreg embernek is a melle kivánja... De öcsém, ez a bor, veszed észre? jobbúl: Mintha tejet innám; kicsi nem árt abbul.”
Így Buda gondoktól üresíti keblét, Emeli két kézzel nagy billikom öblét, Nem teszi le, hanem tartja körülfogván, Hol erre, hol arra mindig mosolyogván.
Hilda pedig s Gyöngyvér neki nem felelnek; Simítják kezeit nagyságos Etelnek, Hogy a vadászatban részt vegyenek ők is, Sólyom madarakkal az udvari nők is.
Ezek egy asztalhoz űltek vala össze, Buda az asztalfőn, mellette az öccse, Alul a két asszony. Hanem egész sor van Ily kicsi asztalból körül a sátorban.
Öltözve fehérben mind a hunok főbbi Ott isznak: a táltos, gyula, és a többi; Detre is ott vígad - négyen egy asztalnál, Lélekadó bornál, szívemelő dalnál.
Csak Bulcsu vezér űl hitvány kupa mellett, Borital ujsága őneki nem kellett: „Apám, nagyapám élt kabala tejével: Burján leviért, mond, azt nem hagyom én el.”
„Ám hadd igya közrend! - Szömöre rivallja Hadd fejje lovát, ki maga is vakarja! Etele királynál bor van elég, bőven: Igaz daliás kedv terem a szőllőben!
Ritka érc az arany, drága nemes jószág; Ritka ital a bor: fejedelmek isszák: Etelének van sok, bora és aranyja: Kanca-savó, ej! huj! maradhat ebanyja.”
De, hogy az est immár behaladt az éjbe, Etele fölállott, kehely a kezébe’: „Iszom a vendégért. Velem iszik minden; Akkor lenyugodni kiki haza mengyen.
„Eleget múlattunk. Holnap haj-előre! Hajnali hajtáson szükség van erőre.” Mondván, kiürité poharát fenékig; Tetszett is, de nem is, ez a példa nékik.
Eloszoltak mégis - Buda legkésőbben, Vissza egy-egy szóra fordulva menőben, Hullatva egyenként ami szivét nyomta: Míg szeliden Gyöngyvér maga után vonta.



1271
Ébredj deli hajnal, te rózsa-özönlő! Már lengeti keblét hűs reggeli szellő; Ébredj puha fészked melegén, pacsirta! Már tetszik az égen hajnal elő-pirja.
Támadj koronás nap! már zeng neked a dal; Serkenj hadi kürtszó, költs sereget zajjal! Fuvalom, hajnal, kürt, pacsirta had és nap Ébredjetek mind, mind! Etele ím gyorsabb.
Etele, mint harcra készűle serényen, Előre a munkát szomjazza keményen; Nincs dolog őnéki, hogy kicsibe venné: Így változik a nagy előtte kicsinné.
Most is legelébb jár: intézi a serget, Szólítja nevenkint, fedd, zaboláz, sürget, Tudja nevét minden hadi emberének; Az ő szeme a rend, az ő szava lélek.
S már, mint gombolyagé, fejlik a had vége, Kötöz emberhálót nagy orom tövébe; Mérföldeket így a sokaság behurkol: Azalatt nincs egy pissz, paripa sem horkol.
Buda is már fölkelt riadó kürtszóra, Tennapi kedvéből jó volna ha volna; Emberebb a két nő, Ilda meg a másik, Gúnyolja nyeregből, mily nagyokat ásit.
Szép reggel az asszony: pihenést lehellő Arca szelid hajnal, fris hajnali szellő, Puha gyenge harmat, gyümölcs üde hamva; Szava rigó-ének mélyebb fuvodalma.
Szebb reggel az asszony, paripára szállván, Övezett köntössel, solyma kerek vállán, Csalogánykint csattog, vágy, öröm áthatja; Ügyes ügyetlenség hadi mozdulatja.
De Buda ezt látja, mint a vak a rózsát: Színére nem örvend, érzi a szúrósát; Asszonyok ingerlő szava miatt mormog. Haladnak azonban; túl, nőnek az ormok.
Akkor Etel hajtó seregének jelt ád. Jel futja be némán az egész völgy nyiltát; Körül a kurjongás, valamint tűz, gyúlad; Sor sor után vígyáz; itt nem szabadúl vad.
Fel, csapinós lejtőn, gyalog ifjak törnek, Őrt a lovasság áll szélein a körnek; Oda fenn jó-téres, fűnőtte lapály van, Törpe bogyós bokrok itt-ott a lapályban.



1272
Halljátok először medve vitézségét, Hogy múlatta Etel s Buda feleségét. Nagy medve, bozontos, kétlábú, temérdek, Kezde alátörni amint közel értek.
Bontja meg a hajtók sűrü elő-sorját, Rázza le nyilvesszőt, valamint pozdorját, Kelevéz nem járja, ha ütik, nem szédűl, De ökle csapásin hajtók sora szétdűl.
Kört kör után nyitva, így lefelé ballag, Oda se’ néz hulló kopiának, zajnak, Százszor is elnyomni azalatt próbálják, Bömböli nagy garral a maga nótáját.
Vetette magát már lovasok rendére, Asszonyi nézői hangos ijedtére; Akkor Etel: „píha! nem kell félni, mondá, Gyere velem mackó! ha danolsz, táncolj rá.”
Van erős pányvája lószőr kötelekből, Azt medve nyakába hajítja nyeregből, Markolja keményen, lova után vonja, Nem menne a medve: de ha Etel mondja!
Szép tágas a völgynek ottan körül öble, Sarkantyúzza lovát, nyargal vele körbe; Úgy tetszik; a vadból oda minden vadság, Nézni a nézőnek csupa egy mulatság.
Így Etel a foglyát fárasztja halálig, Míg lihegő száján csúf nyelve kimállik, Futtában a nagy kört szedi összébb-összébb, Int végre a bajnok, hogy gúzsba kötözzék.
Ilda ezen s Gyöngyvér miután mulattak, Solymász gyerekikkel a völgybe’ maradtak; Buda pedig fölment, - Etele az ösvény Lejtőbb menedékit számára keresvén.
Mint mikor a víz-ár Tisza dús lapályát, Elönti körűl az ég s föld karimáját, Összefoly ég és víz egy iszonyú gömbbe, Csak egy sziget-ormó függ ennyi özönbe’;
Megtelik az ormó lustos fenevaddal, Gulya bőgésével, százféle csapattal: Itt juhoké búvik össze; odább lóé; Mintha legott bárkát építene Nóé:
E sziget a Mátrán, úgy képzelem, ollyan. Keresi szegény vad, merre szabadúljon, Vissza megint nyilraj s veri fénylő kopja Döngő paizsoknak rettenetes dobja.



1273
Látnál csikasz ordast megűlni haraggal Szembe, a kör szélén, csiholó fogakkal: Agyaras disznónak tehetetlen mérgit, Amint hasogatja bükkfa ezüst kérgit.
Látnál bika bölényt - vele mind a falka Rohanni hol egyik, hol a más oldalba; Remegni középen szép jávor ünőket Nem annyira éri ott a zsivaj őket.
Szóla Etel mostan: „Bátya! ne felejtkezz’ Gímekből amoda könnyű vadat ejthetsz.” Eszmélt Buda erre: neki-hajtá ménjét, Távoldad az öccse követte személyét.
Ekkor valamennyi tárogató zendül, Bunkó nagy ütésin fa-bodon dob rendül, Száz kürt riogástól a levegő lázad: Jele, hogy beállt a királyi vadászat.
Dámvadat ejthetne s gímet Buda könnyen; Szégyelli Eteltől, hogy azokra menjen, Előbbi szavának érezte fulánkját: Viszi bölény hadra jó fegyvere lángját.
Szemben kopiát hajt nagy bika bölényre, Mely legelül száguld, borzadva sörénye, De mámorosan lát, reszket is a jobbja: Szarva’ paizsáról csattan le a kopja.
Megbőszül a vad faj - egyenest Budának! Ontja meleg bélit szög-sárga lovának, Ledobban a pára, túl-félre zuhanván, Buda király combját terhe alá nyomván.
Oh, ha nekem volna most egy szavam ollyan, Mellyel ez egy percet röviden rajzoljam! Etele jól látá Buda nagy veszélyét, Legközelebb is volt hogy nyujtsa segélyét.
De szörnyű jelenség, rút ördögi Ármány, Ott terme, király és öccse közé állván, Torony módra meredt a bajnok elébe, Irtózatos annak, szemlélni, a képe.
Agyara lóg hosszan, szeme vérben ázik, Nyelve, miként villám, tüzesen cikázik, Üstöke lángot hány, övig ér szakálla, Vértarajos kígyó minden egyes szála.
Paizsa mint kőszál, hegy elő fokszirtja; Iszonyú pallosát egyik keze tartja, Buda fejét csonkán rengeti a mással, Hogy Etelnek dobja szörnyü vigyorgással.



1274
Akkor, mint nap előtt holló hamar elmén, Röppent el egy árnyék Etel igaz lelkén: Nem volna-e bátyját jobb hagyni halálra, Mint hagyni türelmét örökös próbára.
De legott, markolván somfa gerely végét, Támadja meg Isten gonosz ellenségét: „Ármány! - riad a hős - emberevő Ármány! Nehogy magad elbízd, Etelét bevárván.
„Megölni nem öllek: - nem szült anya dögre; Nyomorítlak sebbel és kínnal örökre” Szólott, iramodván a rettenetesnek; Eltűnt az, a fegyver találta üresnek.
Még jókor a bátyját megvédeni ért el, Tiporni az állat most akará térddel, Miután, vérszagtól az egekre síván, Érlelte a bosszút, melyet állni kíván.
Egy kopjadöféssel a bika leroggyant, Feketén a vére nagy erővel buggyant; Megtorlik a többi futtába’ halálán, Mint parti sörényes habok egymás vállán.
Most, valamint hajcsár botja nehéz fáját, Zúdítá Etele örves buzogányát: Támad nagy üresség hirtelen a sorba’ S vissza nyomán fordult, elinalt a csorda.
Ezalatt távol sem nézik vala veszteg, Buda mentésére többen elérkeztek, Vetni kezét minden sietett a lóra És lábra segélni a királyt alóla.
Ki, nem nagy ütéssel, ekkép szabadulván, Megölelte öccsét, nyakába borulván: „Soha, Etel, soha!...” Ennyit rebeg ajka, Tudja Etel mégis, mit ért szive rajta.
Akkor bátyja kezét megfogva szelíden: „Mára nekünk, mondá, ez elég is légyen, Vadat immár hagyjuk elejteni másnak; Lássuk, az asszonynép, gyere, hogy solymásznak.”
Im azalatt Gyöngyvér s Ilda között ujság, Történt, semmi okon, csuda háborúság. Mindenik a solymát gilice madárra Egyszerre bocsátá levegő utjára.
Buda királynénak szépen eredt solyma, Mintha idegről lőtt nyil vesszeje volna; De nem úgy a másik: ez alig hogy vesz rést, Gyöngyvér madarának esik ereszkedvést.



1275
Üzi, el is fogja odafenn körmével, Szórja meleg tollát csepegő friss vérrel, Hallani vijjongást; a csata nem látszik: Fényes levegőn egy pontocska cikázik.
Egyszer ihol sólyom esik agyontépve Buda királynénak majdhogy az ölébe; Felvette, sokáig nézte simogatván, Végre nagyot jajdult, bő könnye fakadván:
„Ilda, kaján Hilda, kegyetlen Krimhilda! Solymomat a solymod íme legyilkolta; Ám nézd:” - s odatartá. De öccse kacagván Kiüté kezéből s szólt, rája tapodván:
„Madarat madárér’ adhatok én százat: Ennyi csekélységen zajt ütni gyalázat! Píha! kinek egy csöpp esze van, nem tenné.” Nem csendesül ezzel a fejedelemné:
„Kell is nekem, így szól, madarad, ha eztet, Drága »Turul« solymom újra nem éleszted! Mert se fiam nem volt, se szeretett lyányom: Ez az egy madár volt - e sincs! - a világon.”
Lobbot ezen arca vete Ildikónak, Szép homloka tetszett vérrel elegy hónak: „Ne sikoltozz, őrült! - éles szava csenge Nem vagy mai gyermek, se leányzó gyenge.”
„Sohse vénezz engem! - szólt erre Budáné Halkabban előttem, kegyelem-királyné! Azt se’ tudom, mellyőnk korosabb egy nappal! Vagy azt se’: magánál ki beszél rútabbal!”
Igy szólalkozának, ketten is egyszerre. Etele Budával jöttek ilyen perre. Gyöngyvér panaszát csak nehezen vevék ki; Mire felindulván, mond az ura néki:
„Asszony! a patvarnak vége legyen, hallod! Mert keserű kínját, bizony Isten! vallod; Etele halálból uradat most menti: És mit cselekesztek azalatt ketten ti!”
„Oh! keserű kínját én érzem előre Fekete bánatnak - így sír Buda nője; Mert soha nem érek, tudom azt, jó véget, Soha én ez asszony, sem az ura végett.”
Etele másrészről, lebocsátva hangját, Édesgeti berzent, haragos galambját; Adja önön solymát - noszolá - Gyöngyvérnek, Kedvesiért kedvest: így együvé férnek.



1276
Látszott is az asszony hajlani szép szóra; Madara megjött volt az arany zsinórra: Veszi harmat kézzel, s ángya felé lépve, Kitekeri nyakát, úgy dobja elébe.
Nagy bajjal a két hős birt annyira menni, Hogy e csekélységből ne legyen több semmi; De mégis a pörnek vetik oztán végét, Összeöleltetvén egymás feleségét.
Ámde, mikép sírást ha gyerek elhagyja, Sajog a két asszony szive-indulatja; Mosoly űl a szemben, csevegés a szájon: De nem óhajtják, hogy odabent ne fájjon.
Vadászat azonban végire járt e nap, Arra mulatság lőn, ma is úgy, mint tennap; Etele gazdául hadait vendéglé, Azután lenyugvék nyugvó neje mellé.
Csillagok a földön csillámlani szűntek: Zárva le minden szem, tüzek is eltűntek; De az ég nagy sátra, a magosan mélylő, Szerte ragyog - s víraszt az örökkön élő.
Ím az öreg Isten, világ szeme, napja, Hadak ura, föld, víz s az örök tűz apja, Emberek edzője kurta rövid létben, Űl vala sátrában, aranyos karszékben.
Megnyíladozott volt kárpítja egeknek; Hallgatja, halandók hogy szerte pihegnek, Néz le acéltűkör246 mélybe ható szemmel; Legelteti gondját csöndes figyelemmel.
Paizsa szék mellé heverőn támasztva, Bal könyökét annak szélére nyugasztja, Hajtja halántékát egy ujja hegyére, Mélyen alácsordul szakálla fehére.
Jobb keze már kissé gerjedezőbb innal Nyugszik markolatán, mely födve rubinnal; Lába előtt tegze, lépcsőin a széknek, És nagy rettenetes tűznyilai égnek.
Így a kerek földet szeme átvizsgálván, Megnyugodott végre Etelének álmán; Komoly öreg arcát váltotta derűre, Mely az egen rózsát: északi fényt szűle.
246 Nemcsak acélból készült tükör, mint a Nagy Szótár magyarázza, sőt ilyet a mai nép nem is ösmer, hanem az a gyújtó karikaüveg, melyben a babona szerint, hedik gyermek meglátja a föld alatt rejlő kincset; és így tömör testeken keresztül lát vele. Innen vétetett metaforám. (Meglehet, az acél jelző is épen gyújtó tulajdonságától ered.) A. J.



1277
„Alszik az én szolgám, Etele hős, mélyen: Most kell, hiu álmát hogy jobbra cseréljem, Elme-salak hitvány ködi helyett - monda Ejtenem őt tisztább, végzetes álomba.
„Itt az idő - mert lám, győztes akarattal Győzi magát, s harcol riadó haraggal; Diadalt Ármányon ma is űle szépen, Bátyja unott élte ment hősi kezében.
„Itt az idő, hogy már birodalmát bírja, Miképen öröktől ez meg vagyon írva, Mély titku rovással, ment, a Világ-fáján:247 »Úr az egész földön, ha ez egy hibáján.«
„Nosza hát teljék be, ami betelendő! Jó, vagy gonosz is bár, jőjjön a jövendő! Nagy tettekre ma én Etelét eljegyzem: Isteni kardommal derekát övedzem.”
Szólván, kimagasúlt deli nagy személye, Fegyveres ünneplő házába beméne, Pönge-vasat, mellyen titkos betü, választ, Nincs földi halandó, ki megolvasná azt.
Akkor tűzlegelő szélparipát kettőt Szolgái befogván, ragad ékes gyeplőt, Fénylő hadszekerén maga Isten hajta, Dörög az ég, amint száll lefelé rajta.
Állítja lovát meg Etele sátrához, Halkan maga bément a földnek urához, Övezé álmában csípejit a karddal; Ismét a szekéren, mint jött, tovanyargal.
Lovai körmétől lágy levegő csattog, Mint a megütött víz, nem sűlyed alattok, Kereke zsurlásán ordítva csikordul, Ollyan erővel zúz, oly sebesen fordul.
Messze mezőn háló sok erre fölérez, Takaróját jobban felvonja füléhez S mélyebben elalszik, hogy a hajnal költi; Hadurat nem látja ember soha földi.
247 Népmeséink is ösmernek ilyet. Ha már a végzet könyvét rováson képzeljük, ez élőfa kérge lehet a legméltóbb hely. A sibylláknál is falevélen volt írva. A. J.



1278
Kilencedik ének
Isten kardja
Reggel Buda nője mene a férjéhez, Rijjongva sirályként, mely zivatart érez: „Vén ember! ne alugy’ - szóval neki monda: Fújják oda-át a követ alattomba’.
„Táltosok és bölcsek, javas, oltárnéző, Gyűl oda bűbájos, énekkel igéző, Iraló, varázsló; ha ki tud,248 ráolvas; Papok, álomfejtők: egész sereg ollyas.
„Mondom is én váltig: de hiába volt a. Most ihon elnézem már víradat olta! Dolognak öcsédnél kell lenni ma nagynak: És te, király - téged hisz’ alunni hagynak!”
Kél Buda mindjárást, szemeit dörzsölvén: „Mi? Micsoda?” - ily szó rebegett a nyelvén; Azután eltámolyg, megtudni, mi készül (Ha sejtene abban) jó Detre vitéztül.
Csakugyan, Etelhez gyűlnek vala jósok, Jelre jövendőket hímezni tudósok; Ősz Tordát legelébb, s mind’ összehivatta, Csuda látomását így elibök adta:
„Bölcs öregek; mondá, tudomány ajtói! Istennek e földön kapuján-állói! Halljátok az álmom’, tiszteletes vének, Jó-e? rosz-e? nyitját vegyem értelmének.
„Álmomban az éjjel (régi dolog!) mintha Játszom vala játék-hadaim’ ifjonta, Nem-nyírt fiatalság szép zsenge korában, Hős Bendeguz atyám zajos udvarában.
„Ott vala pajtásom, Aëtiosz gyermek, Fejedelmi sarja római embernek; Nagy hadat a húnok fiaiból ketten Ő szembe hadammal, én rája vezettem.
„Egy darabig játszánk seb nem ütő szerrel, Tompa fakó nyillal, gyermeki fegyverrel: Vezéri fogásban, cselben vetekedtünk, Majd római, majd hún módra verekedtünk.
248 Misztikus értelemben. Tudós asszony. A. J.



1279
„Egyszer azonban, kard valamennyi éles, Igazándi249 harctól, locsogó fű véres, Támad nagy üvöltés; egek elborúlnak, Dördűlve Hadisten kék nyilai gyúlnak.
„S ím! ősz öreg ember, tiszta fehér fényben, Ereszkedik onnan, egyenest elémben, Övezi nagy karddal derekam hajlását; Érzettem nehezét, a szíjja nyomását.
„Akkor pillanatig, mintha imett’ volnék, Tapintom a kardot; derekamon volt még. Fényben az ősz ember ágyam előtt álla, Megláttam a sátor mennyezetét nála.
„De borult az álom, s én egyedül, távol, Tapodám a léget, mint ki vizet lábol,250 Szárny nélkül, magosan, a levegőt szeltem, Meztelen a kardot jobb kézbe’ viseltem.
„Alattam az erdők koronája zúgott, Folyó nagy vizeit terelé Napnyúgot, Emberi kéz földet túr vala, mint hangya, Fekete a rónák legeletlen hantja.
„Nagy városok ottan tűntek elé, kőbül, És én, le-leszállva, mind’ kicsapám, tőbül; Egyszerre levágtam karddal egy-egy várost: Mit jósol ez álom, bölcs öregek, már most?”
E szóra beállott nagy hézaga csendnek, Maga szakállába kiki elmélyednek. Etele kérdően nézi vala sorba’; Végtére közűlök szót emele Torda:
„Úgy van! idők óta, idők elejétül, Száma szerint mondván: háromszor a héttül, Firól-fira jóslat miközöttünk szálldos, Hagyja utódjának minden öreg-táltos.
„Elmémben, mialatt az elébb hallgattam, Hosszu sor esztendők folyamát forgattam: S íme a hármas hét ez idén betelve! Nincs kötve tovább a táltos igaz nyelve.
249 Ami komolyan, serio megy, nem játékból, Országos keletű szó, de az irodalom megvetette: ő tudja, miért. A. J.
250 Nemcsak azt teszi, midőn valaki a vizet meglábolja, azaz lábon menve átkel rajta; hanem az úszás egy nemét is, mely csupán láb segítségével történik, a keze használata nélkül. Így jár az adoma W-ről, hogy efféle úszás közben megberetválkozott. - A kép ily lábolástól van véve. A. J.



1280
„Hét száz vala, hét tíz s hét azon esztendő,251 Mikor Isten kardja napfényre jövendő; A hős, kinek Isten, csuda által, adja, Mind az egész földet vele megbírhatja.
„Örvendj! az egen is vídám jelek úsznak: Te vagy, te vagy a hős, fia Bendegúznak! Nem tudom, a kard hol? s hogy? - de tied lészen, Mielőtt e szent év elfogyna egészen.”
Alig hogy az ősz pap ajakát bezárta, Lebben az ajtónál Etelének sátra; Bulcsu vezér jött be, egy szolga suhanccal, Nagy dolgot előre mondani költ arccal.
Kard vala jobbjában, meztelen és görbe: „Ez az! ez az!” - robbant Etele kitörve; Zúgás, valamint szél a pagonyt ha rázza, Lőn; azután Bulcsu ily szót magyaráza:
„Király! jöve hozzám az imént e gyermek, - Gondold barom-őrző hitvány sühedernek Kengyelemig elsőbb köszönt lehajoltan, Amint legelőjén által lovagoltam.
„Azután beszéle hihetetlen dolgot: Csordája ma reggel, hogy a mezőn bolygott, Veszi észre, sántít egy kedves ünője, Vérnyom is a fűvön harmatozik tőle.
„Nyomra, okát tudni, vissza legott mégyen, Gondolja, tövis, kő, valami csont légyen: Ím vasat a fűben végtére talála, Mint hadi szerszámnak érc hegye, kiállva.
„Ott hagyja először, térül egyet, fordul, (Fölvenni szegénység jele vaskót porbul) De viszont megbánván siet oda ismég, Nehogy a jószágban kára megint esnék.
„Hát ihol, a kard-hegy kétannyira nőlve252 Nyúlni akar hozzá: láng csap ki belőle; Megriad és elfut. Szünvén riadása, Harmadszor is arra közelít, hogy lássa.
„Közelít lábujjon, szíve dobog szörnyen; Óva megáll sokszor: menjen-e? ne menjen? Ágaskodva tekint s nyújtózik előre Úgy mondom el, amint hallám vala tőle.
251 Hogy a táltos nem keresztyén, nem is más ismert aera szerint számít, hanem valamely költött időszámítás (Teszem Hunor és Magyar rege-korától) képzelendő; tán fölösleges is megjegyezni. A. J.
252 Népmeséinkből vett vonás a földből kinövő kard. A. J.



1281
„Messzire már látja, mint a vizek sássát, Magoslani fűből szép kard ragyogását: Penész aranyán nincs, acélán nincs rozsda, Mintha csiszár kézből jött volna ki most a.
„Ekkor - a fegyverhez járulni se’ mervén, Hozzám fut, lovamat messze megismervén; Elmondja. Riasztom: igazat beszél-e? Bátran hí s vezet; én megyek oda véle.
„Ó, emberi szemnek ily csuda látatja! Földben alig volt már, csak a markolatja; Láng nem üté jobbom’ - engede is könnyen: Itt van: te viseld azt, te királyom, fennyen!”
Szól vala, s a bojtár bizonyítá hévvel, Verte reá naptól kesely üstökével, Nagy jutalom bezzeg tenyerét is verte; Most a jövendőlők eloszoltak szerte.
Maga pedig fordul a fegyveres házba, Hüvellyel a kardot Etele ruházza, Legszebb hüvelyébe illett csoda-képen; Felköti, kivonja; forgatja kezében.
Vág vele háromszor a négy anya-szélnek Keletre, nyugotra, északfele, délnek; Vasa, mint zúgattyú, a levegőt szelte; S így szóla Etelből tornyosodó lelke:
„Csillag esik, föld reng: jött éve csudáknak! Ihol én, ihol én pőrölyje világnak!253 Sarkam alá én a nemzeteket hajtom: Nincs a kerek földnek ura, kívül rajtam!
Mondván, deli kincsét függeszti szegére, S ment hada-szemlélni a húnok vezére; Tudja egész had már csudáit az égnek, S leborúl előtte, mint egy istenségnek.
Mindenkit örömmel itat e nagy ujság, Csak Buda szívének józan szomorúság, Csak Gyöngyvér ijedez búnevelő gondon, És hajtja szünetlen: „de hiába mondom!”
Ilda pedig, munkán ülvén oda-által, Hall vala minden szót szőnyeg-falon által; S hagyja tüjét, mellyel gyönge keze varrt, ott: Ura elmentével leveszi a kardot.
253 Stella cadit, tellus tremit: en ego malleus orbis!” A krónikák. A. J.



1282
És monda fiának: „Jöszt’ ide kicsínyem! Még kicsi, de szárba eredő reményem! Viruló sudárkám, aranyos sugárkám: Itt van örökséged, megnézd! Aladárkám.
„Ó, mert az anyának férje erős támasz, Ideig óráig. De kidőlhet ám az: Veti reménységét fiu gyermekében, Bizodalma él s nő magzata nőttében.
„Szerencse ölén is, megtanulám, féljek: Hamar énmellőlem hullnak el a férjek; Uramat, az elsőt, mihamar elvesztém; Férfi ölelését jaj-szomorún kezdém.
„Kit a kígyó megmart, remeg az gyíktól is, Gyászban feketült szív, csupa árnyéktól is; Engemet a kígyók: rokonaim martak, Mennyasszonyi fővel mély gyászba takartak.
„Ó, mit cselekedtek dalia férjemmel, Kit, élve, szerettem leányszerelemmel! Szeretem holtan is, szeretem még most is: Ha sírba lezárnak, szeretem még ott is.
„Vadászni kicsalták, és megölék orvul, Ajtómhoz a testét odaveték torzul, Kincseit őrvényes Rajnába sülyeszték, Mialatt én sírtam édes uram vesztét.
„Azután férjekkel gyászomba’ kinoztak Kérőt oda nékem minden időn hoztak, Legutóbb a húnok királyfia külde: Ez volt, ami bosszúm gondolatát szűlte.
„Sárkánynak alítám emberi formában, Sívó fenevadnak idegen pusztában; Ily férjet ohajték; s kezet adtam rája: Hogy testvéreimen bosszúmat ez állja.
„De találtam nagynak, Etelét nemesnek, Szigfrid után akit szeretve szeressek; Asszonyi szívem már vele boldog volna, Ne lenne szerelmem régi koporsója.
„Bosszúmat Etele becsületes haddal, Tudom, meg is állná; nem akarom azzal! Akarom ál színben, lépre ide csalva, Véres tetemöket rútítani halva.
„Vagy Gunther, az álnok, szép harcon elessék? Gernotnak Odinho’ gaz lelke vitessék? Hágen, ki orozva döfte uram’ hátul, Tisztelve kimúljon, Etele karjátul?



1283
„Nem, Rajna királya két drága fivérem! Nem Hágen! a díjat én igazán mérem: Valamint a bűn volt, legyen az is undok, S vesszenek árulva mind a Nibelungok!
„Poharukban vérré a lakoma váljon, Vendégágyba’ ki hál, koporsóba háljon’, Bizodalmas hajlék éjszaka lobbanva, Férjem gyilkosait temesse be hamva.
„Jer, jer kicsi szolgám: ezt még te nem érted, Csak játszol a karddal, övezni kisérted; Majd, ha király lészesz... Veled együtt, hosszu Feledés árnyékán, nőjön fel a bosszu.
„Mert szűltelek arra kínos szeretetben, Nem ment ki eszemből foganó percedben, Veled azt a terhet viseltem örökké, Szívedbe szivemből plántáltam örök-ké.
„Közelebb vagy hozzám, mint Etel, a férjem, Tested az én testem, véred az én vérem: Bosszút az anyádért bár iszonyút vennél, Nincs nemesebb tetted, nincs igazabb ennél.”
Csakugyan nem érté az anyja beszédét, Hurcolta nehéz kard szíjjra kötött végét Sátorban a gyermek, kis kocsi módjára, S nevetett némelykor Krimhilda szavára.
Anyja pedig oztán kedvkereső gonddal Fúrta meg a szíjjat, közepén, egy ponttal. Csatolta fiának kicsi derekára, Örült Aladár, hogy zörömböl utána.
Sátorban alá s fel, ki is a mezőre, Le a völgyhajláson, fel a dombtetőre, Kardját puha fűben úsztatja örömmel; Eresz alól anyja kisérgeti szemmel.
Már nem vala messzi a Buda sátrátul; Im gáncsot a fegyver ada neki hátul, Nagyot esék; arcát vérig üté kőben Ott járni Budáné talált ez időben.
Meglátta, erősen a szíve megindult, Szánalom a lelkén s harag egyszersmind gyult; Oda szalad mindjár’, s földrül felemelvén, Egyszerre ilyen szó mérgesedik nyelvén:
„Bolond anya nézi - bolond anya hagyja, Bolond, ki gyerekét ilyenre kapatja, Kezébe is adja, vele még játszatja! Nincs is az olyannak igaz indúlatja.



1284
„Fenevad módjára egyszer veti kölkét, Azután nem bánja, vessze kicsiny lelkét; Csak egyszer a vágya, telyesüljön ágya: Fia veszedelmét azután nem bánja.”
Ily hangon ez a nő csattanva üvölte, Mialatt a sok vért fátylába törölte; Ilda futott mindjár’, látván fia estét, Mérgesen elrántá, amaz elől, testét.
„Ne nyúlj a fiamhoz! - vágja szavát kettő, -254 Ne taníts gyermekkel te bánni, te meddő! Mert neked is volna, jóféle ha volnál: Nincs rútab’ előttem magtalan asszonynál.”
„Meddő nem vagyok én! te se gúnyolj annak! Szolgálóimat is engedtem uramnak” Sikolta Budáné, betakarva képét; Zokogás fojtá el további beszédét.
Ilda, miként győztes, kacag vala fennyen. Hallá Buda e zajt; oda kell hogy mennjen: Látja nejét sírni, amazt hahotázni, Oda sem ért, hogy már így kezde vitázni:
„Mi dolog ez, húgom? ma is úgy, mint tennap? Így lesz ez örökké? így lesz e mindennap? Jó ember vagyok én: de ha megharagszom... No tehát békét hagyj az enyémnek, asszony.
„Tegnap ugyan szegényt meghuritám érted: De tovább nem tűröm, nem én soha: érted? Király vagyok én még, s úr a magam házán...” Monda, kövér öklét fenyegetve rázván.
Vissza reá pattant Ilda királynő is, Azután mérgében sírva fakadt ő is; Így észre se’ vették a vita sebtében, Hogy maga Etele közeledik épen.
Jöve, mint váratlan égi vihar feljő, Megszálla megettök, mint fekete felhő; Teszi kezét Hilda’ szép válla-hegyére, - Visszaborúlt a nő ura hős keblére.
Egy darabig némán állva nem is moccan, Tekintete mélyen hömpölyg vala s hosszan, Gyöngyvérre Budáról, s Budára viszontag: Végre nyugott ajki szóval ilyet mondtak:
254 Helyesen ketté. De úgy is mondják, nálunk csak úgy; s ez által a licentitán igazoltnak vélem. A. J.



1285
„El haza, jó Ildám, indulni fogunk ma, Még ez nap, ez órán, királyi lakunkba; Ott te vagy az első fejedelmi asszony: Ki merészelné ott, hogy sírva fakasszon!
„Hanem ezt még tűrjük. Ő a hibás, nem mi. Buda királlyal nincs közöm ez’tán semmi. Én majd leszek otthon ura jó hadamnak: Buda is parancsol, ha kinek tud, annak.”
Ezt mondva, ölébe fiát emelinté, Köszönni Budának fejét se’ gyökinté, Csak mene Hildával. De soká ott állván Nézte üres helyét Buda, mint egy bálvány.
Még aznap, az órán, tarka szövött rendek,255 Etele tornyodzó sátrai lippentek; Estig odaáltal, udvara távoztán, Nagy halom és nagy völgy marad vala pusztán.
Tizedik ének
Etele hadba mén
Amely nap Etele megvála Budától, Nem vált köszönetlen jó szittya hadától: Mentében irányzá lova fékét arra, Hol serge ma felgyűlt játszó viadalra.
Megálla, királyul, tömött hadak élén, Hangja erős, bár nem kiálta beszélvén, A legutolsó is hallotta közelnek Domboru melléből hangját nagy Etelnek.
Mondotta, bucsúzni seregéhez jött el, Bocsátani őket haza, szeretettel; Dícsérte a népet összesen, egyenkint, Zokszóval a multért nem illete senkit.
Nevezte apának, nevezte fiának, Fiatalt öccsének, öreget bátyjának: Örül az is e szón, ki maga hozzá jut, S ki látja becsülve a maga-formájut.
Mondotta, hogy immár vége vadászatnak, Édes övéikhez kiki oszolhatnak: E szóra felörvend hirtelen a népség, Öleli, képzetben, váró feleségét.
255 Rend. Tájilag ma is csak sor értelmű. Itt a sátrak sorait jelenti. A. J.



1286
De megint a szónak fordul vala rendi: Háboru’ szándékát Etele jelenti, Hova, ugymond, készül válogatott haddal, Maga jószántából maradó csapattal.
Erre, miként tóba ha nehéz kő loccsan, Pillanatig nagy zaj, s csend álla be mostan, Pillanatig habját a sokaság verte: Azután: „menjünk mind!” - riad ezerszerte.
Senkit haza özvegy szerelem nem csábit, Senki nem óhajtja ő gyenge családit; Óhajtja: Etelnek szárnyán hadakozni. Drága dicsőséggel zsákmányt haza hozni.
De király engesztő szavára lohadnak, Lesz módja, igéri, ezután a hadnak; E mostani játék: fiatal gyakorlat, Szoknia fegyverhez, ki először forgat.
„Ti, büszke hún ágak ifju nemes vére! Tanítalak immár a magam kezére: Hadd mondják az apák: »mi csak egy országot, Birják ezek, íme, az egész világot!«”
Holnap az ifjú had - rendeli - kövessék, Tízre öreg harcos, nyíllal,256 egy-egy essék; Bulcsura e dolgot úr-Etele bízza, S forditja fakóját asszonyihoz vissza.
Buda király pedig, szomorú-magában, Űl vala, mint egy pók, palota zugában, Képzelete gyászos szőnyegeit fonta, Árnyas szögeletben űl vala naponta.
Egy reggel a nője monda neki Gyöngyvér - Letevé a hímzést potyogó sok könnyér’ Ide-oda holmit keze gyorsan rakván, Háttal ura-felé, így monda, forogván:
„Mit ér az az ember, ki egész nap ásit, Ülvén gondolatok here záptojásit! Sok idejét tölti, soha ki nem költi: Halott az az ember, halála előtti.
„Már a vak is látja, süket is már hallja Buda király dolgát: hogy’ van feje-alja: De azért ő napról-napra megént bízik; Heverő bánatban eszik, alszik, hízik.
256 Nyíllal nem felkészülve, hanem nyílhúzás vagy sorvetés útján. A. J.



1287
„Férfi vagy? Az volnál. Király vagy-e? - Szégyen! Hol embered, egy csak, ki felálljon s védjen? Mind, az utolsó is, odaáltal vannak, Isten csudakardját leli Bulcsu annak!
„Ezt is fölemelted, jobbágy neme nélkül, Adván neki tennem húgod’ feleségül; Most ez is a kardot - ihon a hálája! Mintha nem is volnál, más kézre találja!...
„Vagy, had ura, Isten, részre te is hajlol? Buda gyalázatján szíved örül, tapsol? Húnok fejedelmét nézed üres bábnak? Ajándékod adod, fő helyen, a lábnak?...
„Nem adta, bizony nem! egynek ajándékul, Se bolond asszonynak gyermeki játékul; Adta egész nemzet fényére, javára: És te vagy a nemzet elsője, királya.
„Első! nosza állj ki, legelül a sorba; Király! ne tapodtasd magad’ önkint porba; Gyüjts hadat és készülj - vagy aléltan várod, Míg fejeden végkép teljesül a károd?
„Jön a keserű gyász, utol is ér nyomban, Jaj, látom örökké riadós álomban! Jaj, érzem örökké ímette a szörnyet! Most is eremben fut, lázhidege környez.
„Ember! Valamerre, míg van idő, mozdulj; A sors hadszekere - hallod, üvölt - pusztulj: Félre az utjából! mert bizony elgázol, Ha te kövér gondban szunnyadsz s lakomázol.”
Háborodék lassan jó Buda ezekre; Ajzotta257 nem egyszer száját feleletre, Most, mint olyan ember, kit méreg eröltet, Felugra, döfölvén botjával a földet.
„Elég már! - rivalá - legyen immár vége! Ne szutyongass mindig, Ármány felesége! Mert, ha tovább a szót ellenem így hajtod, Megmutatom, meglásd, ki a férfi, rajtad.
„Te vagy oka ennek, a te gonosz nyelved, - Mert nem fér soha két asszony egymás mellett És most te pirongatsz, mintha eléggé nem Marna kegyetlen bú anélkül is éngem.
257 Nyitotta. Ajtó, ajak. A. J.



1288
„Könnyen, rövid ésszel, szerez a nő patvart, De tanácsa nincsen, ha megteszi a bajt, Amit összekuszált, soha ki nem bontja: Hadd álljon elő a férfi esze s gondja!”
Megnémula Gyöngyvér, szavain férjének, Nem halla hasonlót, míg boldogan éltek, Azelőtt szép szóval bánt vele s gyöngéden: Most sír vala belül a durva beszéden.
Buda meg a főket hívatja tanácsra, Készteti bús lelkét komoly elszánásra; De alig egy-kettő, vontatva, jelent meg, Mind látogatóba Eteléhez mentek.
Nem vala ősz Torda, se Szalárd, sem Bulcsu, Még Detre is elment, a cselfe tanácsu; Szömöre a kádár, az is indulóban, S vele négy-öt jobbágy volt még, habozóban.
Ezek, úgy dél tájatt, mikor összegyűltek, S ide-oda gyéren, hallgatva leűltek: Mindjárt üresebb lőn a nagy üres sátor, S jobban mutatá, mily népes vala másszor.
Kin Buda gerjedve haragra idétlen, Vétkesekért szidja vala, aki vétlen, Azért, ki jelen nincs, a nála levőket; Keserü zokszóval így feddi meg őket:
„Eljöttetek? aj no! nagy nehezen. Csuda! Hamarább gyülnétek, tudom én azt, oda, Hol Bulcsu vezér van, meg az a vén táltos, Vele mind a többi hiteszegett pártos.
„Tudom én, áruló bennetek az elme, Fél lábatok immár vagyon a kengyelbe’, Buda király nektek, az ő szava, ennyi! Pártos Eteléhez vágytok igen menni.
„De megnő Buda még, bizony Isten! megnő Parancsol is, és nem panaszol mint ag nő; Ollyat riad egyszer, hogy messzire hallik, Mire sok kevély nyak törik avagy hajlik.
„Ki az a hatalmas? mi joga van hozzá? Etelét én tettem, a micsodás, azzá; Etelét én köptem: s ha fejére hágok... Mit szólatok ehhez, dölyfös uraságok?!”
Nem szólt bizony erre ott senki Budának, Hanem összenézvén vállat vonitának; Ő pedig, egy kissé miután kifújta, Így tüzelé mérgét nyavalyásan újra:



1289
„Hallgattok? nem akar jőni a szó végre? Összebomlott, ugy-é, a tanács, az íge? No, beszélek hát én! és nem hiu szélnek: Meghallja, ki mostan s kik ezután élnek.
„Nem lesz Buda többé, az Égre! nevetség. Induljon Etelhez e nyomba’ követség: Szömöre! mint első, te leendsz a szónok: Parancsolom, ezt mondd ama lázadónak:
„Vérhit köti hozzám, Isten előtt eskü, Hadurat nem játssza halandó eszes ki, Sem eszes, sem bátor, sem dölfös erőszak: Ameddig ereszti, addig mehet ő csak.
„Ittam az ő vérét, ő is az én cseppem’, Hogy velem országol, mint öcse, legszebben, Mint ifiabb testvér, kit alacsony ágból Magamhoz emeltem, atyafi jóságból.
„De az ő hálája hiteszegett ármány, Gonddal tömi nékem az éjjeli párnám, Reggel is, ágyamból üdületlen kelve, Tegnapi gondjával vívódik az elme.
„Se hetig, se napig hű nem vala hozzám, Mióta uralmom vele híven osztám; Gyűjte hadat mindjár’, rebegésben tartott, Mit adék, fordítá ellenem a kardot.
„Háboru, békesség: fő hatalom tiszte, Hátam mögött ezt is egyedül intézte, Követekkel végez, hadra ihon készül: Nekem a bosszúság marad ebben részül.
„Mondjad azért, kádár, izenő szavammal: Indulni ne merjen szép ifju hadammal; Külön amit végzett, az előttem semmi: Máskép - amit adtam, vissza tudom venni.
„Azt is neki megmondd, úgy akarom, bátran: Hogy az Istenkardnak illő helye sátram; Kérkedve magánál ne tartsa továbbat; Illeti a főt az, nem pedig a lábat.
„Nem adta Hadúr, nem! egynek ajándékul, Se hiu asszonynak gyermeki játékul: Adta egész ország fényére, javára: S én vagyok az ország elsője, királya.
„Azért hadi népem’ mind’ haza szélessze, Derekára Isten kardját se övezze: Máskép a kötött szert szálára kibontom, Vérrel adott esküm visszafelé mondom.”



1290
E szóval ereszté Buda el tanácsát, Előbb Szömörének kijelölvén társát; Sátorbul egyenkint hallgatva kimentek, Künn tompa morajjal távoztak a rendek.
Aznap Buda lelke hajtja magát, mint a Kézzel nekilódult függő tereh, hinta; Haragja sehogy nem bir szünni sokáig, Mint a megütött hab, ereje fogytáig.
De mikor estenden csillapodott vére, Nagy félelem állt bé, a harag helyére, Félelem és bánat kezdte szivét vájni, Mint seb, ütéskor nem, azután szok fájni.
Lassítja menését, járván palotában, Meg-meg is áll olykor, tünődni magában; Este, miként gyermek búvik az anyjához, Csüggedve imígy szól hites asszonyához:
„Rettegek én, Gyönyvér, - rettegek és fázom, Hogy e mai lépés sietteti gyászom’; Eteléhez nagy szót viszen a követség: Félek, hogy a súlya rám vissza ne essék.”
Hallván e beszédet Buda királynéja, Szép barna szemének felvirrada héja, Rá bánatos arcát emelte szelíden, Szánólag az asszony megszólala ígyen:
„Jer, édes uram, jer! ülj ide mellém, le, Szegény bús fejedet, így, hajtsd az enyémre Ifju örömidben részem vala hajdan: Feles feleséged hadd legyek a bajban.
„Hibáztál; a harag vesztedre tanácsolt: De ne félj, nem késő, Buda, hogy megmásold: Lovas ember rögtön lovadat nyergelje, Követid útjokból hogy visszaterelje.
„Etelét csak szóval ingerleni félős, Mert vele tart, ládd-e, sok csalfa kevély hős; Gyűjts hadat, azt mondom, míg oda lesz hadban, Hogy, mire ő megtér, te se légy magadban.
„Arany-ezüst kinccsel teli nagy sok vermed: Minek e holt marhát így élire verned? Őseid rád hagyták: de te kire szánod? Meghalsz: neki gyűjtél: se fiad, se lyányod.
„Vagy azért kíméled, hogy magamat végre Megfosszon, ha talán jutok özvegységre? Add! kinek egy részét, kinek a más részét: Ha nem szeret ingyen, hű kutya lesz pénzért.



1291
„Adj sokat, és igérj többet is, a főknek; Meglásd, valamennyi, pártodra szegődnek. Most a követséget forditsd haza utján; Azután ne búsulj, édes uram, hagyján!”
Így szólt a királyné, nyájas okos szókkal, Rá’dásul öregjét megapolá258 csókkal; Buda is vissz’ adta melegen, hálásan, Azzal sietett, hogy hírnök után lásson.
Szömöre azonban s vele küldött társa Járnak vala immár jó futamodásra: Tisza sodrát éjjel paripán meguszták; Keletre, homályban, végnélküli puszták.
Szótalan egymással nagy utat menének, Hallgatva dobajját az ügető ménnek; Végre Kadarcs (ez volt a Szömöre társa) Megkívánta igen, hogy szavait váltsa.
„Pajtás uram! - ekkép fordul a biróhoz Mi oka, hangod sincs, legföleb’ a lóhoz? Máskor tied a szó, ha tanácsot űlünk, S lakomán ha tréfálsz, mind kétfelé dűlünk,”259
Felele a kádár: „Ajh no!... szeretném, ha Törpe bolond volnék, vagy született néma, Semhogy Etelének ezt az izét mondjam, Haragos nézését magam ellen vonjam.”
Így, ritka beszéd közt, azon éjjel s másnap Kerülik zsombékját tenger Tiszalápnak; Délest vala már, hogy felkaptak a hátra: Látszott is Etellak, Etele nagy sátra.
Mint ha ki méheshez közelít távunnan, Szállingani egyes bogarat lát onnan, Azután mind sűrűbb a repesők rajja, Cikázik a tánca, és zümmög a zajja;
Bong a tele kaptár; ki-be a nyiláson Sok ezer fényes hát hentereg egymáson: Úgy hemzseg az ember sűrűje, zajossa, Amint közeledik Etele várossa.
Budaszállás ahhoz, gondolom én, semmi, Ahogy itt a népség jőni szok és menni, Ahogy palotái gazdag Etelének, Mérföldnyi mezőben, tornyodzva kelének.
258 Régiesen: megcsókolá. A J.
259 Két oldalra; egyik egy, másik más felé, t. i. a nevetés miatt; de amit nem szükség hozzátenni. A. J.



1292
Nagy legelő, mellyen szűz-ménese futhat, Térség vala közben, hol hadi nép futtat, Azután felváltva paloták, karámok: Nehéz volna, bizony, megmondani számok’.
Legszélen a szolgák sátorai voltak, Egyszerü fenyvekből boronába róttak; Azután beljebb mint csinosodni kezde Gyaluval a hajlék símán beeresztve.
Csoportosan itt-ott hún fők palotái, Megannyi kevély lak, megannyi királyi; Város a városban elegyűl mezővel, Közte szabad térség nagy távola zöldell.
Külön egy-egy várost asszonyai laknak, Udvari népestül, melyen uralkodnak; Legközelebb Krimhild Etele sátrához; Függő folyosón jár, ha tetszik, urához.
Mindez csuda művel remeken alkotva, Vésű hegye által virágzik a holt fa, Hajt levelet, lombot, de nem úgy, mint hajdan, Idegen sok színre van festve olajban.
Vérpiros a zöldje, arany a virága, Sziszegő sárkánnyá fonódik az ága, Zöld madarak közte hallgatva megűlnek, Madárszavu csengők a helyett csendűlnek.
Közepütt nagy dombon Etele hajléka, Fedi a legcsúcsát ős Turul árnyéka, Emelinti roppant szárnyát repülőre, Aranybul egészen, verte ki szerzője,
Oszlopok a sátor-mennyezetig folynak, Indázva hol erre, hol arra hajolnak, Arany lemez a fát csillogva boritja Közte nehéz bársony’ dagadó kárpitja.
De, ki azt leirná, nincs az az irótoll, Szem is elkáprádznék a látnivalótól; Mint egy mesevilág, oly ragyogó minden, Oly csuda, formákban, oly különös, szinben.
Jár sokaság ki s bé, valahol csak járhat, Pezseg a nép szerte s ló, a nemes állat; Az egész egy főnek fordul akaratján; Mint Etele kedvén, esze gondolatján.
Lakozás egy hétig vala most, nagy ünnep, Reggel, az új karddal, áldozat Istennek, Azután hős torna, befejezve torral, Este kemény vívás a bajnoki borral.



1293
Háromszoros ünnep öröme gyűlt össze: Etele mén hadba: búcsupohár lesz e; Meg az Istenkardnak vagyon avatása; Idvezlő követek fényes fogadása.
Jöttek vala, messze Ázsia-szélektől, Követek nagy számmal atyafi népektől, Valakik a húnnal egy fej alá tartnak; Lakói a tenger- és az Etel-partnak.
A besenyő, bolgár, jász, kazar, - a várkun Mely védi tanyáit kilencszeres árkon, Lapos nyelvü palóc, küldi barátságát, Hódolva köszönti Etele’ országát.
Jöttek ajándékkal, egy sem üres kézzel, Kiki maga földjén ami becsesb ékszer: Hoza nyusztot, hölgyet, kinek ege téli; Drága szövött árút, tevéken, a déli.
Magyar is, magyarok vezér fejedelme, Ki nagy országot bir Etel folyam elve,260 Külde ajándékot, amineműt egy sem: Illő bizony, ezt hogy énekbe’ lefessem.
Vad ménes akárhány, vad anyáktul ellett, Barangol a síkon, Etel vize mellett, Vemhedzik a kanca viharos széllángtól, Fene tátos-méntől, futosó villámtól.
Pányvával ezekből, ha mikor kell, fognak, Hajítva kötését repülő huroknak; Veszedelmes játék, mivel a bősz csorda Lovat és lovagját levágja gyakorta.
Magyar egész ménest haddal foga közre, Terelé, (hallatlan!) mint a csikós, össze, Küldte ajándékon Etele királynak; Híre soká fönn lesz ennek a hajszának.
Üstökös ifjú had, zúgó karikással, Kerüli a ménest rohanó futással, Szelid paripájok a vadat elgyőzi, Körül, örvény módra, száguldja, előzi.
Horkanva, prüszögve megtódul az állat, Rúg, harap és tombol, rést még se’ találhat, Szép kis fejök egymást tetőzi halomban; Indulni az ostor kényteti azonban.
260 Folyamon túl. Régi. Kolozsvárnak egy része ma is Híd elve. Így régen Havas-elve. A. J.



1294
S valamint forgószél, mely sivatag pusztán Porfelleget üldöz, maga körülfutván, Forog is halad is utjában előre: Ugy halad a ménes, száguldozik őre.
Országokon által mind űzve rohannak, Verik úszni gyakran, dagadó folyamnak, Olykor legelőre pihenni eresztik, Ha nem áll, a hajtást újra elülkezdik.
Ily módon Etellak rónáihoz értek, Volt az egész útban nézője temérdek; „Magyarok ménessét” hirdeti mindenki, Unokák is tudják, dal is egyre zengi.
Etele nagy néven ezt az ajándékot, S fogadá szívből a rokon ivadékot, Dícsérte vezérök’ dalia népestől, Fogadá egy vérül, fogadá egy testül.
Indúlása előtt ez okon mindennap Foly vala nagy vígság; de utolsó e nap; Követekkel vígad, s felváltva határoz: Eszébe’ se fordul, hogy küldje Budához.
Buda emberei hogy oda érkeztek, Lakoma utolján öreg ivást kezdtek Odabenn a hősök; nem is énekszóval Múlattanak immár nyavalyás Cerkóval.
Kicsi vala Cerkó, éktelen és görbe, Szálas daliák közt kacaj ez a törpe; Aëtiosz küldé rabul Etelének; Vele vídul gyakran a szomorú ének.
Most is szomorú dalt vere Zángó kobzán, Keve, Béla gyászát, Kadosát felhozván; Sírt vele minden hős: de legott Cerkónak Nevetett, hogy törpe, s ily habarék szónak:
„Borju nyeritését, uraim! kergettem, Nyúl köhögős álmát agyon is ütöttem, Vereb árnyékába szalma nyilat lőttem, Vén fa csikorgással tarsolyt teli szödtem...”
Így kezdé, s hahota nagy zendüle rája; De királynak el sem mosolyodott szája, Ülve magasb polcán, fő gondokat érlel, Hagyja boros népét játszani törpével.
Ekkor nyita, félvén, Szömöre közzéjök, Tar homloka gyöngye aggodalom-bélyög: Elmondja, ne mondja, Buda követségét?... Nem mondja! bajának ezzel veti végét.



1295
Bajának azóta ért vala már véget, Ha Buda küldöttje gazon el nem téved, De belé-bódorgott Tisza mocsárjába, Hírével a hírnök csavarog hiába.
Nosza, hogy meglátták Szömörét pajtási, Lőn kacaj, a hún fők harsány riadási: Tréfára vevék hogy zavarodva ott áll: „Tiszteletes kádár, monddsza, mi jót hoztál?”
Ő pedig, aggódó szemeit oldalra S forditá, hol Etel komolyan ül, arra; Kacagák e nézést s minden egyéb dolgát: „Bölcs kádár jer igyál, s mondj valami mókát!”
„Tisztelet adassék Etele királynak! Engedéd-é, uram, hogy igyam s tréfáljak?” Szömöre így kezdé; Etel igen-t inte, S amaz ekkép szólott, miután hörpinte:
„Buda nagy királytól mi jövünk követség...” E szóra megint lőn jóízü nevetség, (Csak Detre hegyezte róka fülét köztök,) S valaki felmordult: „szöktök, uram, szöktök!”
Nagy hangon a kádár, és szólt komoly arccal, De csak a jókedvet gyarapítá azzal, Elmondta keményen Buda úr parancsát: Tetszős vala nékik e tréfa-bolondság.
Mikor oda ére, hogy Etel a haddal Indulni ne merjen, se az Istenkarddal: Kitört az egész nép hosszas hahotába, S Etele béfordult benyiló sátrába.
Váltig Szömörének innia most kelle, Hogy a nehéz tréfát nyomtassa evel le: De még józanodott minden ital bortul, Rettegve, királlyal dolga hová fordul.
Csakugyan, még aznap Etele hivatta, Lakomát a kádár végig sem ihatta; Királya szemébe tekinteni átall, De érzi, hogy éget, szeme héján átal.
„Róka! eszes voltál: nem csippen a farkad: Buda bolondságát hímezni akartad: De nem javasolnám - Etele király szól Se neked, se másnak, hogy ezt tegye másszor!”



1296
Esdekve a jobbágy békélle261 kezéhez: Hogy ő nem is úgy jött ura-Eteléhez: Vissza se’ mén többé, marad itten nála, Valamig ő ő lesz, Etelét szolgálja.
„Sőt vissza - Etel mond - friss nyomotok menjen: Buda nekem többé ilyet ne izenjen, Mert leteszem, csúfra, mint régi ruhámat: Csak egyéb ne érje: veszedelem s bánat.
„Hogy az Istenkarddal... Enyim az! ki másé?... Ideje majd megjön, világ-aratásé! Sátrom alatt addig hüvelyében áll az; Budának, urától, e legyen a válasz.”
Örvend vala kádár ily szabadulásnak, Paripáját reggel könnyen ülé másnap; Etele meg ifju seregét mozdítja: Örül az, hogy megnyílt a dicsőség hídja.
Őneki, utjában, hintenek és fűznek Fátyol-ivet a nők, virágot a szűzek; Zene búcsu-hanggal kiséri azonba’Úgy mennek a hadra, mint lakodalomba.
Tizenegyedik ének
Buda várost épít
Vermeit immáron éjjeli munkával Buda király bontja hites ag szolgával; Sátora furkózott fenekét megássa: Derül onnét arany-ezüst ragyogása.
Dűlnek elő sírból eltemetett kincsek; Ki azokat látta, ember olyan nincs meg: Ki oda temette, mind-egyre levágták, Hogy el ne beszélje ura gazdagságát.
Detre meg, a vén szász, jővén Etel urtól, Szövétneket ottben megsejti az utról, Kései fönlétét csudálja királynak, Gyanus neki amit odabenn csinálnak.
Állítja lovát meg éjféli sötétben, Nyeregbül az agcsont óva lemász szépen, Hátracsapott fékkel paripáját hagyja Mindig Buda hősnél szabad a járatja.
261 Kezeihez békéli v. béékélik. Számtalanszor előfordul régi könyvekben, s az engesztelés módját jelenti, rendesen kézcsókkal, vagy legalább kézfogással. A. J.



1297
Most is, az ajtónak fölhúzva kilincsét, „Jó estét” neki mond „munkára szerencsét”. Fel Buda egy-térdről pillanta ijedve, Kincsei nagy halmát tenyerével födve.
De legott meglátja, megösmeri Detrét, Titkolni előtte úgy sincs oka tettét, Már ugyse’ lehetne; nem is igen bánja: Vén szászon a próbát kezdeni kivánja.
„Arany ez! - mond - kincs ez! - van nekem is, lá’-é,262 Nem koldustanya még Buda vén királyé! Barátjai mégis kerülik a sorsát: Idegen asztalról lesnek alá morzsát.
„Ó Detre! ha minden - soh’se hittem volna Te is immár lettél Buda árulója? Ellenségivel egy barlangban üvöltesz; Etele borából: »vesszen Buda!« - költesz.
„Mi kell? lakozás kell? - akár éjnap itten Dőzsölj palotámban, mint egy Odin isten; Kell arany- és kő-kincs? Végy! ami szemednek Drága vagyon tetsző; ints: nyomba’ követnek.
„Csak te nekem hű légy régi tanács-szóddal, Testemet is védjed sok vas-mezü góttal; Mert ihon elvesztem gőgje miá, látod, Fegyverre ha késünk gyűjteni barátot.”
Erre az ősz bajnok, mint ki örül káron: „Mit gondolsz? magam’ én hogy eladjam áron? Legyen tied a kincs, az enyim a lélek! Én azt teszem, ugymond, mit jobbnak itélek.
„Visszavonást nézem köztetek én búval; Megmondtam előre, igaz intő szóval, De te sem hallgattál, Etele sem, rája: Most hüvelyét a kard, íme, alig állja.
„Jobb nekem elmenni, mint küzdeni párton, Testvérek ügyébe magam’ minek ártom? Hún atyafi-harcnak mi köze a góthol?263 Aki erősebb lesz, annak, igen, hódol.
262 Valóban így ejtik Tisza Duna közt, a ládd-e rövidítést még inkább megrövidítve. S a poézis ne használhatná az ilyet alkalmilag? Másutt kapva kap az ilyen hangzatos rövidítéseken. A. J.
263 Tehettem volna: gót-tal, s a rím úgy is megjárná. De nagy vidék így ejti a hoz-hez ragot. Az pereljen az én perlőimmel. A. J.



1298
„Hű vagyok és voltam, senki se’ mondhatja, Míg Buda országolt, meg Rof, meg az atyja, Szolgálni ha kellett csak egy-egy királynak: De, ha már kettő van, hjaja! mit csináljak.
„Etele hatalmas: engemet elronthat; Hozzá ha szegődném, te is el, viszontag: Mert senki se’ tudja hadi kocka döltét, Ha a Norna-leányt vérboszura költéd.
„Most a hunok szítnak Eteléhez jobban: De, ha egyszer a harc fáklyája kilobban... Mert sok irígy bosszu elfojtva hever rég... Ezért Eteléhez pártolni se’ mernék.
„Ő az erős mostan, te pedig a gyenge, De megerősűlhetsz, király, vele szembe: Ott a győzedelem, hol az Istenkard van... Ki tudja, mit gondolsz felőle magadban?
„Én hát se’ tanáccsal, nemhogy emelt kézzel, Melletted se’ fogok, se’ a másik résszel; Haza, jámbor gótok tanyáira, mék én, Ott várom el e bajt, mire fordul, békén.”
Nem volt Buda bajnok kész ily feleletre: „Ó Detre, kiálta, álnok eszű Detre! Benned, imé, vártam igaz ügyem őrét: De te, látom, félted csak a magad bőrét.
„Kit nyerjek arannyal, kit ezüsttel már meg, Ha régi barátság így marad, így áll meg! Zászlómhoz a népet hol vegyem ujonnan, Ha régi barátim futnak előbb onnan!”
„Csínja - felel Detre - van az ily dolognak, Madarat nem dobbal, nem üvöltve fognak: Aranyon árulót te keressz hiába, Mondván: »nesze! hű légy.« Senki nem oly kába.
„Senki biz’ oly olcsó, kinek ezt mondd, nincsen: »Megvettelek, ugy-e, alku szerént, kincsen?« Aranyod utálat, - még le sem ül nálad, Még vissza se’ fordul, csakhogy odébb állhat.
„De, ha rejtett céllal adsz neki, és ingyen: Kárba, veszendőbe soh’ se félj hogy menjen Aranyod megbérli: ő maga sem véli Hogy az indulatját adomány vezérli.
„Akarod, gerjedjen szive szánalomra: Mélyebben megesik ha arany is nyomja; Vagy az ő sérelmét latolni ha kezded: Súlya ezüstödnek túlterheli eztet.



1299
„Kincs elalutt hálát, régi boszút felmar, Kincs váj sebet ujra, hol behegedt a var, Kincs egyenest görbít, egyenesít görbét: De ügyesen kell ám használni az örvét.”
Elállt szeme szája Buda jó királynak: „Ó Detre! nem értem. Nosza, mit csináljak? Taníts tanulatlant; de magyarabb szóval: Ha soha nem voltam, leszek ezért, jóval.”
Akkor egész éjjel, hajnalhasadásig, Magyarázott Detre, figyelé a másik; Virradatkor elment, vagy alig korábban: Sohse’ látták többé Buda sátorában.
Ment; reggeli álmát fölverte a gótnak Valakik udvarnál kisérői voltak; Haza, népe közzé, indula hadastul, Hol gyarmatot űlnek, leigázva vastul.
Szigetenkint szerte az idegen nemzet Erős hunok ellen soha nem rezzenhet; Él maga törvényén, nem szolga, különben; Vannak fejedelmi (Detre is az) többen.
Kiket az utból még, vagy haza értével, Megfuttat a vén szász titkos követével: Inti vigyázatra: legyenek mind résen, Készülve hadankint, mert nagy idő lészen.
Naprul azért napra, mint azelőtt, folynak Dolgai gyanútlan az idegen fajnak; De sokat mond bátrabb szemeik nyilása: Benne ragyog népök várt szabadulása.
Ezek így készülnek. - Buda hős azonban Hunokat hívatja, kitkit alattomban, Magához egyenkint rendeli a főket, Kincses ajándékkal így lopja meg őket:
„Bátya, felém sem jösz, idehagysz túlon-tul, Meg is ám halhatnék tőled rokonomtul, Mióta királlyá Etelét megtettem, Ő pedig abban jár, hogy ne legyünk ketten.
„Ó, jobb is, amim van, rendelni halálra: Nem tudni, a holnap, sohse, mit hoz mára; Ne nyelje be ő mind: ím, neked, ezt szántam: Jó emlékezéssel légy róla irántam.”
Másnak emígy szólott: „Hogy vagy, öregem, te? Elmultunk! igaz-é? Te is, én is, nemde? Új az idő s ember; az egész világ új: A vént leszorítják, ha maga nem tágúl.



1300
„Nem így, Bendeguz és Rof idején, volt ez, Kik alatt szolgáltál: hanem akkor volt ez! Véred elomlását Etele mit bánja!... De fogd: Bendeguzé; kincse maradványa.”
Van, kihez így fordul: „Má híni se’ merlek Lakomára, hékám; ízetlen a serleg: Etele gyanakvó, rád, valamint rám is: Jól teszed! okos légy, kerülj ezután is.
„Mi haszna ezentul billikomok, tálak, Arany-ezüst eszköz Buda nem-királynak? Etele rátenné kapzsi kezét, hidd el: Víg napok emlékét, pajtás, nesze, vidd el!”
Olykinek264 ezt mondja: „Titok, amit hallasz... Ne félj! Etelénél kárt vele nem vallhatsz, Bár engem az útból félre akar tenni, Ami nem igazság: de ha meg kell lenni!
„Egyszer hal az ember! magamért nem bánom: Asszonyomat hogy tán kirabolja, szánom; Amim van, az itt van: rejtsd el neki, kérlek, Légy gondviselője nyomorúlt Gyöngyvérnek.”
Így a többivel is, kit ravaszúl Detre Hajolni tapasztalt vala zendületre; (Rég ideje sző-fon maga titkos tervén;) S béadta nevenkint, hunokat ismervén.
Volt már (de mikor nincs árnyéka nagy fának!) Irígye húnok közt Etele királynak: Rémít vala egyet hatalom gyors nőtte, Másnak Etel büszkébb, mint annak előtte.
Jár maga eszén csak, tesz maga oktábol, Régi szokást mellőz, új dolgokat ápol. Más, aminek elsőbb maga is örvendett, Találja nehéznek a sanyarú rendet.
Ha ki meg ellustúlt békés Buda mellett, Harcolni örökké kell, látja, Etelnek, Nagyra fejét, egyszer, örömestebb szánja, Mint hogy ne henyéljen már ennekutána.
Volt olyan is, kit tán szóval avagy tettel Etele megbántott, mit nem feledett el; Vagy, ha nem is bántá, vette zokon önként: Nem tudja, mivel sért, a hatalmas, gyöngét.
264 Némely. Ollyik. A. J.



1301
Egy-kettő igazát érezte Budának, Titkon töri szívét sérelme jogának; Nagy része a köznép bizodalmán retteg: Etele az által hova nő felettek!
Ezt arany ingerli; kapdos amaz újon; Ez rászületett, hogy követ egyre fújon; Ezt hajtja irígység, vad epébe mártott; Hő vére amannak üt örökké pártot.
Hisz’ ember az ember, akkor is az volt lám; Megörült s megdöbbent Etele nagy voltán. Buda végez minddel szép színnek alatta; Szájába miképpen Detre vitéz adta.
Mint szellő ha fogan vak déli melegben, Pici pöhöly elsőbb, út kis pora lebben, Majd a berek szélin leveli a nyárnak Táncot ezüst hassal, nesztelenül járnak;
...Honnan, kicsi szellő, ég vándora, jöttél? Vagy lábom előtt csak egyszerre születtél? Lehelleted’ arcom még érzeni tompa: Ott vagy azért, látlak, hogy fürdöl a porba’;
S már zizzen az erdő, fodorúl a víz is, Hosszú haja árnyát lendíti a fűz is, Már lombokat lóbál, már ágat is ingat, Már egy egész karcsú fiatal bólingat:
Zúg itt is amott is a liget és megdűl, Szennyes az ég boltja szapora fellegtűl, Kardját hüvelyéből rántja egy-egy villám, Zengeni, úgy tetszik, moraját is hallám:
Hír támad azonkép a hunok szállásin, Tompa beszéd, bor közt, nagyok áldomásin; Hogy’ támada? hogy’ nő? ki toldja? ki kezdi? Tán a levegő is egyaránt terjeszti.
Budának először dícsérete hangzik: Hajdani jó élet, heverő nagy lagzik, Munkatevés nélkül, ingyen, a vidám bor: S hozzá Buda lelke, a szelid, a jámbor.
Az, ki Buda nevét említni se’ merte Már hónapok óta, most jár vele szerte, S örvend, hogy szavait befogadja kész fül, Vagy meg is előzik, ha szólani készül.
Nem tudja egyik sem, ha kivel súg össze, Hogy azt is arannyal Buda környéközte! Bátorságot ez ád mind ennek, amannak, Hogy már annyian ők Buda mellett vannak.



1302
Ada bátorságot, növelé a merszet,265 Hogy igaz ügyben jár, bizodalmat szerzett: „Aranyát elvettem - kiki titkon szóla Hanem ez gondol, lám, csak a közös jóra.”
„Oh bizony... (a fő-fő, a nyakasabb szittyák Buda királyságát ily szóval ahitják) Oh bizony! akkor volt a mi szavunk kellő, Mi magunk fő jobbágy, királyhoz egyenlő.
„Szoktunk oda járni, mint haza, hívatlan, Fölkelni, ha tetszett, ülni le, mondatlan; Kérelmet ha tevénk, a hangja parancs volt, És Buda kért tőlünk, ha miben parancsolt.
„Mert ő vala jámbor, nem büszke, negédes Vala nyájas, vídám, szelid, emberséges, Szófogadó, kész, hű; de igaz is, bölcs is: Benne ugyan nem volt legkisebb erkölcs is.”266
Más haragot színlel, makacsabb húrt penget: „Nem volt szabad azzal, nem tudta mit enged, Társul az öccsét hogy székébe fogadja, S a nem-adhatóját valakinek adja.
„Királyt Buda nékünk nem tesz maga mellé, Se kérdve, se hallva: »ime, Ország! kell-é?« Gyűljön azért ország, ki ne ő rá bízza: Vétesse hatalmát kénytelen is vissza!”
Egyszersmind az urak: Torda, Szalárd, Bulcsú, Gyula kádár ellen szitok átok olcsó, Nevöket említik beszorult ököllel: Hogy Buda osztályát okozzák Etellel.
Sok szörnyed a szótul önnön maga nyelvén, Buda gyalázatján, Buda veszedelmén, Dísztelenül amint megalázva festi, Hogy’ nincs nyugodalma, se lelki se testi.
Iszonyítja legtöbb a nagy, örök esküt, Mellyet szíve vérén Etel az-nap eskütt: Fogadá, nem tartja: ám most kiki lássa: Nemzetül a húnnak ne legyen romlása!
És már az ilyen szó nem marad a fők közt, Riadoz törzsenkint az alattlevők közt, Mint hó-gulya, száll s nő; mese mesét szülvén: Megbódul a köznép, fejei bőszültén.
265 Mersz, mint a félsz. E kettő él ily formában. Véleményem szerint nem az ige második személye, hanem valóságos főnév, sz képzővel. A. J.
266 Erkölcs. Eigensinn. (Itt játék is van benne jellemhiányra.) A. J.



1303
Valamint nagy ménes, ha elő-nyaranta Vihar gyül az égben, repülő sok gyanta, Feledi hogy szélyel bízvást legelésszen, Nyugtalan egyszerre, bogarassá lészen;
Hosszú nyakát némely, levegőbe tűzi, Dagadó cimpával a viharat bűzli; Más felrug emelten lobogó farkához, Lába dübörgésén ijed és futkároz;
Nincs bújni karámba, hol bújni ereszbe, Teszi kettő-három a nyakát keresztbe, Remegő oldallal a nagy időt várja, Mikor szakad a menny hulló köve, árja;
Így a hunok közt is háborog az alrend, Megbódul az elme, és megbomol a rend; Csoportosan öt-hat dugja fejét össze: S a vérszagot érzi, s mond: nagy-idő lessz-e!
Maga Hadur-Isten sok csuda jelével Hírűl Buda végét adja Etelével; Üstökös a mennyég bús mezejét szántja, Pallosokat vérben emel észak lángja.
Kell szörnyű esetnek történni, mivelhogy Nappal a nap fénye, éjjel a hold elfogy, Sötétben a húnok fiai maradnak: Vesztét ne jelentse mind az egész hadnak!
Sok csuda szörnyet szűl az asszony, az állat, Forrás vize vértől iszony és útálat, Kabala emlőjén vér szakad a téjjel, Halványan a holtak kísértenek éjjel.
Mert ezt Hadur-Isten balgatag embernek Buda elvesztéről adta bizony-jelnek, Hogy Etelét intse, a népet is ója: De nem érti a föld gyenge halandója.
Amit az Ég jósolt, hogy eleit venné, Az fordula épen nagy veszedelemmé, Hogy Buda romlását felidézze gyorsan: Ez a nyomorúság az emberi sorsban!
Immár Budaszállás nem oly rideg, árva, Felmagzott füveit letapossák, járva; Éjjel elébb jőnek, azután napközben, Legelébb egyenkint, azután mind többen.



1304
Buda paripái, új elevenséggel, Most összenyerítnek gyakori vendéggel; Udvara sok füstjén megvídul az éhes; Sürög ami sűrű, sajog267 ami fényes.
Mint hangyacsoport, mely kiered fészkébül, Zsákmányra elébb küld csak nehanyat kémül, Azután mind többen lakói a bolynak, Egymás tetején is, oda-vissza, folynak:
Úgy népesedett meg Budaszállás útja, Fel is, le is a hún szüntelen azt futja; Szélyel az országban ágazik, mint küllő, Vagy az onnan térő, vagy az oda gyűlő.
Sereget is, mely a palotát őrözze, Buda személyéhez állítanak össze: Pártbeli népéből kiki részét adja, S rendre egy-egy ott hál, ki törzsnek az atyja.
Buda királyt pedig ámítja reménység, Tagjait, úgy érzi, nem terheli vénség, Mint habot üres szél, bizalom felfúja, Könnyen forog, és jár: fiatal lett újra.
Így a buborék, mely született nádszálon, Könnyű lebegéssel kis ideig szállong, Fényét teszi minden fordulata szebbé: Valamíg elpattan - hiu pára-cseppé.
Látván maga mellett gyűlni fölös számot: Mintha erejéből kiki adna vámot, Neki adna egy részt, toldná az övéhez: Testében is immár olyan erőt érez.
„Nézd, feleség, Gyöngyvér, nevető szájjal mond, Nem vagyok én még vén; hanem a bú, a gond; Acélos erővel minden inam pattan: Megvínék bizony én Etelével hadban.”
„Jaj! - felel az asszony - mint ide nyilallott! Oktalanul többé így ne beszélj, hallod, Mert bizony elfordul e zsönge szerencse: Nemhogy Etelétől árva fejed mentse.”
De még azután is Buda csak nem állja, Hogy balga beszédet ki ne ejtsen szája, Ülvén az urak közt, bor-lihegő mellel: „Meglássa no bárki: megvívok Etellel!”
267 Ragyog. Régiesen („Sajog mint arany.”) A. J.



1305
Ifjú dolgait is hordja örökké fel: Hogy harcolt gepidák fene törzsökével; Vissza magát harcos napjaiba éli; Etelén győzelmét semminek itéli.
Tanácsot azonban ülnek vala mindég Buda királlyal, vagy külön, a leventék. Benn a palotában s kívül az erkélyen Jövet is az úton, menet is utfélen.
Könnyű bizony eddig vala szökni árkot, Szóval Buda mellé ütni merész pártot: De mi lesz a vége? s mi elébb a kezdet? Van mit nagyon erről tanakodni bezzeg.
Eleinte a szó hirtelen és hangos, Dobál vele büszkén sok előharangos, Föl, Isten egére hajítani merné, Nemhogy, zabolázván, Etelét ismerné.
De máris ezáltal megütődnek többen, Nagy meredek szótól az okossa döbben Amazok estén, kik előtte bukának, Méri a mélységet: „nem ugrom utánok!”
Beszéd hamar ottan emelkedik óvó, Kétség is habozó, félelem is búvó; Százféle tanácson száz elme hasonlik: Mint habütött pandal,268 Buda ügye omlik.
S valahol meggyűlnek tanácsba, csoportban: Eggyel az ottlévők feje több, mint ott van: Nem látja sok ember, de ki látja, szörnyed: Etele arcát, a boszuálló szörnyet!
Mint őszi fuvalmon fa levele sárgul, Nesztelen itt-ott már leválik az ágrul: Ugy sápad el egy-egy, szótlan tovahímlik, Iszonyún e látás ha elébe rémlik.
Hírli veszett ügynek: mond, tudta előbb is; Téríti meg útján a szembejövőt is; Csak, ki magát nagyon Budáér’ kitette, Kénytelen az helyt áll, marad őmellette.
S Etele nem tudná Buda bátyja tettét? Jól tudja bizonnyal: hivei megvitték: De csak úgy tőn kézzel, kicsinyelvén e bajt, Mint aki magától könnyü legyet elhajt.
268 Padmaly is; de amaz határozottabban; vizpartban vájt ür. A. J.



1306
Pedig Buda pártján még elegen vagynak, Lehetne keménynek mondani és nagynak, Ha volna tanácsa, ha volna vezére, Ha Etel oly sokkal maga föl nem érne.
De bomlanak immár külön-külön észen, Füstbe ama nagy tűz, félő, ne enyésszen. Végre a tanácsot, mit megvon az elme, Megadá mindnyájok közös egy félelme.
„Budaszállás - mondák - nyilt, mezei tábor, Nincsen is ez helyben maradásunk bátor: Nosza rakjunk várost, kőre követ szintén, Valamint sok más nép teszi Naplementén.”
Mindenki örömmel ezt az igét hallá, Fenszóval Buda és a többi javallá: Mire Etel megjő, ha volna lehetség, Hogy ilyen épűlet akkorra megessék.
Város vala régi, Duna jobbik partján, Megtörve had által, Keve, Béla kardján; Tornyai, bástyái, mellvédei most rom: Húnok idejöttén alázta meg ostrom.
Teteje hamvvá lőn; még falai állnak, Lassu enyészettel ott hagyva halálnak, Ügyefogyott aljnép csarnokait éli, Szél benne bitangol: az északi, déli.
Erre legott minden, ha ki látta, gondol, Képzeletök mindjárt építi a romból. Rései megtöltve, árkai megásva: Költözzél, oda át mind Budaszállása!
Nosza, egész tábor Buda szaván pezsdül. Útra, hogy a várost vigye mindenestül, Kapcsait ereszti, oldja eresztékit: Budaszállást ember nem leli a régit.
Szedi szélyel, csuklón, ki mestere ennek, Emeli köpcös váll súlyát szelemennek; Oszlopa dől rendre; cölöpjeit ássák; Gödör ha jelenti Buda ó szállását.
Lábat alá mindjár’, kötnek erős tengelyt, Irdatlan269 kereket, guruló nagy hengert; Gulya ökör húzza; a tábor is indul; Csak a Mátra szele száll ott meg ezentul.
269 A népmesék e szava nem oly irdatlan szó, mint látszik. Betűcserével annyi mint irg-atlan, a régi irg. (jorg) tőből; tehát am. irgalmatlan (nagy). Azt gondolá az ember: szemét; pedig lám: kincs. A. J.



1307
Immár Duna mellé hogy lassan elértek: Láp a szarufákból készűle temérdek: Úszva egyik partról költöznek amarra, Lófarkon az ember, tutajon a marha.
Föld nyomorú népét, az idegen fajtát, Ostorral azonban építeni hajták Seregestül, amely tud bánni a kővel, Vagy arravaló, hogy emelje erővel.
Sziklát seregestül hordnak vala heggyé, Munkában az éjet nappal teszik eggyé; Etetik éhszájú csorbáit a falnak, Tornyot is az égre, négy szögein, tolnak.
Hamarább mint vélnéd, vár leszen a várból, Kapuit ácsolják nagy erdei szálból, Csiga eresztvényre hídját lehidalják, Iszonyú mély völggyel körítik az alját.
Buda király elsőbb a helyet megjárva, Építi fa sátrát nagy kő palotára; Ernyőt a hunok is körülötte vonnak, Tetején lángdúlta födözetlen romnak.
Budaszállás, amely volt azelőtt, nincsen; Ki látni akarja, ide föl tekintsen, Sátorait tarkán emeli magosra; Hirtelen így épült Buda új várossa.
Tizenkettedik ének
Buda halála
Már fészeke fölött leng énekem ezúttal, Buda forgó napja száll meredek rúddal, Este van, este van... késő a madárnak: Nem látjátok-e már, hogy’ nőnek az árnyak?
Buda körül bús éj tornyosodik össze. Hanem a sors útján csak pihenő lessz e: Új dalok, új dolgok tolmácsai, jőnek, Ha Isten erőt ád szegény éneklőnek.
Etelét említem: hova késik hadban: Idejét vesztegli maga önként abban, Készántag azon van, mi ürügyön késsék, Rettegve haragja izzó kitörését.
Talán Buda megtér ildomosabb észre, Tán pártja elporlik, (szakad is már részre,) Tán őmaga lelkét türelemmel győzi, Csepprül amíg cseppre boszuját lefőzi.



1308
Hamar a zendűlést odakinn elnyomta, Csak félelem által; vért keveset onta; Látatlan előzé iszonyú hadjárat: Híre hadat vert meg, vőn be kaput s várat.
Sok kulcsot ijedve lába elé hoztak, Fogoly esett nagy szám, sarc tetemes, gazdag, Túszt neki minden hely küldöze hódolva, Városok utcáit taposta hatalma.
Ám adaját császár meg nem adá bérül, Hallván ijedelmes rosz hírt Etelérül: Hogy az ő országát hódítja magának, Népével a húnok, mint urai, bánnak...
Üzené: túszt, foglyot hamar átaladjon, Maga is országán többé ne maradjon, Vigye hadát húnok lakozó földére: Ugy áll neki császár, mit előbb igére.
Nagy büszke haraggal Etel erre lobban, Igazán vagy színből? maga tudja jobban; Színből, igazán is: mert az neki sértő, Hogy elébb átadja s várjon adóért ő!
De meg, Buda miatt késik vala, mondom, Haragban a lelke hömpölyög és gondon; Ifju seregét is szoktatnia kell még: Látja, hogy a harcban mily öröme telnék.
Nosza hát indítja, had-izenés nélkül, Felel a császárnak mostoha vendégül: Mély birodalmába, hét ágra, betörvén Omlik hada, mint ár, kavarog mint örvény.
Valahol megfordul, pusztít, rabol, éget, Füstben maga után von egész vidéket, Kincsét kirabolja, népeit elhajtja, Csak az üres földnek gyász fenekét hagyja.
Tízszer - husszorosan az adót fölszedték, Olly özön a zsákmány, mind’ el se vihették, Bíbornak először kopja vala singi, Vagy elégett máglyán, nem vált ura senki.
Sűrü követ által bezzeg ajánlá már, Maga veri följebb adaját a császár: Ám Etelét ily szó találja süketnek, Látnia szinét sem engedi követnek.
Sőt a telet is már - Etele azt várja, Míg maga hídat ver omló vizek árja: Hogy büszke Bizáncnak kapuin döngessen De az idő sorját, kell, sorba kövessem.



1309
Buda király búsan ödöng vala itthon, Bástyái mögött sem érzi magát bizton, Keleti pusztákra szomorúan néz ki, Hogy mily nagy az ország s kicsiny az ő fészki.
Mint rácsba először befogott vadállat Mozgásra elég tért s nyugtot se’ találhat, Jár fel-alá mindig, lép nehanyat s vissza, Fejével a rácsot sikeretlen zúzza:
Úgy, falai közt, jár húnok fejedelme; Gyorsabban a testnél hánykódik az elme: Ha űl is, ha áll is, ha fekszik, ha alszik: Ez nem pihen úgy se, álmába’ viharzik.
Egy nap is, a várnak hogy néz vala ormán, Egyedül a síkra mélázva mogorván, Merre Budaszállás lehetett a régi, S homályban Etellak messzebbi vidéki:
Hirtelen az öklét üti homlokához, Szeme összébb rándul, egy pontra sugároz, Nem a levegőben - lelkébe’ van e pont, Hátra szegett fővel nagyot riad, és mond:
„Mely Isten az égből - te, Hadur, ez eszmét, Te adád most nékem, szánván Buda vesztét! Vagy valaki, ébren - feledett álomban Mondta nekem?... Sőt te, te Hadur, e nyomban!
„Mind a hunok tüstént körül arcom’ vennék, Magam is, e karddal, győzhetetlen lennék, Ha egyszer kezemet ráteszem a kardra, Én, Buda király, mint Isten is akarta!
„De ki lesz a bátor?...” Ezt mondva, szemébe Kanyaró ötlött fel, a Kanyaró népe, Mely, noha Budával táboroz egy-párton, Nem szenvedik ottbenn, csak kívül az árkon.
Mert nem volt Kanyaró, feje, atyja nemnek, Vezeti seprőjét húnnak, idegennek, Ki barát és ellen földjén rabol, éget, Ki apát anyát ölt, s aluvó vendéget.
Nem lakik e banda soha sátorszinben, Eső, hideg és hév feketíti színben, Bőre nem is bőr már, hanem ordas kéreg; Nyerge az ágy s tűzhely, hús ez alatt fő meg.
Békében (e hadnak nincsen soha béke) Körül a szomszédság búvó menedéke, Onnan idegent is, húnt is rabol átkul; Hadban elől ijjeszt, mérföldnyire száguld.



1310
Mostan Buda mellé, mint keselű, jöttek, Díjul akasztófát s aranyt kikötöttek, Azt hogy ne találják, ezt hogy ne veszitsék; Kénytelen ámbár, de kellett a segitség.
Ily hadnak Buda most hivja fejét félre, Vala ez a rútak iszonyúbb vezére: Daliás hún nép közt nem akadt oly undok, Hogy megközelítné amilyet elmondok.
Kulacsfeje szűkült, pisze orral, lappá, Tette a természet, s maga még rútabbá: Késsel az ön húsát bemetélte arcán, Hogy lenne ijesztő rettenetes harcán.
Szanaszélyel ritka, müveletlen serték Forradozott állát s ajakát kiverték, Apró szeme kútból csillog elé, szúrva; Hangja ebugatás: vakogó, nyers, durva.
Ezzel Buda király ered íme szónak, Félre mezőn híván, így mond Kanyarónak: „Meglátom, Kanyaró, van-e hős sziv benned, Etele sátrába, éjszaka, bemenned.
„Kard függ ott valahol, megismered erről: (Hüvely atyjáé volt, megmondta: mi jelről) Azt nekem orvúl te... ha nekem elhoznád: Aranyban-ezüstben elnyered a hasznát.”
Megdöbbent Kanyaró, gondola egy hosszat, De utóbb fellángol, merni nagyot, rosszat, Szája vigyorgástól lőn még iszonyúbbá, Dísztelen ily szóra vonogatta csúffá:
„Kard lesz: de aranyt adj, de sokat; nem bánom; Hanem aztán: pfh! pfh!... Etelét nem várom; Mert ha Etel itt kap, Hadur, az ebanyja, Száz volna se’ ment meg, se maga sem kardja?”
„Menj, menj, gonosz! Ármány! Buda szól ijedten, Mert félek agyon sujt égő nyila itten, Vagy az útban, akit káromlani mertél; Jutalmad azonban megvetem a kardér’.”
Még az nap Kanyaró osztja hadát szélyel, Út nélküli úton bújkál vele éjjel, Napközben mocsaras helyeken meghúnynak, Rettegve bosszúját minden igaz húnnak.
Harmadik éj amint fordul ilyen napra, Mind összeverődtek tornyos Etellakra, Állítja vezérük ide-oda lesbe, Útat előálmon egyedül keres be.



1311
Krimhilda Etelnek szép nője azonban Távoli férjéhez vala édes gondban, Nem alutt, az álom csak játszva kerülte, Fohásza galambit férje után küldte.
Hattyu fehér teste forog a hab ágyon, A lelke meg úszkál tenger hiu vágyon, Apró pihegését únja Aladárnak; Körül éjsűrítő nagy kárpitos árnyak.
Hall egyszer odalenn, mint paripa prüsszét: Megörül: hirmondó! felugorva néz szét: Etele tornácán hadi mént kötött meg Valaki... „jaj! nem más - édes uram jött meg!”
Veti hamar leplét karcsu derekára, Minden erén futkos szerelem hangyája; Függő folyosón át az urához indul, De megáll rettenve útja közepin tul.
Idegen a férfi, dísztelen a termet, Mely palotából jön s lova hátán termett: „Ki az ott, ilyenkor?” - De nem is áll szónak; Vércse sikoltása űzi az asszonynak.
Tüstént aluvó őr, valamennyi, támad; Két ujján Kanyaró füttyent vala hármat, Éh farkasi oztán törnek elő jelre; Virrada sok alvó örökös éjjelre.
Így sikerült vérben által verekedni, De zsákmányt Kanyaró nem mer vala vetni; Seregét oszlatja: el, el, a határra! Egyedül a kardot viszi meg Budára.
Mellyet nagy örömmel Buda király másnap Mutat elő s büszkén a többi tanácsnak, Dicsekszik: az éjjel csoda által nyerte; Jobban Etellakról tudják hazaszerte.
Mindenfele a hír onnan eredt szélyel, Összetalálkozván Buda más hírével: Hogy az Isten kardját csudaképen nyerte; Nem hiszi egy ember neki, országszerte.
Sőt a maga pártja, az is elpártolna, Etelétől immár menedék ha volna; Újult bizodalmát öli halvány kétség: Így orozott kardban, vajh, lesz-e segítség!



1312
Etelének is vün270 hírt Hilda futára, Mikor a kard eltünt, s hova tünt: Budára. O - jaj!...akkor látták (egy hangja se hallszott) Sápadni először azt a piros arcot.
Elsápada, elhalt kisérteti zölddé, Azután izzó vér sebesen megtölté, Azután ültéből felrándula, tenni, S dörmöge mély hangon: „haza fogunk menni.”
Követét császárnak hívatja magához, Adaját hogy rakják; engedi, lábához, Túszt neki és foglyot átaladat renddel, Haza indúlásra napot órát rendel.
S már, mint szele égi tüzes háborúnak, Zúg jötte felől hír a haragos húnnak, Mindenfele a nép elképzeli s borzad Budára szegényre az iszonyú rosszat.
Mint hegy ha szakadna, mint ég ha omolna, Világ tengelye mint dűlőbe’ ha volna: Úgy képzeli a nép - vagy mi nagyobb rosszat Etele haragja, Buda bűne hozhat.
Még útban eléje, urok elé, mennek Sokan a fő húnok, fejei a nemnek, De nem meri egy se Buda pártját fogni, Etele szívébe könyörű szót lopni.
Detre is ott van már, kelleti hüségét, (Átkozva magában Buda semmiségét. Lelke a jövendőn szomorún kóvályog.) S vele mind a többi idegen királyok.
Föl, Keveházának, seregét vezérli Etele; ott áldoz; Érdet nyomon éri, Buda új városnak fordul, folyam ellen, Téteny előfokján föltetszik az ellen.
Hamar, ezt meghallván, Buda kaput zárat, Nagy körösztbálvánnyal segíti a zárat, Dobogót felvonnak szédűletes árkán, Nyíllal, kopiával tövises a párkány.
Hal úszva - király mond - madár ha repülve Ember fia nem jő itt csuda nélkül be: Mert elfogy előtte, akármi felől jön, És meghasad a föld, bármerre kerüljön.
270 Vive. Jogos régi forma. A. J.



1313
Etele azonban már nem vala távol, Körül a hegységet megszállta hadával; Kapu elé mindjár’ szót szólani küldött, S nagy hangon alólrul beszéle a küldött:
„Buda király hol van? Álljon maga szónak. Etele küld engem, ura minden húnnak, Seregével ott ím a bérceket űli, Ezt a madárfészket pöhölyre becsűli.
„Hegyet az árkába onnanfölül ontat, Falaid ormóján tapos országútat, Valaki él ottbenn, úgy tartsa, nem élne, Fiúval az apját vetteti kardélre.
„De ha Isten kardját meghozva, köszöntöd, Kapuid, sarkából, mély porba ledöntöd, Egyszer ha vonúl át városodon népe: Fogad utolszor még atyafi kedvébe.”
„Se kaput, sem kardot! - felelt Buda hévvel, Holt testemen át csak ha bejő népével! De, ha esdő szóval maga hozzám jön be, Fogadom a pártost régi kegyelmembe.”
Kaccanva Etele érti meg e választ: Ha ha!... egy jó kardot fegyveriből választ S indúla, menőben derekára kötvén, Mind az urak kérik, őt nyomba követvén.
Ne menjen! ez ármány; Hadurra? hová megy: Azok ott nagy tábor; maga hős, de lám egy; Esennen271 a hún fők köntösit érintik: De szeme szikrái vissza vadúl intik.
Jutva le a várhoz (mely Ó-Buda mostan), Parancsola tüstént: nyíljék kapu ottan, Hidat alá döntnek, kaput elé tárnak; Mögötte bezúdúl tengelye a zárnak.
Buda pedig öccsét várja vala bástyán, Messzire megrémült vérszínü palástján, Haja merevedni sisak alatt kezde, Hálója halálnak szemeit környezte.
Szólni akar - nem tud: hozzá ne eresszék, Karddal ez egy embert odalenn elvesszék; De nem is voln’ aki e szóra királynak Végezze parancsát: mint kőszobor állnak.
271 Esdőleg: Régi szép szó. A. J.



1314
Amint közelebb jő, amint szeme villan, Duzzad egész teste, majd rászakad ollyan, Harag a nézése, harag a járása, Szorul összébb köztük levegő nyilása:
Fegyvertelen az bár - szegény Buda elhűl, Hamar Isten kardját rántja ki védelmül, Önkintelen ádáz Etelétől ója, Noha érzi eljött éltének utója.
Etel is, szó nélkül, csak ölü-sívással, Ránt ellene szablyát; küzdenek egymással; Messze a viadal késő zaja csattog; Nézi a két tábor, fölöttük, alattok.
Ott nem az Istenkard által Buda vívik, (Kezében acélja csak acél tudnillik;) Emberül ő harcolt maga emberségén; Bajnok vala ifjan, s bús élete végén.
Harmadszeren amint zúdúltanak össze: Etel Buda kardját kiröpité messze; Oda lőn az; testét veszni hagyá hátul, Megfutva halálnak mereven arcátul.
Még egyszer üvöltvén, Etele szökellik, Vállközön a kardját belemártá mellig; Arccal, Buda ki volt, a porba merűle, Iszonyú csendesség fagya meg körűle.
Ám had ura Isten jól látva egéből, Hunokért nagy könnyű csordúla szeméből; „Jaj! betelik, mondá, már íme betelnek Népe jövendői számlálva Etelnek.
„Isten, alant földjén, ő lehetett volna; De nagy ily kísértés, földi halandóra” Szólt; és megnyugodott, könnyét letörölvén: Hogy örök-állandó amaz erős törvény.
Ezalatt tornyáról magas palotának Rohan alá, hajh! már özvegye Budának; Szöghaja kígyóit tépi, előfutva, S üvölt habos ajkkal, még oda sem jutva:
„Ilda, kevély Hilda! Krimhilda kegyetlen! Verjen meg az átok! ne maradj veretlen! Soha te fiadnak örömét ne érjed! Vesszen ki magostul vele gyilkos férjed!
Kínnal fiad elveszd, kínnal akit szültél: De ne örülj akkor, mint akkor örültél! Kit élnie szűltél: szűld szörnyű halálra!...” Jajgata, és mint holt, lerogyott urára.



1315
Etele is eszmélt asszonyi fájdalmán, Össze a hős rendült neje nevét hallván, Lába előtt, vérből, néz vala egy pontot, Tompa sötét hangon ily szavakat mondott:
„Ne átkozd, iszonyú! nem vétkes az ebben; Ártatlan a gyermek az apai tettben. Átkod Keveházból nem fogja kivájni... Tora, temetése leszen ott királyi.”
Búgással az asszony szemeit a sebbe S arcát, könyü nélkül, temeté mélyebbre; Sírtak hölgyei mind. Most a csuda-kardot Fölveszi egy fő hún, ki Budával tartott.
Vitte, odanyújtá Etele királynak, Némán háta megett a többije állnak. Megrázkodik a hős, markolat érintvén; De legott felszólal, nagy körbe tekintvén:
„Hun urak, mit néztek! ez csak az én tettem, Megvan. Szigorún, de igazán büntettem. Ezután bő ajtó nyílik kegyelemre: Nem vetem a multat senkinek én szemre.
„Hunok! Isten kardját emelem rá fenjen: Mind a világvégig általa kimenjen Népünk birodalma, neve, dicsősége!... Örökkön örökké nem lesz soha
Vége



1316
A CSABA-TRILÓGIA ÚJABB ALAPRAJZA
(1863)
Első rész: Buda halála.
I. Buda megosztja öccsével az uralkodást. II. Detre tanácsa. III. A tanács visszafelé. IV. A vadászat. V. Folytatás. VI. Rege a csoda-szarvasról. VII. A követség. VIII. Etele álmot lát. IX. Isten kardja. X. Etele hadba megy. XI. Buda várost épít. XII. Buda halála.
Második rész: Ildikó.
I. Isten igazsága. II. Csaba születik. III. ? IV. Keveháza. V. Isten itélete. VI. Ríka halála
VII. VIII. Csaba nőszül.
IX. X. 1. Lech. XI. Három intés: 2. Katalón. XII. 3. Róma.
Harmadik rész: Csaba királyfi.
I. Etele király meghal. II. A vezérek tanácsa. III. Terítő. IV. Krimhild Etelét siratja. V. Szoard futása Csabával. VI. Krimhild „menyegzője”. VII. Detre csínja. VIII. Csaba megtér. IX. A „Krimhild ütközet”. X. Detre ármánya. XI. Az ütközet vége. XII. Halottak harca. XIII. Csaba Etelközön. XIV. Csaba hagyása. XV. Hadak úta.



1317
CSABA TRILÓGIA
(UTOLSÓ DOLGOZAT) A TRILÓGIA MÁSODIK RÉSZÉBŐL
1881
Első ének
A jóslat
Elvérzett Buda hős, Etele kezétül, Etel arany székén már kénye szerént ül, Növekedik gyorsan országa, hatalma, Mint téli eséskor hó mezeje s halma.
Most is, hogy oda járt déli vizek táján, Ádria bősz tenger sziklás karimáján. Mind népeket onnan s nyájakat elhajta, A bizánti császár ám busuljon rajta.
Mivel akit igért nem küldte adóját: Mutatá császárnak keze nyomtatóját S megizené neki, hogy ez a kisújja, Rettenetes lész majd annak egész súlya.
Onnan hogy megeredt, már hazatérőben Ősz aggot eléje hoztak az erdőben, Ki magát mondotta isten emberének, Bizonyt a rabok is mellette tevének,
Hogy ez a híres jós, ki e földet lakja, Hite nem bizánti, hanem bálvány papja, Búvóhelye barlang mind nyári és téli, Jár hozzá a népség, imádja, mert féli.
Noha senkit nem bánt, jóslatban sem hazud, Vígasztja szelíden a nehéz panaszút; Adományt nem hajszol, de - mi szükség - elvesz Testi ruházathoz, testi eledelhez.
Ezt hogy a királynak unszolák eléje, Különös volt látni ó gyapju zekéje, Mely aláfolyt sarkig, tiszta, de sárgulva Festetlen fehére hosszas idő múlva.
Ősz haja mellestül betakará vállát Vegyítve fakóbban nagy ezüst szakállát, Kezébe’ fehér bot, s a tetején ennek Szalagos babér dísz, pártája istennek.
Ott, hajtva királynak fejet illőn s térdet, Így felel a szóra melyet a hős kérdett: „Ki vagyok? - Bízom, hogy nem Etele rabja, Hanem az ó isten dalnoka és papja.



1318
„Amaz istené, kit látsz faragott míven Feszíteni húrját lanton avagy íven, Ki jóslatot zenge sok ezer öltőnek, Mely bölcsebb vala, mint akik ez’tán nőnek.
„De hatalmas ő még! - s Bizánt ha bolondúl, Bizánt lakol érte, ő vele nem gondol... Sőt gondol erősen: bűnteti; már kezdi, S talán Te vagy a kar, mely által elveszti.
„Hanem én a szókat igazítom rendre, Nem felelek hosszan rövid kérdésedre; Parancsodat várom, kegyelmedet kérem, Nehogy az istenség megboszúlja vérem.”
Monda Etel: „Csínján!... istened egy árnyék, Magad egy hang volnál, ha én abba’ járnék: Hallám s nincs. De megóv, ha mi óvhat, téged: Bendeguz atyámra mutató vénséged.
„Hanem itt tégy próbát jósi tudományból, (Mert jóslatom immár vagyon isten-szájból): Mint lesz birodalmam lefolyása, vége? Lássam, az istened igaz istenség-e?”
Mind a körülállók mosolyogtak erre, Szánva tekintének az öreg emberre, Tudván hogy Etel már Isten kardját birja, Kirül a világfán jós íge van irva.
Mint szarvas, ebektül ha vagyon űzőben, Tekingete oldalt, hátra is elsőben Az öreg, s válasszal késik vala nyelve; Megszólala végre karját fölemelve:
„Sorsát a hatalmas ne hívja ki, kérdvén: Sokszor a bal végzet hever isten térdén S ott marad, ameddig boszura nem költi Bűn, s emberi vak dölyf, mely az elmét tölti.
„Birodalmak sűrűn támadnak, enyésznek, Hamarább, ha gyorsan növekedést vésznek: Netalán a jóslat teneked sem kedvez... Ragaszkodom inkább adott kegyelmedhez.”
Etele azonban akará hogy hallja, Mit zeng sorsa felől hamis isten dalja; Mire az ősz fürtét köntöse szárnyával Befedé, s könyörgést mormola hangjával.
Mint betakart méhkas, zúg vala, mig dallá Lett végre a zsongás. Etele meghallá, Mert kis kora óta érti a jós nyelvét; S így vette dalának röviden értelmét.



1319
Hogy nagy birodalma elenyész holtával, De helyre megint áll az idő folytával, Fia, kit nem ösmer, bár vagyon életben, Fogja fölépítni. Ez van a végzetben.
Etel ingerűlten kacagott fel rája S így szólala: „Hazudsz, hazug isten szája! Fiam egy sincs akit vonásrul vonásra... Hogy’ véd meg a máglyán istened, ám lássa!”
S inte, parancsolván hogy hátra vezessék. Nyomban Etelvárról juta ám követség, Jelenteni, hogy lett Isten ajándéka Fiugyermek, akit szült asszonya, Réka.
Réka, feleségül amaz Ilda mellé Kit vőn, mikor ennek gőgjét megigenlé, S hogy udvara közt mind visszavonást szított, Szíve melegjéből leve kitaszított.
S hozta szerelmében, díszül az udvarnak, Keleti országból leányát Magyarnak, Ki vala ös honban magyarok királya; Réka az új hitves, ennek egy-leánya.
Ete, Bulcsu fia, a követség élén Megszólala most, nagy főhajtva beszélvén: „Öröm és dicsőség Etele királynak! Fénye le ne szálljon soha is napjának.
„Mert a királyné, kit hagya édes terhben, Megszűlte fiát már - fiat első szerben -; Virágzik Etelvár ragyogó örömtül, Áhítja királyát látni szembe - szemtül.
„Jer azért, lásd arcát az új csecsemőnek, (Mindenki tiéddel vallja egyenlőnek), S nevet neki válassz névinnepet űlve, Melyre a hír majdan koszorúit tűzze!”
Etele a választ megadá, mint kellett, De belül megdöbbent ám az öröm mellett: „Ez az ismeretlen!” villana eszébe S egy percre sötéten elkomorúlt képe.
Majd rendele dús tort vendég követeknek, Kincses ajándékot vinni a betegnek: Sok római ékszert, arany-ezüst marhát, Kit hoza a földről, hol ma lakik dalmát.
De mikor sátrába bevonúlt estenden, S megvárta előbb, míg néma leend minden. Pillogva a tábor-tüzek amint múltak, S a mennyégnek örök csillagi felgyúltak:



1320
Küldé izenettel sátori szolgáját, Hogy látni akarja öreg jós orcáját, Hogy vele négyszemközt valamit beszéljen Bántása ma nem lesz, biztassa ne féljen.
Hamar az ősz megjött s utalák menten be; Etele komoran állott vele szembe S elnézte sokáig tiszteletes arcát, Melyen az indulat nem jelölé harcát.
Megszólala végre: „Öreg, akit adtál Jóslatot, egy ízén még sem hazudott, áll; De felelj, hol vetted? igazán az égből? Vagy sejtve koholtad régi bölcseségből?”
Erre a jós: „Tiltja istenem és nyelvem, - Válaszol - ily szókra, vallatva, felelnem. Mert jósol az isten, kik hozzá folyamnak: De nem enged földi kényszer hatalomnak.”
Etele ily bátor feleletre nem várt, S habozék: kardjával döfje-e le mindjárt, Avagy oly kegyelmét hozzája mutassa, Melynek amaz hírét messze ragyogtassa.
Szólt végre szelíden: „Öreg, elbocsátlak, Légy papja tovább is faragott kőbábnak, De ne ámíts pénzért, tudva hamis hittel; Ím ez arany kincs, légy vele boldog, vidd el.”
„Kincse az istennek - felel a jós - hajdant Vala templom-számra; most lakhelye barlang, Maga is papja is, üldözve, szegények: Adományod nélkül, nagy király, megélek.”
Etel ámulásban szemeit felvonta, Beszorítá öklét s meg kinyitá, mondva: „Élj hát öreg; ímhol visszaadom élted.” S szabadon ereszté a lángra itéltet.
Második ének
Detre udvarlása
Lassan Etelvárnak seregét mozdítja Etel, hova megtér diadalmas útja, Kit előbb bátyjáról hívtak Budavárnak; Lakhelye ott van most Etele királynak.
Kő vala ott minden (mer’ a város régi): Tornyos paloták nagy kevély düledéki, Oszlopok és ívek, folyosók, tornácok, Márvánnyal kirakott feredő források.



1321
Bástyafalak kívűl szegik vala körbe, Kapuréssel itt-ott ugyan átaltörve, Kit Etel jobb karba hozatott, hogy székét Odatette, - hajtván munkatevő népét;
Kik követ a mésszel forrasztani tudnak, Ácsolni a sziklát, verni vasat rúdnak, Mind az aláhódolt országa lakóit, Hozzájok a maga ügyes faragóit;
Hogy palotát néki s mind a királynőknek Rakjanak, és házat körül a hún főknek; Kívül legyen érc s kő fala, csúcsa, tornya, De belül faragcsált mívü a cikornya.
Minden rekesz és fal belül áttöressék, Hogy fa faragványnak légyen nagy üresség, Hova termet, ágast, folyosókat ácsok Tanúlt keze véssen, mint régi szokások.
De bent is azonban, hol nem vala már rom, S meddig a szem ellát kívül is a váron: Hunok apró sátra környöskörül álla, Mindé, ki Etele udvarán szolgála.
Onnan Etelvárból király hazajöttét Egyszerre az ország szélire meglőtték Nyilasok, kik voltak állatva ki rendre; Vala ez intézet harcra, védelemre.
Hogy, mennyire íjász lőhet erős karral, Fentálljanak éj- s nap, láncolatos sorral, Katonák észak-, dél-, kelet és nyugotra, Figyelve körösleg minden állapotra.
És, ha mi zendűlet esik a határon, Hírt róla tegyenek, röpülő nyílszárnyon, Vagy Etel parancsát váltva tovább vessék, Könnyü írott hártyán vigye nyílsebesség.
Nappalra ez a rend; éjet-szaka tűzjel: Adni tovább messze lobogó nagy tűzzel, Ha veszély ott künn s új háború gyülekszik Vagy tág birodalmán valahol fellegzik.
Így, mint heverő pók, mely szálait őrzi, Hálója rezgését Etel is megérzi, Legyen az ellenség, vagy akadt zsákmánya; Vala ez intézet maga találmánya.
Fel hát eme hírre mind gótok, alánok, Szürr, herül és lombárd idegen királyok Jöttek Etelvárra Etelét szolgálni, Otthon fejedelmek, itt az ő szolgái.



1322
Ünnepet a király, fia örömére, Hagya hadjátékot s lakomát négy hétre, Azalatt vendéglé mind a hunok nagyját, Mind szolga királyok tarka egész hadját.
Ott vala ősz Detre, fejedelmi garral, Uralni urát mind az egész udvarral, Úgy szint’ Odoáker, Ardarik, Alárik, Valamir, - akikből egy-egy király válik.
Detre alázattal végzi vala tisztét, Elnyomva szivében ama régi büszkét, Mikor Etelének kengyelt fogni kellett, Vagy állani hátul arany széke mellett.
Mert rettegi vala Etele gyanúját, Hogy Buda részén a követ együtt fúják Ő és az idegen többi fejedelmek, Csak tőrnek alítá az adott kegyelmet.
Maga is hát hűbbnek egyre magát színlé. Hosszú türelemre társait is inté Biztatva, hogy el kell jönnie a napnak, Mely szabadúlást hoz valamennyi rabnak.
Ildába reményét azelőtt vetette; Hanem Ilda férjét igazán szerette, S Aladárt ohajtá királyi utódnak, Nem, hogy alá essék szolgául a gótnak.
Boszuját Szigfrídért se’ feledte még el, Sőt várja kitartó női reménységgel, Hogy idő forduljon és alkalom erre: Így ezen oldalról hamar megjött Detre.
De, hogy Etel hozta Ilda után Rékát, Detre is megkezdé ravaszúl játékát. Hanem ennek itt most van is nincs is sorja: Fő ünnep e mái: a nevezés torja.
Ül vala Etel fönt aranyos karszékben, S vele Réka asszony koronás felségben, Más asszonyi hátrább. Ilda magát menté, Hogy beteg, urának (vesztére) jelenté.
Hun urak egy részén: Bulcsu, Szoárd, Torda, Szömöre, a kádár álltak vala sorba, Másfelől a fényes idegen királyok, Etele nagyságát emeli pompájok.
Bíbor-aranydíszben a csecsemőt hozták, Nézni az uraknak körül meghordozták, Azután Etelnek vivék atya-csókra, Nyitá komor ajkát neki nyájas szókra.



1323
Nevet is fiának ada jó reményben, Kehely-áldozván szólt: „neve Csaba légyen.” Mert Csaba volt atyja hős régi Kevének, Ki alatt a húnok e földre jövének.
Azután székéből áldozni kiszállott Oda, hol fehér mén és fekete állott, Fekete Ármánynak, de fehér Istennek; Vele az urak mind s hódolt fejedelmek.
Gyorsan paripákat általüté karddal, Jobbal a fehéret, a feketét ballal; Helyezék a nézők két külön oltárra; S Etel ily könyörgést vőn kegyes ajkára:
„Had ura Isten, ki nem alak vagy kőben, De robogsz nyilvetve nagy örök felhőben, Kit mi, világ lelkét, bár soha nem látunk, Köveid, forrásid képében imádunk.
„Ím e Csaba gyermek! tenéked ajánlom; Amit adál jóslat, visszára ne váljon, Te is, Ármány, fordulj elleni kárára; Tetszős legyen néktek e Csaba oltára.”
Mondá -, s mikor a tűz már sebesen égett, Vette fiát ölbe hajáldozat végett, Pelyhéből valamit a lángba röpíte; S táltoshoz emígy szólt, ki neki segíte:
„Torda apám, nézd csak ama füstöt, hol jár; Az elébb Istenhez lőtte fel az oltár, Most ahol, mint kígyók, földön együtt csúsznak: Félek: a Jó, a Rossz netán haragusznak.”
Táltos, ki az évek s napok útját rójja, Megnézte rovását, megijedt, és szóla: „Bal napon áldoztunk született Csabának: Napja, ez év töltén, Buda halálának.”
Ily csere-szót tőnek halkan egymás mellett; Hanem Isten lángja ismét eleven lett, Füstje is Ármányét fellengve haladta, Mint hegyi nagy cserszál a bokrot alatta.
Áldomás ezután leve mind napestig, S éjszaka míg feljött az égi fiastik; Fény a palotában versengve a kedvvel, Új itala bornak régi köles-nedvvel.
Csak Etelének volt hallgatag a szája. Töri az elméjét jóslatok homálya, Éjjel is így várta nap kora ébredtét, Vele az üdvözlő királyokat, s Detrét.



1324
Haza mind a többit hamar elbocsátá, Vendégül a szászt még asztalához látá, Szólt vele sok nyájas, tiszteletes szókat, Kérdezve a más-más isten imádókat:
„Detre, ki sok napnak érted arany fényét, Láttad az észak, dél, s nyugat ó törvényét, Sőt azokét is már sejted, alá délnek, Kik fára feszített istenbe’ remélnek;
„Emberölés terjed tág birodalmamban; Törvényt azok ellen kivánok azonban, Kik vérrel a vért s a becsűletet mossák: Meddig a kard tiszta? hol müve gyilkosság?”
Mint tigris a lesből prédára ha szökken, Villant szeme szásznak nagyot e szó közben, De mohos odvába meg’ visszalapúla, S Detre a királynak lassu hangon szóla:
„Isten az embernek dolgát hogy’ itéli Karddal, legyen észak-, nyugot-, avagy déli, Valamerre a nap hinti arany fényét, Láttam, s tudom a nép ebbeli törvényét.
„Mert a rómaival, ki hisz új istenben, Együtt vívtam atyád hős Bendeguz ellen, Népszámra velük mind az egész föld támadt; De Odin eltörte suhogó szablyámat.
„Szolgáltam azóta; - nagy ideje annak, Gúnyol is a népség már halhatatlannak, Mert a nyilat most is homlokom itt hordja; Mire tart Odin még? nem tudom; ő gondja.
„No tehát az ellent ki legyőzte hadban, Megölheti vagy nem; Odin egyes abban, Odin s valamennyi isteni a népnek; Kardot ilyenkor tart becsületben épnek.
„De ki bajra hívta feleit, testvérét; S mikor az nem vívhat, ontja tovább vérét, Az egész világot kérdezve bejárhadd: Becstelen az a kard, gyilkos az a párhad.”
Ily választ az öreg költe merész szájon, Gondolta, hol a seb, s akará hogy fájjon. Búcsúzva Eteltől kifelé vánszorgott, S odakinn magában menet ekkép morgott:
„Etele, nemes vagy! ez lesz a megtorló; Elaludná ezt más, közlelkü bitorló, De te birodalmad sírját magad ásod: Buda vérhalála lessz a te bukásod!”