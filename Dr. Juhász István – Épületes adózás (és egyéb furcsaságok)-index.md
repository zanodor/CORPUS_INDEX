---
master_file: "[[@DrJuhaszIstvans]]"
---
# Index for Dr. Juhász István – Épületes adózás (és egyéb furcsaságok).pdf

Épületes adózás – kapuadó, füstadó, ablakadó
Az adózás története számos olyan érdekességet tartalmaz, amely – mai szóhasználattal – épített
környezetünket célozza meg teherviseléssel. Ezek között vannak jól ismert adófajták, de kevésbé ismert
közterhek is. Sok esetben az adófajtát ismerjük ugyan, de azzal kapcsolatban számos félreértés, tévedés
jelenik meg a közbeszédben, az internetes hozzászólásokban, a sajtóban, de még a szakirodalomban is.
Érdemes tehát ezen adók valós tartalmát is megismerni, tisztázni. Az épületekkel, építéssel kapcsolatos
adófajták közül a kapuadó és a füstadó meghatározó bevétele volt a középkori magyar kincstárnak, de más
országokban is adóztatták ezeket az adótárgyakat. Ismert adófajta volt az ablakadó is, ez viszont főleg
Nyugat-Európában volt „divatos”.
A magyar történelem két nevezetes adófajtája a kapuadó és a füstadó. Azt a képzetet kelti bennünk az elnevezés,
hogy a kapukat és a füstöt, de legalább a kéményeket adóztatták meg ezzel. Ez igaz is, meg nem is. A tartalmát
már csak azért is érdemes tisztázni, mert ezt a két – valójában lényegét tekintve ugyanazon – adónemet
államiságunk keletkezését követően egészen 1848-49-ig alkalmazták. Az évszázadok során természetesen számos
módosulása, elnevezése volt, de a lényegi tartalom nem változott.
Ez a két adó (és módosulásai) a középkorban a királyi kincstár legjelentősebb bevételi forrását képezték, a
kereskedelmi forgalomra kivetett harmincad mellett. A másik két jól ismert középkori adónem közül a tized az
egyházak, a kilenced a föld tulajdonjogával rendelkező földesurat illette, az adót a földet birtokló, azt megművelő
személy (általában jobbágy) fizette.
A társadalom működését az államalapítást követően alapvetően a szokásjog határozta meg. Ez vonatkozik az
adókötelezettségekre is. Törvényben akkor rögzítették azokat, ha valamilyen kivételes érdek vagy szélsőséges
gyakorlat miatt ez szükségessé vált.
Az adót a XIII. századtól (Aranybulla) a XVIII. századig az országgyűlésen szavazták meg általában egy, ritkábban 2
5 évre, de az uralkodók nem mindig kértek az adó beszedéséhez felhatalmazást, beszedték azt maguktól is, sőt az
is előfordult, hogy egy éven belül két-három alkalommal fizettették azt meg (ez utóbbiban különösen Mátyás
király jeleskedett). A XVIII. századtól az adó rendszeressé vált, az országgyűlési felhatalmazástól már több
uralkodó eltekintett. Különösen Mária Terézia uralkodását érdemes kiemelni, aki negyedszázadon át nem is hívott
össze országgyűlést, de fia, II. József sem tartotta ezt fontosnak.
„
”



Csak óvatosan a kéményekkel!
A fejlettebb középkori államokban nem csak a parasztokat terhelő, alapvetően a megművelt földterülethez,
állatállományhoz kapcsolódó adókat alkalmazták szívesen a hatalom birtokosai, hanem a városi polgárság
kialakulásával olyan adófajtákat is kitaláltak, amelyek a városi vagyont és a városokban végzett tevékenységeket
vették adózás alá.
A városi polgár legfőbb vagyona a háza volt, de mellette nem volt ritka, hogy üzletet is működtetett, vagy a
szőlőhegyen présháza, pincéje is volt. Ezek a vagyontárgyak – épületek, építmények – jól regisztrálhatóak,
felmérhetőek voltak, így az adóztatás tárgyaként kiválóan megfeleltek.
A városi tevékenység eleinte a fazekasok, tímárok, szűcsök, takácsok, építőmesterek (stb.) tevékenységét
jelentette, de a későbbiekben ezek kiegészültek az üzletszerű kereskedelmi tevékenységgel, a lakás, az üzlet
bérbeadásával, a pénzügyi szolgáltatásokkal (pénzváltás, kölcsönzés, letétbe helyezés stb.) is. Ezek adóztatása a
tevékenység jellegének megfelelően történt, ezekre most nem térünk ki bővebben.
A kapuadó
A kapuadót (kamara haszna, lucrum camerae) Károly Róbert vezette be 1336-ban. Ezzel pótolta az értékálló pénz
megteremtését követően a korábbi időszakokban jellemző kötelező pénzbeváltás jövedelmeit. Az
adókötelezettséget Károly Róbert 1342-es dekrétumainak 19. §-a is tartalmazta:
...határozatképen rendeljük és meghagyjuk, hogy nevezett kamaránk részére minden vármegyében, minden
egyes kaputól, a melyen egy szénával vagy gabonával megrakott szekér mehet be, vagy jöhet ki, ... a kirovás
megtörténte után tizenöt nap alatt kamaranyereség gyanánt tizennyolcz denárt kell a kamaraispán kezéhez
szolgáltatni és fizetni, lakjék bár azon a portán vagy telken három, négy vagy több olyan ember, ...
Az adó alól – többek között – mentesültek az egyházi személyek, a nemesemberek, azok akik katonáskodásra
kötelezettek, illetve akik szegénységük miatt nem lettek volna képesek azt megfizetni.



Fedeles kapu (az 1760-as évekből, Sajókeresztúr, Borsod-Abaúj- Zemplén m.)
Tartalmát tekintve tehát nem a kapu után kellett az adót megfizetni, hanem a jobbágygazdaság (jobbágytelek)
után, a kapu az csak egyfajta mérőszáma volt az adóztatható családoknak, feltételezve, hogy egy jobbágytelken,
egy kapu mögött csak egy jobbágycsalád lakik. Sajátos mértékegység a „megrakott szekér”, ami alapvetően azt
jelentette, hogy a jobbágy az általában külterületen lévő termőföldről szekérrel tudta hazafuvarozni terményeit. A
XIV. században a magyarországi jobbágygazdaságok számát 200 ezerre lehet becsülni. Egy jobbágygazdaságban
éltek a jobbágyon kívül a családtagjai, beleértve ebbe az egyenes ági és oldalági rokonságot is, továbbá a
nincstelen zsellérek, így egy jobbágygazdaság akár több tíz személyből is állhatott.
A kapuadónak ez a formája a XV. század végéig fennmaradt, később (1411-ben) külön adótételt állapítottak meg a
csak kiskapuval (verőcével) rendelkező telkekre, ők feleannyi adót fizettek, mint a rendes nagykapuval rendelkező
jobbágytelkek. Az adó mértéke folyamatosan emelkedett, amit a gazdálkodási módszerek fejlődése is lehetővé
tett.
A kapuadó csökkentését eredményezte az, ha több jobbágycsalád költözött egy kapu mögé. Sajátos módszere volt
ez az adótervezésnek, illetve adóelkerülésnek.
„



”
Kiskapu is, nagykapu is – mára műalkotássá vált korábbi adótárgy
A kapuadót egyébként Európa más országaiban is alkalmazták, például Franciaországban.
Füstadó
A füstadó (fumarium) első bevezetése Szent István király nevéhez és korához köthető. Bizánci hatásra az 1020-as
években vezették be az önálló termelőkre kiszabott adófajtaként, és egészen a XIII. század végéig ez önálló királyi
bevételt jelentett. A XIV. század közepétől ezt a kapuadó váltotta fel.
„



”
A „füstönkint” kifejezést gyakran használták, jellemzően azt a családot jelentette, akik egy füst alatt éltek, azaz az
egy kéményhez tartozó lakóközösséget jelentette.
Mátyás király 1467-ben pénzügyi (kincstári) reformot valósított meg, és a kapuadó helyett bevezették a
jobbágyháztartásonként szedett királyi kincstár adóját, a füstpénzt (tributum fisci regalis). Nem a füstöt, és nem is
a kéményt adóztatták meg tehát, hanem az egy füst alatt élő jobbágycsaládot tekintették egy adóalanynak és
adóalapnak. Az új adó nagyon szűk korlátok közé szorította a korábban mentesítésekkel rendelkezők számát.
A változás jelentős jövedelememelkedést jelentett Mátyás számára, telkenként két-háromszorosára emelkedett a
fizetendő adó. Ezt az adófajtát Mátyás az egyházi (ún. prediális) nemesekre, illetve a kiváltságos területek
lakosságára is kivetette (pl. az erdélyi nemesek, a kunok, a jászok és a jobbágytelken élő nemesek is adóztak).
Ennek az adónak a szedése nem függött a rendek hozzájárulásától, azaz nem az országgyűlés döntött róla.
A XVI. századtól a korábbi kapuadó és füstadó fokozatosan alakult át a jobbágytelek után fizetendő adóvá
(portális adózás), szabályozták a jobbágytelek méretét, rendszeresen számba vették a telkeket, és a magyar
feudalizmus végéig (1848-49-ig) ez az adófajta volt az egyik legfontosabb királyi bevétel.
„



”
Adótárgyak (Schossberger kastély, Tura)
Az ablakadó bevezetése, főbb szabályai
Az ablakadó ötlete abból származott, hogy minél módosabb egy háztulajdonos, annál több ablak lehetett a házán.
Az ablaküveg a középkorban még luxuscikknek számított, így ezt csak a leggazdagabbak engedhették meg
maguknak, helyette más, a fényt valamelyest átengedő anyagokat használtak (pl. olajozott pergament,
disznóhólyagot), vagy éppen deszkatáblákkal fedték el az ablaknyílást, amit jó időben levettek, kitártak.
Az ablakadó „kifinomult” formáját Angliában és Walesban vezették be III. (Orániai) Vilmos uralkodása (1689-1702)
idején, 1696-ban. Némi késéssel, de Skóciában is bevezették, 1748-ban. Orániai Vilmos valószínűleg hazájából,
Hollandiából „hozta” az ötletet, mert az 1600-as években Spanyolországban és a sokáig spanyol tartományként
működő németalföldi területeken is ismert volt az ablakadó. Egyébként az ablakadó a nálunk is jól ismert füstadó
helyett került bevezetésre.
Az ablakadó a bevezetését követő másfél évszázad alatt sok változáson esett át, néhány jellegzetességét érdemes
megemlíteni, bár hozzá kell tenni, hogy e jellegzetességek nem mindig egy időben működtek:
A kevés ablakkal rendelkező házak mentesültek az adózás alól. A „kevés” a kezdetekben kettőt jelentett, a
későbbiekben volt, amikor hetet, nyolcat, sőt, tízet is elérhetett.
„Ablakként” nem csak a fény és a levegő beengedésére, a szellőzésre szolgáló falnyílásokat vették számba, hanem
az ajtókat is, legyenek azok a ház bejáratai, vagy akár a házon belül is. Szintén figyelembe vették a házon belüli, a
helyiségek közötti falnyílásokat, akkor is, ha azok nem voltak nyitható-csukható szerkezettel ellátva. Ennek
ismeretében már érthető, hogy csak a 7. (1766-tól), majd a 8. (1825-től) ablaktól kellett a kötelezettséggel
számolni, az ennél kevesebb „ablakkal” rendelkező házakat mentesítették. Nem véletlen, hogy az ablakadó
működésének utolsó időszakából nagyon sok olyan épület maradt fenn, amelyen az ablakok száma az
adómentességi felső határral egyezett meg.



A vakablak díszítő funkciót is elláthat (Belfast)
Az adómentességi határt kevéssel meghaladó ablakmennyiséget átalányban adóztatták (ennek mértéke az
adófajta bevezetésekor 2 shilling volt házanként, ha értékben és mai magyar forintra átszámoljuk ezt, az
nagyjából négyezer forintot tett ki), magasabb adótételt kellett fizetni viszont a 10 és 20 közötti
ablakszámra (ez általában az átalányösszeg kétszerese volt), 20 ablak felett viszont még többet, az
átalányösszeg négyszeresét kellett fizetni, minden tíz ablak után tovább növekedett az adótétel. A
progresszív adózás tehát nem XX. századi találmány, alkalmazták azt már két évszázaddal korábban is.
Az ablakadó megfizetésére a háztulajdonost kötelezték, ez viszont azt eredményezte, hogy a bérházak
esetében – amelyekben akár több tucat család is lakhatott – a tulajdonos megpróbálta a falnyílások
(ablakok, ajtók) számát csökkenteni. Az eredmény: levegőtlen, sötét, dohos, penészes lakások, amelyekben
élni már önmagában is egészségkárosodást eredményezett.
Voltak az ablakadó alól további mentességek is. Az uralkodó és udvartartása eleve mentesült minden
adófajta alól (II. Erzsébet önkéntes alapon fizet jövedelemadót 1993 óta, korábban egyáltalán nem adóztak
az uralkodók). Szintén mentességet élveztek az egyházi létesítmények, valamint az egyházi személyek saját
és családjuk lakhatását szolgáló épületek.
Amíg csak a külső nyílászárókat kellett számba venni, addig viszonylag könnyű dolga volt az adószedőknek,
hiszen az épületeket körbejárva megszámlálhatták az adó alapjául szolgáló ablakokat, ajtókat. Igazán
gyűlöletessé vált viszont az adófajta, amikor a számbavétel céljából a lakásokba is be kellett engedni a
hatósági embereket, mert ezt a büszke angolok a szabadságjogok megnyirbálásának, a magánélet
szentségébe való kormányzati belegázolásnak tekintették.



Az ablakadó következményei és megszüntetése
Nem véletlenül nevezték ezt az adófajtát fény- vagy levegőadónak, hiszen csak az adó megfizetésével lehetett a
ház világos és levegős. Ennél is nagyobb gondot jelentettek az ablakadó egészségügyi következményei. A sötét
levegőtlen lakásokban különösen a gyermekek szenvedtek sokat, a napfény hiánya miatt csontfejlődési
rendellenességek léptek fel, a porcok idő előtt elmeszesedtek, ez volt a D-vitamin hiánya miatt kialakult hírhedt
„angolkór”, amelyről így már tudjuk, hogy népbetegségként való megjelenését és elnevezését is egy adófajtának
„köszönhetjük”.
„
”
Alvó Cupido – Caravaggio 1608-ban készült festményén az angolkór tünetei ismerhetők fel
Az épületen lévő ablakok száma a társadalom felsőbb rétegeiben presztízskérdéssé vált. A módosabbak minél
több ablakkal építették házaikat, palotáikat, kastélyaikat, ezzel is jelezve, hogy ők még a magasabb adótételeket
is képesek megfizetni. Mivel a gazdagabbak már be is tudták üvegezni az ablakokat, egy-egy ilyen épület valóban
a tulajdonosának a vagyonáról tett tanúbizonyságot.
A szegényebb néprétegek lakásainál viszont minél több ablakot meg akartak „takarítani”, akár a saját házában
lakott valaki, akár a tömegszállásként működő bérházakban kényszerültek lakni a családok. Az utóbbiak talán
még jobban szenvedtek a levegő és a fény hiánya, az áporodott büdös levegő miatt.
A spórolás egészen végletessé is válhatott, miközben a háztulajdonosok igyekeztek építészetileg elfogadható
házakat létrehozni. Ez megteremtette a vakablakok műfaját, mint sajátos építészeti eszközt. A nyílások
számlálásánál nem vették figyelembe a lezárt nyílásokat. A kezdetekben ez az ablakok bedeszkázását jelentette,
amikor várható volt a hatóság embereinek a megjelenése. Természetesen az adóelkerülés ellen küzdő hatóságok
is észlelték, hogy a bedeszkázás sokszor csak néhány napig tartott, ezért a későbbiekben előírták, hogy az
ablaknyílás eltömítésének meg kellett egyeznie a falazat színezésével. Sok épületet eleve vakablakokkal építettek,
számolva azzal, hogy az adómentességi határ növekedhet, vagy eltörlik az adót.



Másfél évszázadig alkalmazták ezt az adófajtát Britanniában, mígnem 1851. július 24-én eltörölték, először
Angliában, de nem sokkal utána Wales és Skócia is megszabadult ettől a tehertől. Az eltörlésének elsődleges oka
a kialakult építési szokások és adóelkerülő magatartások végzetes egészségkárosító hatása volt, a XIX. század
uralkodói már képesek voltak felismerni a helyzet tarthatatlanságát.
„
”
Az ablakadó eltörlése beengedte a fényt a lakásokba (korabeli rajz)
Az ablakadót 1789-ben bevezették Franciaországban is, csak ott ajtóadó volt az elnevezése, és igen sokáig,
egészen 1926-ig alkalmazott adófajta maradt. Persze nem lehet véletlen, hogy a franciák által leggyűlöltebb
adófajta, a sóadó (gabelle) mellett az ablakadó is gyűlölet tárgyát képezte, csak nehezebben lehetett ezt elkerülni
és küzdeni ellene.



Épületes adózás (2. rész) – Furcsaságok innen-onnan
Lakni kell! Ezt a természetes emberi szükségletet mindig is jól kihasználták az adóztatásban. A történelem
során gyakran vezettek be olyan adófajtákat, amelyek kifejezetten az építkezéshez, az épületek
fenntartásához, berendezéséhez kapcsolódtak.
A kapuadó, füstadó és ablakadó bemutatása (https://ado.hu/rovatok/ado/epuletes-adozas-1-resz-kapuado
fustado-ablakado) után most az építkezésekkel és lakberendezéssel kapcsolatos XVII-XIX. századi adófajtákról
lesz szó. Ezeket az adófajták is – természetesen – az érintettek megpróbálták elkerülni (kivéve a
leggazdagabbakat, akik viszont akár hivalkodtak is azzal, hogy nekik ezekre az adókra is „telik”), de az
adóelkerülés gyakran egyéb nem kívánt, például egészségromlást okozó következményekkel is járt.
Nem véletlen, hogy ezeknek az adófajtáknak a legjellemzőbb helyszíne Anglia volt, mivel az ipari forradalom
vívmányai, a termelés felfutása, sok termék elérhető árú hozzáférése lehetővé tette, hogy adózási
következmények is társuljanak hozzájuk. A britek változatos adóztatási gyakorlata mögött komoly ok volt az
amerikai függetlenségi háborúnak, majd a napóleoni háborúknak a finanszírozási igénye is.
„
”
Az Amerika megtartása érdekében kivetett adókkal kapcsolatos gúnyrajz 1785-ből
De ilyen adók nem csak Angolhonban voltak! Érdekességként megemlítjük, hogy a török időkben Magyarországon
is volt építési adó. Különösen előszeretettel alkalmazták ezt a törökök a templomok építése, újjáépítése esetén. A
keresztény vallás gyakorolható volt, ha a hit megtartásáért cserébe adót fizettek a keresztények (ezt a fajta vallási



toleranciát az egész török birodalomban alkalmazták, de mielőtt ezt mélyen elítélnénk, megjegyezzük, hogy a
keresztény országok ugyanilyen módon megadóztatták a más vallásúakat; ezek legismertebbike a középkorban
számos helyen alkalmazott zsidóadó volt).
A legújabb korban az ilyen típusú adók legjobb terepe az Egyesült Államok, ahol a többszintű állami
berendezkedés minden szintjén önálló adóztatási jog is van, és ez bizony gyakran szélsőséges adófajtákat is
eredményez. Ebben sem kell messzire mennünk hazai példákért, a települési adóban találhatunk igen érdekes
adótárgyakat, tényállásokat (a települési adóra később fogunk visszatérni.)
Kandallóadó, kályhaadó, tűzhelyadó
Arról már korábban szó volt, hogy a füstnek, azaz tulajdonképpen a kéményeknek az adóztatása a Bizánci
Birodalomból eredeztethető. Európa több országában bevezették ezt az adófajtát a későbbiekben, így
Magyarországon, Franciaországban és a brit szigeteken is. Nem véletlen, hogy az angolszász eredetű kandalló
penny a nálunk szokásos péterfillérnek a megfelelője volt.
A Stuartok idejében tovább „finomították” ezt az adófajtát, és 1662-től minden kályha, kandalló után egy shilling
adót kellett fizetni, méghozzá évente kétszer, Szent Mihály napján (szeptember 29-én) és Hölgyek napján (március
25-én; az ünnepnap nálunk szokásos elnevezése: Gyümölcsoltó Boldogasszony napja). Az adóztató hatalom
továbbra is úgy gondolta, hogy könnyebb megszámolni és megadóztatni a kandallókat, kályhákat, mint
megszámolni azt, hogy egy házban, lakásban hányan és kik élnek.
„
”
Megadóztatták a tűzhelyeket is ...



Az adóból kezdetben nem volt mentesség, azt mindenkinek fizetnie kellett a kályhák, kandallók után, és nem
szabályozták azt sem a törvényben, hogy bérbe adott lakások esetében kinek kell megfizetnie az adót, a
bérbeadónak vagy a bérlőnek. Ezeket a hiányosságokat később orvosolták, egyrészt egyértelműsítették, hogy
bérlemény esetén a bérlőnek kell fizetni, másrészt számos mentességet bevezettek. Talán a legfontosabb a
szociális helyzet alapján történő mentesítés volt, az ingatlan csekély értéke, vagy a lakó vagyonának alacsony
volta egyaránt a fizetési kötelezettség mellőzését eredményezte. Szintén mentesültek a kórházak, a menhelyek és
az egyházi személyek. A mentességről igen szigorú eljárásrend alapján bizonyítványokat állítottak ki.
Az adószedőket kémény-embereknek nevezték. Nekik joguk volt belépni a lakásokba és megszámolni a
fűtőalkalmatosságokat. Ha eltitkolt fűtőberendezést találtak, akkor az adó dupláját kellett megfizetni.
Természetesen itt is megjelent az emberek leleményessége. A kályhákat, kandallókat gyakran fal mögé rejtették
(elfalazták), hogy ne lehessen azokat megadóztatni. Nagy felháborodást keltett annak a churchill-i (Oxfordshire)
péknek az esete, aki a falat áttörve a szomszéd kéményébe kötötte be a kemencéjét. A szabálytalan bekötés
tűzvészt okozott, húsz lakóépület leégett, négy ember meghalt a tűz miatt. Mindez 1684. július 31-én történt.
Az angol parlamentarizmus helyreállításának fontos eseménye volt 1689-ben a Bill of Rights (Jogok törvénye)
elfogadása (az angol történelem egyik legfontosabb dokumentuma). Ebben III. (Orániai) Vilmos és felesége, II.
Mária királynő elfogadta azt, hogy a „király uralkodik, de nem kormányoz, a parlament hozzájárulása nélkül új
adókat nem vethet ki. A parlamentarizmus helyreállításához kapcsolódott a kandalló- és kályhaadó eltörlése
Angliában. Az adóbevétel-kiesést egységes ingatlanadó bevezetésével kompenzálták.
Írországban nem szüntették meg ezt az adófajtát, ott több változtatással, reformmal, egészen a XIX. század elejéig
alkalmazták.
Az angol történelemben azért is vált nagy jelentőségűvé a kandalló- és kályhaadó, mert rengeteg írásos
dokumentum maradt fenn a kivetéséről, befizetéséről, ellenőrzéséről. A középkorkutatók, statisztikusok,
adóelméleti szakemberek számára ez „aranybányának” bizonyult. Az eredeti írországi dokumentumok nem
maradtak fenn, azok egy 1922-es tűzvészben elégtek.
„
”



... és a kandallókat is
Kályhaadót nemcsak Angliában (és más britanniai területeken) alkalmaztak. XII. Károly svéd király a poltavai
csatavesztés (1709) után a kiürült kincstár feltöltése céljából több furcsa adót is bevezetett, így megadóztatta
azokat a ruhaneműket, amelyek akár csak részben is selymet tartalmaztak, az aranyozott kardokat, és igen, a
kályhákat is.
Gyertya- és méhviasz-adó
Az angol kormányzat 1709-től újabb adófajtát vezetett be. Megadóztatták a gyertyát és a méhviaszt, világításra
csak engedély birtokában lehetett ezeket használni. Az ablakadó miatt egyébként is sötétek voltak a lakások,
ennek az adónak a bevezetése ezt tovább súlyosbította. (Kelet Európában is alkalmazták a gyertya adót, de ezt
vallási okokból vetették ki; ennek részleteire most nem térünk ki.)
„
”
Méhviasz, mint adótárgy
A gyertyaadó bevezetésének eredményeként egy alternatív világítási módszert alkalmaztak: szárított kákalevelet
állati zsiradékba merítettek, amikor megkeményedett, ezt gyújtották meg, sokszor mindkét végén (vajon innen
származik a mondás, hogy „mindkét végén égetni a gyertyát”?). Ez ugyan kevesebb fényt adott, rövidebb ideig
világított (hogy az égéstermék szagáról már ne is történjék említés), viszont adómentes volt.
A gyertya- és méhviasz adót 1831-ben szüntették meg.
Plakátadó, tapétaadó, függönyadó



Szintén Angliában alkalmazták a plakátadót. Ezt Anna királynő uralkodása alatt, 1712-től vezették be, majd a
későbbiekben a falfelületek más típusú borítására, a nyomtatott vagy festett tapétákra is kiterjesztették, azaz
akár az épület külső falát, akár belül a lakások falát fedték be, az adóztatási okot jelentett.
„
”
Adózzanak a tapéták is!
Az adóelkerülés itt is megjelent. A polgárok gyakran üres papírtekercseket vásároltak (ez után nem kellett adózni),
amelyre utólag stencilezték vagy festették rá a mintákat, illetve elterjedt a lakások belső falainak kézi festéssel
vagy mintás hengerekkel való díszítése is.
Az adófajtát 1836-ban törölték el.
Ehhez hasonló adófajtát alkalmaztak Hollandiában, ahol a függönyöket adóztatták meg (méterre). Akinek nem telt
rá, az nem függönyözte el az ablakát. Ennek sajátos következménye, hogy Hollandiában ma sem divat az
ablakokat függönnyel eltakarni.
Üvegadó
A XVII. században az angliai iparfejlődés lehetővé tette, hogy a módosabb polgárok az ablakokat beüvegezzék,
mivel az üvegtáblák ára már elérhetővé vált számukra. Korábban ezt csak az uralkodók, egyházi méltóságok,
templomok és a leggazdagabbak engedhették meg maguknak. Ez „remek” alkalmat teremtett arra, hogy az
üvegtermékeket megadóztassák. Erre II. György angol király idejében, 1746-tól került sor.
Az adó bevezetése részben összefüggött azzal, hogy George Ravenscroft szabadalmának (ólomkristály üveg)
köszönhetően az angol üvegipar igen jól prosperált ebben az időben, egyes területeken a korábban hegemón
helyzetben lévő velencei üvegipar fölé is tudott kerekedni.
Az üveg súlya után kellett megfizetni az adót, így az üveggyárak a minél vékonyabb üvegvastagsággal
csökkentették az adóterhet, ez persze az üveg törékenysége miatt gyakoribb vásárlást eredményezett. Az adó
mértéke kegyetlen volt, meghaladta az üveg értékének a háromszorosát is! Nem véletlen, hogy az ablakadó és az



üvegadó együttes alkalmazása sötét, dohos, egészségtelen lakásokat eredményezett, a D-vitamin hiány miatt az
angolkór kialakulása mindennek természetes következménye volt.
„
”
Ravenscroft által készített ólomkristály serleg és tál
Írország 1780-tól mentességet kapott az üvegadó alól, ez az üvegipar fellendülését eredményezte (Cork,
Waterford). A versenyelőnyt 1825-ben megszüntették, az ír üveg is adókötelessé vált.
Az adófajtát végül 1845-ben törölték el Robert Peel miniszterelnöksége idején. Robert Peel nevéhez kötődik a
Scotland Yard megalapítása és a körülbelül 3%-os mértékű (állandóvá vált) jövedelemadó bevezetése is. Utóbbi
miatt a népszerűsége jelentősen csökkent.
Az üveg adóztatása nem volt előzmény nélküli Angliában sem. A XVII. század végén már megadóztatták az
üvegpalackokat, mivel azokat luxustárgyaknak minősítették. Az üvegművesek tiltakozásának hatására akkor az
adót eltörölték. Külön érdekessége ennek az üvegadónak, hogy 1695-ben az üvegadók felügyelője, aki az adó
beszedéséért volt felelős, nem más volt, mint Daniel Defoe, a Robinson Crusoe írója.
Téglaadó
A téglaadót 1784-ben, III. György uralkodása alatt vezették be Angliában. Célja az amerikai gyarmati háború
finanszírozása volt. Az adót 1000 téglára kivetítve állapították meg, a bevezetést követően több alkalommal
növelték a mértékét, így 1794-ben és 1797-ben is, a maximális adómértéket 1805-ben érték el. A finanszírozási cél
közben változott, mert Napóleon is megjelent a hadszíntéren. (Ez utóbbi ok olyannyira nagy súlyt jelentett, hogy
az angolok „feltalálták” a jövedelemadót, ami aztán a mai napig ható és tartó fényes karriert futott be.)
„



”
Az ablakok után a téglát is megadóztatták
A gyártók – természetesen – reagáltak az új adóra, és elkezdték növelni a tégla méretét. A törvénykezés sem
késlekedett, maximálták a tégla méretét (mintegy 2500 cm3-ben), illetve az ezt meghaladó méretet magasabb
adóval terhelték. A következmény rövid idő alatt a kisebb gyártók tönkremenetele, illetve a tőkeerősebb gyárakba
való beolvadás lett (jól ismert fogalom a kapitalizmusban a tőkekoncentráció és –centralizáció).
Az építkezők is válaszoltak az új adófajtára, elterjedt a fából épült házak építése (ami nyilván fokozta a tűzvészek
veszélyét), illetve a középkorban ismert gerendavázas házak ismét divatba jöttek. A gerendák közeit nem téglával,
hanem más, kevésbé stabil anyagokkal rakták ki (vályog, patics stb.). A falazat külső borítására divatba jött a
fazsindely.
„



”
A téglaadó bevezetését követően elkezdték növelni a téglák méretét
Végül az adót 1850-ben törölték el, mivel belátták, hogy annak alkalmazása hátrányos az iparfejlődésre. Persze
semmi sincs ingyen, mert ebben az időben már rendes adóként vezették be a jövedelemadót, ami a napóleoni
háborúk idején még csak ideiglenes adó volt.
Fürdőkád adó
A tisztálkodás egyik, már az ókorban is alkalmazott módszere a fürdőkádban való fürdés. Az Egyesült Államokbeli
Virginiában a fürdőkádat fölösleges luxuscikknek minősítették, ezért 1843-ban egy sajátos feleslegességi adót
vetettek ki rá.
„



”
Középkori fürdőkultúra – 1.
Kaliforniában is létezett kádadó, amelyet a kádfürdő-szolgáltatást nyújtó intézményekre vetettek ki,
természetesen kádanként. Ezt az adót 1957-ben törölték el, indoklásul az szerepelt, hogy Kaliforniában az
aranybányászok és a farmerek már nem veszik igénybe ezeket a szolgáltatásokat.
Sajátos értelmezést ad ennek az adónak a svéd király közelmúltbeli nyilatkozata, amely szerint ő betiltaná a
kádfürdőzést. XVI. Károly Gusztáv ezt azzal indokolta, hogy a tusolással sokkal kevesebb víz fogy, a
kádfürdőzéshez használt 70-80 liter víznek csak a fele. Ez döbbentette rá arra, hogy minden kádat be kéne tiltani.
Azért elgondolkodtató, hogy minderre akkor döbbent rá, amikor a párizsi klímacsúcsra készült utazni, ahol persze
téma lehetett az is, hogy sok ország jelentős vízhiánnyal küzd. Hiába a politikai megfontolások időnként képesek
felülírni a racionalitást is.
„



”
Középkori fürdőkultúra – 2.



Épületes adózás – napjaink és a közelmúlt furcsaságai (3.
rész)
Az építéssel és lakhatással kapcsolatos adófajták kitalálásánál nem mindig működött a józan ész! Sok
olyan adó volt a történelem folyamán, amelyek a hatalom bevezetett ugyan, de azt nem tudták beszedni az
adó értelmezési problémái miatt, esetleg lázadás tört ki az adó ellen, sőt még háborút is eredményezett a
rosszul tervezett adó. Ilyen eszement adókból gyűjtöttünk össze néhány érdekességet.
Az adóztatás alapelvei közé tartozik a méltányosság (igazságosság), az áttekinthetőség (világosság,
transzparencia), a kényelmes teljesíthetőség (álljon rendelkezésre az adó fedezete), illetve az adóztatás
költségtakarékossága (a beszedett adó lényegesen több legyen, mint amennyibe maga az adóztatás kerül, és ez
minden adónemre teljesüljön). Ha ezeket az elveket megszegik, az súlyos következményekkel járhat az adózókra,
de az adóztató hatalomra is.
Kunyhóadó-háború
Az ingatlanok mindig is célpontjai voltak az adózásnak, legyen az termőföld, erdő, nádas, vízfelület, lakás, vagy
nem lakáscélú egyéb épület, építmény. Ennek oka lehet az, hogy az ingatlanok természetben megtalálhatóak,
fellelhetőek, regisztrálhatóak; természetük, formájuk nem, vagy csak ritkán változik; általában jelentősebb értéket
képviselnek; azonosítható a tulajdonos és/vagy a birtokos; az adó meg nem fizetése az ingatlan megterhelésével
vagy akár elvesztésével is járhat (tehát az adó relatíve könnyen kikényszeríthető). Ez így volt több ezer éve, és így
van manapság is.
Alkalmazták ezt az adófajtát a viktoriánus korban, a brit birodalomban is. Viszonylag könnyen működhetett az
adózás a brit szigeteken, hiszen az adózásnak ott már ezeréves hagyománya volt, viszont a gyarmatbirodalomban
ez sokkal nehezebben ment, különösen az afrikai gyarmatokon, ahol a bennszülöttek nem igazán értették ezeket
a kötelezettségeket. Ettől még az angliai fiskálisok kivetették a lakhatást szolgáló építményekre az adót,
praktikusan a kunyhókra (mivel az európai értelemben vett lakóépületek csak viszonylag ritkán fordultak elő).
Nem vették figyelembe az adótárgy értékét (annak alacsony voltát), értékállóságát (annak hiányát), az adó
összegének rendelkezésre állását (a bennszülöttek nem rendelkeztek az adó megfizetéséhez szükséges
pénzeszközökkel), illetve azt, hogy olcsón beszedhetőnek kell lennie. Megállapítható, hogy az Adam Smith által
1766-ban felállított adóelvek mindegyikét megsértve vezettek be az adózást. A következmények nem maradtak el!
(Megjegyzem, az adóztató hatalom sajátos logikája érvényesül abban, hogy az észérveket sem nagyon veszik
figyelembe – ld. példaként a magyar internetadó elvetélt tervezetét!)
Bevezették a kunyhóadót a mai Sierra Leone, Libéria, Dél-Afrika, Zimbabwe, Uganda, Zambia (stb.) területén is. A
bevezetés időpontja a XIX. század utolsó éveire, illetve a XX. század első két évtizedére esett. A cél a brit
államkassza pénzzel való megtöltése, illetve a gyarmati lakosság brit szokásrendre való szorítása volt, beleértve
az adó fedezetének megtermelését is, amely ekkoriban már jórészt bérmunka volt. Ez utóbbi cél sajátosan
érvényesült Dél-Afrikában, ahol a bennszülöttek lakta európai stílusú házakat mentesítették az adó alól, feltéve,
hogy a házban lakó családfőnek csak egy felesége volt.
„



”
Adótárgy Sierra Leonében
Sierra Leona területén is bevezették a kunyhóadót. Az adó ellen 24 törzsfőnök aláírásával petíciót nyújtottak be a
gyarmati vezetéshez, de azt elutasították. Ezt követően 1898-ban fellázadtak az adó ellen. A britek kegyetlenül
felléptek a lázadókkal szemben, fegyveres erőkkel szedték be az adót, a nemfizetőket a”felperzselt föld”
módszerével elűzték lakóhelyükről, sokan meghaltak a fegyveres atrocitásokban. A durva módszerek
eredményesek voltak, a lázadók 1898. november 11-én letették a fegyvert, a vezetők megadták magukat. A legfőbb
vezetőket a brit hatóságok száműzték, de kivégzésekre is sor került, 96 lázadót felakasztottak.
A kunyhóadó ellen kisebb lázongásokra a későbbiekben is sor került, illetve más gyarmati területeken is volt
lázadás a kunyhóadó ellen, így Dél-Afrikában a zuluk fogtak fegyvert 1906-ban (bambata-felkelés) a fejadó
bevezetése ellen, Libériában 1915-ben volt az ún. Guru lázadás. Végül a gyarmatbirodalom felbomlása miatt került
a feledés homályába ez az igencsak ostoba adófajta.
„



”
Kunyhóadó beszedése a dél-afrikai Natal-ban, 1879-ben
Kúriaadó, luxusadó, nagy értékű ingatlanok adója
A világ több országában próbálkoztak a jelentős értékű épületek, kúriák adóztatásával. Ezek a kezdeményezések
gyakran a tervezési időszakban elvetélnek (hiába, ezen épületek tulajdonosai képesek az érdekérvényesítésre,
eredményesen tudják a média eszközeit is segítségül hívni).
Magyarországon az elmúlt jó tíz évben két ilyen adófajtát is bevezettek: a 2005. évi CXXI. törvény szólt a
luxusadóról, majd ennek alkotmánybírósági megsemmisítését (2008) követően született meg a 2009. évi LXXVIII.
törvény az egyes nagy értékű vagyontárgyakat terhelő adóról. A lakóingatlanokra vonatkozó rész
megsemmisítéséről itt is az Alkotmánybíróság gondoskodott (2010. január 28.), a nagy teljesítményű
személygépkocsikra, vízi- és légi járművekre vonatkozó részének hatályon kívül helyezése már a kormányzatra
maradt (2010. VIII.16.).
Sokkal inkább érthető az, hogy a világ sok országában a várak, kastélyok, templomok, egyéb műemléképületek
tulajdonosai, kezelői adókedvezményben részesülnek, ha helyreállítási munkálatokat végeznek, esetleg „csak”
gondoskodnak az épületek állagmegóvásáról.
Adózzanak az épület díszítései is
Nem adó, de az építőnek mégis plusz költséget jelent az a szabály, amelyet az Egyesült Államokban, Wisconsinban
vezettek be. Előírták, hogy azok az épületek, amelyeknek építési költsége a 100 000 $-t túllépi, kötelesek az
építési költség legalább 1 %-át az épületet díszítő művészeti tárgyakra költeni.



A kötelezettség nagyon is érthető – különösen a magyarországi panelrengetegeket szemlélve –, az egysíkú,
unalmas városképet izgalmassá tehetik a festett falfelületek, az oromzati díszek, esetleg az épület homlokzatán
elhelyezett egyéb díszítőelemek, de akár még a tetőfedő anyag jó megválasztása is. Ha megnézzük nagy
építészeink XIX. század második felében, XX. század első felében tervezett épületeit, jól látható, hogy nagy
műgonddal tervezték meg a külső látványelemeket is. És nem volt jelentősége annak, hogy az épület neogótikus,
neoklasszicista, esetleg szecessziós vagy bauhaus stílusban épült!
„
”
Épületdíszek a NAV Kiemelt Adó- és Vámigazgatósága épületén (Budapest, Dob utca)
Ezzel az „adófajtával” csak egyet lehet érteni!
(A sorozat következő, befejező részében erre az adófajtára még visszatérünk, mivel van hazai aktualitása is.)
A cégtábla kihelyezése is adóköteles
„Divatos” adófajta, a közelmúltban sok szerbiai önkormányzatnál bevezetett cégtábla-adó (elnevezése szerint ez
illeték, de közgazdasági tartalma szerint nagyon is adóról van szó; hasonló félrevezetéssel nálunk is
találkozhatunk: a pénzügyi tranzakciós illetéket jogosan nevezzük a köznyelvben „sárgacsekk-adónak”).
A fennen hangoztatott vállalkozásbarát politikát kevéssé valósítja meg ez a fizetési kötelezettség, hiszen a
kihelyezett cégtáblák számától, sőt nagyságától is függ a fizetendő összeg.
A „szép kilátás” adója
És most lássunk egy olyan adófajtát, amely – egyelőre – nem valósult meg.
Az Egyesült Államokbeli New Hampshire-ben született meg 2005-ben az a javaslat, amely szerint a szép kilátást
vegyék figyelembe az ingatlan értéknövelő tényezőjeként, és így ez is legyen része az ingatlanok utáni
adóalapnak.



Nem kétséges, hogy az ingatlan fekvése, az ingatlanról, az épület ablakaiból látható festői táj értéknövelő
tényező. Ugyanakkor adószakember vagy ingatlanszakértő legyen a talpán, aki ennek értékét meg tudja becsülni.
Nagyon is vitatható, hogy ki mit tart szép kilátásnak, és könnyen bekövetkezhetnek olyan események, amelyek az
esztétikai élvezeteket megszüntetik (leég egy hegyoldal, gyárat telepítenek, földcsuszamlás stb.).
„
”
A szép kilátást is megadóztatták volna
Az értéknövelő tényezőről hosszas vita alakult ki, végül 2012-ben a jogalkotási bizottság elutasította a tervezetet.
Értéknövekedési adó
Az elmúlt időszakban több alkalommal felvetődött Magyarországon is az értéknövekedési adó bevezetésének
ötlete. Nem ritkán felelős politikai vezetők tettek erre javaslatot.
Nem kétséges, hogy ha egy meghatározott területen például ingatlanfejlesztést valósítanak meg, metrót építenek,
kulturális intézményt (például színház) hoznak létre, vagy egy egyetem létesül, ezek képesek felértékelni a már
meglévő ingatlanokat, lakásokat is. Ez még akkor is megtörténhet, ha munkahelyeket létesítenek egy területen. Az
értéknövekedés gyakran nagyságrendi, a beruházások megvalósulásával az ingatlanárak akár a többszörösükre is
emelkednek.
A javaslatok készítői általában azt fogalmazzák meg, hogy ez az értéknövekedés független a tulajdonosok
magatartásától, és társadalmilag is igazságosnak lehet tekinteni, hogy ezt a vagyongyarapodást „megcsapolja” az
állam.
A jól hangzó érveléssel szemben sokkal több ellenérvet lehet hozni:
– az értéknövekedés nem eredményezi az adófedezet rendelkezésre állását;



– az egyszerűség, egyértelműség nem teljesül, az értéknövekedés mértékének megállapítása rendkívül szubjektív,
egyáltalán nem biztos az, hogy piaci körülmények között az realizálható is lesz; bevezetése bírósági eljárások
tömeges megjelenését eredményezheti;
– lakások esetén gyakran a tulajdonosok egyetlen, lakhatást szolgáló létesítményét terhelnék meg az adóval, ami
akár szociális problémákat is felvethet, az pedig nem várható el a lakóktól, hogy a felértékelődött ingatlanjukból
elköltözzenek;
– az értéknövekedéssel szemben értékcsökkenési kártérítésről is szót kellene ejteni, mivel egyes beruházások
nem növelik, hanem csökkentik az ingatlanok értékét (jó példa erre a Cegléd déli részén létesített disznóhizlalda,
amelynek „illatanyaga” a közelben lakók életét igencsak megkeseríti, sőt a kialakult helyzet és a hatóságok
tehetetlensége már többször adott témát országos médiumoknak is);
– az értéknövekedés ma is adózhat (szja, társasági adó, illeték, áfa), ha az ingatlanok beszerzése a beruházás
megkezdése előtt spekulációs célú volt, és a beruházás elkészülte után gyorsan értékesítik az ingatlant.
„
”



Épületes adózás – a mai magyar adórendszerről
Az „Épületes adózás” című sorozatunk záró részében a mai magyar adórendszer épületekkel, építményekkel
kapcsolatos adószabályairól adunk rövid áttekintést (nem jogszabály-ismertetést, hanem összefoglalót!). A
jelenleg hatályos magyar adórendszer két szinten is kezeli az épületekkel kapcsolatos adózást. Egyrészt a
központi adórendszer adóztatja az épületeket, számos kedvezményi, mentességi szabályt lehetővé téve a
méltányos (helyenként kevésbé méltányos) helyzetekre, másrészt a helyi adózás is lehetővé teszi az épületek
adóztatását. Az önkormányzatok sokszínűsége gyakran érdekes adófajták megszületését is eredményezi.
A sorozat előző részeiben bemutattuk a kapuadót, füstadót, ablakadót (https://ado.hu/rovatok/ado/epuletes
adozas-1-resz-kapuado-fustado-ablakado), az építéssel, lakhatással kapcsolatos régmúlt
(https://ado.hu/rovatok/ado/epuletes-adozas-2-resz-furcsasagok-innen-onnan), illetve a közelmúlt és a jelenkor
(https://ado.hu/rovatok/ado/epuletes-adozas-napjaink-es-a-kozelmult-furcsasagai-3-resz) adózási furcsaságait.
Most rátérünk a jelenlegi hazai adózási szabályokra.
Az épületek helyett a következőkben bővebb fogalomkörrel, az ingatlanok adózásával foglalkozunk. Külön
kitérünk arra, ha ennél szűkebb kört, épületeket, építményeket, lakásokat, építési telkeket, földterületet stb.
érintenek az adószabályok.
Az ingatlanokkal kapcsolatban a magyar adórendszer adókötelezettség alá vonja az ingatlan birtoklását,
tulajdonlását, az ingatlan elidegenítését és az ingatlan hasznosítását (pl. bérbeadás) is. Az ingatlan elidegenítése
esetében adókötelezettség keletkezhet az elidegenítő és az ingatlant megszerző személyénél is, függetlenül attól,
hogy az ingatlan elidegenítése ellenérték fejében (visszterhesen) vagy ellenérték nélkül (ajándékozással,
örökléssel) történik.
A legfontosabb adószabályokat a következő törvények tartalmazzák:
a személyi jövedelemadóról szóló 1995. évi CXVII. törvény (Szja törvény)
(http://net.jogtar.hu/jr/gen/hjegy_doc.cgi?docid=99500117.TV);
a társasági adóról és az osztalékadóról szóló 1996. évi LXXXI. törvény (Tao törvény)
(http://net.jogtar.hu/jr/gen/hjegy_doc.cgi?docid=99600081.TV);
az általános forgalmi adóról szóló 2007. évi CXXVII. törvény (Áfa törvény)
(http://net.jogtar.hu/jr/gen/hjegy_doc.cgi?docid=A0700127.TV)
az egészségügyi hozzájárulásról szóló 1998. évi LXVI. törvény (Eho törvény)
(http://net.jogtar.hu/jr/gen/hjegy_doc.cgi?docid=99800066.TV);
a helyi adókról szóló 1990. évi C. törvény (Hadó törvény) (http://net.jogtar.hu/jr/gen/hjegy_doc.cgi?
docid=99000100.TV);
az illetékekről szóló 1990. évi XCIII. törvény (Itv.) (http://net.jogtar.hu/jr/gen/hjegy_doc.cgi?
docid=99000093.TV);



az adózás rendjéről szóló 2003. évi XCII. törvény (Art.) (http://net.jogtar.hu/jr/gen/hjegy_doc.cgi?
docid=A0300092.TV).
Emellett a helyi adózás szabályait helyi adórendeletek is részletezik, itt viszont fontos megjegyezni azt, hogy a
helyi adórendeletben sem lehet (többek között) az Alaptörvényben, a jogalkotásról szóló törvényben, a Hadó
törvényben és az Art-ben meghatározottakkal ellentétes szabályt előírni.
„
”
Kunyhó vagy palota, az adózási szabályok nem tesznek különbséget
Az adószabályok értelmezéséhez, alkalmazásához az épített környezet alakításáról és védelméről szóló 1997. évi
LXXVIII. törvényt, illetve a lakáscélú állami támogatásokról szóló 12/2001. (I. 31.) Korm. rendeletet is fontos
ismerni.
A következőkben az egyes adószabályok részletezésétől eltekintünk, helyette csak a leglényegesebb ismérveket
tekintjük át (a részletes jogszabály-ismertetés, esetleg példák bemutatása vaskos könyvet eredményezne, ez most
nem lehet célunk).
Sajátos szja szabályok vonatkoznak a társasház és társasüdülő jövedelmére, továbbá az ún. ingatlannal
rendelkező társaságok és a lakásszövetkezetek társasági adózására. Ezekre most nem térünk ki.
Ingyenes ingatlanszerzés magánszemélyek között
Az ellenérték nélküli vagyonszerzésnek két módja lehetséges, vagy ajándékozással, vagy örökléssel.
Mind a magánszemélyek közötti ajándékozás, mind az öröklés mentes a személyi jövedelemadó alól (mindkét
oldalon), függetlenül a vagyonszerzés mibenlététől (ingó, ingatlan stb.), illetve értékétől (ez akár milliárdos
nagyságrendű is lehet!).
Ajándékozás és öröklés esetén a szerző félnek illetékfizetési kötelezettsége lehet.
Mentes az illeték alól az egyenes ági leszármazott és felmenő, valamint a házastárs megajándékozása, illetve az
általuk való öröklés (a testvérre nincs mentesség!).
„



”
Az egyenesági le- és felmenők közötti ajándékozás, öröklés adó- és illetékmentes
Számos esetben az általános öröklési, ajándékozási illetékmérték (18 %) helyett kedvezményes (9 %)
illetékmérték alkalmazható, vagy az illetékből kedvezmény érvényesíthető. Ilyen kedvezmény vonatkozik a
lakásra, az építési telekre, ha lakást építenek rá, a termőföldre.
Az örökléssel, ajándékozással történő vagyonátszállás esetén további adó- és járulékkötelezettségek (áfa, tbj, eho
stb.) nincsenek.
Ellenérték fejében történő ingatlan-átruházás magánszemélyek között
Visszterhes (ellenérték fejében történő) vagyonátruházás esetében az elidegenítő félnek személyi jövedelemadó,
a szerző félnek illetékfizetési kötelezettsége lehet, ezen túlmenően áfa fizetési kötelezettség is lehetséges.
Az eladónak az ingatlanértékesítés számított jövedelme után kell szja-t fizetnie. Az ingatlanértékesítés jövedelme
az eladási ár és a szerzési érték különbözete, de ez tovább csökkenthető az ún. értéknövelő beruházásokkal,
illetve a szerzéssel és eladással kapcsolatos egyéb (igazolt) költségekkel. A jövedelemből a számított jövedelmet
a Szja törvényben meghatározott évesítési szabályokkal (62.§) kell meghatározni, amelynek eredményeképpen a
szerzést követő 5. év után már nincs adókötelezettség. Ez utóbbi szabály korábban csak a lakásokra vonatkozott,
más ingatlanok esetében 15 év után volt mentesség, de 2017-től egységesen minden ingatlanra az 5 éves szabály
vonatkozik., lakás esetében a szerzést követő 5. évtől nincs adókötelezettség.
További szja kedvezmény vonatkozhat például az idősek otthonában való férőhely vásárlására, illetve termőföld
átruházására.



Mentes az szja alól a házassági vagyonközösség megszűntetése révén keletkezett jövedelem.
Ha az ingatlan értékesítése – kivéve, ha a magánszemély a bevételt egyéni vállalkozói tevékenysége keretében
szerzi meg – gazdasági tevékenység keretében történik, akkor a jövedelem önálló tevékenységből származó
jövedelemnek minősül.
Gazdasági tevékenység: valamely tevékenység üzletszerű, illetőleg tartós vagy rendszeres jelleggel történő
folytatása, amennyiben az ellenérték elérésére irányul, vagy azt eredményezi, és annak végzése független
formában történik.
Független felek: azok a személyek (természetes személyek, jogi személyek, egyéb szervezetek), amelyek (akik)
között nem áll fenn olyan szoros gazdasági, jogi kapcsolat, amelynek révén legalább az egyik fél meghatározó
befolyást képes gyakorolni a másik fél gazdasági döntéseire, vagy amelynek révén a felek egymással szoros
együttműködésben folytatják tevékenységüket (nem tekinthetők független feleknek különösen az egymással
munkaviszonyban, tartós megbízási jogviszonyban álló személyek, továbbá a társas vállalkozás és a benne akár
közvetlenül, akár közvetve – a közeli hozzátartozókat megillető jogokat együttesen számítva – többségi irányítást
biztosító befolyással rendelkező magánszemély).
A szerző felet illetékfizetési kötelezettség terheli. Az illeték általános mértéke 4 %, de lakás, építési telek,
földterület szerzése esetén kedvezmény érvényesíthető. Gépjármű és pótkocsi szerzése esetén az Itv. az
előzőektől eltérő módon határozza meg az illeték mértékét.
Itt is igaz, hogy az egyenes ági rokon és a házastárs mentesül az illetékfizetési kötelezettség alól, ide értve a
házassági vagyonközösség megszűnését is. Az utóbbi rendkívül fontos, sokan kérdeznek rá, hogy válás esetén a
vagyonmegosztás után milyen adó- és illetékfizetés lehet. Az előzőeken túl a gyermektartási díj is mentes a
közterhek alól (aki fizeti, azt más adózott pénzből fizeti!).
„
”
A válás nem az adózás miatt nehéz



A magánszemélynél áfa fizetési kötelezettség akkor keletkezhet, ha az ingatlanértékesítés sorozat jellegűnek
minősül. Ez lényegében azt jelenti, hogy két éven belül négy, vagy annál több ingatlant értékesít a magánszemély.
Nem vonatkozik a sorozatjelleg a kisajátított és az öröklési illeték tárgyát képező ingatlanra, de a számításnál (4
db) ezt is figyelembe kell venni. Az áfát a NAV állapítja meg. Áfa-levonási lehetősége is lehet a magánszemélynek,
ha az ingatlan szerzésekor áfát fizetett.
Ingatlan bérbeadása magánszemély által
Az ingatlan bérbeadásából származó jövedelem szja-köteles, kivéve a termőföld haszonbérbe adását, ha annak
szerződés szerinti időtartama az öt évet eléri, illetve lakás települési önkormányzatnak történő lakáscélú
bérbeadását (0 % az adó), ha az határozott időtartamú, és a bérbeadás időtartama eléri a 36 hónapot. Ha az
önkormányzat a bérbevett lakást nem lakáscélra használja, akkor őt terheli szja-fizetési kötelezettség.
Az ingatlan bérbeadásából származó jövedelem után járulékfizetési kötelezettség nincs, ha annak összege nem
haladja meg éves szinten az egymillió forintot. Az értékhatár túllépése esetén a teljes összeg után 14 % eho-t kell
fizetnie a magánszemélynek.
„
”
A bérbeadás adóköteles tevékenység, sőt lehet, hogy járulékot is kell fizetni
Az ingatlan bérbeadása mentes az áfa alól, de helyette adókötelezettség választható (Áfa törvény 86-88. §).
Adózás ingatlantulajdon után
Magyarországon vagyonadó nincs. Bár több próbálkozás is volt az előző három évtizedben erre vonatkozóan, de a
média, a politikai pártok, vagy az Alkotmánybíróság „hathatós” közreműködése mindig meghiúsította ennek
bevezetését vagy fennmaradását.
Egyes vagyontárgyakat ugyanakkor jelenleg is terhel(het) vagyonadó. Legismertebb ezek közül a gépjárműadó és
a cégautóadó, a helyi adózás rendszerében működő építményadó, telekadó, de a szintén a helyi adózás
rendszerében alkalmazott magánszemélyek kommunális adója is vagyontárgyhoz köthető. A gépjárműadóra és a
cégautóadóra nem térünk ki.



Az építményadó és a telekadó kötelezettje nem csak magánszemély lehet, hanem jogi személy is, így például a
gazdasági társaságokat is terhelheti a kötelezettség.
Az építményadó és a telekadó bevezetéséről az önkormányzat rendelettel dönthet, természetesen figyelembe
véve a Hadó törvény rendelkezéseit is, az ott előírt maximális adómértéket nem lehet túllépni. A tételes
adómértékeket az önkormányzat az inflációval növelt összegben veheti figyelembe (Hadó törvény 6.§ c) pont). Az
adó mértéke igazodik az építmény, a telek alapterületéhez és/vagy forgalmi értékéhez.
A magánszemélyek kommunális adóját az önkormányzat illetékességi területén építmény vagy telek
tulajdonjogával rendelkező személynek, illetve nem magánszemély tulajdonában lévő lakásban bérleti
jogviszonnyal rendelkező személynek kell fizetni. Az adó mértéke ebben az esetben tételes (fejadó), azaz nem
igazodik a vagyontárgy értékéhez.
Ezeket az adófajtákat az önkormányzatok általában bevezetik, de a legtöbb önkormányzat a magánszemélyek
kommunális adóját alkalmazza (több mint 2200 esetben). Az adótöbbszörözés tilalma miatt a lakáscélú
építményeket ők már nem adóztathatják meg. Építményadót mintegy 900 település vezetett be, telekadót viszont
csak félezer.
Települési adó
A helyi önkormányzatok folyamatosan forráshiánnyal küszködnek. A központi kormányzat ugyan jelentős
mennyiségű feladatot (oktatás, egészségügy) átvett a településektől, de ennek korábban kiosztott forrásait is
elvonta. Az önkormányzatoktól történt adósságátvállalás, illetve az eladósodást megnehezítő szabályozás
bevezetése a forráshiányos helyzetet nyilván nem változtatta meg. (Azért nem árt megjegyezni, hogy vannak
kifejezetten gazdag önkormányzatok is, ahol a forráshiány emlegetése eléggé disszonáns.)
Az önkormányzatok szabad rendelkezésű bevételeinek köre eléggé korlátozott, különösen a kisebb
önkormányzatok esetében, szinte egyetlen lehetőségük helyi adókat bevezetni. Ezzel éltek is a települések, ma
már alig van olyan település, amely ne adóztatna a saját területén.
A forráshiányra hivatkozva sokszor javasolták a települések, illetve különböző érdekképviseleti szervezeteik, hogy
további helyi adók bevezetésére legyen lehetőségük. Ilyen javaslat volt például a közművezetékek adóztatása is.
Ez megtetszett a politikusoknak, és be is vezették, de nem helyi, hanem központi adóként.
Kincsem (Heinrich Schnaebeli fotográfiája)



Több évnyi vajúdás után született meg az a szabályozás, amely az önkormányzatok részére további adóztatási
lehetőséget biztosított. A települési önkormányzatok 2015-től vezethetnek be ún. települési adókat. A
felhatalmazást a Hadó törvény 1/A §-a tartalmazza, sajátos negatív taxációval.
Ezek alapján az önkormányzat
olyan települési adót vezethet be, amelyet törvény nem tilt;
olyan adótárgyat lehet megadóztatni, amelyet törvényben meghatározott más közteher nem sújt;
a települési adónak nem lehet alanya az állam, az önkormányzat, más szervezet, továbbá – e minőségére
tekintettel – a vállalkozó. Ez lényegében azt jelenti, hogy a vállalkozó lehet adóalany, de nem a vállalkozási
tevékenysége alapján.
Ahogyan az várható volt, az önkormányzatok óvatosan nyúltak ehhez az eszközhöz, viszont ma már meghaladja a
százat a települési adót bevezető önkormányzatok száma. Néhány önkormányzat többfajta települési adót is
bevezetett.
A helyi és települési adókra vonatkozó összefoglaló információk megtalálhatóak a Magyar Államkincstár
honlapján (https://hakka.allamkincstar.gov.hu/) is, de az ado.hu honlapon is van egy részletes összefoglaló
táblázat (https://ado.hu/rovatok/ado/helyi-adok-2017-hol-mennyi).
Legkönnyebben az ingatlanvagyon, és a nagyobb értékű ingóvagyon mérhető fel, így – természetesen – ezen a
területen van a legtöbb adófajta is.
A legtöbben a termőföldet adóztatják meg, annak területe vagy termőképessége (aranykorona) alapján. Hiába
tiltakoztak még miniszteri szinten is a föld megadóztatása ellen („nem erre gondoltak az illetékesek”), ha a fenti
negatív módon megfogalmazott kritériumokat teljesítik, akkor a földterület adóztatható. (1992-től 2012-ig volt
hatályban a földadóról szóló törvény, de 1994-től adót ténylegesen nem kellett fizetni. A törvény hatályon kívül
helyezésével a termőföldet már nem terhelte központi adó.) Van olyan önkormányzat, amely csak a halastavakat
adóztatja meg (Csepreg), más önkormányzat viszont a meghatározott belterületen folytatott mezőgazdasági
termelést adóztatja (pl. Balatonfüred). A földadóval kapcsolatban született már kúriai megsemmisítő ítélet is,
amely szerint, ha az önkormányzat bevezette a mezőőri járulékot, akkor a termőföldre már nem vezethet be adót
(Balmazújváros).
A termőföld adóztatása után a „legdivatosabb” a magas építmények adó alá vonása. Ezt általában olyan
kistelepülések alkalmazzák, amelyek területén egyetlen ilyen magas építmény van (a templomtornyon kívül,
amely alapból mentes az adó alól), a mobiltelefon átjátszó-torony. A kritériumokat úgy határozzák meg, hogy ez
az egyetlen magas építmény adóköteles legyen.
„



”
A mobil átjátszó torony gyakran válik adózás tárgyává
Egyes önkormányzatok olyan járműveket terhelnek adóval, amelyek nem minősülnek gépjárműnek. Van, ahol a
hajókat adóztatják (Nagymaros), de több településen is a traktorokat.
Eléggé sajátos Pilisjászfalu adórendelete, amely a belterületi lótartást adóztatta. Ennek az adónak sajátos módon
csak egyetlen adóalanya volt, de rögtön három ló után kellett fizetnie éves szinten 450 ezer forintot. A 2017-es
adatbázis már nem tartalmazza ezt az adót.
A sajtóban is nagy érdeklődést váltott ki a főváros harmadik kerületének (Óbuda-Békásmegyer) adórendelete,
amely szerint az újépítésű, 300 m2-t meg nem haladó lakóépületek, lakóházak után településkép-védelmi adót
kell fizetni. Az adó mértéke 500 000 Ft/év. Adómentesség abban az esetben adható, ha az építtető beszerzi azt a
főépítészi véleményt, amely szerint az épület megfelel az építésre vonatkozó helyi rendeleteknek. Külön is kiemeli
az adórendelet a településképi előírásoknak való megfelelést. Ennek alapján nevezték el ezt az adófajtát a
sajtóban ízléstelenségi vagy giccsadónak.
Szintén nagy visszhangot váltott ki Alsónémedi adórendelete, amely a településen tartózkodó, de ott
munkaviszonnyal. lakással nem rendelkező személyeket kívánja adó alá vonni. Mint kiderült, a településen élő,
bejelentett munkaviszonnyal nem rendelkező külföldieket kívánják a 800 Ft/nap adóösszeggel távol tartani a
településtől.
A települési adó tárgyaként számos további ötlet is felmerült, így szó volt kátyúadóról, dugódíjról (nem csak a
fővárosban), sőt a főpolgármester felvetette, hogy a Római-parton létesítendő mobilgát közelében lévő
ingatlantulajdonosokra értéknövekedési adót (https://ado.hu/rovatok/ado/epuletes-adozas-napjaink-es-a
kozelmult-furcsasagai-3-resz) kíván bevezettetni. Ez utóbbi adófajta természetesen feltételezi azt, hogy az
értéknövekedés megállapítható. Az már csak költői kérdés, hogy azok az ingatlantulajdonosok, akiknek ingatlanja
értékcsökkenést szenved el (például egy közelben létesített szagos élelmiszer feldolgozó üzem miatt), jogosultak
lesznek-e emiatt kedvezményre, adó-visszatérítésre, esetleg kártérítésre.
A települési adók eddigi gyakorlata elég sok problémát felvet. A külterületi termőföld adóztatása önmagában is
disszonáns: miközben az EU és a központi kormányzat is jelentős támogatásokat biztosít a termelő tevékenységre,
a település adóval sújtja a legfontosabb termelőeszközöket. Szintén problémásnak tekinthető, ha az adó alanya



és/vagy tárgya egyetlen személy/objektum; így az átjátszó-tornyok adóztatása, az egyetlen lótulajdonos sarcolása
nem biztos, hogy kiállna egy alkotmánybírósági vizsgálatot (a pozitív diszkriminációk halmaza ezekben az
esetekben már negatív diszkriminációt eredményez). Szintén gondot okozhat, ha szubjektív értékítéleten alapul
az adóztatás; ez felvetődhet az ízléstelenségi adó vagy a főpolgármester által bejelentett értéknövekedési adó
esetében is.
Reklámfelület adója
Új helyi adó fajtát lehet bevezetni 2018-tól. Az önkormányzat dönthet a reklámhordozó felület megadóztatásáról,
az adó mértéke legfeljebb 12 000 Ft/m2 (két tizedesjegyre számítva!).
A módosítást még 2016-ban fogadta el az Országgyűlés. Hihetetlen az a politikai bátorság, hogy a 2018. január 1
jei hatályba lépés miatt, az adó érdemi alkalmazására csak a 2018-as választásokat követően kerülhet sor.