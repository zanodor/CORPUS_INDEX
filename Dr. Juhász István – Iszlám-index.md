---
master_file: "[[@DrJuhaszIstvanx]]"
---
# Index for Dr. Juhász István – Iszlám.pdf

Az iszlám a gazdaságról – alapok (1. rész)
A Föld népességének negyede az iszlám vallás követője. Ezzel, a kereszténység után, a
legelterjedtebb vallás. Az iszlám alapműve, a hitelvek összefoglalója a Korán. A
terjedelmes mű vallási törvényeket, történeteket, verseket tartalmaz. Számos
gazdasági tartalmú előírása közül cikksorozatunkban a pénzügyi, adózási jellegű
előírásokat emeljük ki. A Koránt méltán tekinthetjük az egyik legjelentősebb,
történelmet meghatározó dokumentumnak.
(lā ʾilāha ʾillā llāhu muḥammadun rasūlu llāhi)
(Egyedüli Isten Allah és Mohamed az ő prófétája.)
Az iszlám vallás az európai időszámítás szerint a VII. század elején alakult ki. A Koránt a VII. század közepén
öntötték írásos formába, ez is segítette a vallás gyors elterjedését. Néhány évtized alatt Arábián kívül Perzsia, a
Közel-Kelet, Észak Afrika, sőt az Ibériai félsziget is az iszlám befolyása alá került.
Az iszlámról, a Koránról nem lehet írni Korán-fordítás nélkül. Cikkeinkben Mihálffy Balázs (Abdel Rahman Mihálffy)
2016-os fordítását, illetve a 2428 oldalas könyvben megjelent értelmezéseket, magyarázatokat vesszük
figyelembe, ahol lehet, szó szerinti idézéssel. A háromnyelvű (arab, angol, magyar) mű magyar fordítása az
egyetlen, melyet muzulmán vallási körök hitelesítéssel láttak el. A könyv megtalálható a Magyar Elektronikus
Könyvtárban (MEK) is (https://mek.oszk.hu/17000/17082/pdf/17082_1.pdf).
A Koránnak jó néhány más fordítása is létezik magyar nyelven, a MEK is tartalmaz több régebbi fordítást. Meg kell
még említeni Simon Róbert orientalista fordítását és értelmezését, ezt a Helikon Kiadó jelentette meg több
alkalommal.
Cikksorozatunkban nem vállalkozhatunk arra, hogy az iszlám vallást részleteiben is bemutassuk. Ebben az írásban
a legfontosabb alapokat mutatjuk be, további írásaink már kizárólag gazdasági kérdésekkel foglalkoznak.



A medinai Próféta-mecset kapujának felirata. Jelentése – Mohamed, Isten prófétája.
A vallási tartalmú írásainkban tartózkodunk attól, hogy hitbéli kérdéseket vitassunk, tartózkodunk attól is, hogy
bárki vallási meggyőződését megkérdőjelezzük. Igyekszünk a szent könyvekben leírtakra hagyatkozni, azokban
leírtakat ismertetni, értelmezni. Az iszlám vallás, illetve annak gazdasági, pénzügyi vonatkozásainak
bemutatásánál is ezt a gyakorlatot folytatjuk.
Korábbi írásainkban bőséges illusztrációk találhatóak, ezt a gyakorlatot most is folytatjuk. Egyes iszlám
hittudósok szerint tiltott az élő dolgok, különösen az állatok, az ember ábrázolása, de legfőképpen Mohamed képi
megjelenítését tartják bűnnek. A Koránban kifejezett tiltás erre nincs, sőt számos iszlám forrású miniatúra (főleg
perzsa és török alkotás) magát Mohamedet is ábrázolja (ezek megtalálhatóak az interneten is). A képanyagban
főleg élettelen dolgokra (például épületekre, kalligráfiákra, ornamentikus mintázatokra, térképekre) fogunk
szorítkozni.
Hogyan keletkezett a Korán?
A muszlim hittudósok szerinti keletkezéstörténetet adjuk közre.
Mohamed, a kurajs törzshöz tartozó kereskedő negyven éves korában elvonult meditálni egy Mekka melletti
barlangba. Itt megjelent előtte Gábriel arkangyal Isten (Allah) küldötteként, és különböző szent szövegeket
recitáltatott vele. Mohamed kételkedett ennek valóságában, ám családtagjai meggyőzték, hogy mindez a
valóságban is megtörtént. Ezt követően családtagjaival, barátaival, ismerőseivel is recitáltatta a szövegeket.
Mindez 610-ben történt.
A következő években, összesen 23 éven át ismételten megjelent előtte Gábriel arkangyal, és újabb szövegeket
tanított meg neki. Az írástudók ezeket lejegyezték, néhány évtizeddel később – már Mohamed 632-ben
bekövetkezett halála után – ebből jött létre a Korán.
Az iszlám vallás tudósai szerint a Korán csak arab nyelven, annak is a kurajs-nyelvjárás szerinti változata
tekinthető hitelesnek. Minden fordítás csak magyarázatul szolgálhat a hithez. A Korán Allah szava, az mindig is
létezett, csak Gábriel arkangyal közvetítésével, Mohameden keresztül küldte le Allah a Földre.



A Korán összesen 114 szúrát (fejezetet) tartalmaz, az egyes szúrák ayákra (bekezdés, vers vagy jel) tagolódnak.
Összesen 6237 aya van a Koránban. A sorrendben sem hosszúság, sem keletkezési hely (Mekka és Medina) és idő,
sem tartalom szerinti logikát nem kell keresni, a vallás tudósai (és Gábriel arkangyal) állapították meg a
sorrendet.
A Korán legkorábbi fennmaradt kézirata (VII. század)
A leghosszabb szúra a 2. (A tehén), ez összesen 286 áyából áll, a rövidebb szúrák a Korán vége felé találhatóak, a
103., 108. és 110. szúra mindössze 3-3 ayából áll.
A legkorábban keletkezett ayák a 96. szúrában találhatóak:
1. Olvasd Urad nevében, Ki teremtett,
2. Megteremtette az embert az alvadékból,
3. Olvasd! És Urad a Legnemesebb,
4. Ki megtanította a tollforgatást,
5. Megtanította az embernek, mit az nem tudott.
A legkésőbb keletkezett szúra a 9., a legutolsó gondolat az 5. szúra 3. ayájában található:
Ezen a napon bevégeztem számotokra a hitvallást, beteljesítettem rajtatok kegyemet és
megelégedéssel vettem az Iszlámot tőletek hitvallásként.
A Korán összesen 25 prófétát nevez meg, az első próféta Ádám, az utolsó Mohamed. A Mohamed előtti próféták
szerepelnek a Bibliában is:
Ádam (Ádám), Idrísz (Énok), Núh (Noé), Húd (Heber?), Szálih (Salih), Ibráhím (Ábrahám), Ajjúb (Jób), Lút (Lót),
Iszmáíl (Izmael), Iszhák (Izsák), Jaakúb (Jákob), Júszuf (József), Suajb (Jethro?), Múszá (Mózes), Hárún (Áron), Dávúd
(Dávid), Szulajmán (Salamon), Iljász (Éliás), Dzú l-Kifl (Ezékiel?), al-Jasza (Illés), Júnusz (Jónás), Zakarijja (Zakariás),
Jahjá (Keresztelő János), Íszá (Jézus), Mohamed.



A Korán mondanivalóit gyakran illusztrálják a korábbi Próféták, letűnt kultúrák, királyságok és birodalmak
történetei, vonatkozó tanulságai, számos bibliai részlet is feltűnik benne. Az egyes szúrák foglalkoznak a hit
kérdéseivel, a helyes életvezetéssel kapcsolatos kérdésekkel, a rendszeresen előírt imákkal, fohász gyakorlatával,
előírják a böjtöt és az Allahhoz kapcsolódó szent helyek zarándoklatát, melyben Mekka és Medina kiemelt
szerepet kap, ismertetik a tulajdon öröklésének szabályait (erről még lesz szó), elrendeli az állandó jótékonyságot
(ez szintén témánk lesz) és a társadalmi igazságosságot.
A Korán mellett az iszlám további szent könyveket is ismer. Ezek között legfontosabbak a Szunna, amely Mohamed
próféta és társai cselekedeteinek, tanításainak összességét jelenti, a síita irányzatban ez kibővül az imámok
tanításaival és cselekedeteivel is.
A Korán legfeljebb utalásszerűen tesz említést Mohamed életére, a Szunna a Korán utalásain kívül elsősorban a
Mohamed életére vonatkozó hagyományokra, az ún. hadíszokra épül. A hadíszok Mohamed és bizalmas körének
mondásai, szólásai és tettei, amelyek útmutatóul szolgálnak azokra a jogi esetekre, amelyek a Koránban
nincsenek szabályozva.
Az iszlám hit hat alaptétele
Az iszlám teológiája mítoszokban és mesékben gyökerezik. Allah az egész világ felett álló korlátlan úr, akit
angyalok sokasága támogat világkormányzó munkájában. Erősen hangsúlyozza az eleve elrendelés tanát, az ebből
eredő fatalisztikus hit az iszlám egyik jellegzetessége.
Az iszlámon belül számos irányzat alakult ki, ezek gyakran véres háborúkat is folytattak egymás ellen. A
legismertebbek a szunniták (87–90%), a siíták (10–13%); a háridzsita és egyéb irányzatok követői mindössze 1–3%-t
tesznek ki.
Az iszlám vallás jelenléte a különböző országokban, népességarányosan. (zöld – szunniták, lila – siíták, fekete – haradzsiták (Omán)
Minden muszlim, irányzattól függetlenül, hisz az alábbi hat alaptételben:
Egyistenhit (tauhíd)
Az iszlám központi gondolata Allah egysége és egyedülvalósága. Hit és iszlám egyet jelentenek. Az iszlám előírásai
szerint minden hittételben kivétel nélkül hinni kell. Isten minden bűnt megbocsát, csak a hitetlenséget nem.
Próféták és szentek (nabi, anbija)
Az iszlám rendszerében Allah kinyilatkoztatásait próféták vagy küldöttek közvetítették az emberek felé. A
muszlimok hite szerint Mohamed a legjobb ember, népe (az arab) a legjobb nép. Az előtte való próféták mind csak
egy néphez küldettek, Mohamed küldetése viszont az egész világnak szól. Mohamed sok csodát tett, a legnagyobb
csodája a Korán.
Kinyilatkoztatott könyvek
Az iszlám szerint Isten beszél, egyes prófétákon keresztül szent könyveket nyilatkoztatott ki. A Koránban név
szerint szerepel a Taura (Tóra – Mózes), a Zabúr (Zsoltárok – Dávid) és az Indzsíl (Evangélium – Jézus) mint Allah
által leküldött könyvek. Az iszlám teológia szerint a Korán előtt leküldött könyvek időközben eltorzultak, egyes
részeik elvesztek, illetve más részeket átírták. Egyedül a Korán tekinthető hiteles, eredeti formában rendelkezésre
álló kinyilatkoztatásnak.
Angyalok és dzsinnek



Allahnak angyalok állnak rendelkezésére, akik végrehajtják akaratát és mindenben engedelmeskednek neki, nem
rendelkeznek szabad akarattal. Az iszlám teológia fontos szereplője Dzsibríl (Gábriel), akin keresztül Isten közölte
a prófétákkal a kinyilatkoztatást. A dzsinnek az iszlám rendszerében tűzből teremtett lények, de ellentétben az
angyalokkal, rendelkeznek szabad akarattal, így van közöttük jó és rossz is. Tevékenységükkel segíthetik az
embereket jó avagy rossz útra lépni.
Végső Nap („az Óra”, az „Ítélet Napja”)
Az iszlámban központi helyet foglal el a Végső Nap, amelyen Allah minden ember felett Ítéletet mond. A halott
hitét halála után Munkar és Nakír angyalok megvizsgálják, a jók a Kertekbe (Dzsanna), a rosszak pedig a Tűzbe
(Nár) jutnak (a keresztényeknél és zsidóknál a Paradicsom és a Pokol). Az ítélet alapja a Korán szerint kizárólag az
egyes ember hite és a cselekedetei, illetve Allah könyörületessége, az iszlám elutasítja a megváltás fogalmát is. Az
utolsó ítélet előjele a daddzsál (Antikrisztus) és a mahdí fellépése, valamint Jézus visszatérése. Minden élőlény
meghal, a hegyek elmozdulnak a helyükről, minden ember feltámad, hogy elvegye jutalmát vagy büntetését.
Akinek csak egy parányi hite volt, az nem kárhozik el örökre.
Elrendelés (kadar)
Az iszlám szerint Allah a „megőrzött táblákra” (al-Lauh al-Mahfúz) minden megtörtént, és a jövőben megtörténő
dolgot felírt, így az egyes emberek sorsát is. Az iszlám ugyanakkor elfogadja a szabad akarat létét, de nem
teljesen olyan értelemben, mint az európai kultúrában, az elrendelt sorsot nem lehet befolyásolni.
Az iszlám öt pillére
. Hitvallás (saháda)
Az iszlám vallásgyakorlatának egyik legfontosabb tétele a hit megvallása. Az iszlám felvételekor az új muszlim
elmondja a sahádát (tanúsítást): Ashadu anna lá iláha illá-lláh, va ashadu anna Muhammada raszúlu lláhi
(tanúsítom, hogy nincs más isten Allahon kívül, és tanúsítom, hogy Mohamed Isten küldötte).
. Ima (szalát)
Az iszlám vallásgyakorlatának naponta rendszeresen ismétlődő eleme a napi ötszöri kötelező ima. Az öt kötelező
ima hajnalhasadástól estig öt különböző napszakban történik.
. Adakozás (zakat vagy szegényadó)
A muszlimok évente (Ramadánkor) kötelező adót tartoznak fizetni (ennek neve zakat), amelynek célja a közösség
szegényebb, rászoruló tagjainak a támogatása. A Korán elvárja a hithű muszlimoktól a nem kötelező adakozást,
alamizsnálkodást is (ennek neve szadaka). Ezekről még fogunk értekezni a későbbiekben.
. Böjt (szaum)
A böjti hónapban (Ramadán), kötelező a böjt hajnalhasadástól (fadzsr) napnyugtáig (magrib). A böjt időszaka alatt
a hívőnek sem ételt, sem italt nem szabad magához vennie, dohányozni sem szabad. Két egymást követő böjti nap
között meg kell törni a böjtöt. Bizonyos esetekben (betegség, terhesség, szoptatás, menstruáció) a böjtöt nem
kell, sőt nem szabad tartani, azonban ezt egy későbbi időpontban be kell pótolni, ha pedig ez nem lehetséges
(például hosszú betegség miatt), akkor legalább egy szegényt etetni kell minden böjti nap helyett. A böjt
megtörése (iftar) Ramadánkor általában fontos közösségi esemény.
. Mekkai zarándoklat (Haddzs)
Minden muszlim kötelessége legalább egyszer életében – ha megteheti – elvégezni a zarándoklatot Mekkába, a
Szent Mecsethez. A mekkai zarándoklat időponthoz kötött, nem lehet bármikor elvégezni. A Haddzs idején kívül a
Mekkába látogatók – umrát (látogatást) végeznek, amely lényegesen rövidebb és kevesebb rituális mozzanatot



tartalmaz, mint a Haddzs, és többszöri megtétele sem ér fel a nagy zarándoklat áldásaival.
A mekkai Kába szentély a 18. században
Kiegészítő kötelességek, tilalmak
A dzsihád iszlám vallási kifejezés, ami az Isten útján való küzdelmet, törekvést jelenti. A Korán következő két ayája
vonatkozik erre:
9:5. Ha elmúlnak a Sérthetetlen Hónapok, öljétek meg a pogányokat, ahol csak fellelitek
őket. Vegyétek őket, ostromoljátok meg őket és várjátok be őket minden fortéllyal. Ha
bűnbánatot fogadnak, imára állnak, kötelező alamizsnát adnak, engedjétek útjukra őket.
Mert bizony Allah a Megbocsájtó, a Kegyelmes.
9:29. Harcoljatok azokkal, kik nem hisznek Allahban, a Végítélet Napjában, s nem tiltják be
azt, amit Allah és az Ó Prófétája megtiltott. (Harcoljatok azokkal), kik nem térnek meg az Igaz
hitvallásra azok közül, kiknek már eljött a Könyv, kivéve ha Dzsiziyát fizetnek alázatos kézzel.
A muszlim hódítások korában a „bálványimádóknak” csak az iszlám tanok felvétele vagy a halál között engedtek
választást, „a könyv népei” (zsidók és keresztények) ellen azonban csak addig viseltek hadat, amíg azok nem
voltak hajlandók adófizetésre kötelezni magukat. Az iszlám államok nem muszlimokat terhelő adófajtáiról
dzsizje, haradzs, devsirme – még lesz szó későbbi írásainkban.
A Korán számos tiltó szabályt is tartalmaz, így tilos
– a részegítő italok élvezete, fogyasztása,
– a kábítószer élvezete,
– a szerencsejáték,
– a kamatszedés,
– a sertéshús fogyasztása,
– a nem Isten nevében levágott állatok fogyasztása,
– a selyemruha viselete,
– a férfiaknak arany ékszer viselete,
– az emberölés,
– a tolvajlás,
– a bálványimádás (ez nem jelenti azt, hogy megtiltanák az élőlények művészi ábrázolását).
Mivel a nemi érintkezés célja a gyermeknemzés, ezért azt házasságon kívül tiltják, tilos a homoszexualitás, és az
önkielégítés is.
Ha a muszlim kényszer hatására megszegi a tiltást (páldául az éhező muszlim sertéshúst fogyaszt), az
elfogadható, mert ekkor „Allah kegyes és megbocsátó”!
A felsoroltak közül a kamatszedés tiltásáról még lesz szó.



Az arabok eredete
Az arabok, miként a zsidók is, Ábrahám leszármazottainak tekintik magukat. Ábrahámnak két fia volt, Izmael és
Izsák. Ábrahám eredetileg a Hágártól született Izmaelt akarta feláldozni, majd fia született Sárától (Izsák), és végül
őt vitte az áldozati oltárhoz, a feláldozásra nem került sor. Izsák fia volt Jákob, akitől a zsidók tizenkét törzse
származik.
Ábrahám felesége, Sára kiűzette Izmaelt a sivatagba, hogy ne örökölhessen apjától, Ábrahámtól Sára fia, Izsák
rovására. Izmaelnek tizenkét fia született, ők voltak a tizenkét arab törzs ősatyjai. Mohamed Izmael Kedar nevű
fiának a közvetlen leszármazottja. Ábrahámot és Izmaelt tekintik a mekkai Kába szentély megalapítóinak, amit
eredetileg Ádám épített.
Hagar elbocsátása (Pieter Pietersz Lastman, 1612)
Az iszlám elterjedése
Az iszlám viharos gyorsasággal terjedt el a VII. században. A Mekkában gyakorolt vallás helyett elfogadták
Mohamed hitét, írásban is rögzítették a Koránt.
Az elterjedést részben karddal valósították meg, de sokszor a muszlimok híre is elégnek bizonyult a városok
behódolására (és az adófizetés vállalására). Mindez egy olyan korban történt, amikor a Perzsa Birodalom válságba
jutott, Bizánc (Nyugatrómai Birodalom, Konstantinápoly) pedig saját belharcaival volt elfoglalva.
A kezdeti időkben a keresztények is támogatták az iszlámot, azt a keresztény hit egy ágának tekintették (például
Damaszkuszi Szent János is írt erről), de a legnagyobb támogatói a zsidók voltak, akik a Koránban a Jézussal és a
kereszténységgel kapcsolatos leírásokat (Jézust nem feszítették meg, Jézus nem volt Messiás stb.) találták
olyannak, ami a kereszténység ellen felhasználható (lásd erre vonatkozóan a Barnabás evangéliumáról írottakat
is (https://ado.hu/ado/szent-es-kevesbe-szent-konyvek-4-2-resz-barnabas-evangeliuma/). Mindezekről
részletesen ír könyvében Peter Frankopan (lásd az irodalomjegyzéket).
Az egyesült arab seregek lerohanták és legyőzték a kor leghatalmasabb államait, az egymás elleni
háborúskodásban kimerült Bizáncot és Perzsiát – ez utóbbi össze is omlott az invázió súlya alatt. A VIII. századra
muszlim kézbe került egész Észak-Afrika, az Ibériai-félsziget nagy része, Szíria, Délkelet-Anatólia, illetve a Perzsa
Birodalom jó része, egészen a közép-ázsiai régióig. Az Ibériai-félszigetet 711-ben foglalták el az arabok (ott is
maradtak 1492-ig!), legyőzve a nyugati gótokat. Előrenyomulásukat Európában csak Martell Károly frank
majordomus tudta 732-ben megállítani a poitiers-i csatában. Ez egy időre gátat szabott az iszlám európai
terjeszkedésének.
Az iszlám hódítások első, 7–8. századi szakasza
A további terjeszkedés lassabb folyamat volt, Ázsiában és Afrikában vették fel sok helyen az iszlám hitet.
Irodalom:
Frankopan, Peter: Selyemutak – Egy új világtörténet (Park Könyvkiadó, Budapest, 2020, 81-98 pp.)
Korán (Mihálffy Balázs (Abdel Rahman Mihálffy) fordítása és kommentárjai
(https://mek.oszk.hu/17000/17082/pdf/17082_1.pdf)), illetve egy másik változatban
(https://a.civilhetes.net/files/Al-Quran.pdf )
Korán (Simon Róbert fordítása) (Helikon Kiadó, Budapest, 1987)



Simon Róbert: A Korán világa (Helikon Kiadó, Budapest, 1987)



Az iszlám gazdasági alapelvei (2. rész)
A Korán szúráiból az iszlám hittudósok olyan alapelveket vezettek le, amelyek a
gazdasági tevékenységre, az állami működés gazdasági oldalára, illetve a muszlim
ember pénzzel, gazdálkodással való helyes viselkedésére vonatkoznak. Ezeknek az
alapelveknek a betartása a hívő muszlim számára kötelező előírás.
Ne éljétek fel vagyonotokat magatok közt hiábavalón, megkörnyékezve vele a bírákat azért, hogy más ember
vagyonából is elnyerjetek a bűn által, és ezt ti tudjátok.
(Korán 2:188.)
A Korán és az iszlám vallás rövid bemutatását (https://ado.hu/ado/az-iszlam-a-gazdasagrol-alapok-1-resz/)
követően rátérünk a gazdasági alapelvek ismertetésére. Abu-l-A’la Maududi iszlám hittudósnak ’Az iszlám
életmód’ című könyvében egy egész fejezetet szentel ennek bemutatására. A könyv megtalálható a Magyar
Elektronikus Könyvtárban is (https://mek.oszk.hu/13500/13503/13503.pdf). Ebben az írásban a könyv említett
fejezetének tematikáját követjük.
Előre felhívjuk a figyelmet arra, hogy a szépen megfogalmazott alapelvek és napjaink iszlám világának a valósága
nincs teljesen összhangban egymással. Ennek számos oka van:
– Az iszlám államok is rákényszerültek arra, hogy beilleszkedjenek a világgazdaságba. A meghatározó gazdasági
trendeket sem megváltozatni, sem megkerülni nem lehet, azokhoz alkalmazkodni kell. Ez egyes esetekben sajátos
kettősséget eredményez: Az állam belső jogrendje figyelembe veszi az iszlám törvénykezést, a sariát, nemzetközi
kapcsolataiban viszont alkalmazkodik a nemzetközileg elfogadott szabályokhoz.
– Az iszlám államok többsége szekularizált, az állami működéstől többé-kevésbé független a vallási élet. Az állami
jogrend csak részben alkalmazza ezekben az országokban az iszlám törvénykezést.
– Sok országban élnek kisebbségben muszlim közösségek. E közösségeknek és tagjainak választott országuk
törvényeihez, szokásaihoz is alkalmazkodni kell. Ez nem ritkán okoz konfliktusokat a vallásuk gyakorlásával. Erről
is lesz még szó a következő részekben.



Az iszlám hívők százalékos megoszlása a Földön 2009-ben
A muszlimok gazdasági életének középpontjában a Korán és a Szunna (Mohamed próféta életmódja, gyakorlata),
valamint az ezekből levezetett szabályok, rendeletek állnak. Az iszlám törvénykezés csak megengedett (ún. helál),
vagyis vallásilag tiszta forrásból származó jövedelmet vagy üzletet tart elfogadhatónak. Az iszlám tudósok a
vallási előírások alapján a gazdaság területén felállítottak néhány alapelvet és megszabtak bizonyos határokat az
emberi tevékenység számára. A muszlim közösségek a gazdasággal és pénzügyekkel kapcsolatos kérdéseket
mindenek előtt hitbeli és erkölcsi szempontból közelítik meg, ez az igazságosságra és mértékletességre való
intésekben, a pazarlás tiltásában nyilvánul meg leginkább. A muszlimnak a pénzzel és a vagyonnal kapcsolatban
alapvetően az istenfélelemre, a túlvilágon való számadás figyelembe vételére kell gondolnia. A szociális
igazságosságot, a társadalmi egyensúlyt főleg egyéni jótékonykodással kívánják elérni. A termelés, az árucsere és
a tulajdoneloszlás általános rendszerénél is ezeket az elveket alkalmazzák. Az iszlám a termelés korszakhoz kötött
módszereivel és technikáival vagy a szervezési kérdések részleteivel nem foglalkozik, már csak azért sem, mert a
Korán fogalmai és előírásai ebben az értelemben időtlenek.
Minden ember ősi joga azon törekvés, hogy megkapja saját részét ezen a világon. Egyetlen embert, rasszt vagy
osztályt sem lehet korlátozni életformája vagy foglalkozása megválasztása szempontjából. A gazdaság területén
mindenkinek egyenlő az esélye, bármely előny vagy hátrány érvényre juttatása, amely monopólium kialakításához
vezet, megengedhetetlen.
Az anyagi javak csupán eszközök, amelyek lehetnek az ember evilági és túlvilági boldogságának vagy
boldogtalanságának forrásai, attól függően, hogy az adott ember milyen úton szerzi meg vagyonát és milyen célra
fordítja. Az Istennek tetsző módon történő vagyonszerzés, valamint a vallásilag megengedett és hasznos célokra
való felhasználása, amely mind az egyén, mind a társadalom számára előnyös, áldássá és a boldogság forrásává
válik számára evilágon és a túlvilágon.
A pénzhez, vagyonhoz való önző ragaszkodás túlvilági büntetést vonhat maga után. Ha valaki tisztességtelenül jut
a vagyonhoz, nem adakozik a szegények javára, olyan célra költi el, amely káros számára és környezetére nézve,
akkor az iszlám tanításai szerint ez a magatartás evilági és túlvilági boldogtalansághoz fog vezetni.



2:261. Kik vagyonukat Allah útján áldozzák olyanok, mint a gabonaszem, mi hét kalászt
termett, minden kalászban száz szemet. Allah megsokszorozza (jutalmát) annak, kinek Ő
akarja. Allah a Meghallgató, a Mindentudó.
7:31. Ó, Ádám gyermekei! Vegyétek magatokra ékességeiteket minden imahelyen, egyetek,
igyatok, és ne pazaroljatok. Ő nem szereti a pazarlókat.
23:1-11. Boldogulnak a hívők, – Kik imájukban alázatosak, Kik a hívságokat elvetik, Kik eleget
tesznek a kötelező alamizsnaadásnak, Kik erényük megőrzői, Csak azokkal nem, kik
házastársuk, vagy kiket jobbjuk bír, ők nem kifogásolhatók, De kinek vágya ezt meghaladja,
ezek ők, a törvényszegők, – Kik megőrzik azt, miket rájuk bíztak és egyezségükhöz hívek, Kik
imájukat megtartják, – Ezek ők, az örökösök, Kik a Paradicsom örökébe lépnek, miben ők
halhatatlanok.
29:64. Mi más az Evilági élet, mint csak szórakozás és játék? De a Túlvilág Otthona, ott az igazi
élet! Bár tudnák!
A következőkben Abu-l-A’la Maududi iszlám hittudós könyvére hagyatkozunk (a szükséges mértékben lerövidítve
azt), az általa alkalmazott többes szám első személyt sem változtattuk meg.
. Jog a magántulajdonra
A természet ingyen rendelkezésünkre álló és közvetlenül felhasználható adományaiból mindig szabadon
vehetünk, és mindenkinek joga van szükségleteinek megfelelően használni ezeket. A folyók és a kutak vizét, az
erdei fákat, a vad növények gyümölcseit, a vadon nőtt füveket és takarmányt, a levegőt, a dzsungelben élő
állatokat, a földfelszín alatti ásványokat és más természeti kincseket senki sem foglalhatja le, s nem is
korlátozhatja senki azok szabad használatát.
Megkövetelhető, hogy azok, akik e dolgok közül valamelyiket kereskedelmi célokra akarják használni, az államnak
ezért adót fizessenek. Illetve a kormány közbeléphet, ha valaki a természet adományaival visszaél.
A birtokot a tulajdonos vagy saját maga kell, hogy használja, vagy pedig rendelkezésre kell bocsátania azt, hogy
más használhassa. A földjét senki sem hagyhatja parlagon három évnél tovább. Ha a tulajdonos maga nem
használja azt növénytermesztésre, építkezésre vagy más célra, akkor a földet három év elmúltával elhagyottnak
tekintik. Ha valaki tulajdonává tesz egy üres földdarabot, amely korábban senkinek sem volt a birtokában és
produktív tevékenységet folytat rajta, akkor nem lehet tőle bírói döntéssel elvenni azt.
Az iszlámban nagyon fontos a szociális igazságosság és valamennyi ember jóléte, de ezek követése nem mehet a
saria által megszabott jogok rovására. A saria személyes tulajdonjogra vonatkozó korlátozásait igazságtalanság
leépíteni vagy túlzottan megszigorítani a társadalom kollektív jóléte érdekében. Az iszlám állam egyik kötelessége
az, hogy védje az egyének legális jogait és biztosítsa, hogy a társadalommal szembeni kötelezettségeiket a
törvényben előirányozottaknak megfelelően betöltsék.



Mekkai nagymecset 3:97. Ebben a nyilvánvaló bizonyságok, Ábrahám imahelye, s ki ide betér, biztonságban van. Allah iránti kötelessége az embereknek a zarándoklat, (de csak annak) akinek erre út nyílik. S ki tagad, hát Allah nem szorul teremtményeire
. Az egyenlőség problémája
Ha a természet csodáira és azokra az áldásokra tekintünk, amelyekkel Isten az embereket ellátta, el kell
ismernünk, hogy Isten adományainak és kedvezményeinek elosztásánál nem egyenlően gondolt mindenkire. Szép
alkat, kellemes hang, kiemelkedő fizikai és szellemi tulajdonságok stb. nem egyforma mértékben jutottak minden
embernek. Éppen így van ez az élethez szükséges anyagi javakkal is. A különbözőség az élet fűszere, ez képezi az
emberi törekvések és a jó tulajdonságok hajtóerejét. Ebből következően minden szándék és ideológia, amely az
emberiségre valamiféle mesterséges gazdasági egyenlőséget akar ráerőltetni hamis, irreális és megvalósítása
lehetetlen.
Az egyenlőség, amelyért az iszlám síkra száll, az esélyegyenlősség a biztos megélhetésre és a jólét fokozataiban
való előrelépés lehetőségében. Az esélyegyenlőség legyen mindenki számára biztosítva. Az iszlám abszolút
mértékben elutasítja azok véleményét, akik a termelőeszközök és a termelés gyümölcsei tekintetében teljes
egyenlőséget akarnak kikényszeríteni, mert ez a nézet a korlátozott természetes egyenlőtlenséget mesterséges
egyenlősdivel akarja felváltani.
Az a rendszer felel meg a leginkább az emberi természetnek, ahol a gazdasági versenyben minden ember
mindenki számára láthatóan és olyan körülmények között vesz részt, amelyeket Isten biztosított a számára. A
munkát és a törekvést jutalmazni, a tétlenséget büntetni kell.
. Szociális igazságosság
Az iszlám törekszik a társadalomban egy olyan intézmény létrehozása, amely segítséget és támogatást biztosít
azoknak, akik nem rendelkeznek a megélhetésükhöz szükséges javakkal.
Azok az emberek, akik képtelenek részt venni a gazdasági versenyben, a szociális létesítménytől kaphatják meg a
nekik járó részt. S azok, akik azért szorulnak támogatásra, hogy a gazdasági versenybe bekapcsolódjanak, szintén
ettől a szervezettől (intézménytől) kaphatnak segítséget.
Ennek a szociális szerveződésnek a legfőbb forrásai a muszlimok által kötelezően fizetendő adomány (zakát),
illetve az önkéntes alamizsnálkodás (szadaka).



Az iszlám nem helyesel semmilyen politikai vagy gazdasági szervezetet vagy rendszert, amelynek az a célja, hogy
az egyén identitását a közösségben feloldja és így megfossza őt személyiségének és képességének helyes
kibontakozásának szabadságától. Egy ország egyes termelőeszközeinek államosítása elkerülhetetlenül az egyén
társadalom által történő elpusztítását eredményezi. Ahogy a politikai és szociális szabadság elengedhetetlen
szükségszerűség, a gazdasági szabadság is elengedhetetlen egy kívánatosnak tartott, erkölcsileg megalapozott lét
számára.
A mekkai Kába szentély 2:125. Megtettük az Otthont (Mekkában) találkozóhelyül az embereknek, s biztonságul, mondván: „Vegyétek a helyet, ahol Ábrahám állt fel, imahelyként.” Előírtuk Ábrahámnak és Izmaelnek, (mondván): „Tisztítsátok meg házamat a körbenjáróknak, meditálóknak, térdeplőknek és leborulóknak.”
Társadalmi életünknek elegendő teret kell hagyni, hogy minden ember akadálytalanul megkereshesse a
megélhetéséhez szükséges javakat, megőrizhesse lelkiismereti szabadságát és képes legyen erkölcsi és
intellektuális képességeinek megfelelően kibontakoztatni saját hajlamait és adottságait. Munkanélküli segélyből
vagy mások kegyes adományaiból nem lehet megnyugtatóan élni még akkor sem, ha azok bőségesek is, mert a
morális és a lelki fejlődés lelassulását sohasem egyensúlyozhatja ki csupán a testi jólét és a kényelem.
Az iszlám nem áll egy olyan szociális rendszer pártján sem, amely az egyéneknek korlátlan gazdasági és
társadalmi szabadságot biztosít, és biankó csekkeket állít ki nekik arra, hogy érvényre juttathassák személyes
érdekeiket és kövessék céljaikat akár a közösség egészének kárára is, mások tulajdonának kizsákmányolása és
jogtalan elsajátítása árán.
Az iszlám az arany középutat választotta, amely az egyént egyrészt arra szólítja fel, hogy a közösség érdekében
bizonyos megszorításokat vállaljon magára, amiért cserébe szabad kezet kap saját dolgainak irányításában.
Vállalkozói és versenyszabadságot élvez olyan keretek között, amelyek az egyén és a társadalom jólétét egyaránt
garantálják.
. Kötelezettségek és korlátozások
Az iszlám a megélhetés biztosításának minden olyan módját világosan elítéli, amely más emberek vagy a
társadalom egészének érdekeit morálisan vagy anyagilag sérti.
Az iszlám elismeri az egyén birtoklási jogát az általa jogosan szerzett dolgokra, de ez a jog nem érvényesülhet
feltétel nélkül, az ember jogos tulajdonát csak megengedett célokra és csak megengedett módon használhatja fel.
Az iszlám törvénykezés kategorikusan megtiltja az alkohol és más kábító italok és szerek előállítását és
forgalmazását, a házasságtörést, az üzletszerű táncot és kéjelgést, a szerencsejátékokat (a lottót is), a spekulációt,
a fogadást, a csaló vagy kétes természetű tranzakciókat, amelyekben az egyik fél nyeresége teljesen biztosított,



míg a másik fél haszna teljesen bizonytalan és kétséges. Megtiltja az ármanipulációt.
Az ember vagyonát nem pazarolhatja luxuscikkekre. A pazarló kiadások bizonyos formái világosan és
egyértelműen tilalmasak, míg más formák megtiltása az iszlám állam belátására van bízva.
A jogos és méltányos szükségletek kielégítése után megmaradó összeget össze lehet gyűjteni. A megtakarított
pénzt fel lehet használni a vagyon további gyarapítására, de erre vonatkozólag is van néhány megkötés. Az
összegyűjtött vagyonból a tulajdonosnak évente (Ramadánkor) zakátot kell fizetnie abból az összegből, ami egy
bizonyos, pontosan meghatározott minimumot meghalad.
Az illető saját maga is bonyolíthatja ügyeit vagy valaki másra bízhatja pénzét, azonban csak azzal a feltétellel,
hogy az esetleges nyereségből a megbízott is részesül.
Medinai nagymecset 9:108. Ne állj fel ott (imára) soha! Mert bizony a mecset, mi az őrizkedésre épített első naptól kezdve, érdemesebb arra, hogy ott felállj. Abban férfiak vannak, kik arra vágynak, hogy megtisztuljanak. Allah szereti a megtisztulókat.
Az iszlám az egész közösség érdekében két feltételt szab az egyén számmára: először is, hogy árujából zakátot és
a mezőgazdaságból származó bevételeiből uszrt (tized) fizessen; másodszor, hogy azokkal, akik a
kereskedelemben, iparban vagy mezőgazdasági termelésben a társai, igazságosan és becsületesen bánjon
éppúgy, mint azokkal, akiknek állást ad, továbbá az állammal is, mint a tág értelemben vett közösséggel.
Az összegyűjtött vagyont az iszlám felfogása szerint nem szabad sokáig egy kézben vagy egy helyen koncentrálni.
Az iszlám öröklési jog szerint a vagyon generációról generációra nagy számú örökös között oszlik szét. Az iszlám
törvény szerint az egész vagyont, amelyet egy ember életében összegyűjtött, közvetlenül annak halála után
szétosztják a közeli rokonok között. Ha nincsenek közeli hozzátartozók, akkor a vagyon a távolabbi rokonokra száll
úgy, hogy mindenkinek a törvény által meghatározott rész jut. Ha távoli rokonok sem jelentkeznek, akkor az egész
muszlim közösség jogosult az örökségre.
Irodalom:
Abu-l-A’la Maududi: Az iszlám életmód (https://mek.oszk.hu/13500/13503/13503.pdf) (Magyarországi Muszlimok
Egyháza, Budapest, 2007)
Frankopan, Peter: Selyemutak – Egy új világtörténet (Park Könyvkiadó, Budapest, 2020, 81-98 pp.)
Korán (https://mek.oszk.hu/17000/17082/pdf/17082_1.pdf) (Mihálffy Balázs (Abdel Rahman Mihálffy) fordítása és
kommentárjai), illetve egy másik változatban (https://a.civilhetes.net/files/Al-Quran.pdf)
Korán (Simon Róbert fordítása) (Helikon Kiadó, Budapest, 1987)
Simon Róbert: A Korán világa (Helikon Kiadó, Budapest, 1987)



Az iszlám adózás – zakát és szadaka (3.1. rész)
A Korán elveinek megfelelő adózás az önkéntes teljesítésen alapul. Alapvetően a
vagyon után kell adózni, így a szociális helyzettől függ annak összege, a szegény
embernek nincs adókötelezettsége. Az iszlám állam másfajta adót is bevezethet, ha az
állami működéshez erre szükség van, vagy rendkívüli helyzet ezt indokolja.
Allah így szólt: „Veletek vagyok (mindaddig), amíg megtartjátok az imát, kötelező alamizsnát adtok, hisztek
Prófétáimban és megbecsülitek őket.”
(részlet a Korán 5. szúrájának 12. ayájából)
Az iszlám a gazdasági alapelveinek (https://ado.hu/ado/az-iszlam-gazdasagi-alapelvei-2-resz/) megfelelő
közteherviselést a kötelező és az önkéntes adakozás útján kívánja érvényesíteni. A kötelező neve zakát, az
önkéntes alamizsnálkodás neve szadaka.
Mindkét adakozásra igaz, hogy a muszlim ember ezeket önként fizeti, gyakorolja, nincs ellenőrzése, és akkor
elvárás, ha a muszlim anyagi lehetőségei megengedik ennek fizetését. A szegény muszlim nem fizeti egyiket sem,
helyette ezekből részesedhet, hogy biztosítani tudja a saját és családja megélhetését.
Elvárás, de nem kötelező, hogy az adakozás névtelenül történjen, és akkor történik ez a hit elveinek megfelelően,
ha az adományozó ezekért semmilyen ellenszolgáltatást nem vár el, még emberbaráti elismerést sem.
A cikk illusztrációi az iszlám – Mekka és Medina utáni – harmadik legszentebb városának, Jeruzsálemnek két
nevezetes mecsetét ábrázolják.
Jeruzsálem – Templom-hegy – Balra az al-Aksza-mecset, jobbra a Sziklamecset
Az iszlám egyik pillére a kötelező adakozás (zakát)



Az iszlám vallás az anyagi javak megszerzésére irányuló munkavégzést, és a szociális törődést egyaránt fontosnak
tartja. Nem bűn a vagyonosodás, sokkal inkább követendő erény, feltéve, hogy a vagyont nem bűnös módon
szerzik meg.
Az iszlám öt pillére közül az egyik a zakát, a kötelező adakozás (a másik négy: hitvallás, napi ötszöri ima, böjt,
illetve zarándoklat (haddzs) Mekkába).
A Korán nem tartalmaz szabályokat a rendszeres kötelező adózásra (ez jelentős különbség a Bibliához képest!).
Helyette alapvetően a kötelező és az önkéntes szociális gondoskodást helyezi előtérbe, különösen a rászoruló
muszlimokat, közülük is a rokonokat kiemelve. A szülőkről való gondoskodás és a társadalom szegényebb
rétegeinek támogatása Allah szolgálatának minősül. A zakát kötelező, a szadaka önkéntes, de ez utóbbi is elvárt
azoktól, akik tehetősek. A zakátot csak muszlimok támogatására fordíthatják, a szadakából a nem muszlimok is
részesedhetnek.
A zakát a társadalombiztosítás egy sajátos formáját képezi, amelynek a segítségével az iszlám társadalomban
senkinek sem kell a legszükségesebb dolgokat nélkülöznie, senkit sem szabad az éhhaláltól való félelme miatt
arra kényszeríteni, hogy számára hátrányos munkakörülményeket fogadjon el.
2:261. Kik vagyonukat Allah útján áldozzák olyanok, mint a gabonaszem, mi hét kalászt
termett, minden kalászban száz szemet. Allah megsokszorozza (jutalmát) annak, kinek Ő
akarja. Allah a Meghallgató, a Mindentudó.
4:162. De, kik közöttük mély tudással bírnak, hívők, hisznek abban, ami neked
kinyilatkoztatott, s mi előtted nyilatkoztatott ki, megtartják az imát, kötelező alamizsnát
(Zakat) adnak, hisznek Allahban, a Végítélet Napjában, ezek ők, kiknek megadjuk a hatalmas
bért.
6:141 És adjátok meg a [termés] jogos részét (ami a szegényeknek jár) az aratás napján.
51:19 És javaikban jogos része van a koldusnak és a szűkölködőnek.
A zakátot évente, Ramadánkor kell fizetni. Jól mutatja a jelentőségét az, hogy a Korán több mint harmincszor hívja
fel a muszlimokat a zakát megfizetésére (általában az imával együtt).
A zakát kötelezettsége vonatkozik a készpénzre, a jószágokra, a termésekre, a különböző árucikkekre, az
ékszerekre és természeti kincsekre, valamint a muszlimok magántulajdonát képező ingóságokra és ingatlanokra
egyaránt, amennyiben nem tartoznak a tulajdonos közvetlen, személyes használati tárgyaihoz. A zakát általános
mértéke a rendelkezésre álló, nem a közvetlen létfenntartásra szolgáló vagyon 2,5%-a, egyes terményekben,
állatokban álló vagyonra más mérték vonatkozik, például a föld javai után 10%-ot kell fizetni, bizonyos ásványi
termékekből 20% a fizetendő összeg. A zakát megfizetése lelkiismereten alapszik, nem kényszeríthető ki, nem
ellenőrzik, viszont Allah előtt kötelező. Nem kell fizetni azoknak, akik szegények, bevételük nincs, vagy az nem
elegendő a megélhetéshez. A szegények arra jogosultak, hogy a zakátból segélyben részesüljenek.



Al-Aksza mecset 17:1. Legyen Dicső Allah, Ki elvezette az Ő szolgálóját éjjel a Sérthetetlen Szentélyből a Legtávolabbi Szentélybe (Aqsza), minek környékét megáldottuk -, hogy láttassuk vele Áyáinkat. Mert bizony, Ő a Meghalló, a Látó.
A zakátot a tradicionális muszlim országokban egyfajta adóként szedik, vagy mecseteken keresztül osztják el. A
mecsetek személyzetének fenntartására azonban a zakát nem fordítható. Ilyen módon nem tekinthető egyházi
adónak, vagy ahhoz hasonló adónemnek.
A hagyományos iszlámjogi előírások szerint adódhatnak olyan körülmények, amelyek az elvárt társadalmi és
rokoni szolidaritás jegyében kötelezővé teszik – a zakáton felül – a hívők vagyoni hozzájárulását. Ilyen körülmény
lehet a szülők vagyoni helyzetének romlása, kötelezővé válik a gyermekre nézve a szüleinek eltartása, vagy egy
természeti katasztrófa, egy hadiállapot.
Az iszlám állam vezetője (kalifa) jogosult arra, hogy adót vessen ki a tehetősebb muszlim polgárokra, ha a
zakátból befolyó bevételek, illetve az államkincstár nem lenne elegendő a kiadások fedezésére. Az iszlám egyik
alapelve az, hogy ami nélkül nem teljesül egy kötelező dolog, maga is kötelezővé válik.
Abu-l-A’la Maududi a következőket írja még a zakátról ’Az iszlám életmód’ című könyvében:
„Mohamed Próféta saját hozzátartozóinak és utódainak megtiltotta, hogy zakátot fogadjanak el. Noha a hásimiták
(a Próféta rokonai) számára kötelező a zakát megfizetése, de ha ők szegények és rászorulók nem fogadhatnak el
zakátot. Ha valaki segíteni szeretne egy szegény hásimitát, ajándékot adhat neki. Azonban a zakát-pénztárból
nem szabad segítségére pénzt adni.”
Allah jutalmáról: „A jutalom elengedhetetlen feltétele azonban, hogy a zakát Isten nevében való befizetésekor
jócselekedetünkért nem várunk semmilyen világi előnyt és nem törekszünk arra sem, hogy ezáltal mindenütt
jótékony emberbarátként kedveltessük meg magunkat.”
„A zakát ... áldozatkészséget igényel és általa megszabadulunk önzésünktől és pénzgyűjtési vágyunktól. Az önként
hozott áldozat Allah tetszését keresve elűzi a szívekből az önimádatot, az egoizmust, a szűkmarkúságot, a pénz és
a vagyon túlzott szeretetét, ... fösvényekre és fukarokra az iszlámnak nincsen szüksége. ... Erre az áldozatkészségre
neveli a zakát a muszlimokat. ... Minden vagyonosabb muszlimnak feltétlen kötelessége, hogy rossz helyzetű
testvérén segítsen. ... Az emberek az iszlámban megosztják egymás között tulajdonaikat, segítik egymást, hogy
mindenki meg tudjon állni a maga lábán, s a társadalom hasznos tagja legyen.”



Önkéntes adakozás, alamizsnálkodás (szadaka)
Az önkéntes adakozás is része az iszlám adózási rendszerének. Mint szó volt róla, a szadaka nem kötelező, de
elvárt a muszlimoktól, ha ez számukra nem jelent megterhelést. Erre vonatkozóan a Korán számos rendelkezést,
kitételt tartalmaz (2:271-276., 9:58-60., 9:102-104., 17:26-29., 25:67., 33:35., 57:24., 63:10-11., 64:16., 90:4-20.). A
szadakából a nem muszlimok is részesedhetnek.
Lássunk néhány ayát a szadakáról:
2:271. Ha Szadakát (adományt) adtok feltűnéssel, hát rendben, de ha rejtve adjátok a
szegényeknek, az jobb nektek és leveszi rólatok bűneiteket. Allah Értesült arról, amit tesztek.
2:272. Nem kell vezetned őket (ó Mohammed), mert Allah azt vezeti, aki(t) Ő(t) akar(ja). Mit a
jóból áldoztok, azt magatoknak (áldozzátok). De ne áldozzatok, csak úgy, ha keresitek Allah
Színét. Mit áldoztok a jóból, megtérül nektek és nem kárhoztok el.
2:273. (Adomány) jár a szegényeknek, kik Allah útján rekedtek és nem tudnak (pénzt keresni)
a Földön. A tudatlanok gazdagnak tartják őket ráhagyatkozásuk miatt. Megismered őket
jegyeikről, nem kéregetnek az emberektől tolakodva. Amit a jóból áldoztok, arról Allah Tud.
2:274. Akik vagyonukat áldozzák éjjel és nappal, titokban, vagy nyíltan, hát jutalmuk Uruknál
(vár rájuk), nincs félelem számukra és nem bánkódnak.
9:60. Az adományok a szegényeké, szűkölködőké, az abban (adományok
adminisztrációjában) dolgozóké, (azoké), kiknek szívei ráhangolódott (az Igazságra), (azoké),
kik fogságba kényszeredettek, adósságcsapdában vannak, (azoké), kik Allah útján vannak és
(azé), ki úton van. Ez kötelezettség Allahtól! Allah a Mindentudó, a Bölcs.
9:104. Nem tudják-e, hogy Allah elfogadja a bűnbánatot szolgálóitól és Magához veszi a
Szadakát? Mert bizony, Allah a Bűnbánat Elfogadója, a Kegyelmes.
Sziklamecset



Az iszlám törvénykezés (saria) szerint a szadaka felhasználásának a következő céljai lehetnek (lásd a 9:60. ayát is):
– szegénység elleni küzdelem, felzárkóztatási, szociális célok,
– árvák támogatása,
– éhínség felszámolása,
– az Iszlám adószedőinek fizetése, valamint az Iszlám gazdasági és HALAL (tkp. megengedett) rendszerének
építése, terjesztése,
– békemissziók, a béke gondolatának terjesztése,
– felszabadítás a szociális rabszolgaság intézménye alól,
– felszabadítás a gazdasági kényszer (például eladósodottság) alól,
– Istennek tetsző feladatok,
– vándorok, úton lévők, hajléktalanok megsegítése.
A 9:104 aya arra utal, hogy a szadaka vállalásával a bűnbocsánatot is elnyerheti a muszlim Allahtól.
25:67. Kik, ha áldoznak, nem tékozolnak, nem is fukarkodnak, hanem e kettő közt
megállapodnak.
A muszlim nem lehet zsugori az adakozásnál, de a lehetőségein túli bőkezűség, tékozlás ugyanúgy hiba.
Egyensúlyt kell tartani saját anyagi helyzete és az adományozott szükségletei között. Ismerni kell az emberek
helyzetét, mit igényelnek, mit nem, és olyan módon kell adni, hogy sem az adományban részesülők, sem az
adományozó jogai ne sérüljenek.
63:10. Áldozzatok abból, mit nektek gondviselésünkből juttatunk még azelőtt, hogy
egyiketekhez eljön a halál és mondja: „Uram! Miért nem adsz nekem haladékot még egy kis
ideig? Akkor (tudnék) adakozni és jóravaló lennék.”
63:11. De nem ad Allah haladékot egy léleknek sem, ha eljön annak ideje. Allah Értesült arról,
mit tesztek.
Minden jó Allahtól származik. Viszont a javak nem érkeznek mindenkihez egyenlő arányban. Ezért az emberekre
hárul az egyenlőtlenségek rendezése. Ez próbatételük, ami a vagyonhoz, a nekik juttatott gondoskodáshoz
kötődik. Minden önzetlen tett jótékonyság. Nem halogatható az adakozás, a jótékonyság a saját jövő érdekében. A
halál bármelyik pillanatban eljöhet, és akkor már késő könyörögni újabb lehetőségért, haladékért. A jelen
pillanata az, ami sürgeti a jó tetteket.



A Sziklamecset a szent sziklával – innen szállt fel Mohamed az égbe
Irodalom:
Abu-l-A Maududi: Az iszlám alapelvei (https://mek.oszk.hu/13500/13503/13503.pdf) (Magyarországi Muszlimok
Egyháza, Budapest, 2007)
Abu-l-A’la Maududi: Az iszlám életmód (https://mek.oszk.hu/13500/13503/13503.pdf) (Magyarországi Muszlimok
Egyháza, Budapest, 2007)
Frankopan, Peter: Selyemutak – Egy új világtörténet (Park Könyvkiadó, Budapest, 2020, 81-98 pp.)
Korán (https://mek.oszk.hu/17000/17082/pdf/17082_1.pdf) (Mihálffy Balázs (Abdel Rahman Mihálffy) fordítása és
kommentárjai), illetve egy másik változatban (https://a.civilhetes.net/files/Al-Quran.pdf)
Korán (Simon Róbert fordítása) (Helikon Kiadó, Budapest, 1987)
Simon Róbert: A Korán világa (Helikon Kiadó, Budapest, 1987)






Az iszlám adózás – a fáraó álmától Allah részéig (3.2. rész)
A kötelező és az önkéntes adakozás mellett a Korán több szúrájában is találhatóak
adózással kapcsolatos történetek, rendelkezések. Írásunkban hármat emelünk ki, a
fáraó álmának megfejtését, a nem muszlimok adókötelezettségét, illetve a
hadizsákmány megosztására vonatkozó kötelezettséget.
Ha bűnbánatot fogadnak, imára állnak, kötelező alamizsnát adnak, engedjétek útjukra őket. Mert bizony Allah a
Megbocsájtó, a Kegyelmes.
(részlet a Korán 9. szúrájának 5. ayájából)
Cikksorozatunk előző részében (https://ado.hu/ado/az-iszlam-adozas-zakat-es-szadaka-3-1-resz/) (link)
bemutattuk a muszlimok rendszeres adófizetésének módszereit. A kötelező adakozás (zakát) és az önkéntes
alamizsnálkodás (szadaka) is teljesíti a Korán gazdasági alapelveit (https://ado.hu/ado/az-iszlam-gazdasagi
alapelvei-2-resz/). Az iszlám államoknak az ezen kívüli kötelezettségek meghatározásakor is tekintettel kell
lenniük ezekre az alapelvekre.
Mielőtt az egyéb adókról szólnánk, bemutatunk egy a Bibliából is jól ismert történetet.
A cikk illusztrációi az Ibériai félsziget iszlám építészetéből adnak ízelítőt.
A cordobai nagymecset a közepébe épített gótikus katedrálissal – két önmagában lenyűgöző építészeti alkotás, de együttesen illúzióromboló
József megfejti a fáraó álmát



Mózes első könyvének története megjelenik a Koránban 12. szúrájában is, ez a Juszuf címet viseli. Ez a fejezet
József ószövetségi történetét meséli el újra, ha nem is pontosan Mózes első könyvének stílusában és
részletezettségével. Itt most csak a fáraó álomfejtésével kapcsolatos részt idézzük be:
12:43. (Egyiptom) királya így szólt: „Láttam (álmomban) hét hízott tehenet, melyeket hét
sovány felfalt. Hét zöld kalászt és másik hét szárazat. Ó főemberek! Fejtsétek meg, mi áll
látomásomban, ha a látomások értelmezői vagytok!”
12:44. Mondták: „Kusza álmok! Nem vagyunk az álmok értelmezésében jártasak!”
12:45. Mondta az, amelyik kettejük közül megmenekült és jó idő elteltével emlékezett rá:
„Elmondom nektek értelmét, hát küldjetek el!”
12:46. „Ó József! Ó te Igazmondó! Fejtsd ki mi az a hét hízott tehén, ami felfal hét soványat és
hét zöld kalász, a másik meg hét száraz? Vissza kell térnem az emberekhez, hogy talán
megtudják.
12:47. Mondta (József): „Vessetek hét évig szorgalmasan és mit learattok, hagyjátok
kalászában, csak azt a keveset nem, amit megesztek.”
12:48. „Majd ezután jön hét szűk esztendő, ami feléli azt, mit erre előkészítettetek, csak azt a
keveset nem, mit elraktároztok.”
12:49. „Majd jön ezután egy év, benne bőséges esővel az embereknek, mikor préselhetnek
(bort, olajat).”
12:50. Mondta a király: „Hozzátok elém!” Mikor a küldött eljött hozzá, (József) mondta: „Menj
vissza uradhoz és kérdezd őt, mi lett az asszonyokkal, akik megvágták kezeiket? Mert bizony,
az én Uram Ismerője fortélyaiknak.”
12:51. Így szólt (a király az asszonyokhoz): „Mi vitt rá titeket arra, hogy Józsefet kiforgassátok
magából (elcsábítsátok)?” Mondták (az asszonyok): „Óvjon meg minket Allah! Nem tudunk
felhozni ellene semmi rosszat! Aziz asszonya így szólt: „Most derüljön ki az igazság: én
forgattam ki magából (csábítottam el) őt és ő, bizony Igaz!
12:52. „Ez hát, hogy megtudja: nem hagyom őt cserben távollétében és Allah nem vezeti az
árulók cselszövését.”
12:53. „Nem mentem ki magam: a lélek hajlamos a rosszra, míg Uram kegyelme el nem jön.
Mert bizony, Uram a Megbocsájtó, a Kegyelmes.”
12:54. Mondta a király: „Hozzátok elém! Magam mellé veszem!” Mikor beszélt vele, mondta:
„Bizony, ma színünk előtt biztos poszton állsz.”
12:55. Mondta (József): „Tegyél meg engem a Földek tárházai fölé, miket jártassággal
megőrzök.”
12:56. Ekképpen alapoztuk meg Józsefet a Földön, amivel azt tett, amit akart. Azt részesítjük
kegyelmünkben, akit Mi akarunk, és nem vesztegetjük el a jóravalók bérét.
A történet lényege megegyezik az Ószövetség leírásával, így a fáraó álma, József álomfejtése, József tanácsai a
helyes magatartásra vonatkozóan. József kinevezése a „tárházak fölé” utal arra, hogy a termést (adóként)
begyűjtik, ami majd a szűk esztendőkben biztosítja az emberek túlélését. Lényeges eltérés a Bibliától az egyes



szereplők megnyilvánulásának módja: megjelenik az aljasság, a számítás, az egyenesség, a bűnbánat, és
természetesen – a jók a végén megkapják méltó elismerésüket. (Mivel József bibliai története jól ismert,
adótörténetben is részleteztük ezt (https://ado.hu/ado/gazdasagra-adozasra-vonatkozo-rendelkezesek-az
oszovetsegben-2-2-resz/), most a bővebb ismertetéstől eltekintünk. A Koránra vonatkozó részletesebb
magyarázatok megtalálhatóak Mihálffy Balázs Korán-fordításának vonatkozó lábjegyzeteiben.)
A cordobai nagymecset belső tere
A nem muszlimoknak is adót kell fizetni
Az iszlám államok területén élő nem muszlim vallásúakra nem vonatkozik a zakát kötelezettsége és a szadaka
elvárása. Az állam működéséhez viszont nekik is hozzá kell járulniuk. Ezt alapvetően két adófajta, a katonai
védelmi hozzájárulást jelentő fejadó, a dzsizja, valamint a földadó, kharádzs megfizetésével kötelesek teljesíteni.
Ettől eltérő, ezen felüli adózásra is kötelezhetik a nem muszlim lakosságot. Nem ismeretlen a törökök által a
meghódított területeken szedett gyermektized (devsirme). Ezekből a gyermekekből nevelték – muszlim hitre
áttérítésüket követően – a janicsárokat (lásd a janicsárságra vonatkozóan korábbi írásunkat
(https://ado.hu/ado/rettenetes-adofajtabol-szuletett-a-janicsarsag/), illetve Szinánra, az építészre vonatkozó
írásunkat (https://ado.hu/ado/szinan-az-epitesz-aki-ado-volt/).



A Granada melletti Alhambra oroszlános udvara – az iszlám kastélyépítészet remekműve
A nem muszlimokra vonatkozó kötelezettségre vonatkozik a következő két aya:
9:5. Ha elmúlnak a Sérthetetlen Hónapok, öljétek meg a pogányokat, ahol csak fellelitek
őket. Vegyétek őket, ostromoljátok meg őket és várjátok be őket minden fortéllyal. Ha
bűnbánatot fogadnak, imára állnak, kötelező alamizsnát adnak, engedjétek útjukra őket.
Mert bizony Allah a Megbocsájtó, a Kegyelmes.
9:29. Harcoljatok azokkal, kik nem hisznek Allahban, a Végítélet Napjában, s nem tiltják be
azt, amit Allah és az Ó Prófétája megtiltott. (Harcoljatok azokkal), kik nem térnek meg az Igaz
hitvallásra azok közül, kiknek már eljött a Könyv, kivéve ha Dzsiziyát fizetnek alázatos kézzel.
A 9:29. aya valószínűleg főleg a zsidókra és a keresztényekre („kiknek már eljött a Könyv”) vonatkozik, az
adófizetés vállalásával megtarthatták hitüket. A 9:5. aya az egyéb nem muszlim vallásúakra vonatkozhat. Az
utóbbiakat kötelezték az iszlám hitre való áttérésre, csak így őrizhették meg életüket. (Az ayák értelmezésének
nehézségeiről Simon Róbert részletesen értekezik a könyvében.)
A nem-muszlim fejadó-fizető alattvaló neve dhimmi volt, másodrendű állampolgárként számos megkötéssel járt
az életük: a dhimminek mindig állnia kellett a muszlim jelenlétében. Megkülönböztető ruházatot kellett viselniük.
Meg volt tiltva nekik fegyvert hordani és lovon ülni. Meg volt tiltva új templomot építeni és engedélyt kellett kérni
a meglévőt megjavítani. Mecsetet nem alakíthattak templommá (de a fordítottja gyakran előfordult, hogy
templomból mecsetet csináltak). A müezzin naponta ötször szólított imára, de a keresztényeknek meg volt tiltva
harangozni. Keresztet vagy feszületet tilos volt hordani, és tilos volt a templomban kiállítani. A muszlimok
téríthettek (hirdethették tanaikat), a keresztények nem. Ha a keresztény vagy zsidó kivándorolt, jogilag minden
vagyona a helyi muszlim vezetés tulajdona lett.



A sík 17 módon fedhető le ismétlődő mintázatokkal – az Alhambrában mindegyikre van példa
A zsákmány ötödrésze Allahot illeti
Az iszlám hódító vallás! Már Mohamed is karddal és vérrel terjesztette az iszlámot, és a következő évszázadokban
is ez volt a gyakorlat. Elég, ha csak a cikksorozat első részében ránézünk az iszlám terjeszkedés térképére
(https://ado.hu/ado/az-iszlam-a-gazdasagrol-alapok-1-resz/) !
Az is igaz, hogy sokszor már az arab csapatok fenyegetettsége hatására sok város meghódolt előttük. A hitvallásra
nem feltétlenül kötelezték a lakosságot, gyakran megelégedtek az adófizetés vállalásával.
Érdemes megjegyezni, hogy a kereszténység – ha más módszerekkel is –, de szintén gyakran választotta az
erőszakkal való terjesztést. A keresztes háborúk, a konkvisztádorok és misszionáriusok tevékenysége is rengeteg
áldozattal járt annak idején.
A hódítások együtt jártak a lakosság kifosztásával, jó esetben csak megsarcolásával. A zsákmány felosztásáról
külön is rendelkezik a Korán:
8:41. Tudjátok, hogy bármit zsákmányoltok, annak egyötöde Allahé, a Prófétáé, közeli
hozzátartozóké, az árváké, szegényeké és a vándoré, ha hisztek Allahban, s abban, mit
kinyilatkoztattunk szolgálójára az Ismérvek (Furqan) Napján, a Napon, mikor a két had
találkozott. Allah a Mindenre Képes.
Az egyötöd rész hadiadóként tehát az Allahnak elkülönítendő adórész.
A hadizsákmányból az imám (parancsnok) számára el kellett különíteni egyötödöt, a többit a harcosok
eloszthatják maguk között. Az egyötöd Allahé és a Prófétáé, de „Allah nem szorul teremtményeire” (3:97.), tehát a
zsákmány neki elkülönített ötöde jótékonysági célokat kell, hogy szolgáljon, az imám jogosult annak
hasznosítására. Mohamed próféta idejében neki és családtagjainak is elkülönítettek egy részt.



Az Alhambrához tartozó Generalife az iszlám kertépítészet ékes példája
Irodalom:
Abu-l-A Maududi: Az iszlám alapelvei (https://mek.oszk.hu/13500/13503/13503.pdf) (Magyarországi Muszlimok
Egyháza, Budapest, 2007)
Abu-l-A’la Maududi: Az iszlám életmód (https://mek.oszk.hu/13500/13503/13503.pdf) (Magyarországi Muszlimok
Egyháza, Budapest, 2007)
Frankopan, Peter: Selyemutak – Egy új világtörténet (Park Könyvkiadó, Budapest, 2020, 81-98 pp.)
Korán (Mihálffy Balázs (Abdel Rahman Mihálffy) fordítása és kommentárjai)
(https://mek.oszk.hu/17000/17082/pdf/17082_1.pdf), illetve egy másik változatban
(https://a.civilhetes.net/files/Al-Quran.pdf )
Korán (Simon Róbert fordítása) (Helikon Kiadó, Budapest, 1987)
Simon Róbert: A Korán világa (Helikon Kiadó, Budapest, 1987)






Iszlám pénzügyek – kölcsön, kamat, uzsora, öröklés (4.
rész)
A Korán legerősebb gazdasági jellegű tiltása a kamatra, az uzsorára vonatkozik. Ez
nem jelenti azt, hogy nincsenek a Koránnak megfelelő bankügyletek, csak azoknak is
meg kell felelniük a szigorú vallási előírásoknak. Az öröklésnél az apai ág és a férfiak
előnyben részesülnek. A Koránról, mint történelmet meghatározó dokumentumról
szóló sorozatunk befejező része következik.
„... hagyjatok fel azzal, ami az uzsorából maradt, ha hívők vagytok. Ha nem teszitek, magatok ellen hívjátok Allah
és az Ő Prófétájának háborúját.”
(Korán 2:278-279.)
Mint a vallásoknál általában, az iszlám vallás is tartalmaz a hívők számára tiltásokat, és vannak megengedett,
elfogadott dolgok, cselekedetek. Ezt a HALAL-HARAM szópárral fejezik ki (ez lényegében megfelel a zsidóknál
ismert KÓSER-TRÉFLI tartalomnak).
A HALAL jelenti a megengedett, az iszlám szerint elfogadott dolgokat, a HARAM a vallási előírásokkal ellentétes,
tiltott dolgokat. HARAM a kamat, az uzsora, a szerencsejáték, a kábítószer-fogyasztás, a muszlim hittestvérek
becsapása (stb.), HALAL például a Korán előírásainak megfelelő bankügylet vagy az alamizsnálkodás (szadaka).
A Korán nem tiltja, sokkal inkább dicséri a földi örömöket, azok élvezete megengedett, HALAL.
3:14. Megszépíttetett az embereknek szeretete az asszonyoktól származó élvezeteknek,
utódoknak, halmokba halmozott aranynak, ezüstnek, billogzott lónak, jószágnak, és földnek.
Ezek az Evilági élet gyönyörei, de Allah! Nála az igazi viszonzás.
A vagyongyűjtés, a gazdagság, az élvezetek tehát jó dolog itt e földön (szemben az Újszövetség hitelvével), de a
Korán ennél is fontosabbnak tartja a túlvilági örömöket
A Koránról szóló cikksorozatunk befejező részében a magyarországi iszlám műemlékekből mutatunk be néhány
példát.



Gázi Kászim pasa dzsámija Pécsett
Mohamed és a zsidók
Mohamed korában Mekkában és Medinában is éltek keresztények és zsidók. Mekkában inkább keresztények,
Medinában zsidók.
Mohamed törzse kereskedelemmel foglalkozott, így mi sem természetesebb, hogy medinai tartózkodása alatt a
tevékenységéhez kölcsönt kért a zsidóktól (akik a pénzkölcsönzéssel is foglalkoztak).
A kölcsön feltételéül igen magas kamatot kértek Mohamedtől, ami mélységesen felháborította. Mohamed a
zsidókat és a keresztényeket is a testvéreinek tekintette, mivel az arabok is Ábrahám leszármazottai (Izmael
ágán), illetve a zsidók is (Izsák ágán).
A Biblia tiltja a testvérektől a kamat kérését, ezt Mózes két törvénykönyvében is megfogalmazza:
Kiv 22,24
Ha a népemből való szegénynek, aki közötted él, pénzt kölcsönzöl, ne viselkedj vele szemben
uzsorás módjára. Ne követelj tőle kamatot.
MTörv 23,20-21
Testvérednek ne adj kamatra sem pénzt, sem élelmet, sem egyebet, amit kamatra szokás
kölcsönözni. Az idegentől kérhetsz kamatot, de testvéredtől ne fogadj el kamatot, s az Úr, a te
Istened megáldja kezed minden munkáját azon a földön, amelyre bevonulsz, hogy birtokodba
vedd.
(A bibliai tiltással korábban több írásban is foglalkoztunk. A tiltást a kereszténység is magáévá tette a
középkorban, a kamatra kölcsönzőknek vezekelniük kellett, de előfordultak emiatt kivégzések is. A feudalizmus
kapitalizmusba való átmenetéhez ennek a tiltásnak a feloldására is szükség volt, amiben jelentős szerepük volt a
templomosoknak (róluk a későbbiekben lesz szó), vagy később a nagy bankárcsaládoknak (Mediciek, Fuggerek
stb. – velük már több írásunk is foglalkozott).)



Mohamed felháborodásának végzetes következményei voltak a zsidókra és a keresztényekre, elüldözték őket
Mekka ás Medina városaiból, nem muszlim hitűek ma sem tehetik be lábukat ezekbe a városokba.
Jakováli Hasszán pasa dzsámija és minaretje, Pécs
A kamat, az uzsora tiltása a Koránban
A kamat és az uzsora tiltása a Koránban is szerepel, de előtte a kölcsönre vonatkozó ayát ismerjük meg (ez
egyébként a Korán leghosszabb ayája!):
2:282. Ó, kik hisznek! Ha adósságba estek egy véges ideig, jegyezzétek fel azt. Írja (ezt)
közöttetek egy írástudó Igazsággal. Nem tagadhatja meg az írástudó, hogy írjon, ahogy Allah
tanította, hát írjon. Diktáljon az, aki tartozik és őrizkedjen Allahtól, Urától, s ne ferdítsen azon
semmit. Ha az, aki tartozik háborodott, vagy gyenge, vagy nem képes diktálni, akkor
diktáljon kezese Igazsággal. Hívjatok rá két tanút férfiaitok közül, de ha nem lenne két férfiú,
akkor egy férfit és két nőt, kiknek tanúságába beleegyeztek. Ha egyikük megtévedne,
másikuk eszébe juttatja. Nem tagadhatják meg a tanúk, ha hívják őket. Ne vonakodjatok
feljegyezni kicsit, vagy nagyot és hozzá a terminust. Ez méltányosabb Allah színe előtt,
hitelesebb tanúságtételre és legméltóbb arra, hogy ne kétkedjetek. Hacsak a helyszínen nem
köttetik üzlet közöttetek, mert az nem vétek számotokra, ha nem jegyzitek fel. Hozzatok
tanúkat, ha szerződtök, és ne essen sérelem se írástudón, se tanún. Ha mégis ezt tennétek
(sérelem), az becstelenség részetekről. Őrizkedjetek Allahtól és Allah tanít tietek. Allah
Mindenek Tudója.
Tehát a kölcsönzés nem tiltott a Korán szerint, de azt írásban is dokumentálni kell. Kevés olyan dolog van,
amelynek a Korán szerint az írásban való rögzítése is szükséges, a kölcsön viszont az!
Adósság ügyekben, ha tanúskodnak, egy férfi szava két nő szavával egyenlő. Más ügyekben a férfi és női szavazat
egyenlőnek számít (pl. általános népszavazás, vagy bíróság előtti tanúskodás). A hittudósok szerint a Korán
határozott instrukciót ad, de figyelembe veszi a nők kísértésbe esését, ha pénzügyekről van szó. (A Korán hol



előnyben részesíti a nőket (például a hozománnyal kapcsolatban), hol hátrányt szenvednek el a férfiakkal
szemben (például az előbbi esetben, vagy öröklésnél). A hittudósok szerint ezek kiegyenlítik egymást, így sem a
férfiak, sem a nők összességében nincsenek előnyösebb helyzetben az iszlám vallásban.)
Az uzsora tiltása a Koránban több helyen is megjelenik. Az uzsorásoknak a Pokol lesz a büntetésük. A tisztességes,
kereskedelmi jellegű kölcsönzés megengedett (HALAL), a kamatszedés tiltott.
Kiemeli a Korán, hogy üdvös dolog a megszorult adós adósságának (egy részének) az elengedése, a szadaka
Allahnak tetsző cselekedet.
2:275. Akik elnyelik az uzsoorát nem állnak meg, csak úgy, ahogy az áll, akit a Sátán hajtott
őrületbe érintésével. Ez hát, miáltal mondják: „A kereskedés olyan, mint az uzsora.”.
Megengedte (Halal) Allah a kereskedést és megtiltotta (Haram) az uzsorát. Akihez elér Ura
intése és véget vet (az uzsorának), annak múltja elnézetik, és dolga Allahra tartozik. De ki
visszatér (az uzsorához), azok a Pokol követői, amiben ők mindörökkön lesznek.
2:276. Hitvánnyá teszi Allah az uzsorát és gyarapítja a Szadakát (adományt). Allah nem szereti
a tagadókat és bűnösöket.
2:280. Ha adósotokat nehézség sújtja, várjatok, míg jobbra fordul neki. Ha adományt adtok,
jobb nektek, bár tudnátok.
30:39. Mit uzsoraként kiadtok, hogy kamatozzék az emberek vagyonában, az nem kamatozik
Allahnál. Mit Zakatként adtok, hogy Allah Színét akarjátok vele, hát ezek ők, a sokszoros
nyertesek.
3:130. Ó, kik hisznek! Ne nyeljétek el az uzsorát, többet és többet! Őrizkedjetek Allahtól, hátha
tán boldogultok.
Malkocs bég dzsámija, Siklós
A kamat jellemzői Mihálffy Balázs kommentárja szerint:



„– Idő, vagy levegő eladása. Az iszlámban minden kereskedelmi szerződésnek kell, hogy legyen tárgya. Ha kölcsön
adom a pénzemet valakinek egy időre és a lejárat után visszakérem a pénzemet, plusz kamatot, akkor mi volt az
eladás tárgya? Ebben az esetben az időt, vagy levegőt adtam el, ami nem az enyém. Ez HARAM.
– A pénznek magának az eladása. A pénz az áru, vagy szolgáltatás jelképe. A valós kereskedelemben valós árukat
és szolgáltatásokat adunk-veszünk. Ha valaki jelképeket árul csak azért, hogy manipulálja a piacot, bűnt követ el.
– Az uzsora, vagy kamat krematisztika, ahol »pénz csinál pénzt« és nem az áru, vagy szolgáltatás csinál pénzt. Ez
spekuláció.”
Modern kifejezésekkel: az iszlám nem fogadja el a pénz időértékét, és az infláció kamatszedéssel való
kompenzálását sem.
Az uzsora, a kamat szedése az egyetlen olyan tiltott gazdasági tevékenység, amelyért Allah és küldötte akár
háborút is indíthat:
2:278. Ó, kik hisznek! Őrizkedjetek Allahtól és hagyjatok fel azzal, ami az uzsorából maradt, ha
hívők vagytok.
2:279. Ha nem teszitek, magatok ellen hívjátok Allah és az Ő Prófétájának háborúját. De ha
megbánjátok, akkor tőkétek jár nektek. Ne bánjatok méltánytalanul és veletek sem fognak
méltánytalanul bánni.
Iszlám bankolás
Kérdés, hogy ilyen erős tiltó szabályok mellett, lehetséges-e az az iszlám világban a megfelelő (HALAL) banki
tevékenység, illetve mit tegyen az a muszlim, aki nem iszlám országban él, és például lakásvásárláshoz vagy üzleti
tevékenységhez kénytelen hitelt felvenni, kamatot fizetni, vagy megtakarításait (például biztonsági okokból)
bankban helyezi el, amiért kamatot kap.
Mindegyik esetre van megoldás!
Az iszlám világban is működnek bankok, ugyanakkor, ha a Korán előírásainak megfelelően folytatják a
betétgyűjtési és hitelezési tevékenységüket, akkor ezt olyan formában kell megtenniük, amely mellett a
betételhelyező is kockázatot vállal, illetve a hitelt felvevőtől kamatot nem kérhetnek, de részesedhet a bank a
hitel segítségével elért nyereségen.



Malkocs bég dzsámija, belső tér, Siklós
Az iszlám jog (saria) a következő elvek betartását emeli ki a pénzügyi-finanszírozási ügyeleteknél:
. Kamatszedés (beleértve az egyéb járulékos költségeket is) tilalma.
. A finanszírozási ügylet során jótékonysági elemnek (zakát és szadaka) is meg kell jelennie.
. Nem lehet olyan ügyletet finanszírozni, amely az iszlám értékrendjével, szabályaival ellentétes. Ilyen tiltott
(HARAM) tevékenység például a szerencsejáték, a fegyverkereskedelem, a pornográfia, a sertéstenyésztés és
-feldolgozás, valamint az alkohol előállítása és árusítása.
. Tilos minden olyan kockázat vállalása, amely az ügyletet átláthatatlanná teszi, vagy nagy eséllyel
veszteségbe fordítja.
. Az iszlám finanszírozásnál bármilyen kockázat csak úgy vállalható, ha a jövőben felmerülő potenciális
veszteségeket a két fél egymás között, a szerződésben meghatározott (méltányos) mértékben megosztja.
Jó néhány olyan együttműködési formát ismernek az iszlám világban, amelyek a hitelveknek megfelelőek (HALAL).
Ezek közül a bankügyletekre az úgynevezett mudarabah ügyletek a leginkább megfelelőek. Az egyes
ügylettípusokat a cikk függelékében mutatjuk be.
A nem iszlám államban élők esetében a banki tevékenységnél a kamat fizetése vagy jóváírása kényszer (az adott
helyzet kényszere) alapján történik, így azt tolerálja az iszlám, viszont a kapott kamatot ebben az esetben
jótékonykodásra (szadaka) kell felhasználni, nem elfogadható, hogy azt saját célra, illetve zakát (kötelező
adomány) fizetésére használják fel.
Ahhoz, hogy egy tiltott dolog megengedetté váljon, valós, nem pedig vélt vagy a tiltottság kijátszásához ürügyként
szolgáló szükséghelyzetnek kell fennállnia. Erre egy ismert példa a a Korán disznóhús-fogyasztásával kapcsolatos
tiltó és megengedő ayája:



5:3. Megtiltatott nektek a dög, a vér, a disznóhús, és ami nem Allahnak szentelt. (Megtiltatott)
a fojtott, az agyonütött, a lezuhant, a ledöfött, és amit ragadozó evett, kivéve, ha elvégzitek
rajtuk az előírt vágást. ... De akit éhsége kényszerít és nem belső szándéka visz a bűnbe,
(annak számára) Allah a Megbocsájtó, a Kegyelmes.
Dzsámiból átalakított katolikus templom (Ali pasa dzsámija – Szent Rókus templom), Szigetvár
Öröklés
A Korán az örökösödési jog elveit nagyvonalakban ismerteti. A muszlim jogászok tanulmányokat készítettek erről
a tárgykörről, ezek alapján alakult ki a joggyakorlat. A legfontosabb elvek a következők:
– A végrendeleti vagyonmegosztás csak a tulajdon egyharmadára terjed ki.



– A vagyonmegosztás, csak a kötelezettségek és tartozások (beleértve a temetési költségeket) kifizetése után
történhet meg.
– Nem hagyható az örökség (végrendeletileg) olyan örökösre, aki a Korán elrendelésében szereplő felosztási
körben szerepel.
– Az örökségben részesülők körének meghatározásánál elsődleges a gyermekekről és a szülőkről való
gondoskodás, illetve az apai ág előnyben részesítése.
– Általában a férfi kétszer annyit kap az örökrészből, mint a nő. (A nőnek házasságkötéskor hozomány jár, az
örökösödésnél pedig a férfinek jár dupla rész. A kettő kiegyenlíti egymást.)
– Az árván maradottak megrövidítőit a Korán a Pokol fenyegetésével bünteti.
A részletező szabályok a Korán 4. szúrájának (Asszonyok) 4:7-12. és 4:176. ayáiban találhatóak:



4:7. A férfiaknak rész jár abból mit a szülők és a legközelebbi rokonok hagytak. A nőknek rész
jár abból, mit a szülők és a legközelebbi rokonok hagytak. Van, hol kevés, van, hol több, a
részesedés jár.
4:8. Ha jelen vannak a vagyonmegosztáson további rokonok, árvák, szegények,
gondoskodjatok róluk ebből és szóljatok hozzájuk illő szót.
4:9. Aggódjanak azok, kik gyenge utódot hagytak maguk mögött és féltsék őket.
Őrizkedjenek Allahtól és szóljanak becsületes szót.
4:10. Akik elnyelik az árvák vagyonát bűnösen, azok a hasukban tüzet nyelnek el és ők a
Pokol lángjain perzselődnek.
4:11. Előírja nektek Allah (a gondoskodást) gyermekeitekről. A fiú szerencséje (részesedése),
mint két lányé. Ha csak lányok és többen vannak kettőnél, övék az örökség kétharmada. Ha
csak egy lány, akkor övé a fél rész. Minden egyes szülőjének (az elhunytnak) hatodrész jár
abból, mi megmaradt, ha hátrahagyott gyermeket. Ha nincs gyermeke és szülei az örökösök,
akkor az anyának egyharmad jár. Ha (az elhunytnak) vannak testvérei, az anyának hatodrész
jár, mi marad abból, mit örökül hagynak a javakból, vagy adósságból. Szüleitek és
gyermekeitek; nem tudjátok melyikük áll közelebb hozzátok, hogy előnyhöz juttassátok
(valamelyiküket). Ez Allah rendelkezése. Mert bizony. Allah a Mindentudó, a Bölcs.
4:12. Nektek fele jár annak, amit hátrahagy feleségetek, ha nincs nekik gyermekük. Ha van
gyermekük, akkor negyedrész jár nektek abból, mi marad abból, mit örökül hagytak a
javakból és adósságból. A feleségeknek egynegyed jár abból, mit ti hátrahagytok, ha nincs
gyermeketek. Ha van gyermeketek, akkor feleségeteknek nyolcadrész jár, mi marad abból,
mit örökül hagytok a javakból és adósságból. Ha a férfi, vagy nő után kérdéses (ki) az örökös
(mert nincs felmenő, vagy egyenes ági leszármazott), de van fivére, vagy nővére, akkor
mindegyiknek közülük hatodrész jár. Ha ők kettőnél többen vannak, akkor osztozzanak az
egyharmadban, mi marad abból, mit örökül hagynak a javakból és adósságból, hogy ne érje
őket kár. Az elrendelés Allahtól való. Allah a Mindentudó, az Irgalmas.
4:176. Rendeletedet várják. Mondd: „Allah rendelkezik azoknak, kik nem hagynak hátra se
felmenőt, se leszármazottat (Kalala). Ha egy ember meghal és nincs gyermeke, de van nővére,
akkor őt az örökség fele illeti meg. (Ha az elhunyt nő volt, akkor) a bátyja az örökös, ha nem
volt a nőnek gyereke. Ha két nővér (az örökös), akkor övék a kétharmad abból, mit (az
elhunyt) hátrahagyott. Ha a testvérek férfiak és nők, a férfinak része annyi, mint két nőé.
Kinyilvánítja nektek Allah, hogy ne tévedjetek el. Allah a Mindentudó.



Dzsámiból átalakított katolikus templom (Ali pasa dzsámija – Szent Rókus templom), belső tér, Szigetvár
Irodalom:
Abu-l-A Maududi: Az iszlám alapelvei (https://mek.oszk.hu/13500/13503/13503.pdf) (Magyarországi Muszlimok
Egyháza, Budapest, 2007)
Abu-l-A’la Maududi: Az iszlám életmód (https://mek.oszk.hu/13500/13503/13503.pdf) (Magyarországi Muszlimok
Egyháza, Budapest, 2007)
Balázs Judit: Új arab világ születik? (https://viszavzsodor.blogspot.com/2020/06/az-iszlam-bankrendszer.html)
Frankopan, Peter: Selyemutak – Egy új világtörténet (Park Könyvkiadó, Budapest, 2020, 81-98 pp.)
Hamvas Gábor: Iszlám Bankok (https://sites.google.com/site/vilagfainfo/etikus-penzintezetek
kezdemenyezesek/nevtelenbejegyzes)
Korán (https://mek.oszk.hu/17000/17082/pdf/17082_1.pdf) (Mihálffy Balázs (Abdel Rahman Mihálffy) fordítása és
kommentárjai), illetve egy másik változatban (https://a.civilhetes.net/files/Al-Quran.pdf)
Korán (Simon Róbert fordítása) (Helikon Kiadó, Budapest, 1987)
Pálfi Gergő: Iszlám finanszírozás a pénzügyi piacokon
(http://epa.oszk.hu/02100/02121/00009/pdf/EPA02121_fordulat_11_108-132.pdf) (Fordulat11. (2010. tél))
Simon Róbert: A Korán világa (Helikon Kiadó, Budapest, 1987)
Varga, József: Az iszlám bankrendszer szerepe a pénzügyi stabilitás helyreállításában (http://acta.bibl.u
szeged.hu/30169/1/vikek_007_121-132.pdf) In: A Virtuális Intézet Közép-Európa Kutatására közleményei, (4) 1. pp.
121-132. (2012)



Király fürdő, Budapest
Függelék: Az Islamic Banking Branch által kialakítandó termékek, azok meghatározásai (Mihálffy Balázs Korán
fordításának 2. (Tehén) szúrájához írt függelékének részlete)
Bankbetét, letét (Al-wadiah):
Iszlám banki betét, mely lehet folyószámlán, megtakarítási számlán, lekötött formában. A bank által kötött
szerződés lehetővé teszi, hogy a betétesek pénzét a pénzintézet az üzleti életben fektesse be. Ha profit
termelődik, ez a betétek összegének arányában oszlik meg, az al-wadiah ügyletben a pénzintézet a betétes
ügynökeként jár el, teljes szabadsággal és előzetes konzultáció nélkül használhatja a betétes pénzét.
Tőke-szolgáltatás közös befektetés (Mudarabah):
Ez egy olyan ügylet, amelynek révén egy személy egy vállalkozás számára tőkét, egy másik pedig üzleti készségét,
szolgálatát fekteti be. A tőkét nyújtó személy a szahibul mal, a készséget adó pedig a mudarib (vállalkozó).
A tőkét befektető és a vállalkozó a nyereséget/veszteséget az előre megállapodott arányban osztják meg egymás
között. A mudarabah ügyletben lekötött betétet vagy befektetési tőkét a pénzintézet újra befektetheti (revolving),
ekkor a pénzintézet válik mudaribbá (vállalkozóvá) és azok az ügyfelek, akik a pénzüket befektetik a
pénzintézetnél, válnak száhibul mallá, azaz tőketulajdonossá. Ha profit képződik, akkor az a sahibul mal és a
mudarib között az előre megállapodott arányban oszlik meg. A mudarabah pénzügyi tranzakció egy másik
változata a “Bai Biszaman Ajil” (BBA), azaz előre kialkudott áron történő ügylet. Ez az áruk értékesítését jelenti
(általában áruk és eszközök) a pénzintézet által az ügyfél felé egy kölcsönösen elfogadott haszonkulcs alapján,
olyan áron, melyet a felek előre elfogadtak. Az ellenértéket részletekben is kompenzálhatja az ügyfél,
meghatározott terminusok alapján. Mivel a pénzintézet az eladás előtt az áruk jog szerinti címzettje, tulajdonosa
és részt vesz az adásvételben, ezért az ebből származó nyeresége valódi szolgáltatás, mely minimális kockázattal
jár.
A mudarabah ügyletben az ár, egyéb költségek, a pénzintézet nyeresége, haszonkulcsa, fel vannak tüntetve az
értékesítési megállapodásban. Az Islamic Bankin Branch, amely részt vesz a mudarabah ügyletben tudja, hogy ez
nem mindig “tisztán pénzügyi” tranzakció. Inkább arról van szó, hogy a kölcsönt felvevő vállalkozó likviditást kap
a banktól, ami magában foglalja az ingatlanvagyon átvételét, és mint ilyen egy előre meghatározott pozitív
hozamot tesz lehetővé.



Minden fél közös tőke és szolgáltatás ügylete (Musharakah):
Ebben az ügyletben kettő, vagy több fél tőkét biztosít egy ügylethez, melynek nyereségét, vagy veszteségét a
bevitt tőke arányában osztják fel. Nem feltétel, hogy minden fél részt vegyen az ügylet közvetlen
menedzsmentjében. Ebben a tekintetben lehetnek aktív, vagy „csendes” résztvevők. A csendes résztvevők az
ügyletben felléphetnek, mint felügyelők, akik instrukciókat adhatnak az aktív menedzsmentnek az üzlet
hatékonyabb bonyolításához, mindenbe betekintésük van és lekövethetik az ügylet menetét, az aktív
menedzsmentben résztvevők az osztalékon túl havi fizetésre is jogosultak. Az Islamic Bankig Branch a musharakah
ügyletben a törzstőkéjével, ill. annak részével vehet részt. A musharakah szó azt is jelöli, hogy „társasági” üzletről
beszélünk, amely társulásban, vagy társaságban befektetett pénz esetén az Islamic Banking Branch joga, hogy
profittal számoljon. A saria szerint ez a bevétel nem számít kamatnak, így az Islamic Banking Branchet megilleti. A
profit a musharakah ügyletben is csak reális üzletből származhat, és nem képződhet kölcsönből, vagy uzsorából.
Tehát a saria ezt a bevételt lehetővé teszi. Mivel a musharakah hatalmas törzstőkék akkumulációját, ezért kiváló
módszer a nagy üzletek megvalósítására. Ehhez hasonlatos vállalati szinten a részvénytársasági forma, ahol a
résztvevők a részvényeik értékarányában részesednek.
Rudas fürdő belső tere, Budapest
Előre rögzített haszonnal történő értékesítés (murabahah):
A murabahah ügyletben az Islamic Banking Branch a vevő, vagy kliens megbízásából árut, vagy ingatlant vesz,
majd azt egy előre kialkudott profittal növelve eladja a vevőnek. Ez nem kamat alapú ügylet, hiszen a pénzintézet
nem ad kölcsönt az ügyfélnek, csupán a saját profitjával megemelt áron árut ad el a vevőnek. A vevő a
megállapodás értelmében fizethet egy összegben, vagy részletben, ebben az értelemben a murabahah hasonlatos
az előzőekben tárgyalt „Bai Biszemen Ajil” konstrukcióval. A Islamic Banking Branch nem egy bizonytalan
eseményt finanszíroz meg, hanem egy kézzel fogható cikket, amelynek piaci ára van. A profit kalkulációjának
alapja mindig maga az áru értéke, míg a tiltott tranzakciókban a meghitelezett, vagy kölcsönzött tőke nagysága
képezi a profit kiszámításának bázisát. Amikor a tőke áruvá alakul át, a finanszírozó feladta tőkéjének likviditását,
mely ettől kezdve az áruban megtestesült kockázattá alakult át. Ilyen kockázat pl. a piaci értékingadozás, vagy az
áru fizikai károsodása, megsemmisülése, stb. A vevő kockázata az, hogy a bank milyen áron veszi meg és adja
tovább az árut, a finanszírozóé, pedig, hogy milyen a vevő jövőbeni fizetési magatartása, körülménye. A
finanszírozó a saját hasznát nem kalkulálhatja a saria értelmében a hitel visszafizetése futamidejének
függvényében, ezért a kockázatokat mérlegeli, és az képezi a profit számítás alapját.
Előre rögzített haszonnal történő vásárlás (Tawarruq):



Ez fordítottja az előző, murabahah konstrukciónak. Az Islamic Banking Branch egy harmadik féltől vagyontárgyat
vásárol, majd ezt ügyfelének halasztott fizetéssel eladja. Az ügyfél mihelyt a vagyontárgy rendelkezési jogát az
Islamic Banking Branchtől megkapja, eladja azt egy negyedik félnek, akitől az ellenértéket megkapja és törleszt a
banknak. Ebben a tranzakcióban az ügyfél azonnal likvid tőkéhez jut a vagyontárgy eladásakor, ugyanakkor
később áll fenn a törlesztési kötelezettsége az Islamic Banking Branch felé, aki mindezért saját hasznát
felszámolja.
Előre kialkudott áron történő ügylet (Bai Biszaman Ajil):
Ebben az ügyletben az Islamic Banking Branch árut, vagy ingatlant ad el egy vevőnek előre kialkudott
feltételekkel, ütemezésben, többnyire részletfizetés mellett. A tranzakció során a vevő/ügyfél azonnal hozzájut az
áruhoz, viszont az ő fizetési kötelezettsége késleltetve áll be részletekben, vagy egy összegben. Ez a forma
azoknak hasznos, akiknek nem áll rendelkezésre a beszerzés idejében likvid forrás.
Elővásárlás (Bai Szalam):
Az Islamic Banking Branch olyan feltétellel vásárol az eladótól, ahol a pénzintézet előre fizet egy áruért, melyet
később kap meg. Mivel az eladó előre kapja meg az áru árát, így képes kedvezőbb áron beszerezni alapanyagait,
saját termelését finanszírozni, így a hitelt felvevő ebben az ügyletben a kedvező időben történő saját
beszerzéseinek során képes profitot realizálni, hiszen az Islamic Banking Branch-tól ennél magasabb árat kapott,
azaz azt az árat, ami majd az áruátadás idejében lesz aktuális.
Az Islamic Banking Branch az előrefizetésre és az áru átvételére szerződik egyidejűleg, ezzel a regionális hitelezés
esetén egy árufajta monopol birtokosává válhat, ahol ettől kezdve a piaci ár az ő kezében van.
Veli bej fürdőjének (Császár fürdő) belső tere, Budapest
Bérlet, vagy lízing (Ijarah):
Az áru tulajdonosa fizetés fejében áruját bérbe adja használatra egy másik személynek, ő a bérlő, vagy bérbe
vevő. Ebben az ügyletben csak két résztevő lehetséges, a bérbeadó és a bérbevevő. A bérbeadás kötelező elemei
a bérlet időtartama, a bérlet díja, valamint esedékessége. Ebben a tranzakcióban a bérbevevő szabadon
élvezheti, sőt hasznot is húzhat a bérlet tárgyából anélkül, hogy annak teljes értékét kifizetné. Az ijarah során az
áru tulajdonjoga nem változik, az mindig a bérbeadót illeti meg. A bérbeadó aláírathat a bérbevevővel az áru
használatára vonatkozó protokollt, a legcélszerűbb azonban, hogy mindkettőjük nevében az árura biztosítást
kötnek a nem várt jogi következmények elkerülése



érdekében.
Tulajdonná alakuló bérlet (Ijarah Muntahia Bitamallik, egyéb neveken: bai al- tajiri, Ijarah summa albai, Kiraa
waqtina):
Alapja egy bérleti-adásvételi szerződés. Ebben az ügyletben a bérbeadó egy megadott időszakra bérbe adja az
ügylet tárgyát, melyet a lejárati idő után felkínál megvételre a bérbe vevőnek. A bérleti időtartama alatt a tárgy
tulajdonjoga mindvégig a bérbeadóé, mely csak akkor száll át a bérbevevőre, ha a futamidő lejárta után, vagy
alatta a tárgyat meg nem vásárolja. Amennyiben a bérbevevő megvásárolja a tárgyat, ezt külön szerződésben kell
rögzíteni, bérleti és adásvételi témakör nem szerepelhet egy szerződésen belül. Azonban a bérbeadónak van
lehetősége ajándékba (hiba) adni a tárgyat, melyet ajándékozási szerződésben kell rögzíteni (aqd al-hiba).
Szolgálatteljesítési ügylet (Ujra):
A szerződés két fél között jön létre: szolgálatot ellátó és szolgálatot kapó között, ahol a szolgálat fejében fizetni
kell. A szerződésben specifikálni kell a szolgáltatást, annak időtartamát és annak díját, az Islamic Banking Branch
köthet ilyen szerződést akkor, ha szolgáltatást végez személynek, vagy intézménynek (pl. outsourcing).
Ingyenes kölcsön (Al-qardul Haszan):
Szegények, szűkölködők számára adható egy meghatározott időszakra. A saria tiltja a kamatot és bármely előnyt,
melyet kölcsön fejében szednek, ellenben bátorít Al-qardul Haszan adására a szegényeknek azért, hogy bajaikat
megoldják. A társadalomban, melyben élünk ellenszolgáltatás nélkül kell, hogy másokon segítsünk, ezen ügylet
célja ez. Az ügylet futamidejének lejárta után a kölcsönt felvevőnek vissza kell adnia a tőkét, ezen felül a kölcsönt
felvevő nem számíthat fel semmi egyéb költséget, díjat. Amennyiben a kölcsönt felvevő a gesztust értékelve
valamilyen adományt, ajándékot ad a kölcsöntadónak, azt elfogadhatja. Az Al-qardul Haszan egyedüli viszonzása
Allahtól várható, az Islamic Banking Branch jogában áll ilyen kölcsönt adni a rászorulóknak, az egyedüli díj, amit
ebben az esetben felszámolhat, az az adminisztrációs költségek, nyilvántartás, stb.
Megbízás (wakalah):
Alapja egy szerződés a megbízó (muwakkil) és a megbízott (wakil) között. Ennek során a megbízott valamilyen
feladatot vállal el a megbízó megbízásából egy előre megállapodott fizetés fejében, mely megállapodás
megkötésekor mindkét félnek szavatolnia kell azt, hogy képesek feladatuk ellátására. Amennyiben ezt bizonyítják,
ugyanakkor elmúltak 15 évesek és épelméjűek, akkor wakalah szerződést köthetnek. A megbízott, ha felvállalja,
teljes felelősséggel tartozik a megbízó által rögzített feladat ellátására és minden okozott kárért számon kérhető.
Islamic Banking Branch vállalhat megbízói és megbízotti feladatot egyaránt, ugyanakkor a wakalah szerződés
érvénytelenné válik, ha kamat, vagy tisztességtelen haszonszerzés szolgálatában áll.
Zálog (Ar-rahnu):
Az ügyletben a kölcsönt felvevő saját tárgyát, áruját, ingatlanját, ingóságát, aranyát, ékszerét, egyéb
vagyontárgyát adja biztosítékul a hitel, vagy kölcsön fejében, melyet az Islamic Banking Branchtől kap. Az Islamic
Banking Branchnek nem célja, hogy a vevő által adott hiteles zálog nélkül a fentiekben más felsorolt ügyletek
közül a murabahah, bai istisna, vagy qardul haszan tranzakciókban részt vegyen, mert számára kiemelkedő
kockázatot jelentene. Ha ezen eszközzel nem élne, a kölcsönök visszafizetésére nem állna rendelkezésre
semmilyen kényszer. Egy értékes zálog biztosíték az Islamic Banking Branch számára arra az esetre, ha bármi
történne ügyfele időbeni fizetési kötelezettségének elmaradásakor. A szerződés két résztvevője: zálogkötelezett és
a zálogjogosult. Amennyiben az adós nem képes időben visszafizetni tartozását, az Islamic Banking Branch
jogában áll piacon harmadik személynek értékesíteni a zálogot és ebből a felé fennálló kötelezettséget rendezni.
Ha a köteles rész megtérítése után fennmarad összeg, az az adóst, azaz a zálogkötelezettet illeti.



Gül Baba szobra és türbéje (síremléke) Budapesten
Garancia (kafala):
Szintén a zálog egy fajtája. Az Islamic Banking Branch akkor ad al-qardul haszant, vagy kölcsönt, ha annak
visszafizetését valaki garantálja, jelen esetben a kezes, vagy garanciaadó. Amennyiben a kölcsönt felvevő nem
képes időre teljesíteni fizetési kötelezettségét, a garanciaadónak, kezesnek kell ezt helyette megtennie. Így a
kafala biztosítékként működik egy érdekeltség számára a kiadott kölcsönök fejében. Ha a kölcsönt felvevő nincs
abban a helyzetben, hogy garanciát adjon, kezese saját fedezetével felel érte.
Vevő helyetti teljesítés (bai istisna):
Az Islamic Banking Branch felvehet rendeléseket épületek létesítésére, áruk legyártására egy vevő számára. Az
épületeket, vagy az árukat a gyártás után, a későbbiekben profittal adja el a vevőnek, azaz a vevő gyakorlatilag
hitelt kap, amely hitelt egy meghatározott futamidőn belül törleszti. Amennyiben az Islamic Banking Branch
elfogadja a megbízást, egy olyan egyezményt állít össze, melyben specifikálja az épületet/árut, rögzíti a vevő
ígéretét arra, hogy a kivitelezés/legyártás befejezését követően 10 éven belül a bank profitjával növelt bekerülési
költséget részletekben kifizeti. A vevő a megbízás fejében vagy magát az épületet, vagy más, használható
garanciát kell, hogy adjon a banknak. A szerződésnek ki kell térnie arra az esetre is, hogy mi van, ha bármely fél a
saját kötelezettségét nem teljesíti a szerződésben lefektetett feltételek szerint. Amikor az épület/termék elkészül,
az Islamic Banking Branch a saját profitját is kalkulálva eladja azt a vevőnek. Ebben a tranzakcióban kamat nem
szerepel, tehát a saria értelmében érvényes. Az ügyletben mindkét fél számára kedvező, a vevő azért, mert nincs
likviditása önmagában az épület megépítésére, vagy nem képes beszerezni az alapanyagot egy termék
előállítására, az Islamic Banking Branch pedig mögé áll és mindezt előállítja, majd haszonnal értékesíti az
épületet, vagy a gyártmányt.
Halal kötvények (Szukuk):
Eszköz alapú kötvények, értékpapírok. A szukuk kiadása és értékesítése egy előre meghatározott eszköz
megszerzésére irányul, ahol a szukuk-ot kibocsátó részvényesek osztatlan közös kötvénnyel rendelkeznek. Az
eszközt egy harmadik fél rendelkezésére bocsátják annak érdekében, hogy az folyamatos és állandó hozamot



biztosítson, ami alapja a részvényesek kifizetésének úgy, ahogy azt a szukuk alapdokumentációjában lefektették.
Azért, hogy egy harmadik fél számára az eszköz elérhető legyen, a szukuk struktúrája mindig valamilyen más saria
által megengedett tranzakcióval kombinálódik, ami lehet Ijara, Mudarabah, Musharakah, stb.
Egy tipikus szukuk-ijara konstrukcióban a befektetők egy eszköz beszerzését célzó értékpapírokat finanszíroznak
meg és bocsátanak ki. Az értékpapírok eladásából származó bevételt első lépésként az eszköz megvásárlására
fordítják, annak tulajdonosától. Második lépésben az eszközt visszalízingelik a tulajdonos számára olyan
időterminusra, ami a szukuk feltételeiben rögzítve van. Az erre vonatkozó bérleti szerződésben a korábbi
tulajdonos vállalja az eszközbérlet fizetését a szukuk szabályai szerint. Ugyanakkor egy olyan feltétel is szerepel,
ahol a korábbi tulajdonos/jelenlegi bérlő visszavásárolja a szerződéses időszak lejártával az eszközt a szukuk
törzstőkéjével megegyező áron. Természetesen ezek a kombinált megoldások mindkét fél részéről kockázatokat
rejtenek, melyeket keresztgaranciákkal szavatolni kell.
Az egri és az érdi minaret