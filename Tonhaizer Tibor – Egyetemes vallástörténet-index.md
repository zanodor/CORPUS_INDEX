---
master_file: "[[@TonhaizerTiborEgyetemes]]"
---
# Index for Tonhaizer Tibor – Egyetemes vallástörténet.pdf

A TEOLÓGIA SEGÉDTUDOMÁNYAI
Tonhaizer Tibor
Egyetemes VALLÁSTÖRTÉNET Tartalom BEVEZETÉS I. A VALLÁSRÓL ÁLTALÁBAN II. A MÚLT VALLÁSAI II.2. A népi határokat átlépő vallások II.2.2. Az egyiptomi vallás II.2.3. A perzsa vallás II.2.4. A görög vallás II.2.5. A római vallás II.2.6. A misztériumvallások II.3. Népi, törzsi vallások II.3.2. Az európai ősvallások II.3.3. Az amerikai bennszülöttek vallása III. A JELEN VALLÁSAI III.1.2. A buddhizmus III.1.3. A kínai vallásosság III.1.4. A judaizmus III.1.5. Az iszlám III.2. Népi, törzsi vallások III.2.2. A dzsainizmus III.2.3. A szikh vallás III.2.4. Az afrikai törzsi vallások III.3. A modern kor vallásai III.3.1. A baháizmus III.3.2. A Christian Science III.3.3. A Haré-Krisna mozgalom III.3.4. A Scientológiai Egyház III.3.5. A Transzcendentális Meditáció III.3.6. A „Mormon Egyház” III.3.7. Az Egyesülési Egyház III.3.8. A New Age mozgalom



Egyetemes VALLÁSTÖRTÉNET
Sola Scriptura
Teológiai Főiskola
Budapest, 2003
Szaklektor DR. OROSZ ISTVÁN történész, egyetemi tanár
Borító CSÉCSEI KÁROLY
A borítón lévő képek Gerhard J. BELLINGER: Nagy valláskalauz. (Akadémiai Kiadó, Budapest, 1993.)
kötetből valók.
ISBN 963 212 168 6
ISSN 1585-7530
Kiadja a Sola Scriptura Főiskola megbízásából a Spalding Könyvkiadó
Felelős kiadó: Egervári Oszkár
Szöveggondozás: Horváthné Szélpál Mária
A kiadvány megrendelhető:
2035 Herceghalom, Zsámbéki út 10. Telefon: 23/319-093
e-mail: spald@freemail.hu



Tartalom
BEVEZETÉS
I. A VALLÁSRÓL ÁLTALÁBAN
II. A MÚLT VALLÁSAI
II.1. Az Özönvíz előtti vallásosság
II.2. A népi határokat átlépő vallások
II. 2.1A mezopotámiai (sumer-akkád, babiloni) vallás
II.2.2 Az egyiptomi vallás
II. 2.3 A perzsa vallás
II. 2.4. A görög vallás
II.2.5. A római vallás
II. 2.6. A misztériumvallások
II.3. Népi, törzsi vallások
II. 3.1. A kánaáni népek vallása
II.3.2. Az európai ősvallások
II.3.3. Az amerikai bennszülöttek vallása
III. A JELEN VALLÁSAI
III.1. A világvallások
III. 1.1. A hinduizmus
III. 1.2. A buddhizmus
III. 1.3. A kínai vallásosság
A taoizmus
A konfucianizmus
III. 1.4. A judaizmus
III. 1.5. Az iszlám
III.2. Népi, törzsi vallások
III. 2.1. A sintoizmus
III.2.2. A dzsainizmus
III. 2.3. A szikh vallás
III.2.4. Az afrikai törzsi vallások
III.3. A modern kor vallásai



III.3.1. A baháizmus
III.3.2. A Christian Science
III. 3.3. A Haré-Krisna mozgalom
III. 3.4. A Sientológiai Egyház
III.3.3. A Transzcendentális Meditáció
III.3.6. Az utolsó napok szentjeinek jézus Krisztus Egyháza
III.3.7. Az Egyesülési Egyház
III. 3.8. A New Age mozgalom
FÜGGELÉK (szöveggyűjtemény - kihagyva)
AJÁNLOTT IRODALOM



BEVEZETÉS
Minden értelmes ember keresi valamilyen módon a maga helyét az embervilágban, a történelemben és a világmindenségben. Az emberi eszmélkedés természetes folyamata ez, amely már a kisgyermekkorban megkezdődik az első „miért”-ekkel, az élet dolgaira való rákérdezésekkel és rácsodálkozásokkal. A gyermekkorból a felnőttkorba való átmenet éveiben különösen nagy feladat az, hogy személyes látást, véleményt, értékelést alakítsunk ki magunknak a körülöttünk lévő világról és ezzel együtt természetesen önmagunkról, a magunk dolgairól is. A folyamat azonban tovább tart, egy bizonyos értelemben egészen az idők végéig. Nem oly könnyű átfogni, feldolgozni magunkban a körülöttünk lévő valóságot, amely folytonos változásban van. Saját magunk megtalálása azonban állandóan igényli tőlünk ezt az útkereső munkát.
Ennek során természetes igénye az embernek, hogy a különböző vallások világát is megismerje. Hiszen ezek minden kétséget kizárólag jelentős befolyással voltak, illetve vannak emberek, népek, civilizációk életére, s ebből következően a történelem alakulására. Noha a vallások nem csupán világmagyarázatból állnak, az emberi gondolkodás történetébe tartozik az az ember- és világértelmezés, amit képviselnek. Nem lehet teljes képünk tehát a bennünket körülvevő világról a vallások világának az ismerete nélkül. Ez pedig megkívánja, hogy az ember a saját vallásán vagy vallási környezetén túl betekintést nyerjen a többi vallásba is. Lehetetlen megfelelő képet alkotni általában magáról a vallás lényegéről és alapelveiről, ha csak egyetlen hitformáról szerzünk ismeretet. (A bensőséges vallásos élet gyakorlásához természetesen egyetlen vallás ismerete is tökéletesen elegendő lehet.)
A világon létezett és ma is létező sok ezer vallási kultusz közül természetesen csak a legjelentősebbekkel foglalkozhatunk tankönyvünk keretei között. Reális célként mindössze annyit tűzhettünk ki magunk elé, hogy a múltban és napjainkban a legnagyobb embertömegekre ható kultuszok keletkezését, elterjedését, tanításait próbáljuk meg röviden bemutatni főiskolánk hallgatói számára.
Hasonlóan a többi, más témákkal foglakozó főiskolai jegyzetünkhöz, illetve tankönyvünkhöz (egyetemes egyháztörténet, filozófiatörténet) a jelen segédanyag - a teológiai felsőoktatásban betöltött szerepén túl reményeink szerint a tudományos érdeklődés felkeltésére is alkalmas



eszközül szolgálhat, amely által az egyes vallásokat kutatni vágyó hallgatók ösztönzést nyerhetnek arra, hogy a különböző vallástörténeti műveket és az ereded forrásként szereplő vallási irodalmat maguk tanulmányozzák behatóbban.
A kötet végén szereplő bőséges irodalomjegyzék elsősorban az ő számukra, valamint a szakdolgozatukat ebben a tárgykörben megírni szándékozó harmad-, negyedévesek számára jelenthet könnyebb eligazodást a napjainkban igen gyorsan gyarapodó és ugyanakkor magyar nyelven is hozzáférhető nemzetközi szakirodalom dzsungelében.
Annyit kell még megemlítenünk, hogy az egyes vallások szerepének, befolyásának, illetve aktualitásának szem előtt tartása, valamint az ezekből következő helyes arányok érvényesítése végett még az ismertetésre kerülő kultuszok között is súlypontoznunk kellett. Írásunkban értelemszerűen nagyobb terjedelem jutott a különböző világvallások ismertetésének, míg a kereszténység — noha a legnagyobb és legelterjedtebb világvallás — itt egyáltalán nem szerepel, mivel az az Egyetemes egyháztörténetem c. tankönyv kizárólagos tárgya.
A Szerző



I. A VALLÁSRÓL ÁLTALÁBAN
A vallás fogalmát sokan sokféleképpen próbálták már meghatározni, mindazonáltal a számos próbálkozás is csak azt a tényt igazolja, hogy itt egy igen nehezen definiálható fogalommal állunk szemben. A különféle filozofikus, illetve spekulatív definíciókat próbáljuk meg kissé leegyszerűsíteni, hiszen jelen esetben érdemesebbnek tűnik valamelyest körülírni, mintsem pontosan rögzíteni magát a meghatározást.
Az általános felfogás szerint — mely vulgárisnak vagy hétköznapinak is nevezhető — a vallás az emberiségnek azt a vágyát tükrözi, hogy az életnek valamilyen végső értelmet és célt találjon. A vallás másfelől valamely természetfölötti lényben, esetleg lényekben való hitet is jelenthet, de látni fogjuk, hogy bizonyos stádiumában ez a hit konkrét tárgy vagy állat felé is irányulhat, amennyiben az illető személy ezektől remél földöntúli segítséget, illetve csodát.
Ha egy árnyalatnyival tudományosabb definíciót kívánnánk felállítani, akkor a következőt mondhatnánk: A vallás nem más, mint a társadalomban élő ember viszonya a természetfelettihez. Kérdések és válaszadási kísérletek, melyek tisztázzák az ember és a természet viszonyát, a túlvilág kérdését, az ember viszonyát a világmindenséghez és a saját környezetéhez. Idővel az egyén és a társadalom különféle problémáira igyekszik lehetséges válaszokat keresni.
A Vallástörténeti Kislexikonban a következőt olvashatjuk a vallás fogalmának ateista beállítottságú megközelítését illetőleg:
,,{A vallás} komplex társadalmi jelenség, amelyben az emberek egy közössége kapcsolatot létesít valóságosnak, az ember sorsára döntő hatással levőnek vélt természetfeletti erőkkel vagy hatalmakkal, hogy velük szembeni függőségét kifejezze, és egyszersmind befolyásolja azokat. A vallásban az egyes ember és a társadalom a valóságos világon kívül, fantasztikus módon valósítja meg azokat a szükségleteket, amelyek a valóság világában megvalósíthatatlanoknak bizonyulnak.
Ily módon lesz a vallás a való világ megközelítése, az ember igazi mivoltának fantasztikus megvalósulása olyan társadalmi viszonyok között, ahol az ember, a társadalom a külső világot nem képes saját érdekeinek



megfelelően befolyásolni, s ahol az ember lényegi erőinek kibontakoztatása akadályokba ütközik.” (Kossuth, Bp., 1971.)
A filozófia szerint a vallás elsősorban az egyén és a világmindenség sorsát intéző Transzcendens Végső Valóságba — ha úgy tetszik, ISTENbe — vetett hit és az ennek megfelelő viselkedés. Szorosan ide sorolandók a tanok, szabályok, alkotások és intézmények, melyek kapcsolatba hozhatók a nevezett hittel vagy hitélettel.
A másik fontos társadalomtudomány, a szociológia azt emeli ki, hogy a vallás mint jelenség soha nem tekinthető magánügynek, hiszen jellegéből fakadóan itt egy társadalmi tényezőről van szó.
A vallásosság fogalma bizonyos értelemben többet foglal magába, mint pusztán a vallás, hiszen vallásosságon a természetfeletti lényben, vagy lényekben való hit mellett az ezzel kapcsolatos belső magatartást (értelmi, érzelmi, akarati tudatvilágot), valamint az ennek megfelelő viselkedést (hitvallást, imádkozást, bűntudatot stb.) értjük. Egyesek szerint a nevezett vallásos tudat és a vallásos viselkedés együttesen képeznek egy olyan rendszert, melyet kétség nélkül illethetünk a vallás kifejezéssel.
Megint mások egyetemes életjelenségnek tételezik a vallást, mondván, hogy minden embernek minden korban megvan a maga vallása, mert minden gondolkodó emberi lény szükségképpen lép kapcsolatba a természetfeletti létezővel.
Ám mi a helyzet az olyan emberrel, aki nem szkeptikus, hiszen van hite, de nem a természetfelettiben, hanem az emberi értelemben, az ember eredendő jóságában, az anyagelvűségben? Más szavakkal nevezhetjüke hívő embereknek a humanistákat, az ateistákat? A vallás tudomány abból indul ki, hogy mivel ezek a felfogások nem tételeznek fel természetfeletti lényt, így esetükben inkább ideológiákról beszélhetünk, nem vallásokról -noha sok jellemzőjük közös a vallásokéval.
Felmerülhet bennünk a kérdés: van-e szüksége egy, a mi kultúrkörünkben élő keresztény vagy a világ bármely pontján élő ateista embernek arra, hogy tanulmányozza a világon létezett, illetve ma is létező vallási kultuszok mibenlétét. Jelen kérdésünkre részben már választ adtunk tankönyvünk bevezető részében, mikor megfogalmaztuk, hogy mivel a vallásos hit az emberi kultúra kiemelkedő értéke, nehéz feladat lenne a vallásról általában megfelelő képet alkotni, ha pusztán egyetlen hitformáról szereznénk ismereteket. Valójában az ateista világnézetű embereknek is tisztában kell lenniük a ténnyel: más népek, embercsoportok gondolkodását akkor tudjuk



igazán megérteni, ha betekintést nyerünk azok kultúrájába, melynek viszont szerves része a vallás. Tény, hogy sokkal könnyebb lelkileg megközelíteni egy más kultúrában, vallásosságban felnőtt embert, ha tudjuk, hogy ő miben hisz és hogyan.
A különböző vallási kultuszok áttekintését elősegítheti azok rendszerezése, csoportosítása. A vallástudomány több lehetséges csoportosítást ismer, mint például monoteista (egyistenhitű) és politeista (több-istenhitű) vallások, a történeti kinyilatkoztatás vallásai (zsidó, keresztény, muzulmán) és az örök világtörvény vallásai (kínai vallásosság, hinduizmus, buddhizmus), az etnikai (egy adott népcsoportra jellemző) és univerzális (több népre, illetve kontinensre kiterjedő) vallások, a múlt és jelen vallásai stb.
Kötetünk e két utóbbi csoportosítás mentén kíván haladni a továbbiakban, a kettős — időbeli és térbeli — irányú áttekintés tűnik a legalaposabbnak, legsokoldalúbbnak.
A múlt vallásait két nagy alapvető csoportra tudjuk osztani: a népi határokat átlépő vallások csoportjára (egyiptomi, mezopotámiai, perzsa, görög, római és misztériumvallások) és a népi, törzsi vallások csoportjára (kánaáni népek vallása, európai ősvallások, amerikai bennszülöttek vallása).
A jelen vallásait ugyanakkor nem kettő, hanem három csoportra oszthatjuk: a világvallásokra (hinduizmus, buddhizmus, kínai vallásosság, judaizmus vagy zsidó vallás, kereszténység, iszlám), a napjainkban is létező népi, törzsi vallásokra (pl. sintoizmus, dzsainizmus, szikh vallás, afrikai törzsi vallások) és a XIX-XX. században keletkezett modern kori vallásokra (pl. baháizmus, Christian Science, Haré-Krisna mozgalom, Szcientológiai Egyház, Transzcendentális Meditáció, Mormon Egyház, Egyesülési Egyház, New Age), melyek értelemszerűen külön kategóriát alkotnak.
Arra vonatkozólag, hogy hogyan jön létre egyáltalán a vallás, illetve miért van olyan sokféle vallás a világon, a jeles német vallástudós, GERHARD J. BELLINGER a következőket mondja:
„Az emberi lét meglévő és maradandó kérdése: Mi az ember? ... Miért az ínség és éhezés, miért van annyi gyűlölet és erőszak, van-e értelme? Honnan jövök, hová megyek? Milyen út vezet a boldogsághoz ... Jóllehet a mai emberek másképpen teszik fel a kérdést, mint a történelem hajnalán élők, az emberi lét talánya alapjában véve mégis ugyanazok, és újra meg újra megdobogtatják az ember szívét. Azt a módot, ahogy az ember a



környezetét, a világot mint egészet és ennek értelmét, valamint a saját létét szemügyre veszi és megítéli, világnézetnek nevezzük, amely a világ dolgainak átfogó értelmi összefüggését keresi, a valóság egységes elvű, egyetemleges szemléletét és magyarázatát. Abban a pillanatban, amikor az emberek valamely világnézetből levonják az életvitelüket érintő következtetéseket, amikor a közös érték- és célképzetekből életük normáit kialakítják, létrejön a vallás.
A vallási jelenségek különböző meghatározásai lehetővé teszik e fölöttébb összetett fogalom legkülönfélébb oldalainak megismerését. A latin religio szót, amelyet a legtöbb újabb európai nyelv is átvett, CICERO úgy értelmezi, mint valami fontos dologra való odafigyelést, mint lelkiismeretes kötelességteljesítést az istenekkel szemben.
A görögség elsősorban az euszebia (istenfélelem, jámborság) kifejezést használja. Az arab és az újperzsa din a fogalom jogi oldalát emeli ki. Az ind dharma (szanszkrit), illetve dhamma (páli) szerint pedig »az amihez az embernek tartania kell magát«, vagyis a törvény. A kínai csiao, a japán kjó és a koreai kjo jelentése: »aszerint, ahogy egy vallási közösség társadalmilag és strukturálisan megszerveződik, beszélhetünk törzsi, nép- vagy világvallásról, illetve mozgalomról, társaságról, iskoláról, kultuszról vagy egyházról. A szekta megjelölést (latin: követett tan) többnyire lekicsinylően alkalmazzák azokra a kisebb közösségekre, amelyek az uralmon lévő csoporttal szemben lépnek fel, és tőle függetlenül tevékenykednek. Abban a tényben, hogy sok ember sokkal átfogóbbnak tartja és érzi a Mi az ember? kérdést a hagyományos vallások válaszainál, rejlik annak az oka, hogy az emberiség történelme során mindegyre új vallások keletkeztek és keletkeznek.” (Kiemelés a Szerzőtől.)
(Nagy valláskalauz, Akadémiai Kiadó, Bp., 1993)
3. Időrendi áttekintés a legfőbb vallások keletkezéséről






II. A MÚLT VALLÁSAI
II.1. Az Özönvíz előtti vallásosság
Az Özönvíz előtti vallásosságról, miután ebből a történelmi korszakból nem maradtak fenn írásos dokumentumok, csak nagyon kevés információnk van, s ezek is alapvetően a különböző régészeti feltárásokból adódó következtetések, rosszabb esetben sejtések.
Annyit mindenképpen tudunk, hogy a Biblia szól egy ősi monoteizmus (egyistenhit) létezéséről az emberi történelem kezdetétől fogva. MÓZES I. könyve 1-11. fejezetében találunk utalásokat erre, amely az emberiség egyetemes őstörténetéről ad rövid, tömör jelentést. Az úgynevezett pátriárkák (Izrael ősatyái) MÓZES I. könyve 12-50. fejezetében megörökített története is bizonyos bepillantást nyújt az ősi idők vallási viszonyaiba. Ezekből kitűnik, hogy az Izrael vallását megelőző időkben is mindig léteztek csoportok és személyek, akik egy világmindenséget teremtő és fenntartó Istenben hittek (lásd pl. 4:26; 14:1819). Az ősi monoteizmus örökségét Izrael vallása őrzi és viszi tovább a későbbiekben.
Ezzel párhuzamosan létezett egy ősi, természetimádó politeizmus is, ugyancsak szinte a kezdetektől fogva a Biblia szerint. (Lásd pl. 1. Móz. 31:19, 30) A szintén ősi történetet megörökítő — és a zsidó hagyomány szerint MÓZES által írt — JÓB könyve is tanúbizonyságot tartalmaz erre nézve (JÓB 31: 26-28). Ez a vallásosság a Közel-Kelet kifejlett vallásaiban élt tovább.
Fel kell tennünk tehát a kérdést: milyen alapvető elemei is lehettek ennek az ősi vallásosságnak mindenekelőtt a Biblia tanúságtétele, illetve a régészet és az összehasonlító néprajz megállapításai szerint.
Már rögtön a Biblia elején, a bűnesettel kapcsolatos leírásban találkozhatunk az Őscsaló legnagyobb horderejű — és hatásában mind a mai napig érvényes — ámításával, amikor azt hazudta az első emberpárnak, hogy ha esznek is a tiltott fa gyümölcseiből, bizonnyal nem halnak meg (1. Móz. 3:4). Sőt, éppen ellenkezőleg, megnyílnak az ő szemeik, és hatalmas tudásra tesznek szert, melynek révén pontosan fogják látni, hogy mi a jó és mi a rossz. Az embereknek ugyanakkor hamarosan szembesülniük kellett a ténnyel: a természetben lassan, de biztosan minden enyészni, pusztulni kezd,



és a halálba vezető út visszafordíthatatlan lesz. Hamarosan hinni kezdtek abban, hogy ha a test el is pusztul, bizonyára maradnia kell valaminek, ami továbbra is él, hiszen a sátáni ígéret lényegében erről szólt: „Bizony nem haltok meg.” Nagy valószínűséggel ekkor, illetve ennek hatására keletkezett az elhunytak (ősök) szellemeinek kultusza, s e szellemekkel az ősöket ábrázoló sziklafalakra festett képek segítségével próbáltak kapcsolatba lépni. A szellem- és lélekkultusz hagyománya innen került át az Özönvíz utáni korszakba, a mezopotámiai és az egyiptomi civilizáció hiedelemvilágába, majd Keletről a görögökhöz; itt kapott kidolgozott formát a platóni ideatanban, s a neoplatonikusok közvetítésével végül sajnos a kereszténység is integrálta.
A kultusz eredetéről szóló ateista szemléletű vallástörténeti magyarázat persze némiképpen más, de az eredmény tekintetében nincs nagy különbség. Eszerint az „ősember” öntudatára ébredvén már nagyon korán észrevette, hogy miután elalszik, „kiszáll” belőle valami — a „második énje” —, s álmában ez a valami, messze járván a testétől, gyakorlatilag bármire képes, mozgása független a testtől. A felébredést követően ez a valami — később lélek (anima) — visszatér a testbe. Ez a láthatatlan lélek vezérli az ember életműködéseit és szellemi képességeit. Ha valaki meghalt, akkor azt feltételezték, hogy ez a valami különvált a testtől, de az abba már nem fog visszatérni. Visszatérhet persze láthatatlanul és észrevétlenül az elhunyt családjához, segítheti a még élőket, de árthat is nekik. Ez az animizmus (lélekhit) tulajdonképpeni gyökere, ami hamarosan magával hozta a túlvilághitet. Sok idő elteltével — Egyiptomban — kialakult a test konzerválásának szokása (mumifikálás), mivel hinni kezdtek abban, hogy a lélek egyszer mégis visszatér gazdája testébe, s ezért azt a lehető legjobb állapotban kell megőrizni az újraegyesülésig. Ismét az Özönvíz után — a távol-keleti Indiában — úgy gondolták, hogy a lélek nem ugyanabba a testbe fog visszatérni, amelyből kiszállt — a mumifikálás ezért szükségtelen —, hanem egy másik testbe (reinkarnáció). Végül azonban a megtisztult emberi lélek egyesülni fog a világlélekkel, és felolvad a mindenségben, avagy eggyé válik vele. A görögök gnosztikus hatásra eleve úgy vélték, hogy mivel a test pusztán börtöne a léleknek, így a testen kívüli létezés még magasabb rendű is a testinél, a kiszabadult lélek boldogan barangol az eliziumi mezőkön.
A halottkultusszal szerves egységet mutat a nagyon ősi, ún. megalitikus vallás, mely talán az első olyan kiformálódott vallásrendszer, amiről a



különféle régészeti leletek birtokában némi ismeretünk lehet. Ennek eredetét a kutatók a Kr. e. 4000-3000 körüli időszakra teszik, vagyis a teremtés és az Özönvíz lezajlása közé. A megalitikus vallás nagy valószínűséggel elterjedt az egész vízözön előtti világon, létezéséről a kultuszlétesítményeknél és sírépítményeknél alkalmazott megalitok — nagy kövek — tanúskodnak. Maga a vallás ezekről kapta nevét. A kultuszrendszerben a holtak továbbélésébe vetett hitet azok a megalitsírok bizonyítják, amelyeket dolmen, folyosó- és galériasír, kőláda és kupolasír gyanánt építettek. A dolmen — kőasztal — gyakorlatilag nem más, mint egy kőkamrasír, mely formailag asztalszerű, lévén néhány függőleges kőoszlopból és ezekre vízszintesen fektetett kőlapokból áll. Az így előállt kis kőkamrába helyezték a halottat, majd feltöltötték földdel. Ugyanilyen funkciót láttak el a folyosóés kupolasírok is. A megalitikus vallás ismertetőjegyeihez szokás még sorolni az ún. menhireket, melyek szintén kőépítmények, pontosabban kb. 20 méter magasságú kőoszlopok sora. Ezek többnyire dombokon, illetve a megalitsírkamrák bejáratainál kerültek felállításra. Nem volt ritkaság az sem, hogy a nevezett kőoszlopok a kromlechek, vagyis kőkörök járulékos elemei voltak. A kőkörök szintén kapcsolatban álltak a kősírokkal, tehát az egész épületegyüttes valahol egy rendszerezett egységet képezett. Ezekben a megalitikus szentélyekben gyűltek össze a földművelők és állattenyésztők, hogy jó termésért és állataik egészségéért, valamint termékenységéért fohászkodjanak, s gyakori volt az ősök szellemének tiszteletére történő áldozatbemutatás is. A legismertebb, legnagyobb és viszonylag ép állapotban maradt kőkör, a 88 m átmérőjű Stonehenge, minden valószínűség szerint napszentély is volt, legalábbis bizonyos jelképes nap-ábrázolásokból erre következtethetünk. Fontos megjegyeznünk, hogy a napkultusz, mely idővel majd minden vallásba beépült valamilyen szinten és formában - ez alól a kereszténység sem kivétel —, lényegében már az Özönvíz előtt megjelent az emberiség hiedelemvilágában.
Ha már a napkultusznál tartunk, foglalkoznunk kell a különféle természeti jelenségek iránt tanúsított tisztelet kialakulásának kérdésével. Ehhez szorosan kapcsolódik, hogy a földművelés és az állattenyésztés az emberiség legősibb megélhetési formáit képezték. Igen jelentős tényező lehetett a föld termékenységének felfedezése: a föld a belé vetett magot sokszorosan adja vissza. Az Özönvíz előtt élő emberiség azonban a teremtett földet szép lassan isteníteni kezdte, kialakítván a Föld — lásd „Földanya” — kultuszát, mely hosszú időre bevésődött a köztudatba. Miután megfigyelték, hogy a



növények fejlődéséhez elengedhetetlenül szükség van a vízre és a napfényre, így hamarosan vallásos tisztelet övezte a folyókat és a Napot is. Ez utóbbi a földművelő népek képzetében a termékenység feltétele lett, alapvető elemét szolgáltatva a termékenységkultusznak. Idővel a Hold és a csillagok ugyanilyen vallásos tiszteletben kezdtek részesülni, sőt a Nappal és a Földdel együtt megistenültek (deifikálódtak). A Napistenhez és a Földanyaistennőhöz hamarosan hozzákapcsolódtak az ún. tenyészet-enyészet mítoszok és rítusok. Valamely tragikus sorsú istenség halálának és feltámadásának szimbólumán keresztül próbálták kifejezni a természet tavaszi-nyári virulását („tenyészetét”), őszi-téli halálát („enyészetét”), majd újjászületését („feltámadását”). Ez a gyakorlat köszönt vissza jóval később a Mithras-kultusz és a kereszténység közös ünnepnapjának szinkretizálásában. Az ember fokozatosan felcserélte a Teremtő és a teremtett dolgok tiszteletének sorrendjét: az előbbi helyett az utóbbit kezdte el imádni.
Idővel alakult ki az a meggyőződés, hogy vannak ártó vagy esetleg áldást hozó szellemek (lelkek) is, — gondolhatunk itt Sátán angyalainak tevékenységére és ezeket a szellemeket (manák) már viszonylag korán megkülönböztették az animától. Úgy vélték, hogy a mana mint természetfeletti erő talán az egyes tárgyakból sugárzik ki, s az sem kizárt, hogy e hithez eredeztethetjük a fétis fogalmát.
A fétis egy feltételezett isteni erőnek valamely konkrét tárgyban megjelenő formája. Fétis lehetett egy bot, köcsög, szarv vagy bármilyen más tárgy, ha a közösség tagjai meg tudtak állapodni abban, hogy az adott tárgyban valóban isteni erő lakozik. Mivel a fétisben lévő isteni erő által — hitük szerint — magával az istenséggel lehetett közvetlen kapcsolatba lépni, ezért a fétiskultuszt hamarosan a politeizmus váltotta fel: ahány fétis volt, abban mind egy-egy isten öltött testet. A fétisek némelyikét állat vagy ember formájúra alakították, ezekét nevezzük bálványoknak. Fontos fogalomnak számít még a tabu, mely szervesen összefüggött a fétishittel, ezeket az isteni erőt sugárzó „szent” tárgyakat pusztán megérinteni is tilos volt.
A fétiskultusszal egy időben alakultak ki az ún. eredetmítoszok. A közösségek számára egyre meghatározóbb szerepet játszott a származástudat áthagyományozásának szokása, melyhez különféle meseszerű történetek tapadtak. Azt a misztikus, titokzatos őst, akitől az adott közösség önmagát származtatta, totemnek nevezi a vallás tudomány. A totem nem feltétlenül ember, lehet állat is, de sohasem tárgy. Elpusztítani éppúgy tilos, mint a



fétiseket. A totemkultusz alapját az a hiedelem szolgáltatta, miszerint az egyes közösségek bizonyos állatokkal állnak rokonságban és ezeken keresztül egymással. A totemállatot mint a mana hordozóját tilos volt elpusztítani, illetve húsát elfogyasztani, hiszen ez a közösség kihalását eredményezte volna. A totemizmus nyomai egyébként még ma is megtalálhatóak bizonyos természeti népeknél, így például Ausztráliában vagy az észak-amerikai indiánok körében.
A manahit, a fetisizmus és a totemizmus vezetett el a mágia (varázslás) kialakulásához. Már a letűnt világ lakói is erősen hittek abban, hogy ha a szellemeknek hatalmában van az ártás és rombolás, akkor e hatást bizonyos szertartások révén az ember képes befolyásolni. Az őrjítő zene, a mágikus tűz körüli tánc, a test bőrének többszöri meghasítása, bizonyos kábító hatású szerek fogyasztása, a csontok és kövek viselése stb. egyaránt a szellemek távol tartását vagy éppen segítségét voltak hivatottak előidézni. A vadászmágia, az ártó mágia és a gyógyító mágia gyakorlása hozzátartozott a mindennapok világához, és a varázslás kitermelte a maga szakértőit, a varázslókat. Később ők lettek a már kialakult liturgia szerint működő vallások „papjai”.
A varázslók feladata idővel két alapvető területre redukálódott: egyrészt a gyógyításra, másrészt a túlvilággal való kapcsolatfelvételre, amit ma spiritizmusnak neveznénk. Az utóbbi „feladatkört” ellátó varázslókat sámánoknak, illetve táltosoknak nevezték, s nevezik ma is. A sámánok erősen hiszik, hogy kiválasztásuk felülről történik, a szellemvilág döntése alapján. A kiválasztottság külső jele lehet például a hat ujj, a szokásostól eltérő pigmentáció vagy bármilyen rendhagyó fogyatékosság. Napjainkban több mint 12 millió sámánista él a világon, többségük ÉszakSzibériában és Koreában.



II.2. A népi határokat átlépő vallások
II.2.1. A mezopotámiai (sumer-akkád, babiloni) vallás
Az Özönvíz lezajlása után az első nyomon követhető fejlett civilizáció - a Biblia és a régészeti ásatások egybehangzó álláspontja alapján — a Tigris és az Eufrátesz folyók között elterülő vidéken alakult ki. A terület tágabban értelmezett természetes határai az egyébként terméketlen arábiai szubkontinens, a Perzsa-öböl, a Zagrosz-hegység, valamint a Földközitenger felé emelkedő Szír-táblás vidék.
Fontos tudnunk, hogy Mezopotámia (a szó görögül folyóközt jelent) életét kiemelt jelentőséggel meghatározza két folyama, vagyis a Tigris és az Eufrátesz áradása. E kettő közül az előbbi folyása lényegesen gyorsabb (egykor közvetlenül a Perzsa-öbölbe ömlött), míg az utóbbi lassúbb, hosszan hajózható. A mezopotámiai mezőgazdaság alapja az ún. árasztásos földművelés volt, ami azt jelentette, hogy a terület lakói csatornarendszert hoztak létre, és a folyók áradásakor a vizet messzire el tudták vezetni a már beültetett parcellákra. A víz egy része beszivárgott a földbe, másik része pedig elpárolgott. Problémát jelentett viszont a késői áradás, illetve a magas talajvíz, mely meggyorsította a talaj elszikesedését, mivel a nyári hőségben hirtelen párolgott el a víz, és a benne levő nátriumsók a talaj felső rétegében kicsapódtak. Nem véletlen, hogy a talaj megművelésre alkalmatlanná válása után a lakosság rövidesen továbbköltözésre kényszerült, melynek következtében nagyarányú népmozgás figyelhető meg a térségben (délről északra vándorlás). A vándorlások másik okaként az állandó létbizonytalanság-érzést nevezhetjük meg, hiszen a különféle hegyi törzsek szüntelen nyomást gyakoroltak a síkságok lakóira. Mezopotámián tehát sok nép vonult át, és közülük jó néhány hagyott hátra írásos emlékeket. A legjelentősebb letelepült népeket délen sumer, akkád, babiloni és káld néven ismerjük, északon és nyugaton pedig asszír, hurri és arámi néven.
Annyi bizonyosnak tűnik, hogy Mezopotámia civilizációjának alapjait a sumerok vetették meg, valamikor a Kr. e. IV. évezred folyamán, vagyis közvetlenül az Özönvíz után. A sumerok eredete, „őshazájuk”, vándorlásuk iránya máig nem tisztázott. Az első írott források (ékírásos cseréptáblák) — már nemcsak tárgyi emlékekről van szó — is ebből a térségből, illetve korszakból származnak. A történeti szakkönyvek majd



mindegyikében megtalálható elhíresült mondás, miszerint „a történelem Sumerral kezdődik”, tehát nem alaptalan, már csak azért sem, mert a Biblia is valahová erre a vidékre teszi a földi élet bölcsője, az Éden megteremtését. A sumer civilizáció — városállamok laza hálózata — azonban egy néhány évszázad leforgása után lehanyatlott, és a Kr. e. III. évezred közepén a sémi eredetű akkádok tettek szert vezetésre a térségben, s hozták létre az első valóban egységes államalakulatot. Az ún. városállamok kora ezzel véget ért. Ott sem voltak azonban képesek hatalmat gyakorolni egész Mezopotámia felett. Ez először az amoritáknak sikerült a híres HAMMURAPI királysága (Kr. e. 1792-1750) alatt, a Kr. e. XVIII. sz. elején. Az így létrejött államalakulatot nevezzük Óbabiloni Birodalomnak (Kr. e. XVIII—XVI. sz.). Ezt követte a hettita, majd az asszír uralom. Az Ó-, a Közép- és az Újasszír Birodalom (Kr. e. IX. sz.) hatalmát a médekkel, perzsákkal és egyiptomiakkal szövetkezett babilóniaiak döntötték meg a Kr. e. VII. sz. végén, melynek révén megszületett a mintegy hetven esztendeig fennálló Újbabiloni Birodalom (Kr. e. 605-539), melyet viszont a perzsák döntöttek meg.
Mindebből láthatjuk, hogy a mezopotámiai vallásosság vizsgálatakor nagyon is indokolt mind a sumer-akkád, mind pedig a babiloni vallásosságról szót ejtenünk, hiszen itt egy azonos területen, de nem egyazon korszakban létező kultuszjelenségről beszélhetünk. A mezopotámiai népek ugyanis átvették egymástól a korábbi vallási képzeteket, melyek közül legerősebben a sumer ősvallás hatott. Ez a hiedelemvilág pedig minden bizonnyal a legősibb és legsötétebb, hihetetlenül magas szintre kifejlesztett ördögi rendszer volt, ami az Özönvíz lezajlása után elsőként kelt életre az „új földön”. Nem tekinthetjük véletlennek, hogy még az Újszövetség is napjaink vallási káoszát egyszerűen csak a Babilon jelzővel illeti, hiszen ne felejtsük el, hogy a Babilon kifejezés jelentése akkádul az „istenek kapuja”, míg a héber babili ezzel szöges ellentétben így fordítható: káosz.
Mindamellett meg kell jegyeznünk, hogy a napjainkig felfedezett ősi szövegek töredékesek és rendkívül nehezen értelmezhetők, sőt a kutatók jobbára semmilyen összefüggő kozmogonikus szöveget nem találtak. Annyi azonban mégis valószínűsíthető, hogy a sumerok vallása politeista volt, azaz több istenség létezését feltételezték. Ez a megállapítás olyannyira igaznak tűnik, hogy kimondhatjuk: a vallástörténészek szerint a mezopotámiai hiedelemvilág „alkotta meg” a legtöbb istent, hiszen a



sumer istenek száma meghaladta a 3600-at. Az istenek száma és rangsora azonban nem volt állandó, hatalmuk is változó volt, sőt a róluk szóló történeteknek is számtalan változata ismert. Le kell azonban szögeznünk, hogy a mezopotámiai istenek nem rendelkeztek a világmindenségben teljhatalommal, miután maguk is alá voltak vetve az ősrégi, kikerülhetetlen és változatlan rendnek, vagy, ha úgy tetszik, sorsnak, melyet az akkádok simtu-nak neveztek. A sors ellen gyakorlatilag az istenek is tehetetlenek voltak, jóllehet magasan felette álltak a halandó embereknek. A sors megvalósulása ily módon nem lehetőség, hanem nagyon is szigorúan vett szükségszerűség. A sorsot a folyamközi népek egy olyan névtelen hatalomnak gondolták, mely már születéskor meghatározza az ember élettartamát, életének eseményeit.
A rendkívül szerteágazó, kusza istenvilágból néhány főisten emelkedett ki. Ehhez persze vissza kell emlékeznünk arra, hogy a sumer ősvallás egyértelműen az ősanyagkultuszban gyökerezik, középpontjában pedig a természet halála és feltámadása állt. A termékenységkultusz élére természetesen a termékenység istennője, INNANAT, valamint az ő férje, DUMUZIT került, mely istenségek fő ünnepét azért helyezték a tavasz kezdetére, mert elgondolásuk szerint ez az istenpáros ekkor termékenyíti meg a földet, és ad új életet. A tavaszi napéjegyenlőség idején a sumerok elzarándokoltak az istenségek valamelyik nagy toronytemplomához (zikkurat), ahol a papok áldozatot mutattak be, himnuszokat énekeltek és jósoltak. Az ünnepség nagyon gyakran kicsapongásba torkollott. (Csak zárójelben jegyezzük meg, hogy a káldeai úr városában, ahonnan ÁBRAHÁM eljött családjával együtt, pl. a holdistennek, NANNÁnak építettek zikkuratot a Kr. e. XXI. században, vagyis minden toronytemplomot más-más istenségnek szenteltek.)
A régészek egyébként lenyűgöző toronytemplomokat tártak fel, ismerjük ezek szerkezetét, kultikus tárgyaik tömegét csodálhatjuk meg. Tudjuk, hogy azért készítették ezeket, hogy hirdessék isteneik hatalmát és gazdagságát. A templomnegyedek szállást adtak a személyzetnek és a kincseknek, melyeket egyben oltalmaztak. De a rendeltetésükre vonatkozó lényegi kérdéseket, amelyek a puszta látványnál, a nyilvánvaló szerepükről többet árulnának el, nem tudjuk megválaszolni. Mindössze feltételezhetjük, hogy a zikkuratok képviselték a közveden összeköttetést, avagy kapcsot az „istenek kapuja” (Babilon) és a természetfeletti világ között.



Az első kozmikus istenháromság már a sumer időszakban kialakult, mely isteneknek az akkádok valamivel később új neveket adtak, így a szakirodalomban ilyen „kettős” megnevezésekkel találkozhatunk. Eszerint az ég istene: An — ANU, a levegő és a föld istene: ENLIL — BÉLU, míg a tenger, illetve a vizek istene: ENKI — ÉA.
ÉA, az ég ura a legnagyobb isten, és egyszersmind megközelíthetetlen is. Szentélye Uruk városállamban állt, „szent” száma pedig a 60 volt. ENLIL a sumer mitológia szerint An fia, aki a levegő és a föld uraként képes előre látni a sorsot, valamint a hiedelem szerint ő okozta a vízözönt. ENKI ugyanakkor nem más, mint ENLIL fia, aki nem pusztán a vizek felett uralkodik, hanem a bölcsesség isteneként is kiemelt tiszteletet érdemel.
Érdekes megfigyelnünk, hogy az írott történelemben — még ha mitologikus formában is — itt merül fel először az Özönvíz leírása, melyet mi igazából az évszázadokkal később íródott mózesi elbeszélésekből ismerünk. Az ún. Gilgames eposz mezopotámiai eredetű, keletkezését a kutatók Kr. e. 2000 környékére teszik, vagyis itt egyértelműen a sémi szellem alkotásáról kell beszélnünk, még ha egyébként akkád nyelven is íródott a mű. A történet szerint GILGAMES — Uruk királya - azért indul el messzi útjára, hogy barátja — ENKIDU — halálát látva megszerezze a halhatatlanságot, hiszen a halál ténye rettegésbe ejtette. Tudta, hogy a bölcs UTNAPISTIM, az Özönvíz túlélője még életben van, és elindult, hogy hasznos tanácsok megszerzése érdekében felkeresse őt. Útja során számos viszontagsággal, mesékbe illő megpróbáltatásokkal kellett szembenéznie a halál vizén is átkelt —, mire megtalálta UTNAPISTIMet, aki egy végső próbatételre szólította fel a királyt. Ha el akarja nyerni a halhatatlanságot, akkor nem szabad álomra hajtania fejét hét napon és éjszakán keresztül. GILGAMES azonban nem állta ki a próbát, elaludt, és keservesen siránkozni kezdett, s lám a bölcs megsajnálta őt, és adott neki egy újabb esélyt. Elárulta ugyanis, hol lehet megtalálni az örök ifjúságot biztosító növényt, amit GILGAMES meg is talált, de egy kígyó ellopta tőle, így ő és az emberiség mindörökké halandó maradt. A vízözön okát konkrétan nem tudhatjuk meg a műből, mindössze ,annyit, hogy a Nagy Istenek az isteni gyűlés egyes tagjainak tartózkodása vagy ellenzése dacára úgy döntöttek, hogy az emberiséget vízözönnel elpusztítják. Az engedelmes és jámbor ZlUSZUDRA király (akkádul UTNAPISTIM) azonban kegyelmet talált előttük, így arra utasították, hogy építsen egy hatalmas bárkát, és várjon türelmesen. A hét napig tartó várakozás után megnyíltak az ég



csatornái, és a hatalmas vízáradat mindent elpusztított. A király ezt követően többé nem lakhatta a vízmosta világot, hanem halhatatlanságot kapott megistenült —, és elköltözött az istenek világába.
A babiloniak hatalomátvételével a Kr. e. XVIII. századtól kezdődően a mezopotámiai vallásosság némi átalakuláson ment át. A régi istenek megmaradtak, bár a nevük megváltozott, és új istenek tűntek föl. Az istenvilág élére, mint bábeli főisten, MARDUK került, aki a TIAMAT nevű őskáosz és az APSZU nevű ősóceán szülötte volt. Kezdetben csak ők léteztek az általunk ismert világon. Miután a hálátlan MARDUK megölte apját, TIAMATot, testének egyik feléből az Eget, míg a másikból az Földet alkotta meg. Az ellene támadó isteneket legyőzte, s ezek valamelyikének véréből megformálta az embert. Ez tehát nagyon leegyszerűsítve a mezopotámiai teremtéstörténet, amiről az ún. Enúma elisban olvashatunk, mely kozmogóniai költemény a Gilgames-eposszal együtt — ez utóbbi valamivel régebbi eredetű — az akkád vallás legfontosabb alkotása. A babiloniak az általuk elképzelt MARDUK istent szoborba öntötték és, évente egyszer hatalmas ünnepségsorozatot rendeztek a tiszteletére. A szertartás keretében — melyet a papság igen nagy gonddal végzett — a mindenkori király jelképesen kezet fogott az istennel, mely által megerősítést nyert hivatalában. A MARDUK-kultusz még NABUKODONOZOR király idejében is kiemelt jelentőségű volt.
A hagyományos istentriász helyett ugyanakkor egyre nagyobb tekintélyre tett szert az égitestek istenháromsága: SZIN (Hold), SAMAS (Nap) és ISTAR (Esthajnalcsillag) — a későbbi ASTARTE —, mely utóbbi egyben a szerelem és a termékenység istennője. Fontos megjegyeznünk, hogy a mezopotámiai népek hiedelemvilágában a Holdnak mindig is nagyobb szerepe volt a Napnál, ellentétben például Egyiptommal, ahol szinte minden a napkultuszból alakult ki. Mezopotámiában már nagyon korán 30 napos, ún. holdhónapokban — a Fiold ciklusváltásai alapján — számították az időt.
A babiloni istenek egyébként teljesen antropomorf jellegűek voltak, vagyis emberi formájuk volt, és ezen felül emberi jellemtulajdonságokkal bírtak. Éppúgy ettek, ittak és dorbézoltak, mint ahogyan azt a görögök istenei tették. Idővel a „hivatalos” vallási szertartások mellett egyre nagyobb szerepet vívott ki magának a népi vallásosság, ami összefüggésbe hozható a rossz szellemekben való nagyon erős hittel. Ez pedig maga után vonta az asztrológia „fejlődését”, illetve a jóslások különféle formáit (főleg béljóslás), mely ördögi módszerek napjainkban



reneszánszukat élik, s legősibb gyökereik a mezopotámiai vallásosságba nyúlnak vissza.



II.2.2. Az egyiptomi vallás
Egyiptom történetét a kutatók nagyjából Kr. e. 3000-ig tudják visszavezetni. Ez nyilván csak hozzávetőlegesen felel meg a bibliai kronológiának, de annyit mégis mutat, hogy az Özönvíz lezajlása után itt nagyon hamar életképes civilizáció fejlődött ki. Az őslakosságról igen kevés tudásanyaggal rendelkezünk, mivel sem történeti, sem régészeti támpontjaink nincsenek arra nézve, hogy kik, honnan és mikor települtek be a Nílus partjaira. Az alapnépesség minden valószínűség szerint különböző afrikai és ázsiai népek összeolvadásából alakult ki. Az őslakosságot a Földközi-tenger vidékének többi népéhez hasonlóan fekete hajú, sötét szemű, vékony, arányos testalkatú emberek alkották. Ásványi kincsek tekintetében Egyiptom nem tartozott a gazdag országok közé az aranyat és a rezet is más országokból kellett behozniuk —, de a Nílusnak köszönhetően igen magas színvonalú mezőgazdasági termelés alakulhatott ki. Javarészt ennek köszönhetően — csakúgy, mint a Tigris és Eufrátesz folyók mentén — e térségben is hamar elterjedt a termékenységkultusz, de gyakorlatilag ez jellemzi minden ún. folyammenti társadalom hiedelemvilágát.
Az egyiptomi istenvilág a kezdetektől fogva meglehetősen bonyolult volt, ilyen értelemben tehát nem sokban különbözik a mezopotámiaitól. Az ókori egyiptomi vallás megőrizte az ősi halottkultusz, állatkultusz és totemizmus, valamint a fetisizmus nyomait. Ezek évezredeken át fennmaradtak, még akkor is, amikor a magasabb vallási képzetek, a természet, az emberi lélek elvontabb felfogása már bekerültek az egyiptomi kultuszvilágba. Szintén nagy szerep jutott a különféle természeti erőknek, melyeket gyakran állatokban vagy állatfejű emberekben véltek felismerni. A halottkultusz szintúgy a kezdetektől fogva meghatározó momentuma az egyiptomi hiedelemvilágnak. Attól tartottak ugyanis, hogy a halottak lelkei a temetőkben ólálkodnak, és gonosz voltuk miatt tőlük minden élőnek félnie kell. A félelem hamarosan kiváltotta a tiszteletet, a kultusz istensége az embertestű, de sakálfejű ANUBIS lett. (Az egyiptomi istenvilágra kiemelten jellemző az antropomorfitás.)
Azt is jeleznünk kell, hogy Egyiptom nem volt mindig egységes ország. Kezdetben nagyon sok kis független tartomány létezett egyidejűleg a Nílus mentén, mígnem ezek Kr. e. 2900 körül két birodalomba szerveződtek: az



északi Alsó-Egyiptom és a déli Felső-Egyiptom. Később e kettő egyesülése révén alakulhatott meg az egységes birodalom. Az egyes tartományoknak, sőt városoknak azonban szinte mindvégig más-más istenei voltak. Amikor valamelyik város egyeduralomra jutott — az Óbirodalom idején Memphisz, majd Középbirodalomban már Théba —, akkor ennek a városnak az istene főistenné vált, és többnyire az egész birodalomban kiemelt tiszteletnek örvendett. (Látni fogjuk, hogy esetenként ebből súlyos konfliktusok is támadtak.)
Az első olyan természetfeletti erő, mely birodalomszerte tekintélyt „vívott ki” magának, a Napisten volt, aki „aranyporral szórta be az országot”. Az egyiptomi kozmogónia szerint a Napisten a verítékéből alkotta meg az isteneket és könnyeiből az embereket. Vajon minek következtében jutott a fáraók népe erre a „felismerésre”? Az ok nagyon egyszerű. Az emberek nagyon hamar felismerték, hogy a Napnak „éltető ereje” van, hiszen sugárzása nélkül a növények lassabban vagy egyáltalán nem fejlődnek, így varázserőt kezdtek tulajdonítani a napkorongnak. Más szavakkal úgy is fogalmazhatunk, hogy a Napot mint a termékenység „forrását” deifikálták, tehát megistenítették. A Napistennek ráadásul napszakonként adtak nevet: a reggeli Nap neve HEPER (jelképe a szkarabeus bogár), a déli Nap volt RÉ, míg a lenyugvó Nap neve ATUM.
A Napisten általános jele: egy sólyomfejű ember a feje felett vörösen izzó napkoronggal. RÉ utódait a hagyomány nevesítette is: a levegő és a szél istene volt SU, a pára istene pedig TEFNUT. Az ő házasságukból született a Föld istene GEB, valamint az ég istennője, NUT.
RÉ napközben az ún. napbárkával utazik át az égbolton, éjszaka pedig kiköt, s ezért ekkor nem látható. A bárkában azonban nem kell egyedül utaznia, hiszen útitársai is vannak: IZISZ, az ő felesége, HU, vagyis a Szó, HSZIA, magyarul Felismerés, HEKA a Varázslat és végül MAAT, az Igazság. Az egyiptomiak úgy gondolták, hogy a nevezett bárkát a csillagok és a szelek hajtják, majd később négy sakál „vette át” ezt a fontos feladatkört. Amikor éjszaka a bárka kiköt, a Nap értelemszerűen eltűnik az emberi szemek elől, viszont nem hagy űrt maga után, hiszen szerepét helytartója, a Hold veszi át. Ő tulajdonképpen egy nőnemű istenség (a bölcsesség istene), megszemélyesítője az íbiszfejű THOT. Mezopotámiával ellentétben a Hold szerepe és vallási értelemben vett befolyása itt mindig jóval kisebb volt.



Az egyiptomi mitológia szerint a birodalom első királyai is istenek voltak, s ehhez a legendakörhöz szokás fűzni az ún. Ozirisz-Isis történetet. Valamikor hajdanán OZIRISZ Egyiptom királya volt, aki békésen és nagy tiszteletnek örvendve uralkodott az országban. Testvére, SZÉTH viszont megirigyelte ezt a dicsőséget, és aljas módon meggyilkolta Egyiptom törvényes uralkodóját. A hűséges ISIS királyné, nem akarván tudomást venni a történtekről úgy döntött, hogy megkeresi férje tetemét még akkor is, ha ez a keresés éveket vesz is igénybe. Hosszas keresgélés után végül ISIS megtalálta halott férjét a föníciai Büblosz városában, akitől - annak feltámasztása után — fiúgyermeket fogant. Így születet meg HÓRUSZ, a sólyomisten, aki Egyiptom új királya lett, SZÉTHet pedig menekülésre kényszerítette.
OZIRISZ egyébként halottként sem maradt funkció nélkül. A legenda szerint feltámadása után ugyan már nem térhetett vissza a földi világba, ő lett a termékenység és a halál istene, az alvilág királya és egyben a holtak bírája. A római kor beköszönte előtt már egyértelműen ő volt a főisten -háttérbe szorítva ezzel a Napistent -, földi királysága viszont mindvégig HÓRUSZé maradt.
ISIS, OZIRISZ felesége és testvére, egyben a varázslás legavatottabb szakértője, SZÉTHnek pedig ettől kezdve a pusztítás és a sivatag istenének szerepköre jut. Mindebből kitűnik, hogy a halottkultusz igen nagy szerepet játszott az ókori egyiptomiak hiedelemvilágában. A megholtak lelke OZIRISZ elé került, aki minden tettüket mérlegre helyezte — ez egyébként az ábrázolásokon is jól látható —, és döntött örök sorsuk felől. Az ítélet értelmében vagy boldogság, vagy a szenvedés helyére jut az ember, s az előbbi helyen OZIRISZ olyan békés állapotok között uralkodik, mint tette azt hajdanán még, a békeidőszakban. Ebben a korai időszakban ugyanis a föld még gazdagon ontotta a termést, az emberek pedig teljes harmóniában éltek a természettel. Senkinek sem kellett félnie semmitől, a társadalmi különbségek, a kizsákmányolás, az elnyomás és az erőszak mind ismeretlen fogalmak voltak, mígnem egyszer csak megbomlott ez az idillikus állapot. A bomlás oka az ősbűn volt, mely a mítosz szerint nem volt más, mint az egyiptomiak lázadása az isteneikkel szemben. A lázadást követően RÉ isten ugyan nem pusztította el a világot, de egyszer s mindenkorra eltávozott a Földről, mintegy itt hagyva maga után a káoszt. A bűn következménye lett a kozmosz struktúrájának teljes megváltozása, amikor is az addig egységes világ



differenciálódott, s a Föld mellett két, korábban nem ismert alkotórész jelent meg: az ég és a túlvilág. Ezen elképzelés szerint tehát az ősbűn előtt az ember halhatatlan volt, hiszen a halottak birodalmának létezésére mindaddig nem volt szükség. (Vö. a fenti elmélet bizonyos elemeit a Biblia tanúságtételével!)
Az egyiptomiak tehát úgy gondolták, hogy a halottak valahol a távoli nyugaton, ahol a Nap is lenyugszik, — mint lelkek — tovább élnek. Valóságos paradicsomi táj van ott, melyet mindenféle csatornák szabdalnak át, partjukon pedig gyümölcsökkel dúsan megrakott fák roskadoznak. A lelkek csodálatosan ragyogó hófehér ünnepi ruhában szántanak, és aratják a hihetetlenül gazdag termést. Az életben annyi nyomorgó paraszt által megálmodott világ ez, akinek itt többé nem kell szomjaznia a forróságban, és munkája eredményét saját maga élvezheti. Az egyiptomiak a túlvilágtól remélték a régi eszményi világ visszanyerését, hiszen irataik - igen érdekes módon és több nemzethez hasonlóan — alátámasztják azt a bibliai leírást, miszerint hajdan, a mesés régmúltban a maiaknál szálasabb, erősebb emberek éltek a Földön, és ezek az emberek — még az ősbűn után sok idő elteltével is — nagyon hosszú életet tudhattak magukénak. A halálon túli élet hitét egyértelműen mutatja a piramisépítészet kultusza az Óbirodalom idején, amikor is az elhunyt fáraókat piramisokba temették, majd a Középbirodalomtól kezdődően már az ún. Halottak Völgyének sziklasírjaiba helyezték el őket. A balzsamozás vagy más néven mumifikálás szokása is azt a célt szolgálta, hogy a testet a lehető legtovább megőrizzék, hiszen a visszatérő lélek csak a kitűnő állapotban levő testbe tud visszaköltözni. Másfelől nézve pedig a lélek addig képes élni, amíg a test is ép. A test mellé élelmiszert (is) helyeztek annak érdekében, hogy az elhunyt uralkodó majd idejében táplálékhoz juthasson. Külön érdekesség, hogy bizonyos állatfajták nagyobb tiszteletben részesültek, mint a közemberek, hiszen a kutatók tucatjával találtak meg jó állapotban levő majom, krokodil, macska, kígyó, hal stb. múmiákat. A mumifikálásról szóló legrészletesebb leírások egyébként HÉRODOTOSZ és DIODÓROSZ műveiből maradtak ránk. Eszerint a legünnepélyesebb bebalzsamozást a következőképp végzik: először az orrlikakon keresztül görbe vassal kiveszik az agyat, egy részét így húzva ki, a többit pedig beöntött gyógyszerekkel. Azután egy éles kővel fölvágják a lágyékot, és kiveszik az összes belet. Mikor a hasüreget kitisztították és pálmaborral kimosták, összetört füstölőszerekkel újra kitisztítják, s az altestet összetört és tiszta mirhával,



kasziával és tömjént kivéve mindenféle füstölőszerrel megtöltvén újra bevarrják. Ezután nátronnal bevonják, és hetven napra elrejtik, tovább nem szabad bevonva hagyni. Ha a hetven nap elmúlt, megmossák a holttestet, az egész testet büszoszvászon szalagokkal körültekerik, gumival bekenik, melyet az egyiptomiak enyv helyett használtak. A belső szerveket külön erre a célra kialakított ún. kanópusz edényekbe tették, és a halott mellé helyezték.
Az egyiptomiak háromféle lélek létezését feltételezték: ba, ka, ah lélek. A ba lélek a halál beálltát követően azonnal az égbe szárnyal (lásd lélekmadár), hiszen ez a lélek a tulajdonképpeni belső energiát jelképezi, de felfogható az életenergiát szolgáltató isteni erőként is. A ka már inkább a nemzőerővel hozható összefüggésbe, s talán nem véletlenül kapta a bika jelet a különböző ábrázolásokban. A ka erejét hívták segítségül veszély esetén az élők. Az ah kifejezés a harmadik típusú lélek fény természetére utal, halotti szellemet, illetve kísérletet egyaránt jelöl. Hieroglifajele a bíbic. A túlvilág rejtelmeit az egyiptomiak szent irata, a Halottak Könyve örökítette meg az utókor számára, mely ugyanolyan értékes forrásanyag a kutatók számára, mint Mezopotámiából a Gilgames-eposz vagy az Enuma elis.
Ha már a párhuzamokat vizsgáljuk, azt sem hagyhatjuk figyelmen kívül, hogy a mezopotámiai hiedelemvilágban létező sorsnak, mely mint végzet (Simtu) uralkodik még az istenek felett is, természetesen megvan az egyiptomi megfelelője: RENENET. Ő a születési sors istennője, azé a sorsé, ami az istenek egybehangzó akarata ellenére sem változtatható meg. Nagyon fontos viszont, hogy RENENETnek nincs hatalma az istenek felett, hiszen a végzet nem uralkodhat rajtuk. Ez szemlélet viszont eltér mind a mezopotámiai, mind a görög hitvilágtól.
Végezetül hadd szóljunk néhány szót arról a nagyon rövid ideig tartó, de jelentőségében mégsem elhanyagolható újbirodalmi vallásreformról, melyet az utókor nemes egyszerűséggel amarna-reformnak nevezett el. Az Óbirodalom (Kr. e. 2635—2155) hanyatlása következtében az addigi birodalmi központ, Memphisz fokozatosan veszített jelentőségéből, míg a Középbirodalom (Kr. e. 2040—1785) fővárosa már egyértelműen Théba volt. Az ún. második átmeneti kor (Kr. e. 1785—1552) után az Újbirodalom (Kr. e. 1552—1085) egy minden addiginál hatalmasabb és erősebb egyiptomi világbirodalmat képviselt. Ezzel mintegy párhuzamosan a thébai AMON isten ennek az új birodalmi szerveződésnek a legnagyobb tiszteletnek örvendő istenségévé nőtte ki magát. Ez még önmagában véve



nem jelentett volna problémát, csakhogy a thébai papság politikai szerepe, illetve súlya jelentős mértékben megnövekedett a napkultusz mellett következetesen kitartó fáraók hatalmának rovására. Ennek következtében IV. AMENHOTEP (Kr. e. 1364—1347) fáraó úgy döntött, hogy minden kapcsolatot megszakít a thébai papsággal.
A reform értelmében szigorú monoteizmust vezetett be, — ami igencsak ritkaságszámba ment az ókorban, — az Aton (napkorong) kultuszának jegyében. Ezt követően az uralkodó elhagyta Thébát, és attól mintegy 400 km-re új fővárost alapított, melyet Ahet-Atonnak (Aton fényhegye) neveztek. A település mai neve Tell el-Amarna, ami névadója lett az egész korszaknak. A fáraó lett az új vallás főpapja, s ennek értelmében változtatta meg nevét is: EHNATON.
Néhány esztendő leforgása alatt Amarna ura minden más egyéb kultuszt betiltatott, amit viszont a politeizmushoz szokott lakosság nemcsak nehezen, de egyáltalán nem tolerált. A reform így végül teljes kudarcba fulladt: a lakosság egyöntetűen szembefordult vele, maga a fáraó pedig elszigetelődött. EHNATON utóda, TUTANHATON (Kr. e. 1347—1339) azonban gyorsan tanult a kudarcból, és a saját jól felfogott érdekét szem előtt tartva teljes mértékben felszámolta a reformot. Az Aton-kultuszt mint államvallást megszűntette, Aton templomait leromboltatta, és visszahelyeztette jogaiba a thébai papságot Amon-Ré kultuszával együtt. A visszarendeződést az uralkodó névváltoztatása is megerősítette: TUTANHAMON.



II.2.3. A perzsa vallás
Az indoeurópai árja törzsek, — amelyekről még lesz szó a hinduizmus tárgyalása kapcsán — a Kr. e. II. évezred folyamán népesítették be a mai Iránt, illetve India északi részét. A történettudomány egybehangzó álláspontja szerint ezek a törzsek a Kr. e. II. évezred közepén három nagy csoporttá különültek el. Az indiai árják a Pandzsáb-síkságon át behatoltak az indiai szubkontinensre, míg a médek az iráni fennsík északkeleti részén, a perzsák a fennsík délnyugati részén telepedtek le. Az árják saját ősi vallási hiedelmei viszont nagy valószínűség szerint már a szétválás előtt kialakultak, melyre a közös kultuszelemek sokaságából következtet a vallástudomány. Bizonyosnak látszik, hogy ez az ősi árja vallásosság a politeizmuson alapult, hiszen az emberfeletti hatalmakat az árják eleve két nagy csoportra osztották: az ahurák és a daivák csoportjára. Az előbbiekhez a jó és segítőkész isteni erők tartoztak, míg az utóbbiak közé a rosszindulatú démonok. Az istenek előtt — még kialakult papság hiányában — a családfők mutattak be rendszeresen áldozatot annak érdekében, hogy kiengeszteljék őket. A kultusz különféle tűzrítusokból, bikaáldozatokból és áldozati ital fogyasztásából állott, melyek — mint azt látni fogjuk — még visszaköszönnek a misztériumvallások tárgyalása során. Az indiai és iráni árja törzsek szétválása előtt azonban az ahurák és daivák, mint jó és rossz természetű isteni erők mellett a személyes istenségek is kezdtek megjelenni. Ezek közül MITHRA a bikaisten vált ki elsősorban, mely gyakorlatilag a Napot szimbolizálta, tehát Napistenként élt a köztudatban. Mellette kiemelkedett még a papság mágikus erejét biztosító VARUNA, valamint a háború isteneként számon tartott sárkányölő INDRA személye. A későbbiekben a jóságos, segítő istenek közül királyként emelkedett ki a mindent tudó és mindenható Bölcs úr (AHURA MAZDA), akinek különösen a ZARATHUSZTRA-féle vallásreform után nőtt meg a tekintélye.
ZARATHUSZTRA (görögösen: ZOROASZTER) a monda szerint Irán keleti tartományában, Baktriában született papi nemzetségből. Születésének időpontját illetőleg a történettudomány nincs egységes állásponton, egyes történészek a Kr. e. 1500 körüli időszakra, mások nagyjából Kr. e. 1200-ra, míg ismét mások Kr. e. 600 körüli évekre teszik a vallásreformer napvilágra jövetelét. Személyéről és tanításáról úgyszintén csak nagyon



keveset és töredékesen tudunk az ősi iratok alapján. ZARATHUSZTRA egyébként maga is pap volt, megházasodott, és számos gyermeke született. Látomásai, melyeket a leírások szerint személyesen AHURA MAZDÁtól kapott, arra ösztökélték őt, hogy hirdesse az egész emberiség számára adott isteni üzenetet. Üzenetének hosszú ideig semmilyen hatása sem volt, míg aztán egy évtized elteltével a saját unokatestvérét üdvözölhette a „megtértek” között. Később a helyi uralkodó is elfogadta a reformer üzenetét, ami a mozgalomnak hatalmas lökést adott, és ZARATHUSZTRA vallása egy kis észak-keleti perzsiai királyság hivatalos vallása lett. A terjedés ugyanakkor megállíthatatlannak látszott, és a Kr. e. V. században már az egész Perzsa Birodalomban államvallássá lett a zoroasztrianizmus. Ezt a pozíciót sem a parthusok, sem pedig a Szasszanidák nem tudták döntően befolyásolni, mígnem a Kr. u. VII. században megjelent a térségben az iszlám. A súlyos üldöztetés következtében az ősi perzsa vallásnak már csak igen kis számú követője létezik. Irán eldugott falvaiban hozzávetőlegesen 12.000-en vallják magukat ZARATHUSZTRA követőinek míg az indiai hívek (ők a párszik), akik ősi vallásuk szabad gyakorlásának a biztosítását remélve vándoroltak ki Iránból Indiába a Kr. u. X. században, kb. 200.000-en vannak.
A hagyomány szerint ZARATHUSZTRA soha nem állította magáról, hogy ő valami teljesen új vallást akart bevezetni a köztudatba, legfeljebb azt, hogy az isteni sugalmazás alapján megreformálta a régit. A reform legfontosabb ismérve pedig a szigorú értelemben vett monoteizmus bevezetése volt. Mint láthattuk, erre Izraelen kívül az ókorban csak Egyiptomban tettek kísérletet - s ott is nagyon rövid időre - az amarna reform idején. Míg azonban az egyiptomi Aton-kultusz a bibliai vallásossággal úgyszólván semmiféle rokon vonást nem tud felmutatni, addig a megújított perzsa monoteizmus és a zsidó-keresztény vallási tradíció egymással számos ponton hasonlóságot mutat.
A ZARATHUSZTRA-vallás (mazdaizmus) középpontjában a jó és a Rossz örök harca áll. AHURA MAZDA az örök fényességben trónoló egyedüli isten, aki a kivitelezője és ugyanakkor fenntartója is minden jónak. Ő alkotta meg a világrendet, teremtette akaratával a Mennyet, a Földet, valamint ez utóbbin az embert. AHURA MAZDA a tisztaság és az igazság istene, akinek számos segítője van akaratának véghezvitelében. Ezek a segítők nem istenek, pusztán magasabb rendű szellemek (ameszák). AHURA MAZDÁnak két ikergyermeke is született, SZPENTA



MANJIU (Szent Szellem), aki mindenben atyja tükörképe és ANGRA MAINJU (Ellenséges Szellem), aki mindenben atyja ellentéte. Ettől a rossz szellemtől — akinek erőszakos, pusztító lelkülete van — származik minden gonoszság, ami csak fellelhető a világmindenségben, neki „köszönhető” a pusztulás, a halál éppúgy, mint az irigység, a gyűlölködés és a hazugság. További szellemek (Jazaták) is működnek még a teremtett világban — jók és rosszak egyaránt —, de róluk ismeretes, hogy nem istenek, hanem hasonló szerepet töltenek be a mazdaizmusban, mint a judaizmusban és a kereszténységben az angyalok.
A világ jelenleg a jó és a gonosz erői harcának a csatatere, s mivel az ember szabad akarattal rendelkező lény, erkölcsi kötelessége a kettő közötti választás. A küzdelemben senki sem maradhat pártatlan, a végső ítéletben mindenki a jelen életében tett választása alapján lesz megítélve, s dől el a sorsa örökre. A káosz csúcspontján ugyanis, mely egyben a fennálló világ végét is jelenti, a küzdelem véget ér, a világ pedig helyreállíttatik abba a tökéletes állapotba, amilyennek Teremtője alkotta. Ekkor fognak feltámadni és megítéltetni a halottak, a gonoszok megsemmisülnek, míg az igazak Istennel fognak lakozni a tökéletes örökkévalóságban.
A zoroasztrianus teológiáról az ún. Jasznákból (himnuszok) és Gáthák-ból (énekek) vannak ismereteink, melyek a papi törvénykönyvvel együttesen alkotják a mazdahitűek szent írásainak gyűjteményét: az Avesztát (Tudás Könyve).
A perzsa monoteizmus már a birodalom fénykorában, vagyis a Kr. e. V. század folyamán erőteljes bomlásnak indult. I. DAREIOSZ (Kr. e. 522486) uralkodásának idején bizonyos, a mai napig sértetlenül fennmaradt iratokon már történt — noha még nem név szerinti — utalás más istenek létezésére is. II. ARTAXERXÉSZ (Kr. e. 405—359) uralkodásától viszont a hivatalos panteon újabb istenekkel bővült, akiket a szövegek név szerint is említenek AHURA MAZDA mellett. Egyrészt visszatértek az ősi iráni istenek, mint például MITHRA és INDRA, de AHURA MAZDÁnak is számos fia és leánya született, akik egytől egyig isteni rangot kaptak. AHURA MAZDA mostantól mint főisten volt jelen, de megváltozott névvel: OHRMAZD, míg nagy ellenségének új neve ANGRA MANJIU-ból AHRIMAN lett.
A perzsa vallási kultusz gyakorlásánál alapvető kívánalom volt a véres áldozatok rendszeres bemutatása. Áldozatot viszont kizárólag a mágusok közreműködésével lehetett bemutatni. Egyúttal az ő kiváltságuk



volt kísérni a hadsereget, nevelni a fiatalokat, valamint őrizni a királyi sírokat. A mágusok azt tanították, hogy a halál után a lélek az ún. Csinvat hídján halad át: Amennyiben a lélek gazdája még életében sok jót cselekedett, akkor az embert a saját lelkiismerete minden probléma nélkül átvezeti a hídon. Ellenkező esetben, ha a gonosz cselekedetek vannak túlsúlyban, akkor a lélek aláhull a pokol mélységébe. A pokol azonban nem örök, pusztán javító jellegű, hiszen a feltámadás után egy második ítélet is van, s mindaddig lehetséges megváltozni. A feltámadásra a világ végét jelentő nagy világégést követően kerül majd sor A végső nagy harcban a jók teljesen és véglegesen megsemmisítik a gonoszokat, egyszer s mindenkorra megszűnik a gonosz hatalma, aztán örök boldogságban fognak élni.
ZARATHUSZTRA követőinek hite szerint ugyanakkor a bűn és a tisztátalanság nem jellemző a Földön mindenre, pusztán az nevezhető tisztátalannak, ami összefügg az emberi, illetve állati testtel — lehet levágott emberi haj, köröm stb. —, így nem véletlen, hogy a zoroasztrianusok a mai napig tartózkodnak a húsevéstől. Mivel a tűz, a víz, a levegő, de még a föld is a szent szférába tartozik, halottakat szigorúan tilos a vízbe dobni, elégetni vagy akár csak eltemetni, nehogy véletlenül megfertőzzék a szent elemeket.
Egy megoldás maradt, a holtakat magas tornyokra, az ún. „hallgatás tornyai”-ra helyezték, ahol azok hamarosan a keselyűk martalékaivá váltak, a környezet rituális szempontból „tiszta” maradt.
Összegzésképpen kijelenthetjük: a perzsa vallás a múlt vallásai közül — a kereszténység számára mindenképpen — az egyik legérdekesebb. ZARATHUSZTRA tanítása — amennyiben elkülöníthető és körvonalazható a perzsa vallás korábbi és későbbi rétegeitől — meglepő hasonlóságokat mutat a zsidó-keresztény vallás bizonyos alapeszméivel a következő pontokon:
1) Az egyetlen mindenséget teremtő bölcs és jóságos Isten eszméje;
2) A gonosz nem Istentől származik, hanem egy neki alárendelt, de magasrendű szellemi Lénytől;
3) A jó és gonosz küzdőtere jelenleg a Föld;
4) Az ember szabad választási képessége és ezzel együtt járó felelőssége;
5) Isten boldogságra teremtette az embert;



6) Az igaz és helyes életelvek, az erkölcsi törvény fontossága, bizonyos magasrendű etikai eszmék;
7) Az utolsó ítélet eszméje;
8) A halottak feltámadásának a tanítása;
9) Az örök élet tökéletessége, mint végső üdvösség.
Az itt felsorolt hasonlóságok alapján HELMUTH VON GLASENAPP: Az öt világvallás c. könyvében a következő, komoly érvekkel nem kellően megalapozott állítást fogalmazza meg:
„A {zsidó} hit... táplálékot talált azokban az eszkatológikus (végső dolgokra vonatkozó) elképzelésekben, amelyeket a perzsáktól vettek át. A mazdaizmus hívei ... a világtörténelmet ... isten és a gonosz közötti... harcnak fogják fel, amely a jóságos elvnek a gonosz felett aratott végső győzelmével fog végződni. A világdrámának a teremtéssel kezdődő és minden gonoszság megsemmisítésével véget érő perzsa elképzelés egy sor olyan vonást mutat, amelyeket a zsidóság átvett, később ezek onnan a kereszténységbe és az iszlámba is átmentek, ilyen az a nézet, amely szerint 1. A történelemnek az időben nemcsak kezdete, hanem végleges befejezése is van, 2. Az a hit, amely szerint a világvége előtt megjelenik egy üdvözítő, akinek az a feladata, hogy a világvégét előidézze, 3. Az e meggyőződés, amely szerint a halottak feltámadnak, hogy jó vagy rossz cselekedeteik alapján megítéljék őket, és 4. Az a remény, hogy minden gonoszság legyőzése után a jók örökké fognak élni.
A zsidók magukévá tették ezeket az elképzeléseket, megfelelő módon átalakították és beillesztették őket történelmi sablonjukba.” (235. p.)
Nos, ez az elmélet történelmileg nézve meglehetősen labilis, s ennélfogva nem elfogadható. A zsidóság ugyanis csak a Kr. e. VI—IV sz. folyamán került kapcsolatba a perzsákkal, majd a párthus korszakban volt érintkezési pont közöttük. Izrael vallásának alapeszméi, ezen belül az eszkatológiája is sokkal régebbi ennél. A halottak vég idején való feltámadásának az egyedülálló eszméje pl. az ősi JÓB könyvében is megtalálható (Kr. e. XV sz.). Az az egy időben divatos felfogás, hogy a zsidóság eszkatológiája csak a babiloni fogság után alakult volna ki, semmiképpen nem tartható fenn a múlt században felszínre hozott és feldolgozott régészeti, történelmi és nyelvi bizonyítékok fényében, s e szempontból különösen jelentős bizonyíték például DÁNIEL könyve.
A perzsa vallás erejét, hosszú fennmaradását kétségtelenül a magasrendű világmagyarázati és erkölcsi eszmék biztosították, noha ezek nyilvánvalóan



kezdettől fogva keveredtek az ősi népi vallásosság megannyi elemével, sőt később idegen kultuszhatások is éreztették befolyásukat. Nagyon valószínűnek látszik, hogy ezek a kultuszjelenségek idővel komoly hatást gyakoroltak az eredeti ZARATHUSZTRA-féle tanokra, bár kétségtelen, hogy legalapvetőbb eszméi azért megmaradtak, áthatva nemcsak a perzsa vallást, hanem még a manicheizmus szinkretista vallását is. (Lásd erről az Egyetemes egyháztörténetem c. tankönyv vonatkozó fejezetét.)



II.2.4. A görög vallás
A mai Görögország ereded őslakosságának vallásosságáról vajmi kevés ismeretanyaggal rendelkezünk. A görögség előtti őslakosság hite nagy valószínűséggel a termékenységkultuszban gyökerezett — kövek, fák, majd állatok tisztelete bika-, tehén-, illetve ló-kultusz formájában —, egyes kutatók a tavaszistenség éves ünnepkörének rendszeres megtartását is feltételezik. A termékenységkultuszban a legnagyobb tiszteletnek örvendő istenség - más ősi népekhez hasonlóan — a Földanya volt. Ő hordta hátán a távoli idők emberét, illetve táplálta gyümölcseivel. A Földközi tengeri népek felfogásában a Földanya gyakran azonosul a termékenység istennőjével, akit a görög földön is fellelhető korabeli szobrocskák a női jelleget kidomborítva dúskeblű, szélescsípőjű, mezítelen istennőként ábrázolnak. Feltehetőleg ugyanebből a korból származik a ló testű, de emberfejet hordozó kentaur mitikus alakja éppúgy, mint a kultikus bikatiszteletre utaló bikaember (MINOTAURUSZ) legendája.
A Kr. e. II. évezred folyamán beözönlő különféle hódító indoeurópai görög törzsek (akhájok, dórok, ionok) hiedelemvilága aztán igen gyorsan összevegyült a már meglevővel, mintegy létrehozván egy még nagyon sokáig formálódó, de az eddigiekhez mérten valami teljesen újat. A beözönlő akhájok legfőbb istene ZEUSZ volt, aki mint az istenek atyja őrködött az égi, a földi és az emberi törvények sokasága felett. Kezdetben ő volt a villámlás, a mennydörgés és a zápor istene, mígnem hatalmi köre fokozatosan ki nem szélesedett az élet szinte minden területére. A ZEUSZ főisten alá rendelt istenvilág s maga az egész görög kozmogónia annyira bonyolult és szövevényes, hogy erről tankönyvünkben egy nagyon leegyszerűsített leírást tárunk hallgatóink elé. Az egyszerű összefoglalást ráadásul tovább nehezíti, hogy a különböző mítoszok a világ és az istenvilág keletkezésére vonatkozóan sem mutatnak egységes képet.
Abban megegyezés tapasztalható, hogy a görög vallás jellegét tekintve politeista, tehát sokistenhívő. Ezek az istenek a leírások szerint emberi alakot öltenek, vagyis egytől egyig antropomorfok. Az emberektől alapvetően két ismérv különbözeti meg őket: a hatalmuk és a halhatatlanságuk, mely utóbbit annak köszönhetik, hogy nektárt isznak és ambróziával táplálkoznak. Külön-külön „szakterülettel” rendelkeztek, vagyis ún. „funkcióistenek” voltak. Lakhelyük az Olümposz hegye, ahova ember nem juthat fel élve.



Ez az istenvilág a már jelzett hosszú fejlődés eredményeként csak a Kr. e. VIII. századra formálódott ki véglegesen, mely korból két szerzőtől szerezhetünk róla — igaz egymástól is sok tekintetben egyértelműen különböző — ismereteket. Egyfelől ki kell emelnünk HOMÉROSZ eposzait, az Iliászt és az Odüsszeiát. A szerző — már ha valóban létezett — ezekben a művekben halhatatlanoknak, felhőtlenül boldogoknak és teljesen gondtalanoknak mutatja be az isteneket, akik az Olümposz hegyének fényes palotájában élnek, fogyasztván az emberek elől elzárt, de nekik halhatatlanságot biztosító nektárt és ambróziát. A legfőbb isten természetesen ZEUSZ, aki atyja mind az isteneknek, mind pedig az embereknek, de ennek ellenére nem rendelkezik korlátlan hatalommal. Bármelyik neki alárendelt isten gond nélkül vitába szállhatott vele, és nyíltan felelősségre vonhatta tetteiért, melyet adott esetben köteles volt megbánni, az oktalan rendeleteket pedig visszavonni. A többi ókori vallásból már jól ismert sors vagy végzet, melyet a görögök Moirának hívtak, ráadásul nagyobb hatalmat képvisel, mint a főisten. Az isteneknek vannak ugyan hibáik — gyakran ármánykodnak, civakodnak és más közönséges emberi tulajdonságaik is vannak —, mégis tiszteletre méltóan fenségesek, s az emberi civilizációhoz képest egy merőben más, a számunkra úgyszólván megközelíthetetlen világot képviselnek.
HOMÉROSZ fiatalabb kortársa, HÉSZIODOSZ a Theogonia (Istenek születése) című művében erről az istenvilágról némileg eltérő módon vélekedik.
Ő egy sokkal szövevényesebb keletkezéselméletet fogalmaz meg, mint HOMÉROSZ, aki eleve adottnak tételezett bizonyos dolgokat, s ennélfogva nem is foglalkozott velük. Míg HOMÉROSZnál természetes, hogy az istenek mindig is léteztek, HÉSZIODOSZnál ez nem így van. Szerinte ugyanis az istenek nem öröktől fogva léteztek, és nem hogy tiszteletre méltóak, hanem éppen ellenkezőleg: cselszövők, szadisták és szinte kivétel nélkül apa —, valamint gyermekgyilkosok. HÉSZIODOSZ leírása alapján kezdetben nem létezett más, csak egy alaktalan Úr (KHÁOSZ). A világ és az istenek ebből a meghatározhatatlan és senki által nem ismert őskáoszból jöttek létre.
Az őskáoszból született meg a Föld (GAIA), belőle pedig az Ég (URÁNOSZ), akik hamarosan összeházasodtak, és ebből a házasságból jöttek világra később az istenek, titánok és szörnyek. URÁNOSZ azonban kezdettől fogva féltékeny volt gyermekeire,



szabályosan gyűlölte őket, mígnem az egyikük (KRONOSZ) szembefordult vele, és legyőzte a kegyetlen apát. Ezt követően az apagyilkos KRONOSZ feleségül vette REÁt, s születendő gyermeküknek a ZEUSZ nevet adták. ZEUSZ, miután felnőtt, szülei és titán testvérei (féltestvérei) ellen fordult lásd istenek és titánok harca —, a harcból győztesként kikerülvén ő maga lett a főisten, az istenek atyja. Isteni rangú testvéreivel együtt megosztoztak a világ feletti hatalmon, s mindegyikük külön funkciót kapott. Ettől kezdve beszélhetünk a 12 nagy görög olümposzi isten „koalíciójáról”, mely ilyen értelemben úgy működött, mint egy földi kormányzat. ZEUSZ tehát a főisten, hűséges felesége pedig HÉRA, aki egyben a házasság és a családi fészek istennője. POSZEIDON a tenger és minden víz istene, míg DEMETER az ősi föld-anyaisten újjáéledt formációja. HÉPMAISZTOSZ a kovácsok istene, ARÉSZ pedig a hadisten. APOLLÓN a kultúra és az értelem istene, ARTEMISZ a szépség, a fiatalság és a vadászat istennője, PALLASZ ATHÉNÉ a művészetek, a kézművesség és a tudomány pártfogója, APHRODITÉ a szerelem istennője, HERMÉSZ a kereskedők, de egyben a tolvajok istene is, és HESZTIA a tűzhely istene. Az ellenfelekre viszont példás büntetés várt, minden titánnak keményen meg kellett bűnhődnie a háborúban való részvételéért. Ide nyúlik vissza a legendás titán, ATLASZ története, akit ZEUSZ a világ végére küldött és arra ítélte, hogy örökre ott maradjon, és tartsa az égboltot a Föld fölött. GAIA felháborítónak találta a kemény büntetéseket, és úgy döntött, hogy példásan megbünteti ZEUSZt és szövetségeseit. Megteremtette a gigászokat (szörnyeket), akik felvették a harcot az istenekkel, mígnem az istenek és gigászok háborújából az előbbiek kerültek ki győztesként, s ettől a „koalíció” működése viszonylag zavartalan volt.
A harcok fontos szereplője volt a ZEUSZ fejéből teljes fegyverzetben kipattant ATHÉNÉ, aki apja mellett vállvetve harcolva megölt egy PALLASZ nevű gigászt, majd felvette az egyébként tisztelt legyőzöttnek a nevét.
E szövevényes történetből nehezen derül fény arra, hogy az istenek háborúja előtt vagy után hogyan született meg az emberiség. Bizonyos leírásokból az következtethető ki, hogy az első embert még GAIA alkotta meg, míg más leírások szerint a teremtő a harcokból immáron győztesként kikerülő ZEUSZ volt. Utalásokat találhatunk arra vonatkozólag is, hogy az embert PROMÉTHEUSZ alkotta meg agyagból és vízből, de ZEUSZ jóváhagyásával. PROMÉTHEUSZ kezdettől fogva az emberiség



barátja volt. PALLASZ ATHÉNÉtől bölcsességet lopott, és az embereket logikával ajándékozta meg. Ezután pedig HÉPHAISZTOSZ műhelyéből tüzet lopott, és ezt is az embereknek adta. Így kezdett az ember a tűz mellett melegedni, így tanult meg a tűzzel élni és alkotni. PROMÉTHEUSZ védelmébe vette az emberiséget, és megtanított nekik mindent, amit csak tudott. ZEUSZ nagyon megharagudott rá ezért, mert sikerült annyira megsegítenie az embereket, hogy kezdtek az istenekhez hasonlókká válni. Amikor pedig megtudta, hogy még tüzet is kaptak, annyira dühös lett, hogy mérgében elkezdett mennydörögni és villámlani, mivel tüze mindaddig csak az isteneknek volt. Ezért nagyon szigorúan megbüntette PROMÉTHEUSZt: a Kaukázus csúcsához láncolta, a világ végén, ahol egy hatalmas sas marcangolta nap mint nap halhatatlan máját. PROMÉTHEUSZ mája azonban éjjelente ismét visszanőtt, s így másnap újra eljött a sas, és újból befalta azt. Harminc esztendőnek kellett eltelnie ahhoz, hogy HÉRAKLÉSZ megszabadítsa az emberbarát PROMÉTHEUSZT rettenetes szenvedéseitől.
Egy másik mítosz azt meséli el, hogyan jött be világunkba a bűn, a betegség és a szenvedés. A történet a következő: HÉPHAISZTOSZ, a kovácsok és a tűz istene alkotta meg műhelyében az első asszonyt, PANDÓRÁt, aki kezdetben csak egy egyszerű fémszobor volt. (Többek között ez is, ellentmondani látszik a GAIA vagy a ZEUSZ általi teremtés elméletének.) Annyira szép volt azonban, hogy ZEUSZ elhatározta: életre kelti. Ezután az asszonyt minden isten megajándékozta, szépséget, bájt, éles elmét, ügyességet, meggyőző erőt kapott tőlük. HERMÉSZ, viszont hazugságot és csalfaságot ültetett belé, HÉRA pedig kíváncsivá tette, s ő ettől soha többet nem tudott nyugton maradni. ZEUSZ PANDÓRÁt EPIMÉTHEUSZnek ajándékozta, akit azonnal elbűvölt a lány szépsége, és elvette feleségül. Nászajándékot is kapott mellé, egy arannyal és drágakövekkel díszített szelencét, amely le volt zárva ugyan, de ZEUSZ kulcsot is mellékelt hozzá, mint a kísértés eszközét. Ugyanakkor a főisten azt is közölte: ha PANDÓRA boldogan akarja leélni az életét, akkor soha ne nyissa ki a dobozt. Az első időkben EPIMÉTHEUSZ és PANDÓRA békességben éltek egészen addig, amíg a HÉRA által az asszony lelkében elültetett kíváncsiság erősebbnek nem bizonyult, és egy szép napon fel nem nyitotta a szelencét. Akkor a bajok és szerencsétlenségek mind szétszéledtek a világban, velük a betegség, a keserűség, a fájdalom és minden más rossz. A reménység azonban, amely kismadár képében utolsónak hagyta el a szelencét, egyetlen vigaszává vált az emberiségnek.



Az emberiség őstörténetéről szóló görög elbeszélések viszont csodák csodájára nemhogy ellentmondanának egymásnak, de fő mozzanataikat tekintve azonosak a legtöbb ókori civilizáció által megörökítettekkel. Eszerint az emberi történelem hajnalán, valamikor régesrégen a Föld lakóit vízözön pusztította el, s e vízözönre azért került sor, mert az emberek szembefordultak az istenekkel, bűneik pedig az égig hatottak. A vízözönt senki és semmi nem élte túl, kivéve egyetlen bűntelen emberpárt.
A görög kultuszrendszer kezdetben nem alakított ki templomokat, és örökös papság sem létezett. A polisz vezetői közül ideiglenesen egy esztendőre — választották ki a kultusz hivatalos gyakorlásával megbízandó személyeket, az ő kötelességük volt az isteneknek szentelt áldozatok rendszeres bemutatása. A Kr. e. VIII. századtól kezdődően azonban a vallásgyakorlás jellege némileg átalakult, a városállamok megerősített helyein állandó templomok és szentélyek létesültek, melyekben a szolgálatot már „hivatásos” papság látta el. Az adott templom középpontjába annak az istennek a szobra, illetve oltára került, akinek a tiszteletére a templomot építették.
A szentélyek sorába tartoztak a jóshelyek is, mint például az APOLLÓN isten felügyelete alá tartozó delphoi és déloszi jósdák. Kevesen tudják, hogy a nevezetes olümpiai játékokat a főisten, ZEUSZ tiszteletére rendezték bizonyos időközönként.
Mindezek mellett, főként a Kr. e. VI. századtól kezdődően megerősödni látszott a misztériumvallások szerepe is, melyről egy külön alfejezet keretein belül fogunk megemlékezni.



II.2.5. A római vallás
Közép-Itália első ókori településeit — a későbbi Róma városának helyén — a latinok hozták létre, akik a Kr. e. II. évezred végén több hullámban bevándorló ún. italicus népek első csoportjába tartoztak. A Tiberis alsó folyásánál lévő mocsarakból kiemelkedő dombokon jöttek létre a régészetileg is megragadható legkorábbi falvak. Róma szerény kezdeteire a Palatinus-dombon bukkantak a régészek. A város alapítását az ókori történetírók több dátumhoz is kötötték, általánosan elfogadottá azonban a Kr. e. 753. év vált. A rómaiak gyakorlatilag ettől az időponttól számították az időt. A település kialakulása minden bizonnyal nem egy konkrét alapítási aktusnak köszönhető, hanem a különböző dombokon lévő falvak fokozatos összeolvadásáról lehetett szó. Ez valószínűleg a Kr. e. VIII. század folyamán mehetett végbe. A latinok mellett Róma legkorábbi lakói közé tartoztak a szabinok, várossá fejlődésében pedig az etruszkoknak volt nagy szerepe.
A legenda szerint az „örök várost” egy ikerpár, ROMULUS és REMUS alapította. Az ikrek RHEA SlLVIÁNAK, az Alba Longa-beli NUMITOR király leányának a gyermekei voltak, akit előzőleg az apa hatalmát megdöntő AMULIUS VESTA istennő papnőjévé avatott, örök szüzességre ítélve ezzel. AMULIUS — NUMITOR öccse — így kívánta elérni, hogy bátyja családjának magva szakadjon. MARS hadisten azonban megszerette a szépséges királylányt, s a pár szerelmének gyümölcseként megszületett az ikerpár. A gonosz AMULIUS erre parancsot adott, hogy a két csecsemőt dobják a Tiberisbe. A szolgák megsajnálták a kicsinyeket, és egy fateknőben kitették őket a vízre. A teknő egy helyen megfeneklett, és itt MARS isten szent állatai, egy anyafarkas és egy harkály gondozta a csecsemőket. Mikor az ikrek felnőttek, megölték AMULIUSt, visszaültétték trónjára nagyapjukat, majd elhatározták, hogy azon a helyen, ahol a farkas táplálta őket, várost építenek. Hamarosan összekülönböztek, mert nem tudtak megegyezni abban, hogy melyikük legyen az új város királya. Az istenek ROMULUS mellett döntöttek, mire a féltékenykedő REMUS gúnyolódni kezdett, és becsmérlései közepette átugrotta a földből még alig kiemelkedő városfalat. ROMULUS erre agyonütötte testvérét, s így valóban ő lett Róma városának névadó uralkodója.



Ebben a korai időszakban, vagyis a Kr. e. VIII. században még ősrómai vallásról beszél a vallás tudomány, mely alapjaiban változott meg a későbbi századok folyamán: A kor hiedelemvilágát egyszerűen „parasztvallásnak” is szokták nevezni, melyre kiemelten jellemző volt az ősök, illetve az ősök szellemeinek (genius) kultusza. Ezek egyben védőistenek is voltak. Minden férfinak egyéni védőistene volt, míg a nőknek és a gyermekelmek nem, hiszen az ő sorsukat az apa vagy később a férj irányította. Az ősök szelleméből kialakult védőistenek fontos funkciókat töltöttek be, ők védték a házat, a vagyont, az egészséget stb. Az emberi élet minden egyes mozzanatának külön istene volt. A rómaiak kultuszvilága — hasonlóan más ókori civilizációkéhoz — a termékenységkultuszban gyökerezett.
A kisebb funkcióval bíró istenek sorából (pl. CERES, FORTUNA, JANUS, JUSTITIA stb.) aztán három olyan isten emelkedett ki, akiket a tudomány archaikus isten triászként tart számon. JUPITER-MARSQUIRINUS istenhármasságáról van szó, mely istenek minden valószínűség szerint az állami élet fejlődésével párhuzamosan kezdtek kiemelkedni az istenek sorából már a Kr. e. VIII. század folyamán.
JUPITER az ég istene volt, de egyben az állami élet legfőbb védelmezője. MARS a férfierő istene, eredetileg termékenységisten, valamint a hadisten. QUIRINUS ugyanakkor nem volt más, mint a halála után megistenült városalapító, ROMULUS, kinek funkciója: a római polgárok közösségének védelmezése. Fontos megemlítenünk ezzel kapcsolatban, hogy ezek az istenek a korábban említett védőszellemekkel, majd kisebb istenekkel ellentétben már nem pusztán egy-egy család védelmezésére voltak hivatottak, hanem az egész államot oltalmazták. Ráadásul külön papsággal is rendelkeztek, így ettől kezdve egyre kevésbé volt a családfő feladata a kultusz gyakorlása.
A Capitoliumot mint állami szentélyt már az etruszk uralom alatt építették Rómában (Kr. e. VII—VI. sz.) a hódítás következtében kialakuló új istentriász, JUPITER-JUNO-MINERVA tiszteletére, amely magával hozta a szertartásrend újbóli átalakulását is. JUPITER megmaradt az ég istenének, míg felesége, JUNÓ a családi élet tisztasága felett őrködött, MINERVA pedig a tudományok és a művészetek istennője volt.
Már ebben az időben kiemelt szerepet kezdett játszani a jóslás, ami augurok (madárjósok) és a haruspexek (béljósok) végeztek. A madárjósok élő állatok viselkedéséből (repülés, hang, étvágy) olvasták ki az istenek szándékát.



A Kr. e. III. században az ún. samnis háborúk lezajlása után a gyorsan terjeszkedő Róma közvetlen szomszédja lett a dél-itáliai görög gyarmatvilág, Magna Graecia. Ettől kezdve az akkor már igen fejlett kultúrát magáénak tudó görögség jelentős hatást kezdett gyakorolni Itália latin népeire, s különösen szembetűnő volt a vallási behatás. Az elkövetkezendő évszázadokban a legnagyobb hatást a görög mitológia gyakorolta a római hitvilágra. A római isteneket idővel azonosították a görög istenekkel, a görög mitológiát bizonyos változtatásokkal a hazai istenekre alkalmazták. A 12 főből álló görög istenkoalíció minden tagjának lett egy-egy római megfelelője: ZEUSZból levezették az akkor már ismert JUPITERt, HÉRÁból pedig JUNÓt. Pallasz Athénét MINERVÁval, MERCURiust HERMÉSszel, NEPTUNUSt POSZEIDÓNnal, VENUSt pedig APHRODITÉvel azonosították stb. A II. pun háború idejére, vagyis a Kr. e. III. század végére a kép már teljes volt. Egyetlen olyan római-istenről tudunk, amelyiknek nem volt görög megfelelője, ez a kapukat és az ajtókat védelmező ősi isten: JANUS, a kezdet és a vég kétarcú istensége.
A római vallás korántsem volt színpompás, hanem sokkal inkább egyfajta száraz fantáziátlanság jellemezte. A szertartások erősen túlszabályozottak voltak, s a szertartásokat végző papok előtt egyetlen cél lebegett: a do ut des elv („adok, hogy adj”), ami azt jelentette, hogy minden egyes szertartásért cserébe az adott istenség jóindulatát várták el, s ha a várt jutalom elmaradt, akkor a papi „adományok” is fokozatosan elmaradtak.
A templomok egy-egy isten lakóhelyei voltak, a hívek oda nem mehettek be. A mindenkori hatalom elvárta a polgároktól a szertartásokon való részvételt — a hívek a templom körül álltak — de a lelkileg vagy eszmeileg való azonosulást már nem kérték számon. A részvétel azért volt nagyon fontos, mert a vezetés a vallási előírások pontos megtartásában az állam létének és jövőjének biztosítékát látta.
A papi szolgálat állami tisztségnek számított, ami viszont nem szorította ki teljesen a gyakorlatból a családi vallásgyakorlás szerepét. A főpap (pontifex maximus) szakrális tevékenységét 4 papi testület segítette: a pontifexek (16 fő), az augurok, a Sibylla-könyveket őrző 16 tagú testület, s végül a Vestazüzek 6 fős csoportja. Ez utóbbiak, akik a Vesta-templom öröktüzét őrizték — mint VESTA istennő papnői —, igen nagy tiszteletben állottak, bár ez elmondható a többi papi testület tagjairól is. A nevezetes Sibylla könyvek tartalmazták az államra vonatkozó jóslatokat, s ezen iratokat, melyeket külön papi testület őrzött, valamint magyarázott



különösen nagy tisztelet övezte. A köznép úgy gondolta, hogy a papság feladata e könyveken keresztül útbaigazítani az állam vezetőit az istenek szándékáról. Otthon viszont a családapa (pater familias) volt a szándékáról. Otthon viszont a családapa (páter familias) volt a vallás, az istentisztelet felelős irányítója.
Az idő előrehaladtával — mintegy párhuzamosan a hódításokkal Rómában egyre nagyobb teret nyertek a különféle kultuszok. Ez a folyamat természetesen része volt a hódításoknak, mely nemes gesztusként a meghódított népek irányába tanúsított békés szándékot szimbolizálta. Ezen túlmenően Róma így azt is elérte, hogy a legyőzöttek és a behódoltak vallási téren is hozzákötődtek a birodalomhoz. Gyakran elfordult, hogy az idegen istenek szobrait a győztes római seregek a birodalom fővárosaiba vitték, templomokat emeltek számukra, és szakrális tiszteletben részesítették őket. Ezeket az isteneket később azonosították valamelyik saját istenséggel. A császárkor hajnalán (Kr. e. 27) újabb lépést jelentett a szinkretizmus (valláskeveredés) felé az, hogy egy hatalmas templomot emeltek Rómában az összes isten számára. Ez nevezték Panteonnak. A tendencia jól mutatja a Római Birodalom valláspolitikáját, mely minden olyan vallás elfogadását természetesnek tartotta, amely nem mond ellent a birodalom érdekeinek, sőt hosszú ideig e sokféleségben a hatalom létét vélték feltételezni. Kultuszokból pedig volt bőven. Kis túlzással azt mondhatjuk: ahány meghódított nép, annyi újólag adaptált vallás volt a birodalom központjában.
A Kr. e. 1. században jelentek meg az ún. misztériumvallások (pl. ISISOZIRISZ, BAÁL, MITHRÁSZ, DIONÜSZOSZ, orfika stb.), melyek jelentősége oly mértékben megnőtt, hogy külön alfejezetben kerülnek tárgyalásra. A Kr. u. I. században aztán egy Nyugaton addig szinte ismeretlen kultuszjelenség kezdett meghonosodni: a császárkultusz. Megjelenése alapvető változásokat indukált Róma korábbi valláspolitikájában. Mindenki megtarthatta ugyan választott vallását, de köteles volt hódolni és áldozatot bemutatni a császár szobra előtt. AUGUSTUS volt az első „isteni császár”, akinek oltárokat emeltek és áldozatokat mutattak be. Aki erre nem volt hajlandó, arra üldöztetés várt. A legtöbb vallás híveinek ez az aktus nem jelentett különösebb elvi vagy ideológiai problémát, de nem így a zsidóknak és a keresztényeknek. Az előbbiek a kultusz gyakorlása alól — mivel jó kereskedelmi érzékük és kapcsolatrendszerük miatt az államhatalomnak szüksége volt rájuk felmentést kaptak, de a keresztényekre a mentesség nem vonatkozott. Az



egyre kiterjedtebbé váló keresztényüldözések okát elsősorban itt kell keresnünk.



II.2.6. A misztériumvallások
Már a Római Köztársaság válságának idején egyre többen elfordultak a hivatalos államvallástól, és titkos vallási közösségekben gyakorolt misztériumvallásokba menekültek. E kultuszok középpontjában valamelyik keleti meghaló és feltámadó istenség állott. Követői hiedelmük szerint új, boldogabb életre fognak támadni haláluk után. A hívek szigorú titoktartásra kötelezték magukat vallási életükkel kapcsolatban. Szertartásaik hátterét a természet látszólagos téli halálát és tavaszi feltámadását ábrázoló mítoszok képezték. Ugyanakkor viszont e szertartásokban kifejezésre jut az istenséggel való egyesülésnek és egy a korábbinál magasabb rendű életnek a vágya is. A kutatások alapján az is teljességgel valószínűsíthető, hogy ezeken a szertartásokon kizárólag a beavatottak vehettek részt, hiszen az istenség csak az ő számukra volt hajlandó megnyilatkozni megtisztító erejének felmutatása által.
A misztériumvallások az ókori görögség, a hellenisztikus és római kor különféle kultuszait foglalják magukban, amelyeknek döntő mozzanatait misztériumként eltitkolják, és csak a beavatottak férhetnek hozná, akiket előzőleg egy speciális beavatásban részesítettek. E vallásosság eredete elveszni látszik a történelem sűrű homályában, de annyi mindenképen bizonyosnak tűnik, hogy kettős eredetről van szó.
A misztériumkultuszok egyik típusa görög eredetű (pl. eleusziszi, dionüszoszi, orfikus), míg a másik típusba tartozóak egyértelműen keleti eredetre tekintenek vissza (pl. a kis-ázsiai ATTISZ és KÜBELÉ, az egyiptomi ISIS és OZIRISZ, a perzsa MITHRÁSZ és a szíriai ADONISZ).
A misztériumok tárgya általában az isteni társ körül forog — noha ez alól kivételt képez a kizárólag férfiak számára létrehozott MITHRÁSZ-kultusz —, így például anya és lánya, anya és unokája, apa és fia, férj és felesége, szerelmes és szerelmese sorsa körül, amikor is a halál elragadja az egyiküket a másiktól, de később újra visszaadja az újjászületés által. A jelzett kultusz istenségei — legalábbis eredetüket tekintve, szinte kivétel nélkül ősi termékenységistenek, akik haláluk és feltámadásuk által tulajdonképpen az évenként elhaló és újra megújuló természetet szimbolizálják. Mindez analógiát próbál képezni a növényzet és az ember sorsa között is, hiszen ahogyan a növények számára van újjászületés a halál után, úgy az ember elmúlása sem tart örökké. A beavatottak — és csakis ők — az elhalt istenség



újjászületéséből merítik a halál utáni élet reményét, melyből logikusan következik, hogy a hívek a túlvilági boldogság elérését, illetve biztosítását teszik jelen életük legfontosabb feladatává. Ugyanakkor nem szabad megfeledkeznünk arról sem, hogy a hivatalos állami misztériumkultuszok már elsősorban az egész államközösség földi jólétét tartották szem előtt.
Mindazonáltal átfogóan szemlélve, a kultuszfolyamat szimbolikája lényegében a meghaló és a feltámadó istenség sorsának dramatikus „szent eseményeit” és utólagos végrehajtását jeleníti meg, ami által a beavatottak elnyerik jutalmukat. (Párhuzamait lásd pl. a katolikus liturgiában.)
Most tekintsünk át néhány misztériumkultuszt a teljesség igénye nélkül:
ISIS és OZIRISZ misztériumának gyökereit már nyomon követtük az egyiptomi vallásosság taglalása során. Láttuk, hogyan vált OZIRISZből, Egyiptom országának ősi uralkodójából a holtak birodalmának királya, s milyen szerepe volt e folyamatban a hűséges hitvestársnak, Isisnek. A legenda eseménytörténetét idővel sorrendbe állították, és minden fontosabb eseményhez fűztek valamilyen ünnepkört. A Kr. e. I. század folyamán ez a misztériumvallás talán a többinél is nagyobb népszerűséggel dicsekedhetett. Az ünnepség-sorozat egyik legfontosabb mozzanata minden esztendő október havának végén — OZIRISZ képletes keresése és megtalálása volt, amikor is egy jól elrejtett istenszobrot leltek meg a hívek. Ezt követte egy pompás örömünnep körmenet formájában. Az ünnep alkalmával lehetőség volt újabb beavatásra is. A közösség leendő tagjainak alaposan elő kellett készülniük a szertartásra, már csak azért is, mert a konkrét beavatást közvetlenül tíz napig tartó böjt és rituális mosakodás előzte meg. Korábban azonban egy idősebb beavatott már hosszú ideig foglakozott a „jelölttel”, megismertette vele az alapvető szokásokat, illetve patronálta őt a későbbiek során. Beavatáskor az illetőt a tisztító fürdő után a főpap a szentélybe vezette, ahol titokzatos és jelképes cselekedetekkel halálfélelmet váltottak ki belőle annak érdekében, hogy magába szálljon. Mindezek eredményeképpen a közösség immáron beavatott tagja „mennyei ruhát” kapott, fejére koszorút helyeztek, kezébe égő fáklyát adtak, és felállították egy magasan elhelyezett talapzatra. Ezzel azt fejezték ki, hogy a beavatott személy nem más, mint az istenség képmása, akit éppen ezért magas fokú tisztelet kell, hogy övezzen. A ceremóniát rituális étkezés zárta, s e lakoma alkalmával az új tagok jelképesen „egyesültek” az imádott istennővel.



A fentiekben ismertetett kultusznál sokkal kegyetlenebb és véresebb volt a kor megváltóhangulatát leginkább tükröző KÜBELÉ és ATTISZ misztériuma.
Hívei a hanyatlás következtében egyre reménytelenebbnek tűnő társadalmi és közéleti állapotok áttekinthetetlen kavalkádjából misztikus úton, a lelki megváltás és szabadság megszerzésével igyekeztek szabadulni. Sajnos kimondhatjuk, hogy ez a misztérium nem csekély hatással volt a terjedő kereszténységre.
Az alaptanítás szerint KÜBELÉ megölt egy nimfát, aki történetesen ATTISZ szerelme volt. ATTISZ nem tudta elviselni a tragédiát, és úgy döntött, hogy többé nem esik szerelembe. Az ígéret könnyebb megtartása végett, mélységes bánatában férfiatlanította magát, de a csonkítás nem járt sikerrel, és ATTISZ elvérzett. A misztérium beavatottjai úgy érezték, hogy társai KÜBELÉ gyászának, ezért hasonlóképpen kell szenvedniük, mint ahogyan ő szenvedett. Ennélfogva rendszeresen korbácsolták magukat, sőt a papok nem ritkán még az öncsonkítást is végrehajtották. A rítust minden esetben extatikus állapot kísérte, a résztvevők — a BAÁL-papokhoz hasonlóan — őrjítő táncba kezdtek, testüket összemetélték, valamint kábító italokat fogyasztottak. A beavatásnak az ISIS—OZIRISZ misztérium esetében már említett szent lakoma is része volt, melyhez rögtön az elején bikaáldozat társult. A szakrális étkezés és az áldozat révén a hívek hitük szerint részesévé váltak ATTISZ halálának és feltámadásának, mely utóbbira most már ők is számíthattak. A misztérium évenként visszatérő ünnepe egyébként ATTISZ halálának és feltámadásának tavaszi megünneplése volt, vagyis jelen esetben szintén jól kimutatható a természetkultusz lenyomata.
Az eleusziszi misztérium központja az Athén közelében fekvő Eleuszisz volt. A hagyomány szerint Eleuszisz első lakói thrákok voltak, akik egy hatalmas szentély emeltek a városban. A szentély építését a régészek a Kr. e. XV. század környékére helyezik, csakúgy, mint a misztérium születését. A misztériumokat Eleusziszban közel kétezer esztendeig gyakorolták, és nagyon valószínű, hogy bizonyos szertartások az idők során módosultak. A PEISZISZTRATOSZ kora óta zajlott építkezések és átépítések jelzik a kultusz felívelését és tekintélyét. Maga a kultusz többéves ünnepkörből tevődött össze, de a csúcspontot az őszi, kilenc napig tartó főünnep jelentette, amikor is zenével, tánccal kísérve előadták DÉMÉTÉR termékenység istennő mítoszát. Talán már mondanunk sem kell, hogy a



szertartás része volt a többnyire bódult állapotban elfogyasztott szent lakoma, melynek keretében a beavatottak jelképesen egyesülhettek az istennővel. A vallás-történészek mind a mai napig nem tudják, hogy az illetékesek miért tekintették úgy, hogy egy ilyen bódult állapotú látomás gyökeresen megváltoztathatta a beavatottak halál utáni helyzetét. Úgy tűnik, hogy a jelöltek számára az avatás egyszerre tárta fel az isteni világ közelségét, valamint az élet és a halál közötti folyamatosságot. Az eleusziszi misztériumok avatottjai nem alkottak „egyházat” vagy a kor misztériumaihoz hasonlítható titkos társaságot. Az avatottak hazatérve továbbra is részt vettek a nyilvános kultuszokban. Kultuszuk nem volt tehát más, mint az olümposzi vallás és a nyilvános kultuszokat kiegészítő vallási rendszer, anélkül azonban, hogy szembeszegülne a város hagyományos intézményeivel. Eleuszisz legfontosabb hozzájárulása szotérológiai természetű volt, ezért fogadta el és vette védelmébe igen hamar Athén és Róma is a misztériumokat. Az eleusziszi misztérium nagyon népszerű volt a Római Birodalomban, hívei tízezres nagyságrendben vettek részt az éves ünnepeken, s az sem volt ritka, hogy egyes császárok is beavattatták magukat. A népszerűség oka talán abban rejlett, hogy a papság a többi kultusznál itt erősebben propagálta a lélek halál utáni továbbélését szemléletes kép volt, hogy a lélek örök boldogságban barangol az ún. eleusziszi mezőkön —, de ebben a boldogságban kizárólag a beavatottaknak lehet osztályrésze. A kultusz csak a IV. század vége felé szűnt meg.
Szintén igen nagy népszerűségnek örvendett a misztériumvallások között a DIONÜSZOSZ, vagy más néven BAKKHOSZ-kultusz, melynek névadója eredetileg egy trákiai istenség volt. A trákok a görögök által megvetett és hozzájuk képest civilizálatlan, földművelő nép voltak, akik BAKKHOSZban a termékenység istenét tisztelték. Ennek a bika alakú istennek rendszeresen mutattak be áldozatokat a természetfeletti segítségnyújtás reményében. A hagyományos termékenységkultusz idővel sokat veszített jelentőségéből, BAKKHOSZt mégis egyre nagyobb tisztelet övezte, amikor hívei megismerkedtek a borivással, valamint a hódító hatású — talán ópiumos italok készítésével. A részegséget és a kábultságot mindinkább isteni állapotnak tartva hamarosan már úgy mutattak be áldozatot BAKKHOSZnak, mint a bor és mámor istenének. A kultusz ettől kezdve barbár képet öltött, hívei a BAÁL-papokhoz hasonlóan tűz körüli táncot jártak, önkívületi állapotban őrjöngtek (lásd pl. KÜBELÉ és ATTISZ misztériumát), vadállatokat téptek szét, és ették nyersen azok húsát. Úgy



gondolták, hogy miközben a test eksztatikus állapotban tombol, a lélek egy emelkedettebb szintre kerül, vagyis közelebb jut az isteni szférához. Azt feltételezték, hogy a rítus végzése közben megszállja őket valamiféle istenség, és erre az időre ők is istenekké válnak. A BAKKHOSZkultusz hiába került át — feltehetőleg a nagy népvándorlások idején Görögországba, s kapta a DIONÜSZOSZ nevet, vadsága miatt néhány kivételtől eltekintve aligha nyerhette el a görögség tetszését. A kultusz átalakított, illetve „enyhített” formája volt az orfizmus, mely a híres trák dalnokról, ORPHEUSZról kapta a nevét. Ez a misztériumvallás a hagyomány szerint éppúgy Trákiából származott, mint a BAKKHOSZkultusz, de a kutatások fényében sokkal valószínűbb a krétai, sőt egyiptomi eredet. ORPHEUSZ — ha egyáltalán hihetünk a létezésében — eredetileg pap és filozófus volt, aki kételkedett a Bakkhosz-hit helyességében, amiért is a bakkhásnők önkívületi állapotban bosszúból széttépték.
A vallásreformer ORPHEUSZ tanai mindenesetre gyorsan terjedtek, követői hittek a lélekvándorlásban, illetőleg a lélek halál utáni továbbélésében. Ezt a tanítást tőlük vették át a püthagoreusok, majd PLATÓN és a neoplatonikusok, kiknek révén ez a masszívan antibiblikus nézetrendszer sajnos átkerült a kereszténységbe. Az orfikusok szerint is a lélek csak az aszkézis révén juthat el eredeti isteni állapotába, de ehhez nincs szükség olyan vad orgiákra, mint amilyeneket a DIONÜSZOSZ-hívők rendszeresen tartottak.
A MITHRÁSZ-misztérium esetében elsősorban egyfajta katonavallásról beszélhetünk, melynek követői kizárólag férfiak lehettek. Maga a kultusz perzsa eredetre tekint vissza, és MITHRÁSZ („egyetértés”) istenről lett elnevezve. A nevezett istenség születése és élete a mítosz szerint csodálatos volt. MITHRÁSZ ifjúvá serdülve olyan nevezetes hőstetteket vitt végbe, mint például a Napisten legyőzése, akitől — győzelme fejében — megszerezte a fénykoronát, ami által ő lett a jog és az államrend korábbi indoiráni istenéből az új Napisten. E páratlan hatalom birtokában már nem esett nehezére meggyilkolnia fő ellenlábasát, a nagy égi bikát, akinek földre csurranó véréből született meg a világ valamennyi teremtménye.
A kultusz első hittérítői főleg a római hadsereg kötelékében álló katonák, valamint kisebb részben a kereskedők és a rabszolgák voltak. A MITHRÁSZ-tisztelet idővel kiváltképpen népszerű lett a birodalom katonái között, népszerűségének csúcspontja kb. a Kr. u. III. századra



tehető, amikor is az akkor már nagymértékben elterjedt kereszténység mellett a legnépszerűbb vallás szerepkörében tetszelgett. Jelentőségét mutatja, hogy AURKLIANUS császár 274-ben a MITHRÁSZ-kultuszt Sol Invictus (legyőzhetetlen Nap) néven a birodalmi vallás rangjára emelte. Az egyetemes vallás megteremtésének igényét az egységes birodalmat egyre inkább fenyegető belső és külső tényezők ilyen módon — tehát transzcendens úton történő — történő elhárítása indokolta.
A hatalom ezt követően már viszonylag gyorsan - néhány évtized leforgása alatt megtalálta — az AURKLIANUS által bevezetett és általános elfogadást élvező napkultusz, valamint a „keresztény istenség” imádata közötti kapcsolódási pontot, melynek révén a keresztény vallást a napkultusz szerves folytatásaként lehetett értelmezni. Az összeolvasztásra, melyre 321-ben CONSTANTINUS császár rendelete alapján került sor, tehát azért volt szükség, mert a két legelterjedtebb és legkedveltebb vallás eszmeileg történő egyesítésével a birodalom ideológiai egységét kívánták megteremteni az „egy birodalom egy vallás” elv alapján. (Csak zárójelben jegyezzük meg, hogy a többi kisebb-nagyobb és Róma által korábban eltérő földrajzi régióból adoptált vallás az évszázad végére már komoly üldöztetésnek lett kitéve.)
Ráadásul mindkét esetben monoteista vallásról volt szó, ami megkönnyítette az állam által felülről létrehozott művi szinkretizmust. CONSTANTINUS császár 321-ben a hét első napját, a vasárnapot, mely korábban a „Nap tiszteletreméltó napja” volt, állami pihenőnappá tette. A kereszténységen belül nagyon hamar megjelentek azok a szimbólumok, amelyek kifejezetten kedveztek az átmenetnek. KRISZTUSt mint a „Világ világosságát” a Naphoz kezdték hasonlítani, s ezt a váltást a 364-es laodiceai zsinat XXIV. kánonja egyházi részről is szentesítette. Az egyház ebben a kánonban elítélte mindazokat, akik a vasárnap (most már az Úr napja) helyett továbbra is a teremtés emlékünnepét (ti. a szombatot) tartották meg.
Hasonló megfontolásból kezdték el ünnepelni a IV. század folyamán december 25-ét JÉZUS születése napjaként. Ez a nap volt a pogányoknál a Napisten éves ünnepe (születésnapja), a téli napforduló ideje, amikor a „meghaló” és a „feltámadó” Nap (istenség) legyőzi a sötétséget. Az évenkénti periódusban „feltámadó” Napot és a feltámadt KRISZTUSt így ezen a napon is összekapcsolták eszmeileg.



De vizsgáljuk meg röviden, miben is állt annak a pogány kultusznak a hiedelemvilága, amely a kereszténységben való feloldódása által változtatta meg ez utóbbit, méghozzá gyökeresen, mintegy kaput nyitva a különféle egyéb kultuszelemek beszivárgása előtt.
A MITHRÁSZ-misztériumok hátterében a jó és a rossz hatalmai állnak. MITHRÁSZ, a világosság istene megfékezi az AHURA MAZDA által teremtett vad ősbikát, majd megöli, s ezzel lehetővé teszi, hogy a kimúló állatból létrejöhessenek a növények és az állatok, és a bika vérével megáldja az egész emberiséget. E megváltási cselekedettel MITHRÁSZból megváltó és üdvözítő lett. Amikor az ember születik, a lélek leszáll a bolygók szférájából, s mindeközben egyre jobban beszennyezi magát. A földi élet próbaideje alatt a léleknek lehetősége van arra, hogy megszabaduljon a tisztátalanságtól, ha morálisan cselekszik, és bölcsen él. Amikor az ember meghal, kitör a küzdelem a világosság és a sötétség szellemei között a lélek megszerzéséért, és MITHRÁSZ az, aki ilyenkor a beavatottak oldalára áll, így az ő lelkük felszállhat az égbe. Nem véletlen tehát, hogy MITHRÁSZ alakja alkalmassá vált arra, hogy szabadító és megváltó istenként tiszteljék, majd eszmeileg kapcsolatba hozzák KRISZTUSsal.
A kultusz lényege egy bika megölése, hiszen kultikusan így jelenítették meg a bikaölő MITHRÁSZ mítoszát. A szentélyek rendszerint kis földalatti kripták voltak (mithreumok), mivel ezek jelképezték a teremtés csatájának színterét, a barlangot. A szentély hosszúkás termének végében állt az oltár, az istenséget pedig egy e mögött elhelyezett szobor ábrázolta, amint a tőrét a bika szügyébe mártja. Beavatáskor a jelölt ebben a föld alatti sziklabarlangban „víz- és mézkeresztségben” részesült, majd részt vett a kenyér, víz és bor elfogyasztásából álló lakomán. A vizes bor itt értelemszerűen a megölt állat vérét jelképezte. A szertartás azonban ezzel még nem ért véget, hiszen a beavatandót különféle bátorsági próbáknak vetették alá a szentély kriptájában. Az illető személy hét beavatási lépcsőfok után érhette csak el a teljes testvériséget, egy próbán sem bukhatott el. Ezek mibenlétéről azonban igen kevés információval rendelkezünk, hiszen a vallás olyan szigorú titoktartást követelt meg híveitől és szertartásairól, hogy nem maradt fenn róla megbízható ismertetés. Annyi mégis bizonyosnak tűnik, hogy a föld alatti szentélyekben a hívők állatjelmezt öltöttek, és oroszlán meg holló képében táncoltak az oltár körül. Aki a próbákat kiállta, azt kegyeibe fogadta az istenség, mert bűneitől az immár beavatott személy attól a pillanattól kezdve megszabadult.



A kultusszal kapcsolatos ábrázolásokról érdemes tudni, hogy az ezeken megjelenített oroszlán a tűz, a keverőüst a víz, a kígyó pedig a Föld szimbóluma. Ez utóbbiról különösképpen eszünkbe juthat a bibliai párhuzam, miszerint a bűneset óta a Föld ura valóban a kígyójelmezébe bújt Sátán.



II.3. Népi, törzsi vallások
II. 3. 1. A kánaáni népek vallása
Kánaán délen Egyiptom határától az észak-szíriai partokig terjedt, beleértve a mai Libanon földjét is, tehát az Egyiptomot Mezopotámiával összekötő, szinte hídként szolgáló egész térséget jelentette. Soha nem volt egységes ez a terület, sem politikai, sem pedig etnikai értelemben. A kánaáni vallásosság ismerete tekintetében a kutatók sokáig a sötétségben tapogatóztak, mígnem ezt az alapvetően kedvezőtlen helyzetet megváltoztatták a szerencsés ugariti ásatások, amelyek még ma is évről évre új vallási szövegeket tárnak fel, s ily módon szüntelenül bővítik és mélyítik ismereteinket a kánaáni vallásról.
Kánaán őslakói földművelő-állattenyésztő népek voltak, akik időszámításunk előtt legalább kétezer évvel letelepedtek a fent jelzett területen. Ők ajándékozták meg a keleti népeket, sőt az egész világot az alfabetikus írással. Ezek az ősi pásztornépek nagyon hamar babiloni, hettita, majd egyiptomi befolyás alá kerültek, de vallásosságuk olyannyira karakteres volt, hogy azt nagyon hosszú ideig a politikai behódolás ellenére sem adták fel. A bibliai leírásokból jól tudjuk, hogy a Kánaánban élő nép vallása olyan földműves vallás volt, amely gyökeresen különbözött a bevándorló izraelitákétól. A kánaáni mítoszok mindenekelőtt esőre és szárazságra vonatkozó utalásokat tartalmaznak, amelyeket valamilyen isten vagy hős életével és halálával, egészségével és betegségével hoznak kapcsolatba.
Az ugariti, sőt az egész kánaáni pantheon élén ÉL állt, mint főisten. Ugyanakkor ő az istenek és az emberek atyja, s ezzel összefüggésben természetesen az ég és a Föld teremtője. ÉL felesége a Bibliaból már jól ismert ASERA istennő — a szerencse, a szerelem és a termékenység istennője —, aki a hiedelem szerint mintegy hetven istenséget szült férjének. Ugyancsak fontos szerepet töltött be a hierarchia felső régiójába tartozó főistenség, BaÁL is — korábban Nap- és viharistenség —, aki összetűzésbe került a mindenség urával, és a kissé már magatehetetlen, szenilis EL-t letaszította trónjáról. „Baál” tulajdonképpen nem más, mint „úr”, „gazda”, ha pedig egy helységnév is járult hozzá, akkor az az isten mindenkori megjelenési formáját jelölte. Ily módon a szövegekben egyaránt



találkozhatunk BAAL-SZIDÓN, BAÁL-GEBAL stb. istennel. BAÁL felesége volt ANAT, a termőföld úrnője, MÓT pedig a halál és az alvilág felett uralkodott.
BAÁL-PEOR A MOÁBIAK ISTENSÉGE VOLT, MELYNEK BÉTH-PEÓR VÁROSÁBAN (V. MÓZ. 3:29) A PEÓR HEGYEN TEMPLOMOT
ÉPÍTETTEK, S INNÉT NYERTE NEVÉT. E BÁLVÁNY TISZTELETÉRE ÜNNEPEKET ÉS ÁLDOZATI LAKOMÁKAT RENDEZTEK, AZON KÍVÜL PEDIG ASSZONYOK
ÉS HAJADONOK ÁTENGEDTÉK MAGUKAT A FÉRFIAKNAK BAÁL-PEÓR MIATT (IV. MÓZ. 25:6; 31:16). EZEN NEM LEPŐDHETÜNK
MEG ANNAK ISMERETÉBEN, HOGY EZIDŐTÁJT KÁNAÁNBAN ÁLTALÁNOSAN ELTERJEDT VOLT AZ ÚN. SZAKRÁLIS PROSTITÚCIÓ.
BAÁL-PEÓR egyébként nagy valószínűség szerint azonos lehetett KEMÓSsal, a moábiták hadi istenével (I. Kir. 11:7; II. Kir. 23:13; Jer. 48:7), akinek az ammóniták is rendszeresen áldozatot mutattak be. Kultuszáról csak annyit tudunk, hogy az véres áldozatokból, ünnepi lakomákból és kicsapongásokból állt, míg nagy szükség idején az ammóniták gyermekeket is feláldoztak KEMÓSnak. A kánaáni közösségek egyébként országszerte építettek díszes templomokat isteneiknek, és ezekben nem volt ritka az emberáldozat — főleg gyermekáldozat —, hiszen úgy vélték, hogy isteneiket ezekkel tudják a leginkább kiengesztelni.
A különböző BAÁLok közé számíthatjuk MOLOKHot is, aki nem volt más, mint a perzselő és pusztító Napisten, és a későbbiekben MILKÓM, majd MALKÁM név alatt fordult elő. MOLOKH bálványképe egy ércből készült, üres, fűthető szobor volt, mely bikát ábrázolt. Ezt a karnaki templom egyik képe is megerősíti, mely I. SETHOS fáraó hadi zsákmányai közt egy MOLOKH szobrot is mutat. E bálványnak gyakran mutattak be (gyermek-) áldozatot, lévén a szülők gyermekeiket tartották a legdrágább kincsnek, elsőszülött magzataikat vélték a legfontosabb áldozatnak, kiket közönségesen előbb lemészároltak, s csak ezután égették el. Néha azonban az is előfordult, hogy a gyermekeket elevenen sütötték meg, s hogy sikoltásaikat meg ne hallják, a bálványok körül sípoltak, harsonákat fúttak, és dobot pergettek. Ezek a kegyetlen emberáldozatok a Római Birodalomban egészen a Kr. u. II. századig fennmaradtak.
A BAÁLoktól és ASERÁKtól különbözött DÁGÓN, a filiszteusok istensége (Bír. 16:23). Az ő számára számos nagyvárosban építettek szentélyeket, és tisztelete a kereszténység keletkezésének idejéig megmaradt. Az ábrázolások szerint DÁGÓNnak emberi törzse, de ugyanakkor halfarka volt, tehát hívei egyfajta halistenséget tiszteltek benne. DÁGÓN jelképezte mindazokat a természeti erőket, melyek a vizekben ez alatt elsősorban nyilván a tengereket kell érteni — megnyilvánultak.



II.3.2. Az európai ősvallások
Az ősi európai vallásosság tanulmányozásánál tisztában kell lennünk a ténnyel, miszerint itt éppúgy nem beszélhetünk egységes hiedelemvilágról, mint ahogyan láttuk azt korábban pl. a Római Birodalom vallásilag sokszínű kultuszvilága esetében. Az időszámításunk kezdete körüli évszázadokban különböző indoeurópai nyelveket beszélő néptörzsek kisebb-nagyobb csoportjai lakták az öreg kontinenst.
Ezek között is domináns szerepet töltöttek be — legalábbis a JÉZUS születését megelőző évszázadokban — a félelmetes hírű és roppant kegyetlenkedéseikről széles körben ismert — kelták.
A kelták a jelzett korszakban Európa kiterjedt részét uralták, sőt még KisÁzsiában is jelentős pozíciókat szereztek. Hiedelemviláguk alapja a más népek gyakorlatából már jól ismert természet- és termékenységkultusz volt, tehát kimondhatjuk, hogy legfeljebb csak a nevekben és nem az eszmékben beszélhetünk változásról. A kelta vallásosságban kiemelkedően nagy szerep jutott a források, a patakok, a hegyek és az erdők védőszellemeinek, de erősen hittek különféle szörnyek és tündérek létezésében is.
A istenvilág megjelenése már a kultuszfejlődésnek egy magasabb fokán figyelhető meg. DAGDA főistent számos kisebb istenség segítette fenntartó munkájában, mint például a termékenység istene, a Nap és tűzisten, valamint a hadisten.
A kelták erősen hittek a túlvilági létben, vagyis úgy gondolták, hogy a halál után az ember lelke valahol tovább él az örök béke és boldogság honában. A kultusz papjai a druidák voltak, akik templomok hiányában — ezek ugyanis nem voltak részei a kelta vallásosságnak kultikus helyeiket ligetekben rendezték be. Megbecsültségük óriási volt a nép körében, nagy szerepet vállaltak az ifjúság oktatásában, nevelésében. A papság másik csoportját képezték a mágikus erejű dalokat megszólaltató bárdok és egy harmadik csoportot a jövendőmondással foglalkozó váteszek. A kelták sok más néphez hasonlóan kialakították a maguk ciklikus ünnepköreit, melyek szintén a termékenységkultusszal mutattak szoros összefüggést.
A nappalok hosszabbodását éppúgy rituális keretek között köszöntötték, mint az újévet vagy az aratást. Ezek a rítusok azonban nagyon



kegyetlenek voltak, nem számított ritkaságnak a jóslással egybekötött emberáldozat. A kelták ősi, s talán nem túlzás kimondanunk, barbár kultuszrendszerének visszaszorulása kimutathatóan összefüggött a kereszténység gyors terjedésével.
A keltáknál még primitívebb körülmények között éltek a germánok, kiknek őshazáját a kelták települési területétől északra található erdős, mocsaras és hegyvidéki térségek képezték.
A germán ősvallás olyan kezdetleges volt, hogy itt nemcsak a templomhelyiségek hiányáról, de - a kelta kultuszrendszerrel összehasonlítva — még papi szervezet meglétéről sem beszélhetünk. Éppen ezért a germán közösségek tagjai megkülönböztetés nélkül, együttesen végezték szertartásaikat, melyek nem voltak kevésbé véresek, mint a kelták gyakorlata. Jobb esetben lovakat, rosszabb esetben viszont embereket áldoztak fel isteneiknek. A mágia és a varázslás nagy tiszteletnek örvendett köreikben, és talán már mondanunk sem kell, hogy erősen hittek mind a szellemvilágban, mind pedig a túlvilágban.
Az északi germánok főistene ODHINN, míg a déli germánoké WOTAN volt. A két istenség funkcióit tekintve tulajdonképpen egy és ugyanaz: a teremtés, a fenntartás, valamint uralkodás a többi isten és az emberek felett. FREY volt a termékenység istennője, THOR pedig a legharciasabb isten, a mennydörgés istene, a földművelés védője, a harcosok atyja.
Ez utóbbi szerepe igen kimagasló volt, hiszen az ősi germán mentalitás a háborút tekintette a legdicsőségesebb tevékenységnek, amiben ember részt vehet. A germán mitológia szerint az egyszerű, hétköznapi emberek lelkei a halál után szomorúságban élnek tovább, míg a csatában elhunyt hősök lelkeit ODHINN szolgái, a walkürök a számukra előzetesen elkészített mennyországba, a Walhallába viszik tovább. Itt a hősök boldogan élnek a jó istenek társaságában, de csöppet sem unatkoznak, hiszen kellő elszántsággal készülnek a gonosz óriások és szörnyek ellen megvívandó végső nagy harcra. Az ősi germánok hite szerint a háború során az istenek és a szörnyek sorra leölik egymást, és maga a világ is elpusztul az árvíz és a tűzfolyam által. Az elpusztult világot azonban egy új, az előzőnél sokkal tökéletesebb fogja követni, új istenek fennhatósága alatt.
Az ősi germán hiedelemvilágnak — csakúgy, mint a keltának — a kereszténység térhódítása vetett véget, de a népi vallásosság szertartásaiban, valamint a mondavilágban még a X. század után is felfedezhetjük nyomait.



Az ősi magyar hitvilág lényegében nem sokban különbözött az előző kettőtől.
Ami a vallás és a mitológia egyes részterületeit illeti, a kozmogónia alapkategóriája az Ég mint az istenek lakhelye és a Föld mint az emberek lakhelyének kettőssége. Ez a dualizmus eredetileg még finnugor örökség lehetett a lapos Föld és a búraszerű égbolt elgondolásával együtt. A dualisztikus kozmogónia mellett viszont feltételezhető a magyar ősvallásban az Ég-Föld-Alvilág hármasságának tana is. Az Alvilág a démonok és a halottak lakóhelye, a mennynek, az istenek lakóhelyének sötét, hideg éjszakai mása, amelyeket kígyók, békák, hüllők, vízi sárkányok népesítenek be. A háromszintű világmindenségnek velejárója a „Föld közepének” elképzelése. Sok helyen a világfa testesíti meg a középtengelyt, melynek koronája az égbe, gyökere az alvilágba nyúlik — ennek révén átjárhatók a háromosztatú világ egyes rétegei. Biztosra vehetjük, hogy a Holdnak szerepe volt az időszámításban (holdnaptár), a holdfázisokat pedig — a Föld sok népéhez hasonlóan — a növényi és asszonyi termékenységgel hozták összefüggésbe az analógiás mágiában. Az ősvallás a legtöbb finnugor nyomot feltehetően az animizmus, a lélek-elképzelések és a túlvilághit területén őrizte. A halál után tovább élő lélek hite — mint erre a halottkultusz több formája, elsősorban a honfoglalás kori temetők gazdag halotti mellékletei vallanak — a magyar ősvallásnak is egyik alapvető jellemzője volt. A régészek a honfoglalás-kori sírok, illetve holttestek kelet-nyugati tájolása alapján tételeznek fel egy nyugaton elhelyezkedő túlvilágot. A halottkultusz kétségtelen jele a halottak ellátása a földi tevékenységüknek túlvilági folytatásához szükséges tárgyakkal valóságosan vagy jelképesen. A halottkultusz mellett azonban megfigyelhető a farkas- és medvetisztelet, sőt nem ritkán a lovak szakrális tisztelete is.
Nagyon fontos volt ugyanakkor a démon- és szellemvilággal való folyamatos kapcsolattartás, melynek fő szakértője a sámán, majd annak honfoglaláskori utóda, a táltos. A sámánok kiválasztása általában valamilyen testi fogyatékosság felismerése következtében történt. Mellettük a papi funkciókat — mint pl. az áldozatbemutatás — rendszerint a törzsfők látták el.
Már ebből is következik, hogy a magyar ősvallásban meghatározó elem volt a totemizmus, melyet pl. a turulmadárról szóló eredetmonda is igazol. Eszerint ÁRPÁD fejedelem ősanyját egy sasszerű lény ejtette teherbe. Érdekes, hogy őseink a különféle istenített természeti erők — szellemlények



—, kísértetek és démonok mellett egy Főistent is tiszteltek. Innen ered az „Öregisten” megnevezés. Ez az isten az ördög által a vízből teremtett minden szerves és szervetlen létezőt. A Föld a megteremtése óta vízen áll, és víziállatok: hal, cethal, teknősbéka stb. tartják.
Összegzésképpen elmondhatjuk, hogy az ősmagyar vallás samanisztikusaninüsztikus-totemisztikus természetvallás volt, egy nomád nép ISTENt kereső áhítata. A kereszténység felvételét követően azonban nem szűnt meg azonnal, sőt még napjainkban is él a különféle népszokásokban, mesékben és mondákban.



II.3.3. Az amerikai bennszülöttek
vallása
Az amerikai kontinens őslakói, az indiánok sok kutató szerint sokkal magasabb civilizációs szinten élték mindennapjaikat, mint ahogyan az átlagember ezt feltételezné róluk. Gyűjtögető, halászó és vadászó életmódot csak a törzsek egy része folytatott — északon —, számos csoportra volt jellemző a magas színvonalú öntözéses földművelés, különösen a déli területeken. A vallásosság tárgyalásánál természetesen szintén figyelembe kell vennünk az eltéréseket, hiszen míg a természeti népeknél természetvallásokat, addig a déli ún. magaskultúráknál bonyolult „államvallásokat” találunk.
Számunkra talán ez utóbbiak az érdekesebbek, melyek őshazája Közép- és Dél-Amerika területe. A dél-amerikai indiánok hiedelemvilágának közös eleme volt az Egyiptomból és Perzsiából már jól ismert Napkultusz, hiszen ez állt a viszonylag fejlett politeista vallásosság középpontjában. A Napistent számos kisebb, a termékenységkultusszal szoros kapcsolatban álló istenség vette körül (pl. esőisten, kukoricaisten stb.), de ezek „dicsőségét” a Nap mindenképpen elhomályosította. Érdekes tényezőként tarthatjuk számon, hogy az indiánoknak már halovány sejtelmük volt egy Legfőbb Lény létezéséről is, de ennek valódi kilétét — a zsidóságéhoz hasonlatos kinyilatkoztatás hiányában — legfeljebb körvonalazni tudták. Egy másik érdekesség, hogy a különféle indián magaskultúrák mondavilága tudomással rendelkezik egy ősi vízözönről, mely valamikor hajdanán csaknem az egész emberiséget elpusztította. Az inkák szerint erre a pusztításra azért került sor, mert a teremtő először óriásokkal népesítette be a Földet, akiktől viszont ő maga is megijedt, ezért vízözönnel elpusztította őket, és mindössze három kiválasztottat - a mai emberek őseit — hagyta életben. A világ teremtése egyébként négy időszakban történt, mígnem az istenek kialakították ezt a mai végleges formát.
A halottkultusz szintén jellemzője az indiánok hiedelemvilágának. A halál után a lélek a halottak birodalmába, az „örök vadászmezőkre” utazik, mely hitük szerint valahol fent a messzi északon található. A totemizmusra pontosan következtethetünk a különböző teremtéselméletekből, hiszen a sárkányt és a tollaskígyót egyaránt teremtőnek feltételezték, noha ez az



„azonosítás” nyilván törzsenként változott. Egyes leírások arra utalnak, hogy a teremtő egy kukoricából alkotta meg az első embert, vagyis a totemizmus mellett egy komoly fetisizmusról is beszélhetünk.
Az indiánok, csakúgy, mint az eddig tárgyalt európai és ázsiai népek többsége, templomokat építettek isteneiknek. Igen jellegzetesek a maja templompiramisok, ahol a nagy tekintélynek örvendő papok általában emberáldozatokat mutattak be, elsősorban a Hadistennek, az Esőistennek és a Napistennek. A kultusz főpapja maga az uralkodó volt, alá tartozott a kifejezetten hierarchikusan működő papi szervezet. Magáról a szertartássorozatról a misztériumvallásokhoz hasonlóan viszonylag kevés ismerettel rendelkezünk.
A Napisten szerepe és jelentősége, úgy tűnik, az inkák birodalmában volt a legkiemelkedőbb, mivel azt feltételezték, hogy az uralkodócsalád feje közvetlenül a Nap leszármazottja. A Nap mint leghatalmasabb isten azonban nem élt egyedül az inka mitológia szerint, felesége, a Hold hűségesen állt mellette.
Az inkák főünnepe természetesen szorosan kötődött a napkultuszhoz. Az ún. „napünnepséget” INTI Napisten tiszteletére rendezték meg minden esztendőben a júniusi napforduló idején. A kultuszban nagy szerepet játszott a szent tűz, melyet a kolostori közösségekben élő napszűzek őriztek és szolgáltattak ki évente egy alkalommal a papságnak a szertartássorozat aprólékosan szabályozott lebonyolításához. Erre pedig azért volt szükség, mert az inkák talán még a környező népeknél is erősebben hittek a túlvilági életben: a boldog Paradicsomban és a rettenetes Alvilágban, mely utóbbit mint büntetést az isteneknek szánt áldozatok rendszeres bemutatása révén próbáltak elkerülni.



III. A JELEN VALLÁSAI
III.1. A világvallások
III.1.1. A hinduizmus
A világvallások bemutatását az ún. örök világtörvény vallásainak áttekintésével kezdjük, mivel ezek vagy éppúgy politeisták, mint az eddigiekben ismertetett ókori vallások, vagy éppen ezekkel ellentétben az önmegváltás, s így bizonyos értelemben az ateizmus irányába sodródtak. Közülük napjainkban a hinduizmus rendelkezik a legnagyobb táborral.
A történeti kinyilatkoztatások vallásainak áttekintésénél látni fogjuk, hogy esetükben már sem politeizmusról, sem pedig önmegváltó irányultságról nem beszélhetünk. Maga a hinduizmus a vallástörténészek szerint a legsokoldalúbb vallás, amelyet a jelenkor ismer. Nem egy bizonyos személy alapította, hanem az évszázadok folyamán mintegy önmagától jött létre. A folyamatos fejlődés miatt a hinduk szívesen nevezik vallásukat „örök vallásnak”. A hinduizmust őserdőhöz szokták hasonlítani, melynek vadul burjánzó sűrűjén különböző személyek igyekeztek időnként ösvények vágásával úrrá lenni. Ilyenek voltak például RAMA, KRISNA, SANKARA stb. A kereszténység és az iszlám ezzel szemben inkább egy kerthez hasonlítható, melyet valaki tervszerűen hozott létre, művelői pedig tovább fejlesztették, illetve részben átalakították.
Abból a sajátosságból, hogy a hinduizmus nem létrehozott, hanem egyszerűen „lett” vallás, erednek a jellemzői. Nincsenek határozott alaptanai (dogmái). Nem követeli meg a híveitől, hogy egy istenben higgyenek. Viszonylag kevés számú, az életmódra vonatkozó előírással rendelkezik. A történelemben alapvetően nem fejtett ki hittérítő tevékenységet, sajátosan indiai jelenségnek tartva magát. Bizonyos ágazatai viszont ma már a világ számos országában megjelentek (pl: KRISNA-mozgalom) a legnagyobb táborral. A hinduizmust a kínai vallásossággal és a judaizmussal egyetemben nem minden kutató tekinti világvallásnak. Annak okát amiért mi mégis mindhármat ide soroljuk, a kiváló német vallástörténész, HELMUTH VON GLASENAPP fogalmazza meg a legszemléletesebben:
„... a hinduizmus ma már nem korlátozódik a Gangesz vidékre, hanem vannak hívei az Indiával határos országokon kívül Afrika, Amerika és



Óceánia, indiaiak lakta kolóniáiban, és szorgos missziós tevékenység folyik a nyugati országokban is. A kínai univerzizmus tanait szintén sokan követik Kína területén kívül Kelet- és Dél-Ázsia több országában, valamint a más földrészeken élő kínaiak soraiban is. A modem fejlődés következményeként (részben — a szerző) megszűnt az egykori különbség a régi értelemben vett világvallások (buddhizmus, kereszténység, iszlám) és a nemzeti vagy népi vallások között.”
(GLASENAPP: Az öt világvallás, Gondolat, Bp. 1993. 6.p.)
Mielőtt azonban ez igen speciálisnak mondaható vallásrendszer ismertetésébe belevágnánk, hadd essen néhány szó India őstörténetéről.
India lakosságának eredetéről a kutatóknak ma is legfeljebb csak elképzeléseik, mintsem száz százalékig biztos tudásuk van. Eleve bizonytalan és nagyon sok vita folyt az árjának nevezett ősi népcsalád származáselmélete felől. A legmodernebb kutatások fényében annyi mindenesetre valószínűsíthető, hogy ezek a bizonyos árja törzsek valamikor a Kr. e. II. évezred derekán indultak el hosszú vándorútjukra a Kaukázus és a Kaszpi-tó vidékéről. Az árják egyik ága nyugatnak vette útját — innen a nyugati árja elnevezés —, s tőlük származtathatóak a görög, latin, szláv, germán és kelta népek. Az ős-árják másik ága viszont kelet felé indult el, és hamarosan két ágra szakadt. A mai Irán térségében letelepedett s későbbiekben tartósan berendezkedett lakosságot iráni árjáknak nevezzük, akik tulajdonképpen a perzsák ősei. A másik ág azonban egy jóval hosszabb út megtételére vállalkozott, a honfoglalók eljutottak egészen a mai India területéig, ahol is birtokukba vették a Gangesz folyó termékeny vidékét. Ezt az ágat, melynek tagjai a helyi őslakosságot igen gyorsan uralmuk alá hajtották, indo-árjának nevezzük.
Észak-India, vagyis az Indus és a Gangesz folyók völgyének őslakosságáról nagyon kevés információval rendelkezik a régészet és a történet-tudomány. A kutatások, illetve régészeti feltárások fényében ma már bizonyosra vehető, hogy erős, városias civilizáció alakult itt ki már a Kr. e. II. évezred első felében, melynek legismertebb központja az Indus völgyében fekvő Mohandzsodaro és Harappa város volt. Lakóiról annyit tudunk, hogy azok nagy valószínűség szerint a mai dravida népek ősei, a proto-dravidák voltak. E fejlett civilizáció őslakóinak hiedelemvilágáról viszont még ennél is haloványabb az ismeretanyagunk. A régészeti anyag nyújt némi felvilágosítást, ugyanis a városokban találtak olyan épületeket, amelyeket a kutatók templomoknak tartanak. Ezekkel



álltak kapcsolatban a rituális fürdőmedencék is. A tudósok többségének az a véleménye, hogy van bizonyos kapcsolat ezen időszak vallási hiedelmei és a későbbi hinduizmus között. A férfi istenség gyakran előforduló képében például a ma is tisztelt SIVA isten elődjét látják. A pecsételők egyike háromarcú istenséget ábrázol, aki jóga pózban ül alacsony zsámolyán. Mindkét oldalán vadállatok helyezkednek el, vagyis SIVÁt az állatok védőjeként és uraként ábrázolja. A későbbi hinduizmus vallási képzetei szerint is az istenek valamely állattal állnak kapcsolatban. SIVÁt mindig bika, feleségét tigris kíséri. Valószínűleg a rituális fürdés, akár a hinduizmusban, már akkor is a vallás lényeges elemét alkotta, sőt néhány kutató szerint megvolt már a halottégetés szertartása is.
Úgy tűnik, a hódítók a szubkontinensre történő behatolás után nagyon korán konfliktusba kerültek a proto-dravida népekkel, s bár a behódoltatás és leigázás ténye kétségtelen, a hódítókat ez nem akadályozta meg abban, hogy az akkor már igen nagy műveltségű őslakók vallási kultuszaiból sok elemet átvegyenek. Mindezt igen gondosan, feltehetőleg a körülményeket is mérlegelve oly módon tették, hogy az immár igazán indiai vallásrendszerre azért mégis a maguk árja szellemiségének bélyegét nyomták rá.
Igen fontos bizonyítékaként tarthatjuk számon az említett erős árja behatásnak, hogy az indiai vallásrendszerbe beolvadt dravidák végül is minden nagyobb ellenállás nélkül elfogadták az indo-árja nyelvből kifejlesztett szent nyelvet, a szanszkritot. Ezen a papi műnyelven íródott ugyanis a hinduizmus összes szent irata. A hinduk felfogása szerint csak ez a speciálisan szerkesztett és csiszolt nyelvezet — a szanszkrit jelentése megszerkesztett, kidolgozott - alkalmas arra, hogy közvetítse az arra avatottak számára a szent tanokat, ellentétben a köznép nyelvével, melyet prákrit (természetes) elnevezéssel jelöltek.
Az árják behatolása és térnyerése utáni Indiát egyébként vallástörténeti szempontból egy korai védikus korszakra (Kr. e. I. évezred közepéig), a brahman időszakra (klasszikus korszak, Kr. u. I. évezred közepéig), majd az újkori hinduizmus máig tartó szakaszára oszthatjuk.
A Kr. e. II. évezred közepén az Indus völgyébe benyomuló árják törzsi szervezetben élő, nomád állattenyésztő, harcos népek voltak. Vallási hiedelmeik a hasonló civilizációs fokon élő természeti népek vallásához hasonlított. Isteneikről, vallási kultuszaikról a szájhagyományból, majd ennek a későbbiekben írásban is rögzített irataiból viszonylag sok mindent ismerünk. A vallási nézeteiket kifejező szent iratok nevéből



a Védák (szent tudás) — adódóan sem véletlen, hogy vallásukat „védikus vallásnak” vagy a Védák vallásának is nevezik.
A hinduizmus szent iratai
A hinduizmus egész szellemi épülete a Védákon, illetve a hozzájuk kapcsolódó bölcseleti irodalmon épült fel. A Védák, melyek a hindu hagyomány szerint BRAHMÁnak, a Teremtőnek szájából áradtak ki a világ létesülésekor, egyébként távolról sem olyan ősiek, mint ahogyan azt a közgondolkodás általában feltételezi. A legtöbb indológus még a régebbinek tartott Véda-részeket is legfeljebb Kr. e. 1000-ig vezeti vissza, így például az ószövetség több irata keletkezés történeti szempontból nézve ennél korábbi időpontra datálható. Mindössze annyi bizonyos, hogy a Védák BUDDHA fellépésének idejére (Kr. e. 500 körül) már évszázadok óta elterjedtek Indiában. Érdemes azonban minden elfogultság nélkül azt a tényt is kiemelnünk, miszerint noha a szubkontinensen számos, magát ortodoxnak tartó bölcseleti irányzat létezik, a Védák örök és tévedhetetlen jellegét mindegyik tanítja.
A Véda-irodalmat a hívek tehát kinyilatkoztatottnak tartják, ezért más néven sruti (hallott) irodalomnak is nevezik.
Ez elméletileg három részre vagy csoportra oszlik, de tudnunk kell, hogy szűkebb értelemben a hinduk csak az első csoporthoz tartozó iratokat nevezik valóban Védáknak.
A csoportok a következők:
1. Mantrák (szent igék, mondások, himnuszok)
A Mantra-rész tovább bontható négy számhitára, vagyis gyűjteményre. Az ún. Rigvéda himnuszokat és dicsőítő énekeket foglal magában. Összesen 1028 himnuszt tartalmaz, melyek névtelen költőktől származnak, és hosszú időn keresztül leíratlanul szálltak nemzedékről nemzedékre. E himnuszokban még viszonylag csekély számban fordulnak elő etikai elemek és bennük a későbbi Indiára annyira jellemző elmélyedés, a végső titkok kutatása még csak nyomokban tárulkozik az olvasó elé.
A Számavédában sok megismétlődik e himnuszok közül, de itt azért alapvetően az énekeknek és az áldozatkísérő szövegeknek jut hely. Ezen iratoknak nem véletlenül kiemelkedő a zenetörténeti jelentőségük.
A Jadzsurvédában kizárólag a mondások, illetve az áldozatnál használt formulák vannak összegyűjtve, vagyis azt mondhatjuk, hogy olvasásakor egyfajta liturgikus segédkönyv tárulkozik szemeink elé.



Az Atharvavédában szintén előfordul egy egész sor olyan himnusz, amely a Rigvédából való. Legjellemzőbb iratanyaga azonban a varázsigéken, a ráolvasásokon és igéző formulákon alapuló szövegrészek.
2. Brahmanák (magyarázó szövegek, bölcseleti fejtegetések)
A Brahmanák már nem tartoznak szoros értelemben véve a Védákhoz, de mindenképpen részei a Véda-irodalomnak, tehát a sruti művek csoportjába sorolandók. Ezek a művek kizárólag a Brahmanoknak, azaz a papoknak mindennapi tanulmányozás céljára szánt hosszabb szövegek — innen az elnevezés —, melyek lényegileg teológiai fejtegetéseket tartalmaznak, vagyis a régi híres Véda-bölcsek és Védaiskolák eszmei hagyatékáról van esetükben szó. Valamikor sokkal több Brahmana lehetett, mint amennyi fennmaradt, mert a szövegek gyakran idéznek ma már ismeretlen Brahmanákból. Korukat éppúgy nem lehet pontosan megállapítani, mint a Védákét, de valószínű, hogy valamikor Kr. e. 1000 és 500 között keletkezetek, tehát korántsem az emberiség legrégebbi iratait tisztelhetjük bennük.
Mintegy függelékként vagy betoldásként csatlakoznak a Brahmanákhoz az Aranjakák (erdeiek), melyek tulajdonképpen rituális és misztikus tartalmú szövegek. Elnevezésük onnan ered, hogy ezeket eredetileg erdei bölcsek remetetanyáin használták, majd később valamivel szélesebb körben is ismertekké váltak, noha tanulmányozásuk a papság privilégiuma maradt. Az Aranjakák minden esetben a Brahmanákban ismertetett és fejtegetett rítusok mélyebb értelmét próbálták bemutatni, nem kevés mágikus és misztikus elemmel szőve át azokat. Az Aranjakák legmagvasabb részei az Upanisadok, melyek bele vannak illesztve az alapszövegekbe, de mégis azt mondhatjuk róluk, hogy önálló szövegtényezőként. szerepelnek.
A kifejezés etimológiailag „közel-ülést” jelent, ami azt fejezi ki, hogy a tanítvány egészen közel ült a mesteréhez, amikor az halkan közölte vele a legmélyebb, legrejtelmesebb tanokat. Az Upanisadok tehát különféle titkos tanításokat tartalmaznak, amelyekhez csak a beavatottak és a beavatásra érdemesek férhettek hozzá. Rokon vonásokat vélhetünk ezen a területen felfedezni a misztériumvallásokkal. Itt ugyanis már egyértelműen a legmélyebb misztika és emelkedett bölcselet jut szóhoz, és félreérthetetlenül kifejeződik az a gondolat, hogy a szentírások rituális részei az alacsonyabb rendű tudást tartalmazzák, míg a magasabb rendű igaz tudás csak a kivételes szellemeket illeti. A hinduizmus alapvető vagy úgy is mondhatnánk, kulcsfogalmai, mint pl. a személytelen Brahman, Purusa,



Atman, Dzsiva stb. — melyekről a későbbiekben még részletesen szót ejtünk — ezekben az iratokban nyernek először kifejezést. Nem véletlen, hogy a nagy hindu bölcselők a későbbi korokban is mind az Upanisadokból indultak ki, melyből szervesen következik, hogy ezek az iratok váltak az indiai bölcselet alapjaivá. Érdemes róluk még azt is tudnunk, hogy mivel a klasszikus Upanisadok a Védák végén találhatók, így mintegy összefoglaló néven Védántának, a „Védák végének” is mondják őket. Tulajdonképpen innen ered a Védántá-bölcselet elnevezése is, hiszen ez közvetlenül az Upanisadokon épült fel, és egyben kifejezi, hogy tanítása a Védák „végeredményét”, összegzett jelentését tartalmazza.
3. Szútrák („vezérfonalak”, szabálygyűjtemények)
A Szútrák valójában még a Védák kinyilatkoztatott részéhez, a sruti művek csoportjához tartoznak. Olyan jól megszerkesztett tankönyveket kell ezek alatt értenünk, amelyek széleskörű ismereteket közölnek olvasóikkal. Ezen ismeretek azonban szigorúan a védikus világnézet alapjain állnak. Nem másról van tehát itt szó, mint az indiai tudományos irodalom kezdeteiről. A Szútrákból lényegében hiányzik minden fölösleges elem, jellegzetes kifejezésmódja sűrített, rövid, erőteljes mondatokból áll, melyek kizárólag a lényeges tudnivalókat tartalmazzák. Tömörségüknek köszönhető, hogy aránylag könnyen meg lehet őket tanulni és praktikus módon alkalmazni az élet számtalan területén. Túlzás nélkül kimondhatjuk, hogy mivel a Szútrák a legkülönbözőbb ismereti területekre vonatkoznak, így szinte minden hindu hívő megtalálta a saját érdeklődési területének tekintélyerejű feldolgozását a Szútra-irodalomban. Igaz, mindehhez a rend kedvéért még hozzátesszük, hogy az egyszerű hívek szükség esetén nem is annyira a Szútrákat, hanem az ezekhez szorosan kapcsolódó és a nép számára bővebben kifejtett - de egyúttal leegyszerűsített - kommentárokat, a Sásztrákat forgatták.
A hinduizmus Védákra épülő vallási irodalmának eddig csak az egyik részét tekintettük át. A Véda irodalom mellett azonban nagyon is van létjogosultsága a csaknem kinyilatkoztatás jellegű - vagy legalábbis a hinduk által annak aposztrofált - Szmriti (emlékezett) irodalomnak. Az ide tartozó művek ugyan nem teljesen egyenrangúak a kinyilatkoztatott szövegekkel, mégis hatalmas megbecsülés és tisztelet övezi őket.
Csoportosításuk szintén háromosztatú:
1. Eposzok
A két nagy ősi eposz, a Rámájána és a Mahábháráta valóban szinte egyenrangúak a Védákkal. Korukat, mint ahogyan a többi szentnek



tartott iratét is, nagyon nehéz pontosan megállapítani, de a valláskutatók feltételezik, hogy kb. Kr. e. 1000 tájékán már bizonyosan megvoltak, még ha nem is a mai formájukban. Az eredeti szövegek az évezredek alatt sokat csiszolódtak, noha tartalmilag lényegesen nem változtak. Szerzőikről sem tudunk semmit, hiszen a régi költők még gyakran lemondtak az egyéni szerzőség dicsőségéről annak érdekében, hogy ezáltal is egyetemlegességet kölcsönözzenek műveiknek.
Az elsőként említett eposz a rövidebb — bár ez is mintegy 48.000 verssorból áll — főhőse pedig RÁMA, VISNU isten egyik legnagyobb jelentőségű megtestesülése. A mű természetesen szanszkrit nyelven íródott, de mivel mára már népnyelvi fordításokban is elkészült, lehet mondani, egész Indiában a legelterjedtebb olvasmány, hatásában nagyobb, mint a Mahábháráta.
A Mahábháráta, e 200.000 verssort tartalmazó eposz főszereplője a napjainkban Nyugaton RÁMÁnál is nagyobb ismertségnek örvendő KRISNA isten, aki VISNU egyik késői megtestesülése. KRISNA feladata az igazság hirdetése, és azért öltött emberi alakot, hogy legyőzze a gonoszságot. Lényegében ugyanez volt a célja a Földön korábban tevékenykedő, de sikerrel nem járó RÁMÁnak is. Az eposz része a sokak számára talán nem ismeretlen csengésű Bhagavad-gítá (A Magasztos Szózata), melyben KRISNA, az istenember csüggedő harcostársa számára mintegy kinyilatkoztatja a lét örök törvényét, a kötelesség, a Dharma és a Karma elévülhetetlen igazságait. Ezek mibenlétéről a későbbiekben természetesen részletes leírást olvashatunk. A régi brahman-bölcsek akkora tiszteletet tanúsítottak a Bhagavad-gitában fellelhető eszmeiség iránt, hogy a Mahábháráta elé ezt írták: „Ebben a könyvben minden megvan, ami a világon egyáltalán található, ami pedig nincsen meg ebben a könyvben, az a világon sem lelhető fel.”
2. Puránák
A puránák különféle vallásos vagy mitologikus tartalmú legendagyűjtemények, elbeszélések, regék, mítoszok, hagyományok és krónikák. Maga a purána kifejezés ezt jelenti: régi, öreg. A puránák mellett meg kell még említenünk az agámákat is, melyek ugyan távolról sem olyan elfogadott érvényű szöveggyűjtemények a hinduizmusban, mint a másik csoport, de az egyes valláságazatok körében ezeknek is hatalmas tekintélyük van. Az úgynevezett Sakti-kultusz jelenik meg elsősorban az



agámákban, melyről annyit tudunk, hogy a Sakti — vagyis a kultusz középpontja — elsősorban az isteni személyek mágikus erejét szimbolizálja.
3. Sásztrák
A sásztrák lényegében nagyon közeli rokonai a szútráknak, de azoknál jóval egyszerűbbek, s mivel eleve a nép számára készített kommentárokról van szó, egyben népszerűbbek is. Amolyan traktátus-féle iratokra kell tehát gondolnunk, melyek a legkülönbözőbb ismeretek gyakorlati és világi célokra szolgáló tankönyvei. Sásztrákban dolgozták fel a törvény, jog, vallási és világi kötelességek, szokások, bölcseleti rendszerek stb. tanait, de ide tartoznak a közhasznú tudományos művek is, pl. az orvostudomány, csillagászat, csillagfejtés, matematika, nyelvtan, zene, államtudomány, politika tankönyvei. A tanok alapjául szolgáló, ősi eredetűnek tartott magvas mondások, sűrített tartalmú aforizmák a szútra-irodalomhoz tartoznak, de a szútrák részletes, közérthető kifejezései, magyarázatai és kommentárjai már a sásztra-irodalomhoz soroltatnak. Ilyen értelemben sorolja a vallás tudomány pl. a híres Káma-Szútra (A szerelem tudománya) című írást elnevezése ellenére is a Sásztra-irodalomhoz.
A hinduizmus Védákra épülő vallási irodalma






Most pedig térjünk át a hinduizmus alapeszméinek rövid, szinte vázlatos áttekintésére.
A hinduizmus alapeszméi
Már az elején fontos leszögeznünk, hogy a hindu vallásrendszer éppúgy nem nevezhető homogénnek, mint mondjuk a kereszténység. Nagyon sok ágazat, felekezet, sőt divatos kifejezéssel élve, szekta található meg berkeiben, ezért nagyon nehéz feladat így egyöntetűen meghatározni a tudományos osztályozás eszközeivel, hogy lényegében mi is az az általános elv, amely érvényes lehet a hindu vallás minden ágazatára nézve.
Érdekes módon azonban valamivel mégis egyszerűbb helyzetben vagyunk, mint ha mondjuk a kereszténység tanrendszerének egyháztörténeti vetületét kellene röviden felvázolnunk. A hindu vallási ágazatok ugyanis tanaik eltérő vonásait nem értelmezik olyan problematikusnak, mint amilyen görcsösen ragaszkodnak a különböző keresztény felekezetek a saját dogmatikájuk igazságtartalmának kizárólagosságához. Ez a hozzáállás pedig abból adódik, hogy a hinduk hite szerint vallásrendszerük minden ágazata, ha nem is formailag, hanem végső, legmélyebb tartalmában ugyanazokból az egyetemes szellemi gyökerekből nyeri életerejét. Különbség tehát legfeljebb a kifejezés és az átélés tekintetében lehet, világnézeti szempontok alapján teljes az egyetértés. A mi vallási kultúránkban jól ismert „eretnek”, „szakadár”, vagy éppenséggel „szektás” kifejezéseknek így a hinduizmusban egyáltalán nincs lét-jogosultságuk, s még a két legnagyobb felekezet, a VISNU-követő és a SIVA-követő hinduk sem tekintenek ilyen megbélyegző módon egymásra vagy a többiekre. A hindu világszemlélet alapja tartozzon is a hívő bármely felekezethez — egyetlen, az egész világra, az egész mindenségre minden időkre érvényes törvény vagy elv, melynek neve: Szanátana Dharma (Örök törvény). Mindegy, hogy milyen úton is jár a hívő, a lényeg, hogy megtalálja az örök igazság forrását, vagyis rátaláljon erre az egész világegyetemet mozgató Örök világtörvényre. Ezért nem számít, hogy ki milyen vallási csoport hívének tartja magát, hiszen ahogyan a Bhagavadgítábman ISNU-KRISNA isten a lényeget feltárja híveinek: „Bármely úton jár a hívő, ha igazán törekszik, hozzám jut el.”
De vajon ki ez az isten, akihez a hívő olyan sokféle úton és módon eljuthat? — tehetjük fel a kérdést. Nos, már itt az elején érdemes előrebocsátanunk, hogy a hindu istenfogalom megértése nem könnyű feladat, de azért nem is lehetetlen.



Az embert körülvevő sokféle dolog és esemény ugyanazon végső valóság megnyilvánulása. Ez a végső valóság a Brahman (szent hatalom), minden dolog lelke és belső lényege. A hindu felfogás szerint a BRAHMAN végtelen és kezdet nélküli istenség, melynek különböző megnyilvánulásait személyesítik meg az istenek és istennők. Ők tehát mindenkor úgy szerepéinek, mint az egyetlen végső valóság különféle visszatükrözései. Minden isten BRAHMAN teremtménye, és ő önmaga azonos valamennyi istennel. A BRAHMANnak az emberi lélekben való megnyilvánulása az Átman. A világ teremtése — lásd hindu kozmogónia — folyamatként szemlélhető, amelyben az isten BRAHMAN átalakul világgá, és ismét átalakul istenné. Ez nem más, mint isten önfeláldozásán alapuló önkiáramlás (emanáció). Az ősanyagból — melynek eredetéről semmit nem tudunk — az isten beavatkozásának hatására kezdetét veszi a világevolúció. Először az elemek — víz, tűz, levegő, föld — jönnek létre, mint a lélek megismerő és gondolati tevékenységének anyagi szubsztrátumai. (Vö. a korai görög bölcselettel!) Az ún. „világtojás” ezek kombinációjaként áll elő. Az ISTEN valamilyen különös módon belehatol ebbe a világtojásba, miközben kibocsátja önmagából a BRAHMÁt, aki lényegében isteni elrendelésből mintegy démiurgoszként (kézműves — lásd gnosztikusok)) az Örök Törvény értelmében rendezi el a világot. A Föld a hindu hiedelemvilág szerint korong alakú. Felszíne alatt poklok és alvilágok sokasága található, ahol démonok tanyáznak. A felső világoknak ugyanígy megvannak a maguk lakói, itt munkálkodnak az istenek és a jó szellemek. Ez az egész nagy élettér benne foglaltatik a világtojásban, melynek létezése ugyan évmilliárdokra tehető, de időben mégis korlátozott. BRAHMAN ugyanis ekkor elpusztul, ami gyakorlatilag a fennálló világ végét fogja jelenteni. Amikor BRAHMAN isten élete letelik (ez 311.040.000.000.000 év emberi időszámítás szerint), bekövetkezik tehát az egész világtojás általános pusztulása, és minden visszaalakul differenciálatlan ősanyaggá, amelyből a teljes nyugalom hosszú időszaka után ismét új világ keletkezik. Láthatjuk, hogy a hindu történelemszemlélet egy örök, megállíthatatlan körforgásban hisz, mely abszolút értelemben vett végső elmúlást nem tételez.
De vizsgáljuk csak meg egy kicsit még alaposabban a hindu istenfogalmat!
Fontos látnunk, hogy az ind hiedelemvilág Kr. e. 1000 táján egy hasonló átalakuláson, bizonyos értelemben véve továbbfejlődésen ment keresztül,



mint ahogyan arra számos példát láttunk már a korábban tárgyalt ókori vallások esetében. A hinduizmus sokistenhitének (politeizmus) kezdeti rendezetlensége után Kr. e. 1000 körül az alacsonyabb rangú istenek fölé istenhármasság emelkedett, ami persze nem jelenti azt, mintha a politeizmus teljesen leáldozott volna. Erre inkább csak napjainkban látunk jeleket. (Lásd később!)
A Brahman kifejezés az ind szemlélet alapján a Létnek, illetve magának a Világegyetemnek az ősokát, kútfejét jelend. Brahman ugyanakkor a teljes lét, mely valahol azonos is a Világegyetemmel, zsidókeresztény terminológiával élve: a teremtett világgal. A hindu világszemléletről ezért mondhatjuk nyugodtan, hogy az panteista, mivel bölcseletük az ISTEN és a természet közé egyenlőség jelet tesz. (Az európai filozófiában lásd pl. BARUCH SPINOZÁNÁL.)
Brahmanról nem mondható egyértelműen, hogy „egy” lenne, hiszen ez a fogalom már eleve körülhatároltságra utal, az abszolút lét ugyanakkor fizikai értelemben nem határolható körül.
Amikor viszont Brahman a természetben megnyilvánul, akkor már van létjogosultsága az egy ISTENről beszélnünk, kinek szanszkrit neve: ISVARA (megnyilvánuló ISTEN, de az emberi lélekben speciális fogalommal jelölendő: ÁTMAN).
A megnyilvánuló egy ISTEN háromféle akdvitási formával bír, ezért az ind vallásbölcselet egyfajta titokzatos Háromságról is beszél, ami a keresztény Szentháromság-fogalomhoz hasonlóan — de csak részben hasonlóan — nem bontja meg a hindu istenség egységét. Ezt fejezi ki a Tfimurti (Három-arc) elnevezés. Az Egy Isvara ily módon egyszerre: BRAHMÁ vagyis Teremtő, VISNU, azaz Fenntartó és ugyanakkor SIVA, tehát Pusztító és Megújító. Itt külön fel kell hívnunk a figyelmet egy nagyon fontos különbségre, mely ezt a „Szentháromságot” alapvetően megkülönbözteti a kereszténytől. A Biblia ISTENe is teremt, illetve fenntart, de az Ő lényétől távol áll a pusztítás. Az emberölő és természetpusztító személy a Bibliában Sátán, aki maga is teremtmény, tevékenységi körét, valamint az ehhez kapcsolódó módszereit pedig szabadon választotta. Érdekes, hogy a hindu bölcselet a gonoszságot is ISTENnek tulajdonítja, ami végeredményben megfelel az örökös teremtést, pusztítást és megújítást feltételező ciklikus — és nem lineáris történelemszemléletnek. A hinduk szerint tehát a három főisten egymástól



elválaszthatatlanul alkot egy teljes egységet: a teremtés, fenntartás és pusztítás irányítja a világ körforgását.
Az istenségnél alacsonyabb rendű szellemi lényeket is ismer az indek hiedelemvilága, akiket nem angyaloknak, hanem déváknak neveznek. A kifejezés eredeti jelentése (fényes, ragyogó) tulajdonképpen arra utal, hogy a dévák az embernél magasabb rendű, tisztább, fényesebb szellemi erők, hatalmak. Jó közelítéssel a hinduk azt mondják, hogy a dévák annyival erőtlenebbek ISTENnél, mint amennyivel hatalmasabbak a közönséges embereknél.
Most pedig azt vizsgáljuk meg, hogy mit értenek a hinduk az Örök Törvény fogalmán, amely áthatja az egész világmindenséget, és minden egyes folyamatot irányít, ami csak lezajlik benne.
Láttuk korábban, hogy az Örök Világtörvény kifejezés szanszkrit megfelelője a „Szanátana Dharma”. Itt a Dharma szócska azonban nagyon sokrétű jelentéssel bír, mint például: törvény, igazság, vallás, kötelesség, szabály, tan, elv, lényeg, alap, stb. A szó alapjelentése viszont, mely talán a legjobban megragadja a mögöttes tartalmat: ami tart, fenntart. Azt is mondhatnánk, hogy a Dharma a mindenség fenntartó, élettel elárasztó elve, az egyetemes szellemi közeg, amelyben BRAHMAN mint ISVARA (ISTEN) megnyilvánul. Ugyanakkor a mindenség megváltoztathatatlan törvényét is jelenti, lévén mindenre kiterjed, és nélküle semmi sem képzelhető el. A Dharma nagyon hamar vallási törvénnyé is válhat, amennyiben az emberi szellem a mindenségnek ezt az általános elvét, törvényét megismeri, és azt a saját életére nézve is alkalmazni kezdi. Az Igazsággal is egyenlő, hiszen tovább folytatva ezt a gondolatsort, az alkalmazott vallási törvény a világegyetem örök és megváltoztathatatlan alapelvével azonos, ami nem más, mint maga a Törvény. A Dharma tehát az emberiség számára adott erkölcsi törvény.
Az indiai vallásbölcselet szerint az ember nagyon is felelős azért, amit tesz, s ez igaz az élet valamennyi területére nézve. Az ember annyival több, mint az állat, illetve úgy is mondhatnánk, hogy ember voltunknak az ad értéket, hogy képesek vagyunk felismerni az egyetemes törvényt, más kifejezéssel élve a „nagy rendet”. A Dharma, amint az emberi öntudatban megnyilvánul, erkölcsi törvénnyé lesz. Az embernek ugyan megvan a szabad akarata, de a Dharma ellen mégsem véthet, hiszen ha bűnt követ el, akkor a világegyetem harmóniájával kerül Szembe. Ha valaki az Örök Törvény ellen vét, (Adharma = Dharmaellenes) a megtorlás — ha nem is azonnal, de



vissza fog hatni az elkövetőre, a következmény pedig hosszabb távon erkölcsi és lelki hanyatlás lesz, mely egyre súlyosabb formát ölt az idő előrehaladtával. A törvénnyel szembeszegülhet az ember, de megszüntetni azt nem tudja, tehát a lázadás mit sem ér. Olyan ez, mintha egy gránitkövet ütne öklével az ember, hiszen mennél inkább üti, az neki annál jobban fáj, de a kőnek végső soron semmit nem árt.
A hinduizmusban a lét célja nem más, mint a nagy okulás, a magunk okozta bukásokon és felemelkedéseken keresztül való megismerés és lassú tökéletesedés. A bűn, ahogyan ez az előzőekből kiderült, a Dharmával való szembeszegülés, amiért viszont nem jár örökké tartó büntetés. Az átmeneti büntetés egyetlen célja az, hogy a lázadó visszatérjen a jó és békés útra, mintegy megtalálva a világegyetem békéjével való összhangot.
A büntetés jellege eltérő lehet, és évmilliókig eltarthat, de egyszer elérkezik a pillanat, amikor az egyensúly végre helyreáll, és a dzsiva (élőlény) visszatérhet a fejlődés további lehetőségét biztosító létformába.
Az ember alapvetően négyféle irány felé haladhat az életben, ami egyben meghatározza, hogy milyen mértékben képes összhangban élni a Dharmával. A hindu etika szerint a legalacsonyabb erkölcsi fokon az az ember tengeti mindennapjait, akit pusztán a nyereség, gyarapodás, anyagi birtokszerzés alantas ösztöne motivál. Ez az Artha állapota, amin az ember jól teszi, ha túllép. A Káma mint életcél a következő szint, ahol is az ember még mindig természetes vágyainak kielégítésén fáradozik, és akkor boldog, ha valamilyen módon örömöt szerez saját magának. Sokkal nemesebb a Dharma iránya, ahol már a magasabb erkölcsi életrend követése az élet legalapvetőbb célja. Itt az ember kutatni kezdi az igazságot, és fokozottan odafigyel kötelességeinek teljesítésére. Még ennél is szebb azonban a Móksa, vagyis a felszabadulásra, a lelki-szellemi szabadságra, az anyagi kötelékektől való függetlenségre törekvés. Ebben az állapotban az ember tökéletes összhangba kerül a világegyetemmel, s mint látni fogjuk, annak a személynek, aki elérte a Móksát, már nem kell újból testet öltenie, hiszen mintegy egyesül a világszellemmel.
Érdekes, hogy az oly sokat emlegetett indiai kasztrendszer — vagy még helyesebben varna (osztály)rendszer - is ennek a négy életcélnak a mentén építkezett. A varna-rendszer élén ősidők óta a papok (bráhmanok) állnak, akik egyben oktatómesterek, törvénytudók, tudósok, és általában a legmagasabb rendű szellemi dolgokkal foglalkoznak.



A következő szint képviselői a ksatriják, akik harcosok, szervezők, közigazgatási hivatalnokok stb., és többnyire közülük kerültek ki az állam vezetői is. A ksatriják csakúgy, mint a többi varnabeli személy, származás útján kerültek tisztségükbe, s gyermekkoruktól fogva az erkölcsi célokkal együttjáró, becsületes munkavégzésre nevelték őket. Ez ugyanakkor nem más, mint a Dharma útjának követésére való nevelés.
A vaisják a következő — rangban ismét lentebb álló — kaszt képviselői. Ide tartoznak többek között a kereskedők és műiparosok, akik tisztességes munkáért ugyan, de az anyagi gyarapodást tekintik az élet alapvető céljának.
A súdrákat az ind társadalom már alig becsülte valamire. Az ő feladatuk a leghétköznapibb javak megtermelése, vagyis ide sorolhatjuk a kisebb szakértelemmel bíró kézműveseket és munkásokat. Róluk egyáltalán nem feltételezték, hogy képesek lennének valamennyire is a magasabb eszméken gondolkodni, így ők a papi felfogás szerint jóformán ösztönlények. Mindazonáltal nem a súdrák képezték a társadalom legalsó rétegét, hanem a páriák (érinthetetlenek). Ide olyan emberek tartoznak, akik súlyos vétséget követtek el osztályuk ellen, s ezért „elvesztették kasztjukat”, tehát már nem tartoznak egyikhez sem. Ugyanide sorolták egyébként a meghódítottak tömegeit is, mivel kasztja csak az eredeti árjáknak lehetett, a más népekkel való házasságot pedig szigorúan tiltották. A kasztjukat elveszítettek annyival voltak előnyösebb helyzetben, mint a leigázottak, hogy néhány nagyon súlyos bűn elkövetése kivételével visszakerülhettek eredeti kasztjukba, ha vezekeltek, vagy bírságot fizettek. Amíg azonban nem kerültek vissza kasztjukba, addig a társadalom számkivetettjei voltak, s legfeljebb utcasepréssel vagy árnyékszéktakarítással foglalkozhattak. Persze érdemes tudnunk, hogy az érinthetetlenek megbélyegzése az Indiai Köztársaságban ma már törvénybe ütközik. A varna-rendszer mindazonáltal számtalan alosztályra oszlik. Ezek az alosztályok az egyén ama helyzetét rögzítik, amelybe születésénél fogva került. Ma mintegy 3000 ilyen dzsáti (születés) létezik. Az egyén egyszerre tagja valamely varnának, vagy éppen varnán kívüli, és születése révén egy öröklött foglalkozási csoportnak, a dzsátinak is tagja.
Az ortodox hindu azonban más osztálycsoport tagjaival sohasem étkezhetett együtt, tehát nagyon éles volt a kasztok közötti elkülönülés. Mindenki jól tudta, hogy ő személy szerint hova is tartozik, és ezen semmiképpen nem változtathatott. Ezt az elkülönülést olyan szigorúan vették, hogy az ortodox hinduk még csak el sem fogyaszthatták a náluk



alantasabb kaszthoz tartozók részéről készített vagy érintett táplálékot. A negyedik osztály egyébként már csaknem éppúgy tisztátalannak számított, mint a páriák tömegei, ezért a magasabb osztályok tagjai — ha lehetett még a velük való beszélgetést is kerülték, mivel gondosan ügyeltek arra, hogy ne kerüljenek semmiféle tisztátalan szellemi áramlat hatáskörébe.
Mindehhez talán már csak annyit tennénk hozzá, hogy az ereded keresztény lelkülettől, vagy úgy is mondhatnánk a Biblia szellemiségétől nagyon távol áll ez a gondolkodás, s nem véletlen, hogy a hinduizmust egészen a legutóbbi időkig nem tekinthetjük missziós vallásnak. A hinduizmus tanítását hinni és követni ugyanis önmagában véve még kevés, hiszen az egyén kizárólag születés által válik egy kaszt tagjává, mint ahogyan hinduvá is csak születés által válhat valaki. Népszerűsége jelentősen átalakított formában — Nyugaton a XX. század második felében kezdett növekedni, de ennek okaira és mibenlétére majd csak a modernkor vallásainak tárgyalásánál fogunk kitérni.
Most pedig ismerkedjünk meg a hinduizmus további szakfogalmaival!
Kulcsfogalomnak számít a Karma kifejezés, melynek eredeti jelentése: cselekedet, tett, mű.
Fontos tudnunk, hogy ez nem pusztán az ember mindennapi cselekvéseire vonatkozik, hanem mindenre, ami a világon akció és történés. A Karma minden egyes aktivitásban úgy szerepel, mint a Prákritinek, vagyis az univerzum matériájának a rezgése.
A Karma létrehozója a szanszkára (létrehozó, megformáló), ami magyarul talán az impulzus kifejezéssel adható legjobban vissza.
Az európai gondolkodásban a Karma leginkább a megváltoztathatatlan sorssal avagy fátummal fonódott össze, de hangsúlyoznunk kell, hogy a hinduk eszmevilágában ez korántsem ilyen szerepet tölt be. Az ember Karmája nem a megváltoztathatatlan sors, hanem nagyon is van lehetőségünk dönteni a jó és a rossz között, még ha e kettő jelentéstartama nem is egészen olyan, mint a mi kultúránkban. Az ortodox hindu tanrendszer az egyén tettei, aktivitásai maguk idézik elő a törvényszerű következményeket, s az ezek sorozatában kifejezésre jutó sorsot. Minthogy a dzsiva — az élőlény, ez esetben az ember — újabb és újabb formában születik életre, sorsa részben a megelőző életek tett-következményeinek összegéből, részben pedig az ehhez járuló mindenkori szabad akaratból eredő tettekből alakul ki.



A Karma tehát csak a szabad akarat révén bekövetkezett döntésünk értelmében dönti el sorsunkat, s ilyen módon élünk annak kötelékében. A Karma kötelékeitől azonban meg lehet szabadulni — a hinduk szerint nem utolsó sorban éppen ebben áll az emberi élet egyetlen célja —, hiszen helyes felismeréseink révén elhal a létszomj, és egyre kisebb mértékben kötődünk a földi anyagias világhoz. Ha a szomj elhal, nincs már semmi, ami a véges, változó, halandó és újraszülető anyagi életformához kösse az öntudatra ébredt dzsivát. Ezzel a tettek következményei, a Karma kötelékei lefoszlanak róla, és eléri a nagy felszabadulást, a Móksa állapotát.
Mivel az ember ezt az állapotot többnyire nem képes a számára adott, néhány évtizedre rúgó életidő alatt elérni, ezért kell általában nagyon sokszor újraszületnie, s így jutunk el a reinkarnáció (újraszületés) tanához.
Az egyébként mélyen antibiblikus reinkarnáció-tan szerint a dzsiva, a lélek újra meg újra testet ölt, mert csak így járhatja végig a Dharma útját, és mert erre kényszeríti a Karma törvénye. Amíg a Karma kötelékei meg nem lazulnak, amíg az egyén a Dharma értelmében nem tisztul meg annyira, hogy a testi létesülések világából kiszabaduljon, addig nem szakadhat vége a Szamszárának, az Életkerék körforgásának.
Az egyén eszerint a halálon át magával viszi újabb születésébe tetteinek, hibáinak, érdemeinek végösszegét, s ennek a „Karma-summának” megfelelő születésben testesül meg újra. Eszerint az ember mivolta nem az átöröklésben rejlik, nem a szülőktől vagy közvetve az ősöktől nyeri a maga igazi alkatát, hanem mintegy önmagának az őse és önmaga utóda. A titok abban áll, hogy az újra megszületendő egyén csak a Karmájának megfelelő szülők által juthat újabb fizikai megtestesüléshez. A szülők így legfeljebb közvetítői, egyfajta közegei a testesülésnek, lévén a megszületendő egyén létmagva már a fogamzás előtt megvan. Mivel a születendő gyermek és a szülők Karmája nagyon hasonló elemeket tartalmaz — másképp nem is találkoznának —, így biztosítva van, hogy a családot valóban — eszmei rokoni szálak fűzzék össze. A hinduk ezt sokkal fontosabbnak tartják, mint a testi rokonságot. A gyermek „testi burka” kétségtelenül a szülők adománya, de az utódban levő lélekmag talán már évezredek óta körforgásban van, és így is marad, míg be nem bizonyítja, hogy képes harmóniában élni a nagy világtörvénnyel, és semmi anyagiasság nem fűzi már ehhez a világhoz. A lélekmagnak szülők ivarsejtjeibe, illetőleg az embrióba való bekerülése viszont távolról sem a véletlen műve, ami már logikusan következik az eddigiekből. A hindu tanítás szerint a fogamzás és a születés pillanatában



természetfeletti erők és ősszellemek (dévák) vesznek részt, hogy a nemzéskor keletkező erő örvénylésben a testesülés titokzatos mozzanatait megfelelő módon irányítsák, illetve elősegítsék. A jóra való nevelés felelőssége azonban már kizárólagosan a szülőké, s ezért is van az, hogy a szülő iránti szeretet és tisztelet Keleten sokkal magasabb fokon áll, mint ahogyan azzal Nyugaton találkozhatunk. Érvényes ez a megállapítás a hindukon kívül — mint látni fogjuk — a buddhistákra, az univerzálistákra, konfucionalistákra stb. is.
De milyen közvetítés segítségével kerül be a lélekmag az éppen hogy fejlődésnek induló embrióba, illetve ezzel kapcsolatban merülhet fel a sarkalatos kérdés: mi történik az emberrel a halál után?
E kérdéskör megértéséhez elengedhetetlenül fontos tudnunk, hogy az ind felfogás a lélek és a test között még a szellemet, helyesebben a szellemtestet is ismeri, melynek létét a keresztény teológia annak masszívan antibiblikus mivolta miatt tagadja. Az élet tulajdonképpeni hordozója nem más, mint maga a szellemtest vagy finomtest. A szellemtest az anyagi durvatest (az ember látható fizikai lénye) és a lélek között helyezkedik el, mintegy lakóhelyszerű közeget, illetve láthatatlan burkot biztosítva ez utóbbi számára, ha a fizikai test elpusztul. A halál a hinduizmus szerint nem végső elmúlás, pusztán a felületi anyagi testtől való megválás. A szellemtest ugyanis megmarad, és ugyanúgy szolgál a lélek burkául, mint tette azt a halál előtt. A halál ily módon nem végleges búcsú, hanem az életnek egy teljesen új, szellemi dimenzióban történő továbbfolytatása, mintegy átmenet az újratestesülés irányába. A durvatestre mindössze azért van szüksége a léleknek, mert csak az anyagi kapcsolatban élheti ki Karmáját — a maga tetteinek következményeiből szövődő sorsot — a Karma törvénye szerint. A szellemtest tehát az élet voltaképpeni hordozója, ez száll születésről születésre, s ez végzi a Karma tevékenységeit, valamint raktározza el a Karma következményeit, mint „magokat”, amelyből a jövő gyümölcsei sarjadnak ki. Durvatestek hosszú sorát ölti magára a születésben, és veti le a halálban. Ő maga nem halhat meg, nem múlhat el, hiszen benne rejlik a létesülésnek, illetve az életnek az oka, magva. A szellemtestet az anyagi világban a létszomj, az élet mindenek felett való akarása tartja, ami végül is nagyon mélyen gyökerezik az emberi Énben. Az erős életakarás a helyes felismerések következtében idővel gyengülhet, minek révén a lét szomjazása is csökken. Amikor a létszomj teljesen kialszik, a lélek végérvényesen



megszabadul az anyagi függőségtől, s beleolvadhat az egyetemes Önvalóba. Önálló egyedről innentől kezdve viszont nem beszélhetünk.
A helyes felismeréshez való eljutás alapja a hinduizmusban éppúgy, mint a keresztény vallásban a szeretet (Bhakti). Az ember csakis és kizárólag a szeretet segítségével ismerheti fel, hogy mit vár tőle mint egyedtől a Dharma. A szeretet olyannyira kulcsfogalomnak számít a hinduk hiedelemvilágában, hogy több fajtáját különböztetik meg. Ez a kategorizálás — mint azt már megszokhattuk — jelen esetben is egyfajta hierarchiát tételez fel.
A szeretet legalacsonyabb fokát a nálunk alacsonyabb rangban állók irányába tanúsított vonzalom képezi, hiszen az ind filozófia szerint könnyű ragaszkodni az olyan emberekhez, akik nekünk vannak kiszolgáltatva, s nem mi nekik. A következő fokozat éppen ezért a feljebbvalók iránt érzett szeretet, mely természetesen önzetlen kell legyen, s nem valamilyen érdekből táplálkozónak. A velünk egyenrangúak iránt érzett szeretet etikailag még egy fokkal magasabban áll, mint az előző, hiszen ez esetben már tiszteletről vagy függőségről sem beszélhetünk. A rangsor legmagasabb fokán az ISTEN iránt érzett szeretet áll, valójában a hinduk csak ezt a fajta szeretetet illetik Bhakti névvel.
A legmagasabb rendű és legátfogóbb szeretet, a Bhakti tehát egyfajta szerető odaadás, teljes önátengedés ISTEN iránt. ISTEN mindennek a teljessége, s az iránta érzett szeretet az emberi érzést is a határtalan Valóságba kapcsolja. A Bhakti érzését az a tudat fűti, hogy ISTEN az Ő mindenhatóságának ajándékait árasztja ránk, részesei lehetünk az Ő csodálatos világának, és Benne látjuk támaszunkat, legfőbb, sőt igazában egyedülálló istápolónkat.
A Bhaktit az ind bölcsek az ISTENhez vezető legrövidebb és legegyenesebb útnak nevezik. Amennyiben valaki a lelki alkata folytán a Dharma egyik vagy másik útján kell hogy járjon, akkor sem haladhat előre és felfelé, ha igyekezetéhez nem járul a szeretet ösztönző ereje.
A hindu bölcselet szerint azonban van a szeretetnek még egy ötödik válfaja is, amit a Bhakti alá sorolnak: ez a Maitri.
A Maitri a szeretetnek egy nagyon érdekes s ugyanakkor roppant átfogó formája, hiszen itt egy egyetemes szeretet-érzésről van szó, amely nem egyesekre, hanem minden létező felé irányul. A szeretetnek tehát kétségkívül ez a legáltalánosabb megnyilatkozása, hiszen kiterjed az élők egész világára, de éppen mert hatalmas és szétágazó, ritkábban válik olyan bensőségessé és erőssé, mint a közeli, határozott célra irányuló szeretet.



Lényegében a Maitrit tarthatjuk a felebaráti szeretet legáltalánosabb alakjának, hiszen még az emberi életformákon is túlra, az állati, sőt növényi életformákra is kiterjed.
A Maitrihoz nagyon szorosan kapcsolódik a hindu vallásosságnak az egyik, Nyugaton is jól ismert alapelve: az Ahimszá (Nem-ártás). Ennek lényege abban áll, hogy nem szabad bántani, sérteni, ártalommal illetni az isteni eredetű életet semmilyen formájában. Ez az elv magyarázza meg, miért növényevő a hinduk nagy többsége. A hívők legszívesebben a növényzetnek sem ártanának, de az élet fenntartása érdekében a növényzet korlátozott értelemben vett „pusztításában” nem látnak ellentmondást. A düh és a harag semmi jóra nem vezet, ezért van az, hogy ha valaki felemelkedni kíván egy magasabb testi vagy szellemi fokozatra, elengedhetetlenül szükséges, hogy a „rámért” sorsot békésen viselje, és a vele járó kötelességeket meggyőződéssel, zúgolódás nélkül teljesítse.
A helyes felismerésre az embert a már bemutatott „szeretet-rendszeren” kívül a jóga is elvezetheti. A jóga mint bölcseleti rendszer a megismerés gyakorlati útját jelenti. Nemcsak testedző gyakorlatokból, aszkézisből és a Brahmanról való meditációból áll, hanem a koncentrálóképesség állítólag nagyfokú kifejlesztésével párhuzamosan megkönnyíti a megismerést, a megváltó „helyes tudást”. A jóga kifejezés igen széles skálájú jelentéshalmazt hordoz magában, mint pl.: iga, eszköz, eggyé válás, szabály, összpontosítás, elmélkedés, elmélyedés. Alkalmazásának legfőbb célja tehát megismerni az alapvető igazságot (ISTENt), megkülönböztető tudást szerezni róla, végső soron pedig eggyé válni vele. A jóga válfajai roppant szerteágazóak, hét bölcseleti rendszert foglalnak magukban. (Tankönyvünknek nem célja az ezekben való elmélyülés, illetve a részletekbe való bocsátkozás. Amennyiben valaki részletesebben szeretné megvizsgálni a jógázás mibenlétét, úgy szabadon válogathat a kötet végén található irodalomjegyzék kínálatából.)
Most nagyon röviden a hinduizmus kultuszaira, illetve ünnepköreire kell még kitérnünk.
A hinduk vallásában megtalálható az istenszeretet áhítata, a megértés és az isteni kegyelem gondolata. A népvallás zajos, látványos és ceremóniadús. Az ember és ISTEN között közvetítő szerepet töltenek be a hindu papok, ismertebb nevükön a guruk. Ők egyben a tanítók és a lelki vezetők is, akik igyekeznek megmutatni népük fiai számára az istenséghez vezető utat. Szolgálatuk színtere elsősorban a templom, melyből számtalan található a



szubkontinensen. A papok ezeken a helyeken mutatják be az áldozatokat többnyire virágokat és egyéb növényeket és csak nagyon ritka esetben állatokat —, de feladatkörük igen fontos pontja a templomokban elhelyezett megannyi istenszobor gondozása is. A hinduk úgy tartják, hogy ezekben a szobrokban ölt formát az istenség jelenléte. Az istentiszteletnek része a rituális zene és a tánc is, amelyet a szentélyhez csatlakozó pavilonban mutatnak be. A szakrális étkezés természetesen része az istentiszteletnek, melynek lényege az áldozati adományok elfogyasztása az egész gyülekezet által, miután a pap azokat az istenséget képviselő szent tárgyak valamelyikéhez érintette. Érdekességnek tűnhet, hogy a templom a hinduknál nem kizárólag az istentisztelet és az ima helye, de egyben helyszíne a társas élet különféle megnyilvánulásainak. A hindu kultuszrendszerben kiemelkedő szerepet játszanak a zarándoklatok (vö. katolicizmus), melyek keretében a hívek felkeresnek egy-egy olyan természetes vizet, tavat vagy folyót, melynek bűntörlő hatást tulajdonítanak. Különösen a Gangesznek van ilyen hatalmas „búcsújáró forgalma”. A hindu vallásnak mintegy központját képezi a szent folyó, vagyis a Gangesz partjára épült település: Benáresz. A folyóban való lemosakodás a hagyomány szerint lelki megújulást jelent minden hívő számára, ha pedig valaki hívő lélekkel Benáreszbe zarándokol élete végén, és ott hal meg, az megtisztul bűneitől, és egyenesen a mennyei dicsőségbe emelkedik. Nem véletlen, hogy hinduk tömegei keresik fel évről évre ezt a búcsújáró helyet, illetve számosan vetik haláluk után hamvaikat a Gangesz vizébe. Benáreszben a folyóparton szinte szünet nélkül folyik a halotthamvasztás szertartása.
A hindu vallásszervezet első ránézésre szervezetlennek tűnhet egy nyugati megfigyelő számára, hiszen nincs intézményes hierarchiája, s így vallásfője sem. Ugyanakkor viszont éppen ez a látszólagos szervezetlenség alakította ki a hindu „ökumenizmust”, mivel minden ellenállás nélkül a legkülönfélébb szellemi áramlatok tudtak beolvadni a hinduizmus kereteibe. A hinduk körében — mint például ez a kereszténység körében is kimutatható kezdettől fogva nagy szerepe volt az ún. népi vallásosságnak. A hívők erősen hisznek a rontás erejében, a varázslásban és a jövendölésben. Számos állatot tartanak „szentnek”, mint pl. a majmot, a kígyót, a teknősbékát, de mind közül kiemelkedik megbecsültség tekintetében a tehén. Igen súlyos bűnnek számít egy szent tehén akár véletlen elpusztítása is.



A hindu vallásosságban nagy szerepe van a házi istentiszteletnek, amikor a házi oltárt veszi körül az egész család, és a családfő mint a család papja vezényli le a szertartást. Ez alatt elsősorban meditációt, majd a család által tisztelt isten nevének gyakori ismétlését kell értenünk. A vallási ünnepek általában látványos népünnepélyek. Ezeket vagy valamelyik főistenség, vagy egy helybeli istenség tiszteletére tartják évente meghatározott időpontban. SIVA istent például februárban, míg KRISNA születésnapját rendszerint augusztusban ünneplik.
Fontos megemlítenünk, hogy bár a hinduizmus valóban sok vallási áramlatot volt képes befogadni az évezredek során, mégis keletkezett néhány olyan mozgalom, mely a saját útját kezdte el járni. Ide sorolhatjuk pl. a Kr. e. 500 körül keletkezett buddhizmust és dzsainizmust, vagy a jóval későbbi (Kr. u. XV. sz.) szikh vallást, melyekről a későbbiek során még ejtünk néhány szót.
A hindu tanrendszer azonban időről időre — a saját berkein belül — maga is átment bizonyos reformáción, minek következtében sikeresen fel tudta venni az ideológiai harcot az alapokról már teljesen letérni szándékozó egyéb vallási jelenségekkel. Ezzel kapcsolatban említhetjük meg a Kr. u. VIII. században fellépő brahman megújhodási mozgalmat, amely a dzsainizmus pozícióit erősen megnyirbálta, a buddhizmust viszont jóformán teljesen kiszorította Indiából. A dzsainizmusnak ma kb. 3,5 millió, a szikh vallásnak pedig 18 millió híve van a szubkontinensen, ami a majd egymilliárd főnyi — s zömében mélyen vallásos — összlakossághoz képest elenyészőnek tűnik.
A XIX—XX. század folyamán tovább folytatódott a hindu reformáció és hívek közül több nagy elme, illetve irányzat utasította el a politeizmust (pl. KRISNA-mozgalom). Néhányan kihangsúlyozták, hogy a valóságot csak a személyes ISTEN iránti tökéletes odaadás által lehet megismerni. Ezek a liberális bölcselők azt vallották, hogy a védikus elvek alapján minden embernek — kasztra való tekintet nélkül — egyenlőnek kell lennie. A reformerek szerint a Védanta valamennyi világvallás lényegét magába foglalja, s így alapja lehet az egyetemes vallásnak. Létre kell hozni tehát egy egységes világvallást, aminek viszont a hinduizmus lehetne az alapja. Mindezek hátterén jól láthatjuk, hogy a modern hinduizmustól már koránt sincs olyan messze az ökumenizmus nyugaton is jól kitapintható eszméje, mint ahogyan volt az korábban, csak az a kérdés, hogy



a világvallások majdani egységének létrejöttekor melyik vallás fog tudni a többi fölé kerülve dominanciát biztosítani önmaga számára.
Végül pedig foglaljuk össze az eddigieket nagyon röviden úgy, hogy a hinduizmus legsarkalatosabb eszméit a Biblia mérlegére helyezzük.
A hinduizmus gondolatrendszere kétségtelenül lenyűgöző, a teljesség és a belső következetesség tekintetében egyedül csak a kereszténység gondolatrendszerével vethető össze. A hinduizmus logikája, fogalomalkotásának kifinomultsága, bizonyos magasrendű erkölcsi eszményei, a helyes életmódra vonatkozó gyakorlati útmutatásai tiszteletet és csodálatot keltenek. A kereszténység részéről sokszor érte az a kritika a hinduizmust, hogy politeista, erőteljesen bálványimádó vallás, és sok primitív elem is érvényesül a mindennapi gyakorlatában. Nos, a két vallásrendszer alapeszméi valóban merőben ellentétesek egymással, de a Biblia által olyannyira támogatott lelkiismereti szabadság elve nem jogosít fel bennünket, hogy vagdalkozzunk a szavakkal, vagy akár csak igazságtalanul formáljunk véleményt. Nézzük a tényeket!
A hinduizmus személytelen Brahmanjával szemben a kereszténységben a vég avagy a kezdet, ameddig az emberi gondolkodás elhatolhat, a mindenséget teremtő és fenntartó egy ISTEN, akinek a legmagasabb rendű volta éppen abban áll, hogy nemcsak személy, hanem olyan személyiség, aki bölcsességében és erkölcsiségében tökéletes. A hinduizmusban az erkölcsileg rossz is benne van valamiképpen a mindenség nagy Dharmájában. A kereszténység szerint az erkölcsileg rossz, vagyis a bűn kibékíthetetlen ellentéte az igazság avagy a szeretet nagy alapelvének, ami viszont az élet alapja és feltétele. A bűnt ISTEN megváltó munkája legyőzi egy erkölcsi küzdelem során, és végül megsemmisíti örökre, teljesen. A hinduizmus szerint az emberi lélek halhatatlan, az ATHMANnak, a BRAHMANnal való azonossága révén. A kereszténység szerint „egyedül Istené a halhatatlanság” (I. Tim. 6:16).
Teremtő és teremtmény között alapvető különbség van e tekintetben. A teremtmény-embernek nincs élete önmagában, hanem az igazság erkölcsi törvényéhez való viszonyulásától függ, hogy élet vagy halál lesz a végső sorsa. A megváltás mibenléte a hinduizmus szerint az egyéni létezésből való kilépés, a visszatérés, a beleolvadás a személytelen Önvalóba, a Brahmanba. A kereszténység szerint az üdvösség az élet, éspedig az örök tökéletes élet megnyerése. A hinduizmusban csak a szellemi fejlődés különleges fokára emelkedettek juthatnak el a Móksához, míg a végső megváltáshoz a



kereszténység szerint minden ember elérheti az erre való jogosultságot földi életében, és a világ, az emberen kívüli természet megváltása, a bűn uralma alól való felszabadítása is bekövetkezik végül. A hinduizmus szerint a megváltást az embernek saját magának kell elérnie, az ehhez vezető megfelelő utat követve. A kereszténység szerint az önmegváltás lehetetlen, ISTEN hoz áldozatot az emberért, és ISTEN kegyelme menti meg az embert, aki enélkül képtelen lenne kiszabadulni a bűn és a Gonosz fogságából.
Az összehasonlítást nyilván lehetne még folytatni, de az eddigiekből is kétségtelen, hogy két alternatív gondolatrendszerről van itt szó. Nem tekinthetjük tehát véletlennek azt a fent jelzett folyamatot, miszerint mind a hinduizmus, mind pedig a kereszténység több gondolkodója kereste, illetve keresi a két vallásrendszer közötti hasonlóságokat, és törekedett bizonyos egyeztetésekre. A bibliai próféciák alapján jó okunk van hinni abban, hogy e két vallás képviselőinek esetleges ökumenikus szellemiségű tárgyalásain nem a hinduizmus lesz a saját tanaiból kevesebbet elengedő fél, de a folyamat előrehaladásának további alakulására bizonyos ideig még várnunk kell.



III.1.2. A buddhizmus
A buddhista tanrendszer — hamarosan látni fogjuk, hogy inkább filozófiai, mintsem vallásrendszerről kell itt beszélnünk — őshazája a hinduizmushoz hasonlóan India volt. A buddhizmus azonban korát tekintve sokkal fiatalabb, mint az előzőekben áttekintett kultuszrendszer, jellegében is nagymértékben különbözik attól, s ráadásul nem egy fokozatos fejlődés eredményeként alakult ki, hanem egyetlen személy eszmei hagyatéka, ami természetesen átment azért némi változáson az idők folyamán. De erről majd később.
A „vallásalapító” BUDDHA ereded neve GAUTAMA SZIDDHÁRTHA volt. A szanszkrit név jelentése: aki elérte célját. A kis SZIDDHÁRTHA herceg az előkelő sákja nemzetség tagja volt, mely nemzetség eredetét a legenda szerint a félig-meddig mondabeli IKSVÁKU királyra, rajta keresztül pedig a Napistenre vezette vissza. A sákják közül számos neves hadvezér került ki, de a kis GAUTAMA apja rádzsaként, vagyis kiskirályként uralkodott. GAUTAMA SZIDDHÁRTHA életéről jobbára csak legendás adatok állnak a rendelkezésünkre, de még ezekből sem bővelkedhetünk. Annyi bizonyosnak látszik, hogy BUDDHA — aki később „megvilágosodása” következtében kapta ezt a nevet — kb. Kr. e. 560 —480 között élt, s nem csak apai, de anyai részről is igen előkelő közegbe született. Anyja, MAJA hercegnő a kisfiú születése után hamarosan meghalt, de a legenda szerint nem is a férjétől, hanem egy az oldalába ormányával behatoló fehér elefánttól esett teherbe, gyermekének kihordása pedig mintegy tíz hónapot vett igénybe. BUDDHA születését annak számtalan csodával való összefüggése miatt sokan KRISZTUS világrajöttével szokták párhuzamba állítani. A legenda szerint BUDDHA születésekor az eget ragyogó fény töltötte be, a bölcs ASZITA ugyanakkor megjövendölte a gyermek későbbi nagyságát. A kis BUDDHA léptei nyomán ráadásul lótuszvirágok nyíltak - ami feltehetőleg leendő áldásos életét volt hivatott kifejezni —, és kezdettől fogva uralkodóknak kijáró tiszteletben részesült. Míg azonban JÉZUS viszonylagos szegénységben, minden földi pompától mentesen töltötte fiatal éveit, és JÓZSEF mellett kemény munkával kereste mindennapi betevőjét, addig a fiatal SZIDDHÁRTHA herceget kifejezetten elkényeztették. Volt egy téli és egy nyári palotája, ahol szolgák hada vette őt körül. Ki sem mozdulhatott a szabadba anélkül, hogy valaki máris



nem tartott volna a feje fölé egy napernyőt. Kizárólag benáreszi szantállal kente magát, és a legdrágább kelmékből készített ruhák álltak a rendelkezésére. Ezen felül a kis trónörökös nagyon fiatalon megházasodott, és hogy monogám kapcsolatában továbbra is „jól” érezhesse magát, több táncosnőből álló háremet tartott. Apjának egyetlen dolog számított fia életével és neveltetésével kapcsolatban, hogy az soha, vagy lehetőleg minél később ismerje meg a betegséget, az öregséget és a halált. Éppen ezért nem volt szabad elhagynia a királyi udvar területét, ahol az uralkodó gondoskodott arról, hogy GAUTAMÁT kizárólag egészséges, életerős fiatalok vegyék körül. Egyszer azonban, még fiatalemberként — betöltve a 29. életévét — BUDDHA úgy döntött, hogy idősödő apja figyelmét kijátszva átmenetileg elhagyja az udvart, és megnézi, hogy mi van a „kinti” világban. Az ott látottak természetesen sokkhatást gyakoroltak a mindaddig álomvilágban ringatózó trónörökösre. Gyors egymásutánban négy jelenet villant fel előtte mintegy megrázó sorozatélményként.
Először egy életunt aggastyánnal, aztán egy gyógyíthatatlan beteggel, valamivel később egy halottal, végül pedig egy aszkétával találkozott kocsikázás közben, s a látottak egyszer s mindenkorra megváltoztatták az egész addigi világszemléletét. Felszállt a rózsaszínű köd, vagy úgy is mondhatnánk: lehullott a lepel, és a fiatalember úgy érezte, nincs többé maradása hazájában. Megértette, hogy az élet a jelenlegi formájában alapvetően nem boldogság, hanem sokkal inkább fájdalom és szenvedés. Útjától azt várta, hogy az eddigitől egy teljesen más közegben, lemondva a gazdagságról és pompáról, megértheti a szenvedés okát, és megtalálhatja annak ellenszerét is, amennyiben létezik ilyen. Huszonkilenc esztendősen elhagyta tehát családját — feleségét és kisgyermekét —, magára vállalta az aszkéták életét, és többéves hasztalan bolyongásba kezdett. Az állandó koplalás és önsanyargatás következtében csontsoványra fogyott, és az éhhalál kezdte környékezni, mivel a hétesztendős szigorú aszketizmus teljesen felőrölte fizikai erejét. Mikor már úgy érezte, hogy egyszerűen képtelen folytatni az útját, az éhhalál szélén lepihent Gaja városkában egy fügefa alatt és ott várt sorsára. Ekkor azonban hatalmas „tapasztalatban” volt része, tudniillik az éjszakai elmélkedés folyamán elérte őt a „megvilágosulás” (bódhi): felismerte a dolgok végső összefüggéseit, a „négy nemes igazságot”, s ezzel megtalálta a megváltó gondolatot. Ezen az éjszakán vált „megvilágosodott” emberré, azaz BUDDHÁvá.



Hamarosan hirdetni kezdte a megváltás tanát, ami viszont alapjaiban különbözik az általunk ismert bibliai megváltástantól.
BUDDHA első prédikációja — talán nem véletlenül — egy szenthely mellet hangzott el Benáresz közelében, s állítólag már ekkor kész volt tanrendszerének komplett váza. Nem mondott le teljesen az aszketizmusról, de az önsanyargatást nem tette rendszerének fundamentumává. Hamarosan annak rendje és módja szerint hívek hada vette körül, az új tanítás vonzó volt mindazok számára, akiket kirekesztett vagy legalábbis hátrányos helyzetbe szorított a kasztrendszer. Megvilágosodása után BUDDHA még több, mint négy évtizeden átjárta India legkülönbözőbb tájegységeit, prédikált, és jelentős mértékben gyarapította hívei táborát. Nyolcvan esztendős korában érte utol a halál, a hagyomány szerint gombamérgezés végzett vele, de hogy ez pusztán véletlenül következett be, vagy gyilkosság áldozata lett a nagy vallásreformer, arról megoszlanak a vélemények. Halála előtt azonban még búcsút vett a hozzá legközelebb álló szerzeteseitől, majd bevonult a teljes nirvánába. Hívei pompás ünnepséget rendeztek a tiszteletére, ezt követően pedig elégették a holttestét. A legenda elbeszélése szerint BUDDHA halálát kozmikus jelenségek kísérték — melyek nyilván azt kívánták kihangsúlyozni, hogy halála éppoly csodálatos körülményeket idézett elő, mint születése —, hatalmas földrengés támadt, megperdültek az istenek dobjai, és amikor a tetemet elégették, a levegőből egy vízsugár eloltotta a máglya tüzet.
A buddhista tanok fennmaradásáról, illetve ezeknek a gyakorlati életbe való átplántálásáról még maga az alapító gondoskodott. Szerzetesrendeket (szangha) hozott létre, melyekbe nem volt könnyű a leendő tagoknak véglegesen bekerülni. Kemény volt ugyanis a próbaidőszak, melyet ha a jelölt kiállt, letehette a szerzetesi fogadalmat, de ezt követte a neheze. A szerzetes köteles volt egész életén keresztül megtartani a buddhista tízparancsolatot (lásd később), rendszeresen gyónni és vezekelni. A viselkedési normák nagyon szigorúak voltak, míg a világi követők számára lényegesen enyhébb előírásokat foganatosítottak. A végcél azonban mindenki számára ugyanaz, függetlenül attól, hogy az illető rendbeli vagy esetleg világi: a szenvedésektől való megszabadulás, a létkörforgásból való kikerülés, a nirvána állapotának elérése. Vagyis azt mondhatjuk, hogy BUDDHA és követői azokra az alapvetően hindu vallási kérdésekre próbáltak lehetséges válaszokat keresni, melyeket a hindu papok tényként tártak fel tanításaikban, de elfogadható magyarázattal, illetőleg



megoldási módozatokkal nem tudtak szolgálni a hívek számára. Ezért mondják sokan, hogy India vallási életében olyan szerepet töltött be a hinduizmusból kifejlődő buddhizmus, mint amilyet a keresztény egyháztörténetben a reformáció. A kettő közötti párhuzam megvonása persze jogosan tűnik egyesek számára kissé meredeknek, s tegyük hozzá, nem teljesen alaptalanul, de jobban átgondolva, valahol mélyen azért — ha kis túlzással is — erről van szó.
Nézzük meg tehát konkrétan, hogy miben is áll a buddhista megváltástan, amiből valószínűleg rögtön ki fog derülni, hogy az mennyiben különbözik a keresztény felfogástól.
A buddhista megváltástan alapköve az ún. csattári arijaszaccsáni, ami a négy nemes igazság szanszkrit megfelelője.
BUDDHA szerint az első nemes igazság azon tényszerűség felismeréséből áll, miszerint minden lét szenvedés, s ez az élővilág összes elemére, de legfőképpen az emberi létre igaz. A földi boldogságra való állandó törekvés hiábavaló, hiszen csak keserűséget okoz, de célunkat igazából mégsem érhetjük el. Az élet nem érdemes arra, hogy éljük, de ez nem jelenti azt, hogy öngyilkosságot kell elkövetnünk, és nem is kell feltétlenül pesszimistaként szemlélnünk a bennünket körülvevő személyeket és dolgokat. Az ember legfőbb célja BUDDHA szerint az, hogy nyugodt, békés derűvel nézzen szembe az összes lehetséges problémával, ami csak érheti őt az életben, és ilyen lelkiállapotban törekedjen a szenvedéstől való végleges megszabadulásra. Az első nemes igazság feltárásából már mintegy logikai úton eljuthatunk a második nemes igazsághoz, ami nem más, mint a szenvedés okának megállapítása. A szenvedés oka ugyanis a szomj, vagy pontosabban kifejezve a lét szomjazása. Az életkedv és az élni vágyás csalogatja az embert az egyik újraszületésből a másikba, s ha ez az élniakarás valamilyen módon megszűnik — márpedig bizonyos technikákkal meg lehet szüntetni akkor szükségképpen megszakad ama korábban, a hinduizmus tárgyalásánál említett Életkeréknek a körforgása is.
A harmadik nemes igazság tehát logikailag ebből a felismerésből indul ki, tudniillik a szenvedés megszüntetésének szükségszerűségéből. BUDDHA tanítása szerint az az ember; aki felismeri, hogy a szenvedést igenis meg kell és meg is lehet szüntetni, jó úton jár az abszolút igazság megértésében. Ezzel kapcsolatban fontos tisztáznunk a nirvána fogalmát, hiszen ezt az állapotot sokan a teljes megsemmisülés



állapotának tartják, illetve értik alatta. Nos, igazság szerint itt egy kicsit másról van szó. A nirvána szószerinti jelentése: az életvágy kihunyása, kialvása. Maga az állapot, amiről itt ténylegesen szó van, a szenvedélytelenség és a fájdalom nélküliség állapota, a szenvedések lángjának kialvása, a fentiekben említésre került „szomj” megsemmisülése, örök nyugalom és békesség.
A buddhista tanítás szerint az ember már földi életében, ezen a világon is üdvözülhet, ha különféle meditációs gyakorlatok révén elsajátítja az élve magváltás módszerét. Ezért mondjuk, hogy a buddhizmus tulajdonképpen egy olyan eszmerendszer, amely tipikusan önmegváltáson alapul. BUDDHA maga mint vallásoktató nem foglalkozott ISTEN létezésével, nem tagadta egy teremtő ISTEN létezését, de azt sem tanította híveinek, hogy ilyen ISTEN létezik. Éppúgy nem bírt számára különösebb jelentőséggel a lélek vagy világiélek fogalom sem. Ez az oka annak, amiért a buddhizmus esetében nem annyira vallásról, hanem sokkalta inkább egyfajta filozófiai rendszerről beszélhetünk. Nyugaton mi azt mondanánk, hogy a buddhizmus egy konkrét személy által kifejlesztett ókori ateista irányzat, de ez ilyen formában túlzásként hatna, mivel a buddhisták vallásosságukat korántsem élik meg ateizmusként. Igaz, hogy a buddhizmusban nincs egy a világot teremtő, kormányzó és fenntartó ISTEN, istenek azonban bőségesen vannak. Igen ám, csakhogy ezek az istenek némileg különböznek a korábbi ismertetések révén már megszokott politeista istenvilág tagjaitól, legfeljebb a görög panteonnal mutatnak némi hasonlatosságot. A buddhisták által feltételezett istenek maguk is bele vannak bonyolódva a szanszárába, rangjukat csupán Karmájuknak köszönhetik, s ők is megváltásra szorulnak. Esetükben tehát nem beszélhetünk tökéletességről, mindentudásról, avagy mindenhatóságról. A megváltás útját őszinte szorgalommal taposó buddhista szerzetes bizonyos értelemben sokkalta jobb helyzetben van, illetve irigylésre méltóbb, mint az istenek közül bármelyik, a megváltott ember pedig magasan az istenek felett áll.
A lényeg tehát az önmegváltásban van, és ily módon a buddhista gondolkodás nem kis összhangot mutat a gnoszticizmussal, s ennél fogva az sem meglepő, hogy a buddhista „vallásgyakorlat” számos eleme éppen a gnoszticizmus közvetítésével juthatott el Európába, s integrálódott sajnos a korai keresztény egyházba. (Lásd később!)



A buddhista eszmeiség hívei semmiféle problémát nem látnak abban, hogy a megváltás után a földi élet továbbtart még, ennek nincs semmi jelentősége, hiszen az élet fájának gyökere már úgy is el van vágva, s ez az élet nem a hagyományos értelemben vett élet többé. A megváltó tudás megszerzése után a megváltott már nem követhet el a jövőre kiható cselekedeteket, hiszen semmi köze nincs többé a világhoz. Az ilyen személy fizikailag ugyan létezik, él, de már nem köti semmilyen érzelem a világhoz. A szenvedés oka a lét szomjazása és, ezzel mintegy párhuzamosan a nemtudás — ti. a igazságé — de amikor a nemtudás megszűnik, vége szakad az újraszületések végtelennek tűnő folyamatának. Ebben az esetben de csakis ekkor — a halál bekövetkeztével véglegesen véget ér az élet körforgása, és az immár (ön)megváltott személy soha semmilyen formában nem tér vissza erre a világra. Noha a megváltás pillanatától a halál bekövetkeztéig eltelt idő a megváltott számára már teljesen közömbös, mindazonáltal a megváltott halott állapotának jelölésére még egy másik szó is van használatban: a pari nirvána vagy „teljes nirvána”. Ez esetben már valóban van létjogosultsága abszolút értelemben vett megsemmisülésről beszélni.
A negyedik nemes igazság már valóban természetszerűleg adódik az előző háromból: ez a nirvána elérésének útja. Az út nyolcféle kritériumot foglal magában, így nem véletlenül nevezik nemes nyolcas útnak. A nemes nyolcas út elemei: helyes hit, helyes gondolkodás, helyes beszéd, helyes cselekvés, helyes élet, helyes igyekezet, helyes vizsgálódás és helyes elmélkedés. Ez a nyolc kritérium, amelynek mindegyike szükséges az önmegváltás küzdelmes megvalósításához, nem más, mint a dharma kvintesszenciája, a tökéletességre való törekvés konkrét gyakorlati része. Ez teszi a buddhizmust átvitt értelemben vallássá, de legalábbis gyakorlatilag megalapozott szilárd erkölcstanná. A buddhisták helyes magatartásának mibenlétét ezen belül egy az általunk ismert ószövetségi erkölcsi törvényhez némileg hasonló tízparancsolat mutatja be, mint legfőbb szabályozó erő.
A buddhista Tízparancsolat elemei:
1. Ne ölj!
2. Ne orozz!
3. Tartózkodj a nemi élettől! Laikusok számára módosítva: Ne paráználkodj!
4. Ne hazudj!



5. Ne részegeskedj!
6. Meg nem engedett időben ne egyél!
7. Tánctól, énekléstől, zenétől, színjátékoktól tartózkodj!
8. Koszorúkat, illatszereket, ékszereket ne használj!
9. Kényelmes ágyban ne aludj!
10. Aranyat, ezüstöt a hívektől alamizsnául el ne fogadj!
A fenti etikakódex természetesen némi magyarázatra szorul. Elsősorban azt emelnénk ki, hogy a laikus hívek számára csak az első öt parancsolat vonatkozik, a parancsolatok második felének megtartása számukra is üdvös lehet, de semmiképpen nem kötelező érvényű. Ez alól kivételnek számít minden hónapban egynéhány nap, mely időszakban a laikusoknak is kötelező a 6-8. terjedő parancsolatok megtartása.
Az első parancsolatról érdemes tudnunk, hogy az nem csupán az embereknek, hanem minden élőlénynek (főként az állatoknak) az épségét és sértetlenségét is követeli. Részben ez az oka annak, hogy a vallások többségében a kultusz középpontjában álló véres áldozatok bemutatását a buddhizmus szigorúan tiltotta. A másik ok ugyanakkor abban keresendő, hogy a buddhizmus nem sokat foglalkozott az ISTEN vagy istenek létezésének kérdésével, következésképpen nem is lett volna kinek, illetve kiknek bemutatni az áldozatokat. Ráadásul a maitri elve nem tette lehetővé az élővilág irányába az emberek részéről tanúsított bármilyen fokú szeretetlenséget.
A második parancsolat önmagában véve szintén a levegőben lógna egy rövidke magyarázat nélkül. A lopás tiltásának feltétlenül létezik egy pozitív kiegészítése, melynek lényege a rendszeres adakozás, illetőleg adás. A „Ne orozz!” kifejezés valódi értelme tehát ez: „Adj!”. A pozitív kiegészítés elsősorban nyilvánvalóan a szerzetesi rend tagjaira vonatkozott, akik teljes mértékben a hívek jótékonyságára voltak utalva, de tágabb értelemben korlátozás nélkül mindenkire az egész világon. A harmadik parancsolat a laikusok számára így módosult: „Ne paráználkodj!”. A szerzetesek esetében azonban a nemi élet minden formájától való szigorú tartózkodást jelent, mint ahogyan ezt szó szerint kell értelmezniük a katolikus szerzeteseknek is. A negyedik és ötödik parancsolat kívánalma egyértelmű, ezek nem igényelnek bővebb magyarázatot.
A hatodik, vagyis az étkezésre vonatkozó parancsolat a gyakorlatba átültetve azt jelenti, hogy a szerzeteseknek naponta egy alkalommal



lehetőleg délben — szabad étkezniük. A nap többi időszaka étkezés szempontjából „meg nem engedettnek” számít, s az ellene vétő személy nem él etikus életet.
A Tízparancsolatot adó BUDDHA mindenesetre nem igényelt semmiféle isteni rangot magának, sőt azt tanította, hogy a lét örök körforgásában számtalan lény van buddhaságra predesztinálva. Az ilyen lényeket hívják bódhi-szattváknak. GAUTAMA SZIDDHÁRTHA megvilágosodása előtt bódhi-szattva volt és a megvilágosodás révén válhatott BUDDHAvá. Arról, hogy a világtörténelem során mindeddig hány BUDDHA élt már, megoszlanak a vélemények a buddhizmus egyes irányzatai között.
Mielőtt azonban a különféle irányzatok ismertetésére áttérnénk, foglaljuk össze nagyon röviden, hogy mit is vallott maga GAUTAMA a „felfedezett” kultuszrendszer mibenlétéről.
BUDDHA szerint az ember életét nem irányítja sem a sors, sem valamilyen természetfeletti istenség, hanem az ember mint legmagasabb rendű lény kizárólag önmaga ura, s mint ilyen, természetes módon képes irányítani a saját sorsát. A buddhává válásra mindenkinek megvan a lehetősége. Az élet tulajdonképpen szenvedés, de ha az ember ezt belátja, és etikus életet él, akkor, de csakis akkor önerejéből képes megállítani az Életkerék körforgását, és ezáltal megszabadul az örökös reinkarnációtól. Egyedül a „nemes nyolcas út” gyakorlati alkalmazása képes eljuttatni az embert a megvilágosodáshoz és ezen keresztül a nirvánához. A nirvána állapotába került személy megváltotta önmagát, s ráadásul folyamatos aszkézis nélkül. A nirvána tehát amolyan végső cél, a cél felé vezető út pedig a világi kötelékek megsemmisítésében áll. BUDDHA nem foglakozott sem a lélek, sem az istenek létének kérdésével. Feleslegesnek tartott mindenféle áldozatbemutatást, himnuszéneklést. Az embert és nem az égi hatalmakat tette felelőssé a létforgásból való kikerülés lehetőségéért. BUDDHA tanításának szükségszerű alkotóeleme a gondolatszabadság, mivel az ember megszabadulása abban rejlik, hogy megvalósítsa az igazságot önmagában, és nem isteni kegyelemből kapja, mintegy jutalomként engedelmes magatartásáért. A buddhizmuson kívül minden más vallás alapja a hit. A buddhizmusban ezzel szemben a meglátáson, a megértésen és a tudáson van a hangsúly. Tehát mindenkor a felismerés és a belátás a lényeges, nem pedig a hit.
A buddhista erkölcs lényege: Kerülni kell mindent, ami rossz, azt kell cselekedni, ami jó és meg kell tisztítani saját szívünket — lényegében



ez képezi BUDDHA tanításainak velejét. Az erkölcsi előírásokon és gyakorlatokon túlmenően minden buddhistának azon kell munkálkodnia, hogy belsejében kibontakoztassa az „isteniben való négy tartózkodást”: határtalan szeretet minden élőlény iránt, határtalan szánalmat minden élőlény iránt, korlátlan együttörvendezést mások boldogságán és egykedvűséget minden iránt, ami vele magával történik.
A buddhista hívőnek maximálisan toleránsnak kell tehát lennie minden és mindenki iránt. A szóban forgó eszmerendszer ugyan nem ismer dogmákat, de éppen ennél fogva a kételkedést sem tartja bűnnek. Sőt a bűn fogalma sem létezik olyan értelemben a buddhizmusban, mint más vallásokban. Minden rossz gyökere nem a bűn, hanem a nem tudásból fakadó haszontalan lét. A hit valamiben vagy valakiben még nem jelend automatikusan, hogy értünk és belátunk valamit, vagyis a kételkedés a megértés szempontjából egyenesen „üdvös” lehet. A lelkiismereti és vallásszabadság gondolatát BUDDHA messzemenően támogatta: „Ne csak saját vallásunkat tiszteljük, de ne is ócsároljuk mások meggyőződését, tisztelnünk kell mások vallását is. Ha így teszünk, előmozdítjuk saját vallásunk virágzását, és egyben szolgálatot teszünk mások vallásának.”
A korai buddhizmusban mindenféle szertartás ismeretlen volt. Még az imádság is hiányzott, hiszen a buddhistáknak nincs kihez és nincs miért imádkozniuk. A világban mindenütt érvényesülő szigorú oksági törvényekbe az isteneknek — ha egyáltalán léteznek — nincs beavatkozási lehetőségük. Magához BUDDHÁhoz sem volt szabad imádkozni, mivel ő nem volt isten, pusztán egy a földi életében tökéletességre jutott ember, aki példát mutatott követőinek, és tökéletesen megsemmisülvén sikeresen gátat szabott a további megtestesülésének. Az ősi buddhizmusban papság, szertartások és imák híján természetesen templomok sem voltak. Léteztek ugyan kegyhelyek, de kezdetben ezek mindössze a BUDDHÁról való megemlékezést szolgálták — az elhamvasztott vallásalapító tíz részre osztott földi maradványai fölé tíz emlékművet (sztúpa) emeltek —, de távolról sem kultikus céllal.
Ahogyan azonban az általában minden vallás, illetve szellemi mozgalom esetében lenni szokott, az alapító halála után bizonyos idővel a buddhista „vallásgyakorlás” területén is változás állt be, a tanokat értelmezni kezdték, s az értelmezésben a követők között előbb-utóbb áthidalhatatlan különbségek jöttek létre.



A nézeteltérések megzavarták az egyre nagyobb ütemben gyarapodó szerzetesi közösségek életét — a tanok ekkor már átszivárogtak India határain —, iránymutató tekintély pedig nem volt, aki az alapító szavainak hiteles értelmezésével szolgálhatott volna. Azt mondhatjuk, hogy a nagyarányú terjedés következtében a buddhizmusnak számos változata alakult ki országonként vagy régiókként igen korán (lásd pl. délkelet ázsiai buddhizmus, északi buddhizmus, kínai, koreai, japán stb. buddhizmus), de kötetünkben minden egyes változattal terjedelmi okokból nem foglalkozhatunk. A kisebb-nagyobb tanbeli eltérések behatóbb vizsgálata elsősorban a vallástudomány feladata. Nem hagyhatjuk viszont ki ismertetésünkből a buddhizmus két legnagyobb és legismertebb irányzatának ismertetését, nevezetesen a hinajána és a mahajána buddhizmust.
A hinajána irányzat a buddhizmus legősibb formájának letéteményese, elnevezése a liberálisabb mahajána szerzetesektől származik: „kis kocsi” vagy „kis szekér”.
A hinajána a buddhizmus eredeti formájához legközelebb álló, szigorú, ortodox irányzat. Létrejöttében igen nagy szerepet játszott az eredeti tanoktól való kezdeti lassú eltávolodás, melynek ellenhatásaként jött létre a hinajána. Az ehhez csatlakozó kolostorok lakói egyfajta konzervatív elitjét kezdték képezni a buddhizmusnak, a nirvána elérésének lehetősége a roppant szigorú szabályokat betartó szerzetesek privilégiumává vált, vagyis az üdvözlés egyedüli útja a szerzetesi szabályok betartásának függvénye lett. Ebből kifolyólag rendszabályok tekintetében a hinajána hívei kezdtek átesni a „ló túloldalára”, és ahogyan az ilyenkor lenni szokott, a merev dogmatizmus szerepe felértékelődött. Az általános szeretetérzés hinduista és eredetileg BUDDHA által is tanított igazságát egyre jobban elnyomta az önuralom mindenekfelett való gyakorlása. Megnövekedett a személyiség, a tulajdon én elnyomásának szerepe. Minden emóciót le kell csendesíteni, ami viszont természetszerűleg vonja maga után a személyre irányuló szeretet letompítását is.
A földi élettől való végleges megszabadulás kizárólag a tudás megszerzése által lehetséges, az embernek pedig minden energiáját arra kell fordítania, hogy megszüntesse az Életkerék körforgását. BUDDHA önmaga erejéből ismerte fel a megváltó tudást. GAUTAMA nem volt az egyetlen megvilágosodott személy, nem volt első, de nem is volt utolsó a sorban. Neki mintegy huszonnégy elődje volt a tizenkét előző



világperiódusban. A jelenlegi világkorszaknak ugyanakkor öt buddhája van, s GAUTAMA a negyedik volt ebben a sorban. Az ötödik buddha eljövetelét, aki lényegében bárkiben megtestesülhet, a hinajána követői úgy várják, mint az ortodox zsidók a MESSIÁS első eljövetelét. Az eljövendő buddha a szeretet mindenekfelett valóságát fogja hirdetni, békét hozva a világ számára.
A lét örök körforgásában ugyan számtalan lény van buddhaságra predesztinálva, de a hinajána szerzetesek alapvető különbséget tesznek a buddha jelölt (bódhiszattva) és a buddha között. A különbség mindössze abból adódik, hogy a buddha jelölt lényegében már elérte a „szentséget”, tehát akár be is mehetne a nirvánába, de ezt humanitárius okokból kifolyólag nem teszi, mert buddhává akar lenni az emberiség megsegítése érdekében.
A mahajána buddhizmus kialakulása a Kr. u. I—II. század fordulójára tehető. Maga az elnevezés magyarul „nagy kocsi”-t vagy „nagy szekeret” jelent, mely gyakorlatilag azt szimbolizálja, hogy a megváltáshoz a hívek számára sokkal szélesebb út nyílik, mint ahogyan arról a hinajána hívei tanítanak. A mahajána követői természetesen szintén nem hagyják figyelmen kívül a „Tan”-ban megfogalmazott utasításokat, de a megváltáshoz vezető utat sokkal egyszerűbbnek és könnyebbnek tartják.
Ennek az irányzatnak a követői alapjában véve a bódhiszattvákról szóló tanításukról ismerhetők fel, s különböztethetők meg az ortodoxoktól. A mahajána hívő számára a buddhaság nem annyira számít rendkívülinek, mint a mahajánáknál, hanem bármelyik követő eljuthat, sőt el is kell, hogy jusson ide a bódhiszattva-állapot után. A lényeg azonban nem is annyira itt, a végcél tekintetében mutatkozik meg, hanem a buddhaságig vezető üdvútban, mivel a híveknek elsősorban nem a saját üdvösségükkel kell foglakozniuk, hanem azzal, hogy más embereket eljutassanak erre a szintre. Ezért mondhatjuk, hogy a hinajána zártságával szemben a mahajána kifejezetten nyitott, szinte missziós jellegű filozófia.
Tanításának alaptézise, hogy buddhák minden időszakban jelennek meg a világban, számuk pedig korlátlan, vagy saját szavaikkal kifejezve: „végtelen, mint a homokszem a Gangeszben”.
Innentől kezdve az irányzat a nyugati ember számára egyre inkább egyfajta misztikus, sőt bizonyos értelemben véve politeista jelleget kezd ölteni, mely valahol nyilvánvaló módon következik az alaptézisből. Ha a földön bárkiből válhat buddha, és ha a mahajána kozmológiája szerint a mi



világunk csupán piciny porszem a világmindenségben, s ráadásul minden egyes világnak megvannak a maga buddhái, akkor kell lennie egy Mindenség-Buddhának is. Ha pedig a buddhák felsőbbrendűek az embereknél, amolyan félistenek, a Mindenség-Buddha viszont mindegyik felett áll, akkor logikus — még ha speciális értelemben is — politeizmusról beszélnünk a mahajána buddhizmus esetében.
Itt azonban még ennél is többről van szó. Az irányzat követői mintegy huszonnyolc különféle menny létezéséről tanítanak, melyeket egyfelől BUDDHÁk, másfelől viszont újjászületésükre váró halottak lelkei népesítenek be. A menny felső régióiban még egy Paradicsom is található, ahol a lelkek már nem szenvednek, végső megtisztulásuk után a nirvánába jutnak. A bűnösöket ugyanakkor a poklok kínjai várják az alvilágban, de tudnunk kell, hogy pokolból is nyolc van. A mahajána buddhizmustól nem áll távol az ereklyekultusz sem, ami a valóságban nagyon szorosan összefügg GAUTAMA istenítésével. Ezt igazolják a különböző BUDDHA szobrok és képek, melyekhez a hívek segítségért fohászkodnak, sőt bizonyos értelemben már imádkoznak is. A szerzetesek papi feladatokat látnak el, melyek része pl. a gyóntatás, illetve meghatározott ceremóniák végzése a szabályos istentiszteletek alkalmával. A híveket az istenekhez egyes mágikus formulák gyakori hangoztatása is közelebb emelhet. Az ima elrecitálását megkönnyíthetik az olvasók („rózsafürérek”), amik ismerősek lehetnek a római katolikus vallásgyakorlatból.
A tibeti lámaizmusban még hatalmas imatornyokkal is találkozhatunk, melyekben az ún. imafalakat misztikus imaformulákkal írják tele. A szertartásoknak része az ének és a tánc, de ugyanígy a varázslás és a misztikum. Talán nem járunk messze a valóságtól, ha kimondjuk: GAUTAMA SZIDDHÁRTHA valószínűleg minden erejével próbált volna „harcolni” az általa kialakított eszmerendszer ilyen módon történő kultusszá alakítása ellen. A forrásokból teljesen bizonyosra vehető, hogy ő soha semmilyen körülmények között nem kívánt isteni rangot vagy tiszteletet kivívni önmaga számára.
Úgy véljük, kevesen tudják, hogy a buddhizmus tanítása, illetve maga a kultusz nem jelentéktelen mértékű hatást gyakorolt a még épp hogy csak kibontakozó kereszténységre, és sajnos, ez a hatás nagyon súlyos torzulásokat eredményezett — elsősorban a vallásgyakorlatban —, mely torzulásokat csak a XVI. századi reformáció állított helyre a saját berkein belül. A római katolicizmus azonban mind a mai napig őrzi ezeket az



őskeresztény és apostoli korban még teljesen ismeretlen keleti kultuszelemeket.
Sok kutató véleménye szerint aligha valószínű, hogy mindezen hasonlóságok véletlen találkozások, s a két vallás lényegében gyökerező és egymástól független jelenségek. A hatás irányát tisztázandó fontos kiemelnünk, hogy az alábbi kultuszelemek a buddhizmusban bizonyíthatóan régebbi keletűek, mint a római katolicizmusban, így feltétlenül az előbbi hatott az utóbbira, és semmi esetre sem történhetett ez fordítva. A buddhista kultuszelemek behatolása a római vallásrendszerbe minden valószínűség szerint a Kr. u. III—IV. század környékén történt meg, méghozzá gnosztikus közvetítéssel. Természetesen nem állíthatjuk azt teljes bizonyossággal — mint ahogyan az ellenkezőjét sem —, hogy az alábbiakban felsorolt kultuszelemek mindegyike a buddhizmusból származik — legfeljebb néhány —, de száz százalékig biztos, hogy nem is az eredeti jézusi vagy apostoli tanításból.
A buddhista és a keresztény (katolikus) kultusz hasonló elemei:
1. A kolostori élet
Az egyháztörténeti, illetve régészeti kutatások alapján egyértelműen bizonyítható, hogy a keresztény szerzetesség bölcsője Egyiptom volt, ahol az első anakhoréták a Kr. u. IV. század folyamán kezdtek komolyabb méreteket öltve kivándorolni a sivatagba. Ennek okaira itt most nyilvánvalóan nem térünk ki, de mindenképpen ki kell emelnünk, hogy a buddhista szerzetesi élet már GAUTAMA SZIDDHÁRTHA élete alkonyán kialakulóban volt (Kr. e. V. sz.), a buddhista kolostorok pedig az apostoli korban már működtek (Kr. u.).
2. A cölibátus
A kereszténységen belül a szerzetesség megjelenésével párhuzamosan, tehát a Kr. u. IV. században kezdett megjelenni az anakhoréták részéről önkéntesen vállalt nőtlenség. Az egész papságra kiterjedően azonban csak VII. GERGELY pápa rendelete által lett törvényileg kötelezővé téve a XI. században. Érdekes viszont, hogy a papi nőtlenség kívánalma a buddhizmusban nagyjából egyidős a vallásalapítóval.
3. A tonzúra
A tonzúra, vagyis a fejtető kör alakú leborotválása a buddhizmusban egyidős a szerzetesi élet kialakulásával. A kereszténységben ezzel szemben csak a Kr. u. V. század táján alakult ki, mint az első felavatást kísérő szertartás jele.



4. A gyónás
A kereszténységben a bűnük megvallása a szakrálisan felszentelt személy jelenlétében körülbelül a Kr. u. III. században lépett érvénybe. A buddhizmusban igen nehéz feladat lenne az eredet kimutatása, de a vallástörténészek szerint a legrégebbi intézmények egyikéről van szó.
5. Az ereklyetisztelet
Az ereklyetisztelet a buddhizmusban igen régi eredetre tekint vissza, hiszen egyidősnek tekinthető az alapító, BUDDHA halálával. A kereszténység vallásgyakorlatában viszont ez a kultusz csak a III-IV. század fordulóján bukkant fel először, majd kapott egyre hangsúlyosabb szerepet az egyház életében.
6. A rózsafüzér vagy olvasó
Általános feltételezés szerint a rózsafüzér használata Nyugaton a keresztes hadjáratok következményeként jelent meg Európában. Szinte teljesen bizonyos, hogy buddhista eredetről van szó, sőt már az olvasó gyakorlatilag a hinduizmus vallásgyakorlatában sem volt ismeretlen. Széles körben elterjedté Keleten az északi buddhizmus térhódításával vált, mígnem a keresztesek a XI—XII. századtól fokozatosan kontinensünkön is elterjesztették.
7. A templomtorony és haranghasználat
A keresztény toronyépítés bölcsőjét egyes szakemberek már igen korán Indiában, illetve Perzsiában keresték. A különféle ó-bizánci épületek különösen közel állnak a buddhista építményekhez. Elsősorban Örményországban figyelhető meg ez a hatás, mely állam a Kr. u. I—IV. század között köztudottan ind gyarmatterület volt. Ugyanakkor nem hagyhatjuk figyelmen kívül azt a tényt sem, miszerint Indiában már a Kr. u. II. század utolsó harmadában használtak harangokat — többnyire az egymástól távol levő kolostorok szerzetesei érintkeztek így egymással —, míg a kereszténységben a harangozás szokása csak a VI. századot követően vált általánossá.
8. A füstölő
A kereszténység vallásgyakorlatában hosszú ideig nem volt engedélyezett a füstölő használata, mivel azt az újszövetségi Szentírás tanrendszerével ellentétesnek tartották. Ezen túlmenően az apostolok és az apostoli atyák következetesen átlátták, hogy a tömjénezés keleti szokása pogány eredetű: a sötétséget és nem a világosságot fejezi ki. Használata a constantinusi



fordulat után kezdett szokásba jönni és viharos gyorsasággal terjedni. A buddhizmusban azonban a tömjénezés ősrégi eredetre tekint vissza, szinte egyidős BUDDHA működésével.
Végül foglaljuk össze nagyon röviden, hogy a fentiekben ismertetett kultuszelemeken kívül miben hasonlít és miben különbözik egymástól a buddhizmus és a kereszténység, mennyiben fogadhatjuk el BUDDHA nézeteit a Bibliával is összeegyeztethetőnek és mennyiben nem.
• Vitathatatlan, hogy BUDDHA nagyon közeljárt a valóság felismeréséhez bizonyos pontokon:
• A lét csupa szenvedés, a fájdalom mindent átjár, egyetemes állapot.
• Az összes filozofálás haszontalan és felesleges, a megváltás, a felszabadulás az ember fő problémája. Itt meg kell jegyeznünk, hogy feleslegesség és haszontalanság csak annyiban áll fenn, amennyiben nem keressük a megváltás útját, mibenlétét. Ennek keresésében nem gyarló emberi okoskodás, hanem ISTEN kinyilatkoztatása van segítségünkre.
„Az én és az enyém”, avagy „a kapzsi és szenvedélyes vágy” minden fájdalom forrása. A buddhizmus alapvetően eltér azonban a kereszténységtől abban, hogy ezt önerőből leküzdhetőnek véli és állítja. Ez összefügg azzal, hogy inkább állapotnak látja a vágyak alá vetettséget, mint erkölcsileg rossznak, amelyben benne van az ember személyes intellektusa és akarata még akkor is, ha az önzésre való fogékonyságot örökli az emberi természet egyetemesen megromlott állapota következtében.
A buddhizmusban a világ összes vallásánál erőteljesebben érvényesül az önmegváltás tana és hite. Emlékezzünk rá, hogy az üdvösséggel kapcsolatban JÉZUS miként tanította követői, mely tanítás soha nem tartalmazott olyan elemeket, melyek még csak véletlenül is arra engedtek volna következtetni, hogy az ember önerejéből képes lenne üdvözülni. „A tanítványok pedig ezeket hallván, felettébb álmélkodtak, mondván: Kicsoda üdvözülhet tehát? JÉZUS pedig rájuk tekintvén, mondta nékik: Embereknél ez lehetetlen, de Istennél minden lehetséges.” (Mt. 19: 25-26)
A buddhizmus tanrendszerében nem szerepel egy a világ felett álló teremtő és mindenható Isten létéről szóló tanítás sem. A Biblia ugyanakkor pontosan egy ilyen féltőn szerető, jóságos Teremtőről beszél a Genezistől kezdve a Jelenések könyvéig. A keresztények elsősorban éppen azért ítélik el a buddhizmust, mert az tagadja a teremtő, fenntartó és megváltó ISTEN létezését, lehetségesnek tartja az ember önmegváltását, és minden törekvés végső célját a nirvánába jutásban — vagyis az életvágy



kialvásában — látja, nem pedig az örök élet elnyerésében. Nyilvánvaló, hogy e kettő szöges ellentétben áll egymással: míg a buddhisták eleve nem hisznek az élet megjobbításában; ezért kidolgozták a szenvedések elviselésének metodikáját, ami lényegében az élő halott állapotának elérésével azonos, addig a keresztények reménykednek az eredeti életminőség helyreállításában.
Szégyenkezve kell azonban bevallanunk, a tárgyilagosságot is szem előtt tartva, hogy a buddhisták gyakran valóban hűebben követik mesterük szavát, mint az állítólagos keresztények. Türelmük és szelídségük megszégyenítő példaképként állhat előttünk, nem kevésbé a dölyfösségtől és az önbíráskodásra való hajlamtól mentes jellemük. Bárcsak elmondhatnánk mindezt kétezeréves egyháztörténelmünkről, feledve az inkvizíció és a kereszteshadjáratok iszonyatos borzalmait. Mindezekkel jogosan vádolhatnának bennünket, keresztényeket Buddha követői.
Valamit azonban nem szabad elfelejtenünk a felsoroltakon túlmenően, s ezt a valamit nem véletlenül hagytuk mintegy nyitva hagyott zárógondolatként, a buddhizmusról szóló ismertetésünk végére. BUDDHA és követői szerint az üdvösséghez számtalan úton juthat el az ember afféle „egy a valóság, de ezer a ruhája” analógia mintájára. JÉZUS ezzel szemben határozottan leszögezte: „Én vagyok az út, az igazság és az élet. Senki nem mehet az Atyához, hanemha általam.” A kereszténység legfőbb tanítása szerint üdvösségünk egyedüli forrása KRISZTUS.



III.1.3. A kínai vallásosság
A mai Kína hatalmas ország, területe majdnem akkora, mint egész Európáé. E hatalmas területen a történelem folyamán kialakult kultúra a ma élő emberiség kb. egyötöd részének kultúrája. Kína a világtörténelem egyik legősibb civilizációja és legősibb állama, mely korunkban is igen nagy szerepet játszik. Történetét mégis sokkal kevésbé ismeri a közvélemény, mint valamely kisebb európai államét. A kínai szokások is távoliak a mi világunktól, az ősi hagyományokban gyökerező kínai kultúra pedig általában csak értetlenségre talál kontinensünkön. Kína megértéséhez elsősorban ezen ősrégi államalakulat történelmének megismerése szükségeltetik, de sajnos e rövid kötet keretein belül ennek ismertetésére nem vállalkozhatunk.
Mindössze a legfontosabb történelmi korszakok és uralkodó dinasztiák tömör áttekintésére kerül most sor.
A kínai történeti hagyomány — amelynek legrégibb krónikás feljegyzései csak a Kr. e. VIII. század utáni korból maradtak ránk — civilizációjának történetét a Kr. e. V. évezred közepéig vezeti vissza. (Zárójelben tesszük hozzá, hogy ez az adat némiképpen ellentmondani látszik a bibliai kronológiának, mely magának a teremtésnek az idejét sem helyezi ilyen távoli múltba, de a krónikás nyilván csak hozzávetőleges adatokat közölt.)
E hagyomány szerint Kína lakói egy-egy legendás király oktatása alapján Kr. e. 4500 körül tanulták meg az állattenyésztést, Kr. e. 3200 táján a földművelést, Kr. e. 2600 körül az írást, számolást, selyemszövést, házépítést és a többi iparágat. Itt kell megjegyeznünk, hogy a későbbi kínai történetírók fő jellemzője, hogy szilárdan hisznek a dinasztikus ciklusokban, mint ahogyan azt hamarosan látni is fogjuk. Az őstörténetnek ezt a vázlatos és legendás rajzát az elmúlt évszázad régészeti kutatásai töltötték meg történeti értékű tartalommal.
A kínai civilizáció legrégibb színhelye a Hoangho felső folyásának vidéke. Itt a Kr. e. III. évezred végén félig letelepült paraszti életformát találunk. A lakosság eredetéről sokkal kevesebbet tudunk, mint például az ind árjákról, nincs bizonyítékunk arra nézve, hogy a kínai őslakosság valahonnan bevándorolt volna e területre. Annyit azonban biztosan tudunk, hogy az itt élők hosszú ideig a világtörténelem egyik legelzártabb,



legelszigeteltebb társadalmát alkották, s ez az elszigeteltség csak a XIX. század folyamán kezdett enyhülni. A kínaiak mindig egy teljesen önálló világ, valamiféle „kis emberiség” képviselőinek érezték magukat, s mivel kapcsolataik távoliak és csaknem észrevétlenek voltak, minden vívmányukat kizárólag saját erejüknek tulajdonították. Kína elzártságát elsősorban a földrajzi viszonyok eredményezik. Északon egy hatalmas kiterjedésű és a mongóliai sivatagba beleolvadó síkság, kelet felől a Csendes-óceán, délen egy szubtropikus dzsungel, nyugat felől pedig a Tibetfennsík, valamint a Himalája határolja. Ilyenformán Kína barbár és ellenséges szomszédaitól körülvéve is önálló, külön világ lett. A terület elszigeteltsége egyik oldalról pozitív volt, hiszen lehetővé tette — hasonlóan pl. Egyiptomhoz — egy hatalmas birodalom kialakulását, sőt Kínát tekinthetjük a világ legrégibb, folyamatosan működő államának. Az elzártság negatívuma azonban az, hogy a kapcsolatok hiánya egyben a fejlődés kerékkötőjévé is vált. Ráadásul a kezdeti időszakban nagyon hasznos egység következtében nem alakulhatott ki az egyes területek önállósága, sokfélesége, kulturális különbözősége. Pedig ez a három dolog — a változatosság, nyitottság és a kultúrák közötti versengés — az, ami Európát annyira fejlődőképessé tette. Ezért ebből a szempontból a kínai történelem a kínai fejlődés egyik leglátványosabb ellenpéldája is lehet.
De térjünk vissza kronológiánkhoz.
A kínai hagyomány a fent említett időszakra, vagyis a Kr. e. III. évezred végére helyezi a legendás HSZIA-dinasztia uralkodását, melynek létezése történetileg mind a mai napig nem megalapozott. A legenda arról számol be, hogy a dinasztia utolsó sarja szörnyűséges zsarnok volt. Trónjától egyik fő embere, SANG hercege fosztotta meg, aki e lépésével évszázadokra megalapozta a saját dinasztiáját. A Kr. e. XV. századtól egészen a Kr. e. 1028-ig terjedő időszakot a SANG-dinasztia korának nevezzük Kínában, s egyúttal nyugodtan ki is mondhatjuk, hogy ekkor megkezdődött Kína valódi történeti kora.
Ebben a majd fél évezredben hatalmas mértékben fejlődött mind a földművelés, mind pedig az állattenyésztés, de kialakult a szabályos államszervezet összes lényeges formai eleme is. Az erősen hierarchikus szervezet élén a király (wang) állt, aki nemcsak a világi, de a vallási ügyeket is irányította. Az istenségeknek és az ősök szellemeinek ő mutatta be az áldozatokat. Hatalma elméletileg korlátlan volt. Ha az uralkodó és tanácsosai között valamilyen nézeteltérés alakult ki, az ősök szellemit



hívták segítségül, és amennyiben a jóscsontok állása megegyezett az uralkodó elképzelésével, akkor a kérdés eldöntéséhez nem volt többé szükség a tanácsadók véleményére. Kis túlzással azt is mondhatjuk, hogy a jóslatok által a meghalt és megistenült ősök kormányoztak. A király csak megbízottjuk és képviselőjük volt, tanácskoznia kellett velük, és alá kellett vetnie magát véleményüknek minden fontos ügyben.
A SANG-dinasztia mintegy harminc uralkodót adott Kínának. Noha többségükről nem maradtak fenn megbízható adatok, teljesen bizonyos, hogy nagy és tartós birodalmat sikerült létrehozniuk, ami természetesen méreteit tekintve még nem volt azonos a mai Kína területével. A korszak közepe táján a birodalom terjeszkedni kezdett, és a meghódított területeken kis fejedelemségek alakultak. Ezek közül CSOU vált a leghatalmasabbá, és addig építgette hatalmát a többi fejedelemség rovására, hogy végül átvette az egész államalakulat feletti uralmat.
Kr. e. 1028-tól kezdetét vette a CSOU-dinasztia kora, amely valóban rendkívül hosszú ideig Kr. e. 221-ig tartott.
A jelzett dinasztia uralkodásának időszakát további három részre bonthatjuk:
Nyugati-Csou szakasz: Kr. e. 1028 — Kr. e. 771
Keleti-Csou szakasz: Kr. e. 771 — Kr. e. 481
Harcoló királyságok kora: Kr. e. 481 — Kr. e. 221
Kínában a császársági államforma megszűnéséig (1912) természetesen még nagyon sok dinasztia követte egymást. Ezek ismertetésétől azonban tankönyvünk eltekint, hiszen vallástörténed szempontból nézve az utolsó feltüntetett időszak közepére már kialakult a kínai vallásosság fejlődésének az a formája, mely évezredeken át meghatározó volt, s részben — a kommunista propagandagépezet tevékenységének ellenére — ma is az.
Különösen a Keleti-Csou időszak végére kell majd kicsit jobban odafigyelnünk, hiszen ebben a korban alakult ki az a két vallási-etikai, valamint társadalmi és politikai eszmerendszer; amelyek évezredekre meghatározták a kínai társadalom szerkezetét, jellegét, lényegét és formáit: a taoizmus és a konfucianizmus. Mint később látni fogjuk, a Kr. e. VIV. század az ősi kínai vallásosság reformációjának időszaka.Mielőtt azonban részletesen megvizsgálnánk e reformáció mibenlétét, nagyon röviden össze kell foglalnunk, hogy miben is állt konkrétan ez a jóslásokra és a szellemvilág hatalmára alapozott ősi kínai hiedelemvilág, melynek néhány elemével érintőlegesen már találkoztunk.



Az ősi kínai vallás alapvetően politeista volt. A kínaiak egész sereg istennel és istennővel népesítették be a világot. A néphit valószínűleg az isteneket az átlagosnál hatalmasabb embereknek tartotta, akiknek tudása korlátozott, és ebből kifolyólag nem is lehettek mindenhatóak. Mint ahogyan azt láttuk a görögöknél, a kínai istenek is könnyen megsértődtek, kicsinyesek és bosszúállóak voltak. Nem számított soraikban ritkaságnak az apa- és testvérgyilkosság. Külön istene volt a mennydörgésnek, a szeleknek, a lovaknak, a szakácsoknak és még nagyon hosszan folytathatnánk a sort. Ezek mellett még létezett egy sereg démon és gonosz szellem.
Érdekes viszont, hogy Kínában a természeti erőket megtestesítő nagyhatalmú istenek egyes csoportjai nem alakultak ki. A főistenek, melyek alakjai már a SANG-kortól kezdve kibontakoztak, sokkalta inkább ősatyaistenségek voltak. Az első vallás történed szempontból is jól megragadható főisten az ókori népek nagy isteneivel szemben nem volt sem valamilyen eszme, vagy természeti erő megtestesülése, pusztán egy meghalt ősatya: SANG-TI. (A név itt természetesen magára a dinasztiára utal.)
SANG-TI (Magasságos Úr) az ég ura, a holtak királya és a földi dolgok legfőbb irányítója egyszerre, tehát nem kimondottan funkcióisten. Feladatainak ellátásában több segítője volt, ezek közül öten emelkedtek ki a kínai mitológiából, s belőlük lettek az öt elem istenségei.
A kínaiak ezt az ősatyát felfoghatatlanul nagy teljhatalommal ruházták fel, uralkodott az egész szellemvilág felett, és irányított minden túlvilági erőt. Évszázadok teltek el, mire a kultuszrendszer újabb változást tudott felmutatni, és kialakult az Ég tisztelete. Az átmenetet persze nem úgy kell elképzelnünk, mintha az egy csapásra történt volna.
Az Ég kultusza mellett sokáig megmaradt SANG-TI tisztelete is, míg végül ez utóbbi teljesen kiszorult a nép vallásos életéből. Az Égnek a váltás után már ugyanakkora hatalmat tulajdonítottak, mint korábban az elhunyt ősatyának, sőt tevékenységi köre kibővült, illetve helyesebb azt mondanunk, hogy konkretizálódott. Az Ég privilégiuma lett az engedetlenek megbüntetése és az engedelmesek megjutalmazása. Ő pártfogolta a bölcseket és a becsületeseket. A mindenkori uralkodó ettől kezdve már nem SANG-TI leszármazottja volt, hanem az „Ég fia”. Ez többek között azt is kifejezte, hogy a földi uralkodó alá van vetve a legmagasabb égi erőknek, akik pártfogolják őt. A császár mint földi helytartó az Ég tiszteletén alapuló kultuszrendszer főpapja lett, egyedül neki volt joga



és természetesen kötelessége — elvégezni a kultusz valamennyi szertartását. A szertartások elvégzése Kínában elsődleges fontosságú állami ügy volt, vagyis a vallás és a politika évezredeken át összefonódott ebben a hatalmas államalakulatban. Az Ég „akarata” és „parancsa” mindenki számára evidens volt, mely segített elviselni az egyszerű nép számára az aszályt, az árvizet és minden lehetséges természeti katasztrófát.
A harmadik egyetemes, tehát Kínában általánosan elismert istenkultusz a Föld kultusza volt.
A Föld istenségének szigorúan kidolgozott szertartásokat végeztek, mely szertartások legfőbb irányítója természetesen továbbra is az uralkodó volt. A Földisten tiszteletére minden nagyobb településen oltárt emeltek, melyek középpontjába kőobeliszket vagy egyszerű fatáblát állítottak, s ezeken nem ritkán felirat is dicsérte az istenséget. A szertartások többnyire tavasszal és ősszel zajlottak, ami ekkor már jól mutatja a természetkultusz lassú kibontakozását. A Föld istenének nevet is adtak, ő volt a sö, amelyről azt feltételezték, hogy az a szánást követően mintegy átköltözik a szántóföldre, ahol az egész nyarat eltölti, és a szertartásokért cserébe pontosan teljesíti a reá kirótt kötelességeket. Látszik tehát, hogy a kínai hiedelemvilágban is jól megragadhatóan érvényesült az államalakulattól jóval nyugatabbra tapasztalt híres elv: do ut des (adok, hogy adjál).
A szertartásokat a helyi lakosság hatalmas lakomákkal kötötte egybe, melynek szerves eleme volt a zene és a tánc, bár olyan mértékű kicsapongásokról nem tudunk, mint amilyeneket a misztériumvallások hívei eszközöltek.
H. GLASENAPP a kínai vallási elképzeléseket az univerzizmus összefoglaló névvel illeti. Ennek oka abban rejlik, hogy a kínaiak szerint a föld, az ég és az ember az egységes mindenség (univerzum) három alkotórésze. Ezek kölcsönhatásban állnak egymással, és mindenre kiterjedő törvény szabályozza működésüket. A kultusz hívei öt olyan elemet tételeznek, melyekre szerintük minden földi dolog visszavezethető. Ezek: a föld, víz, tűz, fa, fém.
Az öt felsorolt elem összefüggéseit, kölcsönös kapcsolatait folyamatosan kutatták, és még ezek sorrendjére nézve is számos elképzelés született. A lényeg ama tézis elvi alátámasztása, miszerint a világmindenség maga nem más, mint egy állandóan változó mechanizmus. Az egyik ilyen elmélet szerint: a föld felszívja a vizet, a víz eloltja a tüzet, a tűz megolvasztja a fémet, a fém elvágja a fát, a fa felszántja a földet. Minden összefügg tehát,



sőt előbb vagy utóbb visszatér önmagába. Ehhez nagyon hasonló gondolatokkal találkozhatunk a görög filozófiában.
Az univerzizmus elméletére épül a klasszikus kínai vallási dualizmus, amit a jin és a jang ellentét erőpárral szoktak szemléltetni, illetőleg szimbolizálni. A kiindulási alap itt a fény és az árnyék kettőssége, mivel a fény és a sötétség alatt a kínaiak két alapvető őselemet értettek.
A jang a pozitív erő, a férfi, az aktív, a teremtő. A jin a negatív erő, a nő, a passzív, a befogadó.
A két erő azonban — s ez nagyon fontos, mert ebben rejlik a kínai dualisztikus világszemlélet mibenléte — nem ellentétes egymással, hanem éppen ellenkezőleg, kiegészítik egymást. A jin és a jang harmonikusan egybeolvadnak, egyik a másikat kölcsönösen formálja, s ez a harmónia és kölcsönösség biztosítja a világegyetem végtelen összhangját.
Az ősi kínai vallásosságban a természet tisztelete mellett — mint azt már a SANG-korban is megfigyelhettük — kiemelkedő szerepet játszott az ősök kultusza, illetőleg tisztelete. A gyermekek Kínában jóval nagyobb tiszteletet tanúsítanak szüleik irányába, mint az Európában „megszokott” norma, de a lényeg nemcsak ebben rejlik. Feltételezik ugyanis, hogy a halál után a lélek tovább él, így az elhunyt szülők iránti gyermeki kötelesség a halál után sem szűnik meg. A szülőtisztelet és az ősök iránti kegyelet ily módon a vallásos kínai átlagember számára teljességgel összekapcsolódik, egymástól szétválaszthatatlan.
A halottkultusz alapvető tartozékaként tarthatjuk számon az ún. ősök tábláját, ami egy körülbelül 60x40 cm-es közönséges fatábla. Erre a fatáblára a család rangidős tagja rávési az egyes nemzedékeknek, ősöknek, dédszülőknek, nagyszülőknek és szülőknek a nevét. Hitük szerint az ősök lelkei mintegy beleköltöznek ezáltal — illetve a szertartás által ezekbe a kis fatáblákba. Éppen ezért a táblácskákat a ház legelőkelőbb helységében felállított oltárszerű asztalokra helyezik, reggel és este tömjént égetnek előttük, illetve friss teát hagynak ott. Az ősök ilyen értelemben a táblán keresztül jelen vannak a családok életében.
Mindezek nyomán felmerülhet bennünk a kérdés, hogy vajon antropológiai szempontból nézve milyen természetű a kínaiak által feltételezett lélek. Nos, röviden annyit mondhatunk, hogy a kínai lélekfogalom némiképpen összetett.
E hiedelemvilág szerint minden embernek két lelke van: egy anyagi (po) lelke, amely csak az ember születésének pillanatában jelenik meg, mintegy



az első lélegzettel kerül az ember testébe. Az anyagi (po) lélek az ember halálakor testével együtt jut a földbe, s átváltozik kuj lélekké. Épp ennek a kuj léleknek van szüksége normális létezéséhez mindazokra a tárgyakra, amelyeket a sírokba helyeznek. Ha elegendő mennyiségű holmit tettek a sírba, s a halott rokonai és utódai rendszeresen hoznak új tárgyakat áldozat formájában, akkor a kuj lélek nyugodt és boldog. Ha pedig nem, akkor felbőszülhet, és sok kárt okozhat nemcsak a hanyag utódoknak, hanem más, teljesen ártatlan embereknek is. A szellemi (hun) lélek az előzővel ellentétben, a halál pillanatában elhagyja az ember testét, felszáll az égbe, és átalakul sen lélekké. A kínai filozófusok szerint pontosan ebben mutatkozik meg az ember testi és szellemi szubsztanciája közötti különbség.
Mielőtt rátérnénk az ókori Kína két nagy vallásetikai reformrendszerének áttekintésére, mindenképpen meg kell ismerkednünk még egy fogalommal, mely a kínai gondolkodásban roppant ősinek számít, és a Kr. e. VI. században LAO-CE is erre építette fel eszmerendszerét: a tao.
A tao eredeti jelentése: az út, azonban maga a fogalom ennél sokkal szerteágazóbb és gazdagabb mondanivalót tartalmaz. A tao az egész világegyetemben — szűkebb értelemben véve a természetben és az emberi életben — érvényesülő rendet jelenti eredetileg, melyből minden egyes erkölcsi követelmény levezethető. A tao tehát magának az etikának a szilárd fundamentuma. Az ember „egyéni” tao-ja, normális esetben teljes harmóniában van a természet tao-jával, ez pedig a mennyével. Ily módon a világon minden létező összefügg a másikkal és a nagy egésszel (lásd univerzizmus).
A kormányzat csakis akkor működik tökéletesen, ha az állam irányítói s legfőképpen a császár — megismerik a menny tao-ját, ezzel összhangban végzik feladatukat, de egyben a köznép tudomására is hozzák kívánalmait.
Most pedig ismerkedjünk meg az ókori Kína két nagy filozófiai rendszerével, melyeket a buddhizmushoz hasonlóan joggal nevezhetünk inkább eszmerendszereknek, mintsem vallásoknak, lévén nem természetfeletti, hanem sokkal inkább erkölcstani kérdéseket feszegettek, s próbáltak meg ezekre kielégítő válaszokat találni. Talán még annyit érdemes megjegyeznünk, hogy érdekes módon e két nagy eszmerendszer kialakulása nagyjából egybeesik a nyugati — görög — szellem kibontakozásának hosszú folyamatával. Nehéz lenne egyértelmű választ adnunk arra a kérdésre, hogy vajon miért ebben az időszakban — melyet



egyébként KARL JASPERS német filozófus a „világtörténelem időtengelyének” nevezett - mutatott az emberiség ilyen nagymértékű fogékonyságot az egyetemes erkölcsiség tanulmányozásának irányába, de tény, hogy a Kr. e. VII—V. század folyamán Kínától kiindulva Indián és Izraelen át egészen Görögországig egy ilyen eszmei kutatómunka beindulásának lehetünk tanúi.
A taoizmus
Az irányzat szellemi atyja KUNG-FU-CE idősebb kortársa, LAO-CE volt, aki, ha hinni lehet a hagyománynak, valamikor a Kr. e. VII. század vége felé született. A történészek mind a mai napig nem tudták teljesen egyértelműen bebizonyítani, hogy LAO-CE mint személy valóban létezett, de az utókor mindenesetre neki tulajdonítja a taoizmus alapművét, melynek címe: Út és az Erény könyve (TAO TE KING).
A könyvben mintegy 81 fejezet terjedelemben olvashatunk a szerző metafizikai, etikai és politikai nézeteiről, melyek többnyire nagyon tömören, velősen kerültek megfogalmazásra. A mű szerzőségének, keletkezési idejének problematikája a mai napig elkeseredett vitákat vált ki kutatói körökben, de akár ki is legyen a szerző, LAO-CE neve mára már elválaszthatatlanul összeforrott a taoizmusnak "Az út és az Erény könyvé"ben kifejtett eszméivel, melyeknek olyannyira jelentős szerepük volt a kínai gondolkodás történetében. KUNG-FU-CE után általában LAO-CÉt tartják Kína második legnagyobb filozófusának, mi pusztán azért kezdtük vele ismertetésünket, hogy időrendben, a kronologikus feldolgozás szabályai szerint haladjunk.
LAO-CE szerint a tao nem más, mint a világ alapjában véve felfoghattatlan ősoka. Minden törvények törvénye, minden mértékek mértéke. Annyiban, amennyiben a tao feltétleiként önmagán nyugszik, az európai filozófia nyelvén „abszolútnak” nevezhetjük. Összhangban van ezzel, hogy a tao felfoghatatlan és megnevezhetetlen. LAO-CE fáradhatatlanul hangsúlyozza: „A tao örök és nincsen neve”. Mivelhogy a tao felfoghatatlan, a legtöbb, amit a megismerésben elérhetünk, nemtudásunk bizonyossága. „A tudást nem tudásnak tartani: a legmagasabb fok” — írja a szerző.
Ha nem ragadhatjuk és ismerhetjük is meg igazán a tao-t, mégis részesei lehetünk, amennyiben alázatosan és odaadóan átérezzük uralmát a természet és a világ folyásának törvényeiben, s emberi életünknek is mércéjévé tesszük. Ennek azonban előfeltétele, hogy megszabaduljunk mindattól, ami



eltérít a tao útjáról, és eltakarja azt szemünk elől, hogy ha külsőleg a világban állunk is, bensőnkben feloldódva megnyíljunk annak, ami uralja a földet és az eget.
Kicsit talán érthetőbben fogalmazva, LAO-CE szerint a természet és a társadalom az egész mindenség legbenső lényegét, a nagy tao-t alkotja. Amint azt a későbbiekben látni fogjuk, ez az ősi fogalom (ti. a tao) KUNG mester eszmerendszeréből sem hiányzik - ami nem véletlen, hiszen erre épül az egész ősi kínai filozófiarendszer. Míg azonban LAO-CE teóriájában a tao mindenekelőtt a Természet Egyetemes Törvénye, a Mindenség kezdete és vége, messzemenő természetfilozófiai elmélkedések alapja, addig KUNG-FU-CE fejtegetésében egy bizonyos „Rend”, a társadalmi szabályok összessége, a fegyelem és az erkölcs rendszere. LAOCE szerint a tao kívül áll az időn és a téren egyaránt, ő csakis és kizárólag önmagát követi, ellenben őhozzá igazodik maga a Természet, hiszen olyan hatalmas, hogy mindent ő szül, és mindent ő foglal magába. Ez utóbbi fejtegetésből ismételten kiviláglik az a jellegzetesen távol-keleti gondolkodásmód, melynek alapja az örök világtörvény mindenekfelett valósága és mindenütt jelenlévősége (vö. hinduizmus).
Aki felismerte a tao-n kívül minden dolog értéktelenségét, az nem taníthat cselekvés- vagy sikerközpontú etikát. A kínai bölcselő ugyanakkor a világmegvetés és az aszkézis fontosságát sem hangoztatta. Célja az „arany középút” bemutatása, mely tulajdonképpen az egész kínai gondolkodás alapvonása. Az embernek csakis úgy szabad tevékenykednie és alkotnia a világban, hogy mindig tudatában kell lennie: belsőleg nem erre a világra való. A bölcs ember LAO-CE szerint szereti embertársait, és nem ejthetik rabul a világi hívságok.
Láthatjuk, hogy ez a filozófia némi hasonlóságot mutat a hinduizmussal, de legalább annyi rokon vonást mutat fel a keresztény etikával. Figyeljük meg LAO-CE alábbi kijelentését: „Aki nem viszálykodik, azzal senki sem viszálykodhat... Fizess erénnyel a barátságért! ... A jóra jóval felelek, s a nem jóra is jóval felelek, ami által az megigazul.”
A Tao te King etikájának kulcsszava az egyszerűség. Az egyszerű élet elutasítja a nyereséget, az önzést és a nagyra törő vágyakat. „A tökéletes ember azt kívánja, hogy ne kívánjon, és nem tartja sokra a megszerzendő javakat” — mondja LAO-CE, mely tanítás — JÉZUS szájából — ismerősnek tűnhet számunkra a Biblia lapjairól.



Az ember a békét és nyugalmat a természeti folyamatok csendes szemlélése révén érheti el. A béke állapota tulajdonképpen egyenlő a megvilágosodás állapotával. Az az ember, aki meghódolt a sors előtt, már eljutott az állandóságba, életkörülményei kiszámíthatóak, azért felvilágosultnak is nevezhető. Az ilyen személy elfogulatlan és gyermekien egyszerű lesz, ugyanakkor feloldódott és lágy, ami által mindent el tud viselni. (Vö. Mit tanított jézus a gyermeki lelkület szerepéről?) Akinek a cselekedetei összhangban állnak a tao-val, az egy lesz vele. Bizonyos értelemben véve halhatatlanná válhat, amennyiben eléri a legmagasztosabb célt, és teljes önmegtagadásban feloldódik a tao-ban. Az igazán nemeslelkű ember éppen erről ismerszik meg: önmagát megtartóztatja, és énjét mintegy elveszíti. A tökéletes embert a tao-ban vándorolva - vágyaktól mentesen - már semmiféle külső veszély vagy csábítás nem rázhatja meg.
LAO-CE mindemellett kiemelten foglakozott az állam- és társadalometika sarkalatos kérdéseivel is. Az állam életét jelentős mértékben meghatározza az uralkodó személye, illetőleg annak erkölcsös vagy erkölcstelen magatartása, mivel az uralkodó legfontosabb feladata LAO-CE szerint a példaadásban mutatkozik meg. A királynak vagy császárnak lehetőleg sok szó, törvény, parancs és tilalom nélkül, csakis saját nyugalmas és erényes lényének kisugárzásával szabadna kormányoznia.
„Minél több tilalmas dolog van az égalattiban, annál szegényebb a nép, ha a népnek sok éles fegyvere van, a fejedelemségben és a családokban felfordulás támad, minél több ember lesz ügyes mester, annál több ritka tárgyat találnak fel, s minél több a törvény és parancs, annál jobban elszaporodnak a rablók és tolvajok.” — állapítja meg LAO-CE.
Ennek elkerülése végett ajánlja az ókori kínai filozófus a „nem cselekvés” (wu-wei) stratégiáját, hiszen ha az ember nem cselekszik, akkor nem követi el a fentiekben ismertetett hibákat. Ha az uralkodónak nincsenek nagyratörő vágyai, akkor a nép is visszatér eredeti állapotába, és nem lesz többé önzés, valamint az ezen alapuló viszály és háborúskodás. Érdekesnek, és nem biztos, hogy mindenben következetesnek ítélhetjük meg ezt a megközelítést, de még érdekesebb az a megállapítás, amelyre LAO-CE eljut a továbbiakban. Eszerint ugyanis a népet úgy lehet könnyen kormányozni, hogy az uralkodó gondoskodik népe alulképzettségéről.
Amennyiben az alattvalók sokat tudnak, sokkal nehezebb őket kormányozni, mintha keveset tudnának - állítja az ókori Kína nagyra



becsült-gondolkodója, s ehhez még hozzáteszi: „Boldog az a fejedelemség, melynek népe kevés tudással bír.”
Ahogy a bölcsnek a saját személyében, úgy kell a fejedelemnek az egész birodalomban uralomra juttatnia a tao-t. Ha a fejedelmek és a királyok képesek arra, hogy tao-ban maradjanak, akkor, de csakis akkor minden létező hódolni fog nekik. Ott ugyanis, ahol a tao uralkodik, a béke uralkodik. A bölcs uralkodó nem lehet híve semmilyen kényszer és fegyver használatának, nem vetemedik arra, hogy erőszakot alkalmazzon. Amikor pedig erőszak alkalmazása nélkül végül elérte célját, nem kevélykedik, nem dicsőíti magát.
Nos, láthattuk az eddigiekből, hogy LAO-CE bölcseletének vannak alapvetően nagyon szép vonásai, de akadnak visszásságai is. E tanrendszer híveinek, illetve követőinek száma meg sem közelíti a konfucianizmusét. Sokan azt mondják, hogy KUNG-FU-CE gondolkodása nagyobb megfontoltságot tükröz, tanítása sokkalta inkább az emberi természetre szabott, minek következtében nagyobb fokú alkalmasságot mutat arra, hogy a társadalom életét rá építsék. LAO-CE eszmerendszerét mások túlontúl arisztokratikusnak állítják be, azt hangoztatva, hogy az öreg mester szerint csak kevesen képesek — vagy ha úgy tetszik, hivatottak — az erény útjának választására, mert ha olyan ember hall a tao-ról, aki képzett, serénnyé lesz, és benne megváltozik, aki képzetlen viszont, nem érti meg azt, s ebből adódóan kineveti.
Talán ez is az oka annak, hogy míg a konfúcianizmus hosszú ideig meghatározó irányt képviselt a kínai szellemi életben, addig a Tao te King tiszta tanának alig akadt követője. Későbbi gondolkodók e tanrendszert újra felfedezték, népszerűsítették, sőt széles körben terjesztették is, de sajnos az alapító eredeti nézeteit számos ponton elferdítették, nem egy esetben teljesen meghamisították. Széles körben elterjedt ugyan, de annyira átitatva babonával, a szellemimádás és mágia praktikáival, az aranycsinálás és az élet meghosszabításának kísérleteivel, hogy azt LAO-CE eredeti tanával már legfeljebb csak a „taoizmus” név köti össze.
A konfucianizmus
KUNG FU-CE a kínai vallás- és eszmetörténet minden kétséget kizárólag legnagyobb alakja volt. Lu fejedelemségben született Kr. e. 551-ben, és a fejedelemség fővárosában (Csüfu) hunyt el Kr. e. 479-ben. Nevének jelentése: „Kung nemzetségéből származó mester”, a KONFUCIUSZ név már a későbbi latinosított átiratból származik, de



mindkettő használata bevett és helyes. KONFUCIUSZ nem foglalta írásba tanításait, ezeket követői jegyezték fel a Beszélgetések és mondások című könyvben, melyből ma is sokat megtudhatunk a jeles kínai bölcselő nézeteiről. A hagyomány egyébként neki tulajdonítja a Dalok könyve és a Szertartások feljegyzései című szent iratokat, valamint a Tavasz és Ősz címet viselő krónikát, mely Lu fejedelemség történetét örökíti meg Kr. e. 722 Kr. e. 481 között.
Amint kronológiai felvezetésünkből kitűnik, KONFUCIUSZ korára már részeire hullott és megszűnt létezni a CSOU-dinasztia katonaipolitikai egyesülése. A neves bölcselő a különféle társadalmi és politikai konfliktusok nagyfokú kiéleződésének időszakában élt. A politikai küzdelem színterén számos nagy független fejedelemség jelent meg, és ezek elkeseredett harcokat vívtak egymással az egész térség feletti hegemónia megszerzéséért. KONFUCIUSZ szűkebb értelemben vett szülőhazája, Lu fejedelemség az egyik legfejlettebb territórium volt, s ez a tény némileg nagyobb lehetőséget biztosított a gondolatok szabadabb szárnyalására, mintha egy minden tekintetben gyenge, háborúsújtott övezetben kellett volna Kína majdani első számú gondolkodójának filozofálgatnia.
KONFUCIUSZ fiatalon elveszítette szüleit, de amíg csak lehetőségében állt, nagyon szorgalmasan végezte tanulmányait. Nem volt még húsz esztendős, amikor megnősült, s ezt követően hivatalnoki pályára lépett: ő lett a hombárok felügyelője. Ilyen minőségében éveken keresztül szolgált különféle fejedelemségekben, mígnem teljesen felhagyott hivatalnoki tevékenységével, és az ifjúság nevelésével kezdett foglalkozni. Kezdetben a saját házát rendezte be iskolának, és költészettant, történelmet, illemtant tanított a hamarosan köréje gyűlt tanítványoknak. Az évtizedek során több mint háromezer fiatalember végezte el egyre híresebbé váló iskoláját.
A legszűkebb tanítványi köre mintegy hetvenkét diákból állott, de a nála tanuló fiatalokat nem különböztette meg rang vagy származás szerint. Nemesi sarjak éppúgy akadtak közöttük, mint kifejezetten szegény emberek gyermekei. A KONFUCIUSZ által alapított iskola idővel igen jelentős befolyásra tett szert Kínában, népszerűségét pedig tovább emelte, hogy számos tanítvány magas hivatali pozícióba került az egyes fejedelemségek bürokratikus irányító apparátusában. A sors keserű fintorának gondolhatnánk, hogy maga a mester — noha számos felkérést kapott irányítói és tanácsadói tisztségek betöltésére — a saját reformjait



szinte soha nem tudta e posztokon keresztülvinni, mivel azok nem találtak támogatásra az uralkodók és a helyi önkényurak körében. Az adott körülményekkel, illetve az uralkodó tendenciákkal többnyire nem álltak összhangban a reformer túlságosan meghökkentő nézetei, javaslatai.
A hagyomány szerint maga KONFUCIUSZ telve volt ugyan becsvággyal, és szívesen töltött volna be vezető állami pozíciót, de látva a kudarcot kijelentette: nem fogad el semmiféle ilyen irányú ajánlatot, amíg annak feltételeit nem tartja összeegyeztethetőnek erkölcsi alapelveivel. Bölcs éleslátással a következőképpen fejtette ki röviden, tömören véleményét: „Ne keseregj, hogy nincsen hivatalod, inkább azon aggódj, hogy érdemes légy rá. Ne keseregj, hogy senki sem ismer, keresd inkább, hogy a hírnévre méltó légy.”
Már betöltötte ötvenedik életévét, amikor végre alkalma nyílt arra, hogy az igazságos kormányzás általa kitalált és tanított alapelveit hazája tisztségviselőjeként a gyakorlatba is átültesse. A hagyomány arról tudósít, hogy ennek során rendkívüli sikereket ért el. Állítólag igazságügyminiszterként már puszta hivatalba lépése is megrettentette a bűnözőket, a bűnözés mértéke pedig abban a néhány esztendőben szinte a nullára csökkent. Érdekes megfigyelnünk ezzel kapcsolatban az alábbi kis történet bibliai párhuzamait.
Lu állam virágzása láttán egy szomszédos állam uralkodója, irigységtől eltelve, egy sereg énekes és táncos leányt, valamint lovakat küldött ajándékba a fejedelemnek, s elérte, hogy az az élvezetek felé fordulva eltérjen KONFUCIUSZ kormányzási alapelveitől, mire ő lemondott, és elhagyta hazáját. Ezt követően az idősödő filozófus mintegy tizenhárom esztendeig vándorolt, s mikor végre visszahívták hazájába tisztséget többé már nem volt hajlandó betölteni. Életének utolsó éveit a régi írások gyűjtésének és kiadásának szentelte, s ekkor írta meg a korábban már említésre került krónikát (Tavasz és ősz).
Az utókorra maradt feljegyzések tanúságtétele szerint KONFUCIUSZ előre megjósolta a saját halálának körülményeit, azt azonban nem sejthette, hogy gondolatainak milyen hatalmas és hosszan tartó sikere lesz.
KONFUCIUSZ filozófiájának szembeötlő vonása — és egyben minden kínai eredetű bölcselet alapvonása — az emberre és a gyakorlati életre való irányultság. Ezért nincs is zárt, kidolgozott logikai, etikai és metafizikai rendszere. KONFUCIUSZ ráadásul a logikát nem fogadta el külön független diszciplínaként. Tanítványait nem a gondolkodás általános



szabályaira oktatta, hanem szakadatlan ráhatással önálló és helyes gondolkodásra akarta késztetni őket. Első helyre az ember boldogulását tette, s BUDDHÁhoz hasonlóan nemigen foglakozott vallási kérdésekkel. Bölcseletének alappillére az etika, vagyis egész tanítása lényegében a viselkedés alaptételeinek gyűjteménye, de mivel KONFUCIUSZ az embert sohasem elszigetelt egyednek, hanem mindig a család, a társadalom és az állam természetes összefüggésében látja ez egyben társadalomelmélet vagy politika.
Érdekes, hogy például az eget - mint személytelen hatalmat, de nem, mint isteni személyt - és a szellemeket tisztelő hagyományos kínai államvallás ellen nem volt kifogása, de nem is foglalkozott behatóbban a kérdéskörrel.
Amennyiben az embert és annak erkölcsiségét állította a középpontba, így a kelet egyik nagy „humanistájának” nevezhetnénk. A konfuciánus etika ugyanis eredetileg azon a gondolaton alapszik, hogy az ember természetétől fogva jó, annak miden gonoszsága a belőle hiányzó belátás következménye. KUNG mester nagyon sokat foglakozott a korábbi századok individuális és társadalometikájával, melynek nyomán megteremtette a tökéletes ember, a csün-ce ideálját. A valóban erkölcsös csün-ce alapjában véve két fő jellemtulajdonsággal rendelkezik: emberséggel és kötelességtudattal. Az emberség nagyon összetett fogalom KONFUCIUSZ etika-szótárában. Jelent egyfelől nézve önmegtartóztatást, szerénységet, tartózkodást és igazságérzetet, de jelent okosságot, eszességet, jóságot és elfogulatlanságot is. Az emberséges ember tisztában van a szeretet erejével, képes arra, hogy önzetlenül, minden ellenszolgáltatástól mentesen szeresse embertársait. Az ilyen embertől nagyon távol áll az egoizmus, úgy él, hogy minden erejét a többi ember boldogulásának szenteli. Minden ember képes emberségessé válni, de ez nem megy könnyen, hiszen nagyon kell akarni. Mielőtt azonban azt gondolnánk, hogy a konfuciánus etika eme kis szelete teljes összhangot mutat a jézusi kinyilatkoztatással, jó, ha megállunk egy kicsit, és alaposabban megnézzük a Beszélgetések és mondások című iratban kifejtett téziseket. (Csak zárójelben említjük meg, hogy a nevezett mű a konfuciánus etika foglalata.)
KONFUCIUSZ arra a kérdésre, miszerint jóval kell-e fizetni a rosszért, így felelt: „Akkor mivel fogja viszonozni a jóságot? A rosszaságot egyenességgel (igazsággal) kell viszonozni, a jóságot pedig jósággal.” Ez



a megállapítás nyilvánvalóan nem fedi a keresztényi megbocsátás és megalázkodás bibliai kívánalmait.
Vizsgáljuk meg egy kicsit közelebbről a tökéletesnek tartott ember másik fontos jellemvonását, vagyis a kötelességet. Maga a kifejezés helyesebb fordításban: kötelességtudat. A kötelességnek ez a tudata szöges ellentétben áll a haszonleséssel, illetve az anyagelvűséggel. KONFUCIUSZ szerint a nagy — értsd nemes — ember nem a hasznot, hanem sokkalta inkább az igazságot keresi, és annak megtalálására teszi fel az egész életét. Az anyagias viselkedés ezzel szemben a kisszerű ember sajátossága, akit nem az örök igazságok, hanem kizárólag a materiális földi dolgok érdekelnek, ám ezek soha nem fognak lelki békét találni. A kötelesség olyan morális kötelezettség, melyet az ember önkéntesen vállal magára, miközben abszolút mértékben tisztában van azzal, hogy mit miért tesz.
Az emberség és a kötelességtudat KONFUCIUSZ etikájában egymástól elválaszthatatlanok, önmagában egyik sem áll meg, illetőleg kevés az igazság megértéséhez. Csakis és kizárólag akkor lehet valakiből igazi csünce, ha mindkét jellemtulajdonságnak birtokában van. Az igazán tökéletes ember mindazonáltal jól tudja, hogy felneveléséért mivel tartozik szüleinek, és úgy él, hogy ebből valamit vissza is adjon nekik. Az erényes ember első számú kötelessége az, hogy tisztelettudó gyermeke legyen szüleinek még akkor is, ha már felnőtt, és esetleg elkerült a szülői háztól. A gyermeki tiszteletnél (hsziao) KONFUCIUSZ tanítása szerint nincs semmi fontosabb. Kínában a valódi és messze földön híres családkultuszt az őskultusz és a gyermeki tisztelet — mint két alapvető erkölcsi pillér teremtette meg. A világon talán a mai napig nem tudnánk találni még egy nemzetet, ahol a család — és főleg a nagycsalád — olyan domináns szerepkörrel bírna, mint Kínában. E távol-keleti civilizáción belül akkora összetartó erőt jelentett minden időben a felfokozott családkultusz, hogy a kínaiak hatalmas számának tényén szinte nincs is okunk csodálkozni.
A konfuciánus etika viszont távolról sem érte be azzal, hogy egyesekből nemes jellemet farag, hanem az egész népet akarta az erkölcs magas fokára emelni.
Társadalmi és államelméleti szemszögből összegezve a konfuciánus erkölcstant, a következőket érdemes megjegyeznünk: KONFUCIUSZ LAOCE-hoz hasonlóan kivetíttette az egyén erkölcsiségét a társadalom egészére, s kimondta, hogy a fejedelemnek jó példával szükségeltetik népe előtt viseltetnie minden körülmények között. A társadalomban ezen



túlmenően mindenkinek tudnia kell, hogy mi a szerepe, és ennek megfelelően hol van a helye. Ha ennek a társadalom minden egyes tagja pontosan tudatában van, akkor nem lesznek visszaélések, lázongások, és az egész államszervezet kiválóan fog működni. Ehhez viszont még a központi hatalom tervszerűbb kiépítése és megszilárdítása is szükségeltetik. Amennyiben sikerül kiépíteni egy jól szervezett, bürokratikus államapparátust, úgy nem lesz többé gond az állam működésével hangoztatta a kínai bölcselő.
Az egyes állami funkciók betöltési lehetőségének átgondolását követően KONFUCIUSZ hasonló álláspontra helyezkedett, mint tőle jó pár ezer kilométernyi távolságra — és bő egy évszázaddal később — élő nyugati filozófustársa: Platón.
Mindkét bölcselő arra az elgondolásra jutott ugyanis, hogy az egyes társadalmi szerepkörök betöltésénél elsősorban nem a nemesi származás, de nem is a vagyoni helyzet kell legyen a meghatározó szempont, hanem a képzettségi, műveltségi fok. PLATÓN idealizált államának vezetői kifejezetten csak a filozófusok lehettek, akiket az állam évtizedeken keresztül nevelt azzal a céllal, hogy ötvenéves korukra minden tekintetben alkalmasak legyenek a vezetésre.
KONFUCIUSZ szerint is a megfelelő tanítás és nevelés oltja az emberbe azokat a magas szintű erkölcsi alapokon működő nemes jellem tulajdonságokat, amelyek mintegy „útlevélként” szolgálnak a későbbiekben valamely magas állami pozíció betöltéséhez.
Persze akkor értjük meg igazán az erkölcsi követelmények folytonos hangoztatását a kínai filozófus részéről, ha történelmi tanulmányaink felidézésével számításba vesszük, hogy KONFUCIUSZ tevékenységét közvetlenül a morális kötelékek szétfoszlásának, az erkölcsök lazulásának és a szabad szellem térhódításának a kora előzte meg. Minden hájjal megkent, csavaros eszű tanítók léptek színre, akik eszmeileg vajmi kevéssel gazdagították a hagyományos kínai bölcseletet, de annál vehemensebben támadták mind az ősi vallást, mind pedig a kormányokat. Erősen hangsúlyozták, hogy minden földi dolog relatív, a jó és a rossz megítélése pedig viszonylagos. Komoly szkepticizmus is jellemezte őket, mivel amiben csak lehetett, kételkedtek váltig azt hangoztatva, hogy minden és mindennek az ellenkezője is bebizonyítható.
Az uralkodók és maga KONFUCIUSZ is elkeseredett harcot vívtak ezen új irányzatok képviselői ellen — főként nyilván eszmeileg —, de a



próbálkozás az esetek többségében szélmalomharcnak tűnt. A fizikai fellépést ugyanakkor a kínai gondolkodó eszmei, illetőleg etikai okokból kifolyólag elutasította, és a fejedelmeket ugyanilyen megfontolásból önmérsékletre intette.
KONFUCIUSZt a valaha e földön élt legnagyobb bölcsnek tekinti a kínai utókor. Nagyon hosszú ideig mintaképként néztek fel rá — főleg az egyszerű köznép —, és nemcsak a távol-keleti országban, de nyilván elsősorban a kínaiság szimbóluma lett. Halála után párszáz évvel már — a buddhista gyakorlathoz hasonlóan — egyre nőt a misztikum körülötte, mígnem Kr. e. 174-ben a nagy bölcselőt császári megtiszteltetésben részesítették. A HANdinasztia első császára meglátogatta sírját, és ott áldozatot mutatott be a tiszteletére. Néhány évdzeddel később megépült az első KONFUCIUSZtemplom, a Kr. u. VI. század közepén pedig uralkodói rendelet mondta ki, hogy templomot, illetve szentélyt kell létesíteni minden tartományi központban KUNG mesternek. A következő majd másfélezer esztendőben KONFUCIUSZ, valamint az általa megalkotott bölcseleti irányzat tekintélye folyamatosan növekedett, a trón és az oltár keleti szövetségének mintegy a legszilárdabb eszmei fundamentumát képezve. A hosszú folyamat betetőződése már a XX. század első éveire datálható, amikor is az 1906. december 30-án kibocsátott ediktummal a mandzsu dinasztia a bölcset egyenrangúvá tette az égi és a földi istenekkel. KONFUCIUSZ tehát beemelkedett, vagy úgy is mondhatnánk, hogy felemelkedett a panteonba, részese lett az istenek világának, de hogy neki magának vajon erről az aktusról mi lett volna a véleménye, azt legfeljebb csak találgathatnánk. Életét, munkásságát és eszmeiségét ismerve szinte bizonyosra vehetjük, hogy foggal-körömmel próbálta volna akadályozni dedikálását. Tény azonban, hogy a császárság bukása előtt néhány évvel — Kína új államformája 1912-től köztársaság — a bölcs filozófus elnyerte a legmagasabb elismerést, amelyben kormány valaha is olyan embert részesített, aki uralmának elméleti alapjait évezredekkel korábban írásba foglalta.
A kínai vallásosság tárgyalásának befejeztével — legalábbis a vallástudomány hagyományos felosztása szerint — tulajdonképpen „új vizekre evezünk”. Az eddigiekben bemutatott keleti vallásoknak vagy, úgy is mondhatnánk, az örök világtörvény vallásainak az áttekintését most az ún. nyugati vallások, a történeti kinyilatkoztatás vallásai követik. Mint ahogyan arról korábban szóltunk, ide sorolható a judaizmus, az iszlám és a



kereszténység, de mivel ez utóbbi története külön tárgyként igen részletesen szerepel főiskolánk tanmenetében, így vázlatos ismertetésétől is eltekintünk.



III.1.4. A judaizmus
Alapja és kiindulópontja Izrael vallása, melynek tanításait és történetét a Biblia ószövetségi-irataiból ismerhetjük meg elsődlegesen. Izrael vallását a zsidóság és a kereszténység egyaránt a maga gyökerének tartja. Izrael vallása a múlt vallásai közé sorolható. Jeruzsálem Kr. u. 70-ben történt pusztulása és a palesztinai zsidó állam ezután történő megszűnése nyomán ugyanis kétségtelenül egy új szakasz kezdődött a zsidó nép vallási életében. Izrael vallását azért sem tárgyaljuk külön, mert döntő elemei egyfelől a zsidó, másfelől a keresztény vallásban tovább élnek, e kettő pedig A megváltás története, illetve Egyetemes egyháztörténetem címen önálló tantárgyakként szerepel főiskolánk tanrendjében.
Mindenképpen előzménynek tekinthető azonban a babiloni fogság utáni időben — a Kr. e. IV. századtól fogva — kialakult tekintélyelvű és hagyománytisztelő írástudomány. A Biblia újszövetségi részében található evangéliumok is tanúsítják, hogy JÉZUS korában, a Kr. u. I. század első évtizedeiben már döntő befolyása volt az írástudók törvénymagyarázatainak és rendeléseinek a zsidó nép életére.
Amikor a jeruzsálemi templom Kr. u. 70-ben elpusztult, JOHANAN BEN ZAKKAI rabbi vezetésével egy új rabbinikus főiskola alakult Javné-ban (a bibliai Joppé és a mai Joffa). A nagytekintélyű írástudó tettét az motiválta, hogy népe történelmét jól ismerve és okulva a látszólag véget érni nem akaró kudarcsorozatból, nem tudott már bízni a zsidók katonai ellenálló erejében, s minden szellemi kincset át akart menteni a pusztuló fővárosból. Az új főiskola tehát arra volt hivatva, hogy megőrizze, sőt lehetőség szerint, folytassa a választottságában még mindig nem kételkedő nép hagyományát. Az erre vonatkozó építési és működési engedélyt persze nem volt könnyű beszerezni a zsidósággal szemben eleve bizalmatlan római hatóságoktól, de VESPASIANUSRA olyan nagy benyomást tett a tudós rabbi jámborsága és elszántsága, hogy végül engedett a kérésnek. A Javnéban felépült tudós központot (értsd: rabbiképzőt) a rómaiak tulajdonképpen nem háborgatták.
Ez olyannyira így volt, hogy Kr. u. 80-ban az írástudók ismét felállították a Főtanácsot, a zsidó nép vallási és világi vezetőségét, mely testület a diaszpórában is tekintéllyel bírt. A Szanhedrint — új nevén a törvény házát (Bét-Din) - a római hatóságok is elismerték, vezetőjét pátriárka címmel ruházták fel. Ez a pátriárka volt a legilletékesebb személy a Tóra,



vagyis a mózesi törvény magyarázásában, a rabbik és bírák kinevezése pedig szintén az ő hatáskörébe tartozott. Ám a Főtanács tényleges hatásköre még a Jézus-korabeli csekély önkormányzati lehetőséget is lényegesen alulmúlta.
A Szentély pusztulása végérvényesnek bizonyult, s ez a tény még jelentősebb változásokat indukált a zsidóság vallási életében, mint a Főtanács hatáskörének szimbolikussá válása.
A zsidóság vallásgyakorlatának központi részét képezte a Szentély az Egyiptomból való kivonulás óta, így a hiány következtében törvényszerű volt a kultuszrendszer részleges átalakulása.
A kohaniták, vagyis a papok szerepe Kr. u. 70. után nagyon gyorsan visszaszorult, helyüket az írástudók (rabbik) vették át. Az ő szerepük lényegében kimerült a tanításban, ha úgy tetszik, a Törvény magyarázásában; szertartásokat — pl. áldozatbemutatást — már nem végeztek. A jeruzsálemi templom lerombolása következményeként a vidéken korábban is jelentős szerepet betöltő zsinagógák szerepe rendkívüli módon megnőtt. A zsidók ezekben gyűltek össze szombatról szombatra istentisztelet tartása céljából.
Időközben Javne, most már mint a világ zsidóságának új központja egyre nagyobb tekintélynek örvendett, a törvény házában napvilágot látott rendeleteket a diaszpórában élők is mindinkább kötelező érvényűeknek tartották magukra nézve. ZAKKAI halála után II. GAMÁLIÉL lett a központ elnöke, valamint a főiskola vezetője. Ténykedése idején a javnei intézmények küldetéstudata tovább növekedett, s mind nagyobb tiszteletet váltottak ki a római hatóságokból. Ki tudja, meddig tarthatott volna még ez a pozitív folyamat, ha annak sajnálatos rendje és módja szerint nem jön közbe egy igen komoly politikai fejlemény, amely minden eddigi vívmányt tönkretett, és lehetőségeit tekintve visszavetette a zsidóságot az időszámítás kezdete körüli időszakba. Nézzük, miről is van szó konkrétan!
HADRIANUS római császár, látva a palesztinai térség lepusztult, de minden tekintetben jobbra érdemes állapotát, Kr. u. 130-ban úgy döntött, hogy újra felépítteti a mintegy bő fél évszázaddal korábban lerombolt Jeruzsálemet, és azt a birodalom egyik kereskedelmi és vallási centrumává fejleszti. A terv önmagában véve nem volt rossz — komoly lelkesedést váltott ki —, míg az izraeliták rá nem döbbentek, mi is volt a római uralkodó tényleges szándéka. Hadrianus ugyanis egy pillanatra sem tervezte, hogy Jeruzsálemben a Szentélyt is felépítteti. Sőt, annak érdekében,



hogy Júdea vallási téren is a birodalom szerves része legyen, Jupitertemplomot kívánt ott emeltetni. A terv kitudódását követően — a békesség minél tovább történő biztosításának reményében, ugyanis a hatóságok a valódi terveket hosszú ideig eltitkolták — hatalmas tiltakozáshullám söpört végig Júdeán. A lakosság döntő hányada SIMON BAR KOSZIBA vezetésével Kr. u. 132-ben csoportokba szerveződve hozzákezdett a Róma elleni felkelés szervezéséhez.
A felkelést vallási túlfűtöttség, fanatikus rajongás kísérte, egyre többen úgy gondolták, hogy vezetőjük, BaR-KosziBA lesz az igazi messiás, akinek éppen ezért a BAR-KOCHBA (a csillag fia) megtisztelő nevet adták. A szójátékon alapuló elnevezés egyértelmű utalás a Szentírás egyik ismert messiási próféciájára (IV. Móz. 24:17). Magát a felkelést, illetve az annak nyomán kibontakozó többéves szabadságharcot e név alapján hívjuk Bar-Kochba-felkelésnek (132-135).
A hosszú távon történő sikeres ellenállásnak — Róma akkori hadipotenciáljának ismeretében — nem volt reális esélye, a Britannia provinciából iderendelt kiváló hadvezér, JULIUS SEVERUS azonban még így is csak 135-ben tudta megtörni a zsidók maradék erejét. Ennek oka egyrészt a birodalom központjától való nagy távolságban, másrészt pedig a fanatikus, az utolsó vércsepp kihullásáig tartó elkeseredett ellenállásban keresendő.
A háború után a helyzet sokkal rosszabbá vált, mint annak előtte. A római iga alól történő felszabadulás reménysége szertefoszlott, illetve ennek reális esélye a bizonytalan távoli jövőbe tolódott. A császár — ha nem csekély véráldozattal is, de elérte célját, újra felépítette DÁVID városát, és azt a római légiók veteránjaival népesítette be. Pogány templomok és színházak emelkedtek azon a helyen, ahol korábban minden ISTENnek volt szentelve. A zsidók nem lakhattak többé korábbi fővárosukban, melynek a rómaiak új nevet adtak, hogy semmi ne emlékeztesse őket többé a régiekre: Aelia Capitolina. Az őslakosok ide évente egy alkalommal látogathattak el, és a rövid, „nosztalgialátogatást” követően rövid időn belül távozniuk kellett onnan. A rómaiak azonban nem elégedtek meg a város átnevezésével, Izrael országának is új nevet adtak, ezentúl Palesztinának, vagyis a filiszteusok országának hívták. A ma gyakran emlegetett Palesztina elnevezés tehát a rómaiaktól származik.
Ezen túlmenően a hódítók arra is ügyeltek, hogy a legyőzötteket minél teljesebb módon megfosszák dicső múltukkal való — és jobbára már



csak egyetlen — kapcsolatuk fundamentumától: a vallási hagyománytól. Ennek értelmében a Római Birodalom ura halálbüntetés terhe mellett megtiltotta a zsidóknak, hogy a Tóra parancsolatait teljesítsék. Lehetetlenné vált a Törvény közös tanulmányozása, a szombat megtartása, valamint betiltották a zsidó szellemű iskolákat. Felsőfokú tanintézet működtetéséről a továbbiakban szó sem lehetett. Néhány bátor írástudó viszont a nagyon szigorú tiltás ellenére sem engedelmeskedett a császári leiratnak, és a rómaiak által kevésbé ellenőrzött Galileában hoztak létre iskolát. Ily módon a zsidó élet és a Tóra-tudomány új központja a korábban annyira megvetett Galilea lett, ahol ismét rendszeresen ülésezett a Szanhedrin.
Itt a törvénytudósok viszonylag nyugodt körülmények között foglalkozhattak a Tóra magyarázásával, mivel az utolsó kanonizált ószövetségi irat már a Kr. e. V. században elkészült, és a nép körében igen nagy igény mutatkozott arra, hogy a bibliai iratokat a szakavatott személyek mindig az új körülmények függvényében magyarázzák.
A Kr. e. IV. század végén léptek fel az ún. tannaiták (tanítók), akik egészen a Kr. u. III. század elejéig magyarázták az Ószövetség iratait. Ezeket a magyarázatokat kezdetben nem jegyezték le, hanem szájhagyomány útján terjedtek az írástudók körében. Ezt a szóbeli tant, élőszóbeli hagyományt nevezzük Midrásnak. A Midrás tehát a törvény szóbeli értelmezését és szükség esetén alkalmazását foglalja magában.
Az írott Midrást, mely RABBI JEHUDA HANÁSZI (kb. 135-219) idején, vagyis a Kr. u. II-III. században készült el teljesen — Misnának nevezzük. HANÁSZI elévülhetetlen érdeme, hogy apja nyomdokain haladva összegyűjtötte az összes vallás törvényt és tanítást, amelyet mestereitől kapott, és ezáltal elhárította annak veszélyét, hogy az addig nagyjából egységes zsidó hagyomány egymástól teljesen eltérő irányzatokra különüljön el. A nagytekintélyű írástudó tiszta, világos héber nyelven rögzítette a hagyományt, és ezt követően pontos terv alapján az egészet elrendezte. A Misna tulajdonképpen nem más, mint a tannaiták törvénykincse. Értéke a szakemberek szerint abban áll, hogy mintegy százhúsz tudós nézeteit őrzi, de ez egyben veszélyt is jelentett, aminek lényege az eredeti tanoktól való elkanyarodásban érhető tetten. A Misna létrejöttével a hagyomány nyert szigorú szabályok szerint rögzített formát, melynek ténye ellen a későbbi századok folyamán éppúgy tiltakozó mozgalmak léptek fel a judaizmuson belül, mint ahogyan arra az



előreformáció korától kezdődően a kereszténység soraiban is számos példát találhatunk.
HANÁSZI halála után Palesztinában még nehezebbé vált a zsidóság élete, a hatóságok elérték céljukat, és a hagyományok átadása egyre komolyabb ellenállásba ütközött. A Rabbi által végleges formába öntött nagy mű, a Misna már többnyire nem tudott választ adni az elkeseredett zsidóság mindennapi életének valamennyi kérdésére, következésképpen új, aktuális írásmagyarázatokra mutatkozott igény.
Ebben az időszakban több főiskola is működött egymással párhuzamosan, például Caesarában, Tiberiásban és Szeforiszban, mely intézményekben számos nagytekintélyű tudós dolgozott az újabbnál újabb kommentárok szerkesztésén. Ezeket a tudósokat hívták amóráknak (héberül: amoraim = beszélők, magyarázók), kiknek nevéhez tehát a különféle akadémiák vitáinak és magyarázatainak egybeszerkesztése fűződik.
Az általuk alkotott gyűjtemény a Gemára (kiegészítés), ami hitük szerint a Misna teljessé tételét, hiányosságainak megszűntetését jelenti. Amint arra rávilágítottunk, a Misna nem más, mint a Tóra magyarázata, a Gemára pedig ezen túlmenően a Misna értelmezése.
A Misna és a Gemára együtt alkotják a Talmudot - a héber szó eredeti jelentése tanítás —, mely hagyománygyűjtemény idővel szinte azonos rangra emelkedett a Torával. (Vö. a kereszténység történetében a Szenthagyomány kialakulásával és annak a Bibliához fűződő viszonyával a VIII. századtól kezdve a Tridenti zsinatig.) Vallástörténeti szempontból nézve kétféle Talmudot kell egymástól megkülönböztetnünk. Időben korábban keletkezett, kisebb terjedelmű és kevésbé is használatos az ún. Jeruzsálemi Talmud. Ennek keletkezési idejét hozzávetőlegesen a Kr. u. IV. század közepére tehetjük. Ezzel szemben a teljesebb, részletesebb törvénymagyarázatokat tartalmazó Babilóniai Talmud végleges megszerkesztése egészen pontosan Kr. u. 499-re tehető.
A Babilóniai Talmud az Ószövetség lezárulása utáni egy évezred zsidó élete vallási szokásrendszerének és törvénykezésének valósághű tükrét nyújtja. Nem véletlen, hogy az izraeliták a Talmud kifejezésen jobbára csak a Babilóniai Talmudot értik. Megszerkesztésében két RABBI JEHUDA HANÁSZI tanítvány szerzett magának elévülhetetlen érdemeket a zsidóság körében, kiknek munkássága a III. század derekán érte el tetőpontját. Babilóniában alapítottak ugyanis egy olyan magas színvonalon álló főiskolát, amely messze földön híres lett, és évszázadokon keresztül



csalogatta ide a bibliatudósokat. Ezen tudósok együttes munkája érett be az V. század végére olymértékben, hogy megszülethetett a valaha is napvilágot látott hagyománygyűjtemény legprecízebb összefoglalásaként a Babilóniai Talmud.
Az évszázadok múltjával azonban szembe kellett nézni azzal a fájdalmas ténnyel, hogy a Talmud éppúgy nyitva hagy bizonyos megválaszolásra érdemes kérdéseket, mint tette azt korábban a Misna. A probléma megoldására ismét csak a tudósok vállalkozhattak, akiket a VII. századtól kezdődően gáónoknak hívunk. Az ún. gáóni korszak a VII. századtól egészen a XI. század közepéig tartott.
A gáónok munkássága ugyanakkor csak részben aratott elismerést a zsidóság körében, hiszen a jelzett korszakban már egyre komolyabb igény mutatkozott egy hasonló értelemben vett reformációra, mint ahogyan azt a kereszténységen belüli reformmozgalmak esetében is láthatjuk. A VIII. század derekától bontakozott ki egy olyan zsidó reformirányzat, mely kifejezetten azt hirdette, hogy a Talmudot nem szabad második szent könyvvé, vagyis második Tórává emelni. Indokként felhozták, hogy a Talmud rendelkezései a Tórával ellentétben nem isteni, hanem emberi eredetűek, így tilos bárkit arra kötelezni, hogy betartsa e hagyománygyűjtemény által előírtakat. A reformmozgalom képviselőit karaitáknak nevezzük. A karaiták viszont a keresztény reformátorokkal szemben nem voltak képesek valóban számottevő befolyással bírni a zsidóságra, mindazonáltal az irányzat nem szűnt meg, hanem mai kifejezéssel élve egy viszonylag csekély létszámú, zárt „szektává” alakult. Érdekességképpen jegyezzük meg, hogy e reformereknek — legalábbis kezdetben — éppen a távoli perzsa városokban akadtak nagyobb számban követői, majd a X. századtól elsősorban a Krím-félszigeten, Görögországban és Lengyel-országban alakultak viszonylag nagyobb karaita központok.
A XI-XVI. század között számos Talmud kommentár látott napvilágot több híres bibliatudós tollából. RABBI IZSÁK FÁSZI a XI. század folyamán készítette el a Halachot (Döntések), mely mű tulajdonképpen a Talmudból tartalmaz különféle levonatokat, főleg olyan részeket, amelyek irányt mutattak a mindennapok gyakorlati útvesztőiben. Az írás fontos hiánypótló szerepet próbált betölteni, megmutatva a hívő zsidók számára, hogyan kell dönteniük, ha nehezen megválaszolható, eldönthető helyzetbe kerülnek mindennapjaik során. A törvényszakértők kiváló segédeszköznek tekintik a rabbi művét, de nem mulasztják el, hogy



rávilágítsanak annak egy alapvető hiányosságára is, nevezetesen arra, hogy a szerző nem csoportosítja, és nem foglalja rendszerbe döntéseit, ami által a Talmud fejezeteiben való tájékozódás az átlagolvasó számára még mindig jelentős nehézségekkel jár.
Ezt a hiányosságot a XII. század folyamán MAIMONIDESZ (11351205) próbálta megszüntetni, fáradhatatlan munkával alkotta meg a zsidó hagyományok törvénykódexét. A vallását buzgón gyakorló érdeklődő a Misné-Tórában tulajdonképpen egyszerűen, hosszasabb keresgélés nélkül megtalálhat minden vallási előírást, szabályt, szokást és korábbi döntéseket; melyek segítenek számára eligazodni az istentisztelet, az étkezés, a házasságkötés, a jótékonyság, az igazságszolgáltatás, a kereskedelem stb. területén. A műben ezek a területek egymástól jól elkülönítve, klasszikus tömörséggel, kizárólag a lényeget bemutatva találhatók meg, méghozzá olyan tiszta héber nyelven írva, amilyennel azt megelőzően csak a Gemárát szerkesztő amórák idejében találkozhatunk. Nem tekinthetjük tehát véletlennek, hogy a kiváló filozófus szerkesztette Misné-Tóra mintegy másfél évszázadon át mutatott egyedüli irányt az ortodox zsidóság számára a Talmud értelmezését illetőleg.
A XIV. században RABBI JÁKOB-BEN ÁSÉR vette át MAIMONIDÉSZtől a stafétabotot, aki lényegében feldolgozta és rögzítette a nagy filozófus halála után keletkezett számos kisebb kommentárt. Kódexének címe: Arba Turim.
A teljesség kedvéért célszerű még megemlítenünk egy utolsó törvénygyűjteményt, amelyet időben már nem követett több, és olyannyira „tökéletesre” sikerült, hogy a hithű zsidóság számára az újkorban - de még napjainkban is végig iránytű szereppel bírt. Természetesen RABBI JÓZSEF KÁRÓ: Sulchan áruch (A terített asztal) című kommentárjáról van szó, mely mű már a reformáció idején, tehát a XVI. században keletkezett. KARÓ a palesztinai Szafet városának főrabbija volt, és ebbéli minőségében határozta el, hogy hívei — és természetesen a szélesebb olvasóközönség számára egy komplett, az eddigi kiadványok erényeit felhasználó törvénygyűjteményt alkot. A mű elkészülte óta eltelt ugyan majd négy évszázad, de népszerűsége olymértékben töretlen maradt, hogy ha az izraeliták bárhol a világon utasítást kémek rabbijaiktól, bármilyen természetű vallástörvényi ügyeikben, pereikben, ott azok mindenütt, legyenek a világ bármely pontján, elsősorban a Sulchán áruch vonatkozó paragrafusit idézik.



Feltétlenül ki kell emelnünk azt is, hogy a keresztény egyháztörténelemhez ismét csak kísértetiesen hasonló módon, a judaizmus kebelén belül szintén felütötte fejét a misztika. (A judaizmusban Kabbala.) A Kabbala héber eredetű kifejezés, a judaizmuson belül is megjelent, jelentése: átvétel, hagyomány. A fogalom a misztikus zsidó irodalom és bibliamagyarázat elnevezése; más interpretáció szerint a zsidóság középkori titkos tudománya. Specifikus értelemben a XIII. századból származó misztikus zsidó vallásbölcseleti gyűjteményt is értjük alatta.
Érdekes, hogy e két vallásrendszeren — ti. a kereszténységen és a judaizmuson — belül időben sem mutatkozott meghatározó mértékű eltérés. Míg a kereszténység történetében a XIII-XIV. században tevékenykedő ECKHART mester volt a misztikus irányzat jeles felvirágoztatója, a judaizmusban MÓZES DE LEON töltötte be ezt a szerepet, ismét csak a XIII. században.



LEON a jelzett század második felében írta meg a Torához fűződő magyarázatát Zóhár („Fény’) címmel, de ez az írás alapvetően különbözik az eddigiekben felsoroltaktól. LEON gyűjteménye ugyanis a zsidó misztika, vagyis az ún. kabbalisztikus elmélkedések halmazából áll, melyek a szent történelemben és az isteni törvényekben rejlő titkokat (misztikum) fejtegetik. A misztikus hagyományon a zsidó filozófia, sőt ezen túlmenően bizonyos idegen eredetű gondolatkörök befolyása, illetőleg lenyomata is jól nyomon követhető. A Zóhár nyomán kibontakozó kabbala sajnos mind Keleten, mind pedig az egyes európai országokban háttérbe szorította a Szentírás rendszeres tanulmányozását, mivel a kabbalisták úgy hitték, hogy ők már magasabb rendű tudás (vö. gnoszticizmus) birtokában vannak, mint amilyet a Tóra és a hozzá kapcsolódó kommentárok biztosítani tudnak.



A Zóhár keletkezésének idején a zsidóság már Európa-szerte jelentős mértékű üldöztetésnek volt kitéve. Sőt, azt mondhatjuk, hogy a megpróbáltatások sorozata még ennél is korábban, a XI. század vége felé kezdődött. A zsidóüldözésekben pionír szerepet töltöttek be a keresztes seregek, melyek egész hitközségeket irtottak ki a Szentföld felszabadításának érdekében Palesztinába vezetett hadjárataik során.
Az egyik keresztes vezér, BOUILLON GOTTFRIED agyából pattant ki a gondolat, miszerint ha JÉZUSt a zsidók feszítették keresztre, akkor az emberiség Megváltójának halálát a zsidókon kell megbosszulni. Ez volt az ún. vérvád. A keresztesek 1099. nyarán foglalták el Jeruzsálemet, melyet kiraboltak, ráadásul a férfiakon kívül a nőket és a gyermekeket is lemészárolták. Nem számított ritkaságnak, hogy élve temették el az embereket, mint ahogyan az sem, hogy valamilyen épületbe — többnyire zsinagógáikba — bezárva, szabályosan elégették őket. A zsidók elkeseredésükben nem egy esetben önkezükkel vetettek véget életüknek, gyakran előfordult a tömeges öngyilkosság.
A legvéresebb üldözési hullám azonban csak valamivel később, a legnagyobb mértékű teljhatalommal bíró pápa, III. INCE idején (11981216) érte utol az öreg kontinens zsidóságát. Az 1215-ben tartott IV. lateráni zsinaton mintegy 70 kanonikus határozat látott napvilágot, és ezekből négy kifejezetten a zsidóság helyzetéről szólt. Ekkortól kezdve kellett a zsidóknak elszeparáltan élniük a keresztényektől, és megkülönböztető ruhákat hordaniuk. A szent ostya meggyalázásával és a keresztények legyilkolásával vádolták őket. A XIV. századi pestisjárványok (1348-49) idején új vádelemként jelent meg, hogy a zsidók rnegmérgezik a kutakat — valójában a hatóságok vitték túlzásba a nagy mennyiségben erősen mérgező bizmut porral való fertőtlenítést —, sőt már megmérgezték a folyókat, így a Rajnát és a Dunát is.
Az eredmény persze nem maradt el. A korabeli leírások szerint zsidók ezreit verték agyon, illetve fojtották a fent említett folyók valamelyikébe. Nem ritkán egész hitközségeket számoltak fel, de szinte minden esetben bezáratták a zsinagógákat, és halálbüntetés terhe mellett megtiltották a szombatnapi istentiszteletek tartását, illetve az azokon való részvételt. Mindezekkel párhuzamosan Tórák és Talmudok ezreit égették el, vagy semmisítették meg más módon. A megmenekülésnek egyetlen módja volt: a zsidóknak meg kellett keresztelkedniük, és látványosan „keresztény”



életet kellett folytatniuk, ami hitük és hagyományrendszerük teljes megtagadását jelentette.
Különösen nagymértékű üldöztetést kellett elszenvednie a spanyolországi zsidóságnak. A buzgó katolikus ARAGÓNIAI FERDINÁND és KASZTÍLIAI IZABELLA hozzájárultak ahhoz, hogy TOMAS TORQUEMADA főinkvizítor a XV. század vége felé beindítsa az első kifejezetten zsidóellenes auto da fé-t (hitítélet, „a hit cselekedete”). Ennek keretében „Isten dicsőségére” küldtek máglyára többezer zsidót és más eretnekeket, kiknek javait a kivégzők kapták meg mintegy jutalom gyanánt. Az újvilág felfedezésének esztendejében (1492) a helyzet már odáig fajult, hogy egy vonatkozó rendelet értelmében, aki négy hónap leforgása alatt nem volt hajlandó zsidó létére elhagyni Spanyolország területét, azt minden külön bírósági ítélet nélkül megégették.
A feljegyzések szerint csak nagyon kevesen vásárolták meg vallásuk árán azt a jogot, hogy szülőhazájukban maradhassanak, a döntő többség — s ezt a kutatók megközelítőleg félmillió főre teszik — kivándorolt olyan országokba, ahol a viszonylagosan békésebb életfeltételek biztosítva voltak. Néhány évvel később ugyanez a sors várt a portugáliai zsidóságra. Az inkvizíció helyi felállításának közveden kiváltó oka minden valószínűség szerint az volt, hogy a zsidók egy része félelmében látszólag megalkudott a hatalommal, és színleg áttért a katolikus vallásra. Ők voltak a maranók. A valóságban azonban ezek az „áttértek” soha nem gondolták komolyan tettüket, időnként a békesség kedvéért elmentek a katolikus templomba is, de otthon titokban őseik vallását gyakorolták.
A Spanyolországból és Portugáliából kiűzött zsidó emigránsokat nevezzük szefárdoknak, míg a németországi zsidóságot askenázoknak.
Talán furcsának tűnik, de a zsidó teológia, filozófia és misztika számára éppen a spanyol korszak volt a legtermékenyebb. A zsidóság kiváló tudósokat, orvosokat, filozófusokat és csillagászokat adott a spanyol nemzetnek, s ezek kényszerű emigrálása — rosszabb esetben kivégzésük — révén a középkor vége felé hatalmas kultúrerő hagyta el a térséget. A veszteség ily módon — lehet mondani — pótolhatatlan volt, és nagymértékben hozzájárult Spanyolország gazdasági-kulturális hanyatlásához. Askenáz zsidók éltek viszont szerte Közép- és KeletEurópában, akik egy speciális német-héber keveréknyelvet, a jiddist beszélték.



A német és osztrák területeken ők is komoly üldözéseknek voltak kitéve, és a reformáció jottányit sem változtatott helyzetükön. Sőt, ebben az időszakban már az öreg kontinens szinte valamennyi országában külön városnegyedekben (gettókban) voltak kénytelenek leélni sanyarú minden napjaikat. Mivel a lengyel katolikus uralkodók viszonylag emberségesen bántak a zsidókkal, így egyre többen érkeztek ide a századok során. A XVIII. század végén kb. 1 millió zsidó élt lengyel fennhatóság alatt. Törökország területén és a Balkánon szintén nagyszámú zsidó település keletkezett az üldözések révén. Érdekes, hogy a kivándorlók java része az iszlám országokban remélt leginkább életlehetőséget magának. Amerikába szintén megélénkült a zsidóság áttelepülése, már a kontinens felfedezésétől kezdve, de tömeges oda való kivándorlásról inkább csak a XIX. századtól kezdődően beszélhetünk.
A diszpóra fokozódása, illetve létszámának gyarapodása mellett az üldözéseknek más jellegű — a vallásgyakorlat területén kimutatható hatásával is célszerű megismerkednünk. Ezzel kapcsolatban elsősorban az ún. messianisztikus várakozásokat kell kiemelnünk, melyek felerősödése törvényszerű következménye volt az állandó félelemnek és rettegésnek. Kibontakozásuk a XVI-XVII. századra tehető.
E mozgalmak vezetői vagy azt próbálták meg elhitetni híveikkel, hogy az „igazi Messiás” eljövetele rövidesen bekövetkezik, s akkor megszabadulnak szenvedéseiktől, vagy pedig magukat adták ki messiásnak. Különösen két kiterjedt mozgalomra szeretnénk itt rámutatni. Az egyik az itáliai IZSÁK ABRAVANEL mozgalma, aki mint képzett teológus három művet is írt a MESSIÁS eljövetelével és csodatetteivel kapcsolatban. A másik még ennél is nagyobb tömegeket tudott megmozgatni Kis-Ázsiában — szmirnai központtal — SABBATAI CÉVI vezetésével, aki AbraVANEllel ellentétben magáról nemes egyszerűséggel azt hirdette, hogy ő a MESSIÁS, s meg fogja szabadítani népét a nyomorúságtól a világ minden szegletében.
Az üldözések okozta szenvedések hátterén jött napvilágra egy másik jellegzetes mozgalmi hullám, nevezetesen a haszidizmus. A mozgalom kibontakozása már a XVIII. századra tehető és első ismert vezéralakja BAÁL-SÉM volt. Az alapító tanítása szerint az igazi hívőnek jámbornak és kegyesnek kell lennie. A jámborság többnyire nem azon tudósok ismérve, akik a Talmud hivatott szakértői, és akik a Tórát állandóan tanulmányozzák, annak gondolatait szinte ízekre szedve, hanem sokkal



inkább azoké, akik az Urat a szívükben hordozzák, és forró imáikban keresik közelségét.
A jámbor haszid hívő imáiban úgy tud szólni ISTENéhez, mint kisgyermek az apjához, a természet minden tüneményében és a világ minden jelenségében ott látja Teremtőjét. Az ilyen ember mindig boldog, minden körülmények között örvendezik, lelkében megingathatatlan béke van, szereti és segíti embertársait. Áhítatában képes eljutni olyan bensőséges állapotba, ami lehetővé teszi az isteni szellem anyagba börtönzött szikráinak a felszabadulását, s ez által ő, de az egész világmindenség is közelebb emelkedhet ISTENhez. A haszidok szerint vannak olyan emberek, akik az istenkeresés folyamatában már áttörtek egy bizonyos korlátot, képesek arra, hogy valóban ISTENnel járjanak. Őket igaz embereknek, vagyis caddik-oknak („csodarabbik”) nevezik. Az életszentség ilyen magas fokára eljutott embereket a Teremtő különleges képességekkel, úgy is mondhatnánk, privilégiumokkal ruházza fel. Képesek arra, hogy csodákat műveljenek, és megjósolják a jövendőt, de ezen isteni ajándékok birtoklása kötelezettségekkel is jár: a caddikok rendszeresen imádkoznak hittestvéreikért, vagyis egyfajta közvetítő szerepet töltenek be ISTEN és ember között.
A haszidizmus ma világszerte elterjedt jelenség, a legnagyobb haszid közösségek Amerikában, Angliában és Izraelben vannak, de Magyarországon, Romániában és Oroszországban is léteznek kisebb csoportjaik. Napjainkban a misztikumom kívül egyre nagyobb szerepet tulajdonítanak az istenélmény érzelmi megtapasztalásának, a haszid istentiszteletek fő jellemzője a révületes imádság, valamint az örömteljes ének és tánc.
A XIX. század több szempontból is jelentős, külső és belső változásokat hozott az európai zsidóság számára. A lelkiismereti és vallásszabadság biztosításában élenjáró Franciaország nemzetgyűlése már 1792-ben kimondta a zsidók egyenjogúságát, s ezt az egyenjogúságot a század első felének forradalmi hullámai majd minden európai állam számára kivívták. Ezzel párhuzamosan azonban kibontakozóban volt a modern kori antiszemitizmus — végkifutását a hitleri Németország gázkamrái jelentették —, illetve ennek ellenreakciójaként a zsidóság részéről az ún. cionista mozgalom.
A XIX. század zsidósága belső változásának mibenlétét ugyanakkor abban a felvilágosodás-mozgalomban (haszkala) kell keresnünk,



melyet eredetileg MOSES MENDELSSOHN (1729—1786) kezdeményezett. Ennek lényege az volt, hogy a polgárjogot és vallásszabadságot nyert nyugateurópai zsidóság a jelzett időszakban már egyre inkább úgy érezte, hogy köteles alkalmazkodni annak a társadalomnak a törvényeihez és szokásaihoz, amely befogadta őt. Ennek eredményeképpen sokan a keresztény és a zsidó vallásetika azonosságait kezdték kutatni, mígnem végül önként keresztényekké váltak, mások viszont hitben meggyengültek, és az ateizmus irányába sodródtak. A túlzott alkalmazkodás természetesen kedvezett az asszimilációnak, mind többen kötöttek vegyesházasságot, s adták fel azonosságtudatukat.
Most pedig vessünk egy gyors pillantást a judaizmus mai irányzataira:
1. A reformista judaizmus
Ez az irányzat Németországban született meg a felvilágosodás eszmeiségének hatására. Mindenekelőtt a haladás és az értelem mindenekfelett valóságát hangsúlyozta. A reformzsidók hevesen küzdöttek az istentiszteletek és szertartások megreformálásáért, s ebbéli ténykedésükben egészen odáig jutottak, hogy idővel megkérdőjelezték a Tóra alapigazságait, útmutatásait. Első szószólójuk ABRAHAM GEIGER volt. Főként olyan személyek fogadták örömmel az irányzat térnyerését, illetve gyorsuló ütemben haladó kibontakozását, akik maguk is aktívan részt vettek — vagy részt kívántak venni — a természettudományos kutatásokban, egyszóval a tudomány, a haladás szolgálatába szegődtek, de hagyományos vallásosságuk ebben gátolta őket. A liberális zsidóság elveti az étkezési előírásokat, héber helyett az adott ország nyelvén tartják istentiszteleteiket — melyeket egyébként lerövidítettek —, zsinagógáikban orgonákat helyeztek el, valamint a nemek közötti elkülönítést is megszűntették. Mellékesnek tartják a Tóra szertartási előírásait, s ezek helyett a próféták erkölcsi tanításait helyezik előtérbe.
2. Az ortodox judaizmus
Az irányzat kialakulása a XIX. század első felére tehető, s mintegy a liberalizálódás ellenhatását képezi. Hívei önmagukat tartják a zsidó vallás egyedüli örököseinek, a judaizmus hagyományos képviselőinek, és mereven szembefordulnak mindennemű modernizálással. Az ortodox zsidó élete kizárólag a Tóra útmutatásaira és előírásaira épül, mely iratot az első betűjétől az utolsóig isteni kinyilatkoztatásnak tartják, ennélfogva a Szentírás mindenkor és az élet minden helyzetében mérvadó, erkölcsi szempontból megkérdőjelezhetetlen. Az ortodox zsidó napjában



háromszor imádkozik, következetesen megtartja a szombatnapot, és gondosan odafigyel táplálkozására.
Napjainkban azonban mintha ez a szigorú hagyománytisztelet kissé halványodni látszana. Az ortodoxián belül is megfigyelhető egy bizonyos mértékű alkalmazkodás a külvilághoz, elmélyülés a világi tudományokban, beépülés a nyugati kultúrába, de csak olyan mértékig, ameddig azt a Tóra még „megengedi”.
Az ortodoxok igen nagy fontosságot tulajdonítanak az általános műveltség megszerzésére, nem ritkán több nyelvet is beszélnek, de ez nem homályosíthatja el a vallás előírásait. Felnéznek a nagy tudású emberekre, viszont még nagyobb tekintélynek örvendenek köreikben a rabbik, kiknek személyében a legfőbb tanítómestert és törvénymagyarázót tisztelik. Többségükben elszánt cionisták, akik Izrael államot a legmesszebbmenőkig támogatják. Hitük szerint nemsokára eljön a tökéletes embernek vélt MESSIÁS, aki a környező arab népek nyomásától megszabadítja, és dicsőséges magaslatokba emeli hőn szeretett államukat.
Egyes vallástörténészek külön ágazatként tüntetik fel az ortodox judaizmus mellett a konzervatív judaizmust, de a gyakorlatban e kettő között olyannyira csekély nézetbeli eltérés mutatható ki, hogy ez utóbbi ismertetésétől ezúttal eltekintünk.
3. Az ultraortodoxok
Az ultraortodox judaisták tulajdonképpen a vallási konzervativizmus fanatikus élharcosai. A „szimplán” ortodoxokkal ellentétben ők a világhoz való bármilyen csekély azonosulást elleneznek. Környezetüktől, amelyben végső soron élnek, mereven elzárkóznak, és semmilyen területen nem engednek bevinni újítást mindennapjaikba. Logikusan talán azt várnánk tőlük, hogy ők is ugyanúgy védik az anyaországot — Izraelt —, mint az ortodoxok, de ez távolról sincs így. Sőt, éppen ellenkezőleg. Hitük szerint az igazi Izrael államot az eljövendő MESSIÁS fogja megalapítani, így a politikusok — zsidók és nem zsidók egyaránt — hatalmas hibát követtek el azzal, amikor 1948-ban mintegy „mesterségesen”, tehát emberi erőfeszítések árán tákoltak össze egy Izraelnek nevezett államalakulatot. Ennek az eseménynek a MESSIÁS eljövetele előtt semmiképpen nem lett volna szabad megtörténnie, hiszen a hithű zsidók számára egyedül a Felkent hozhatja el a békét és nyugalmat. Következésképpen a cionizmusnak nincs tényleges jogosultsága, a cionisták nem valódi zsidók, hatalmuk a térségben pedig csak átmeneti. Az ultraortodoxok még odáig is elmennek, hogy



rendszeresen tüntetnek a mindenkori izraeli kormányzat ellen, sőt támogatják a palesztin felszabadítási mozgalmat abban reménykedve, hogy ezáltal elősegítik Izrael állam megszűnését.
Az ultraortodox zsidók öltözködése jellegzetesen konzervatív — a férfiak például hosszú fekete kaftánt és fekete kalapot viselnek —, kizárólag kóser élelmiszereket fogyasztanak, és szigorúan betartják a szombatnap megünneplését. Péntek estétől szombat naplementéig nemcsak a munkát, de még az utazást is kerülik. Bizonyos csoportjaik szoros kapcsolatokat ápolnak a haszidokkal, vezetőikként ismerik el a caddikokat, vagyis a korábban említett „csodarabbikat”. A legradikálisabb ultraortodoxok még a jeruzsálemi templom újjáépítését is kifejezetten kívánatosnak tartják, mert szerintük addig nem jöhet el népük számára a MEGVÁLTÓ, amíg a templom romjaiban hever.
A judaizmus alapeszméi
A judaizmus eszmeisége alapvetően az egyistenhitben (monoteizmus) gyökerezik, s az ebből fakadó hit a bálványimádás minden formájának következetes elutasítását vonja maga után. A monoteizmus bizonyos értelemben a világ, az emberiség és a népek egységének eszméjét is feltételezi. Vallástörténeti szempontból nézve a judaizmus fundamentuma minden kétséget kizárólag az a zsidó vallás, amely több ezer éves fejlődésen ment keresztül napjainkig. E vallás - ti. a judaizmus — lényegét igen nehéz lenne összefoglalni annak sokrétűsége miatt, nem beszélve arról a sokféle irányzatról, mely pusztán csak az elmúlt három-négy évszázadban bontakozott ki a zsidóságon belül, s itt elég pl. a liberális, illetve a konzervatív, az ultraortodox vagy a neológ irányzatokra gondolnunk, ezek számtalan különbözőségeivel egyetemben. Éppen ezért mi most mindössze a legáltalánosabb és legalapvetőbb vonásokat igyekszünk röviden egy csokorba gyűjteni, azokat, amelyeket a szélsőségesen liberális irányzatoktól eltekintve a ma élő hithű zsidók többségükben egyöntetűen elfogadnak.
A zsidó vallás követői a nagy világvallások történetében gyakorlatilag elsőként olvasztották össze magát a kultuszt, illetve a hitet az etikával. Vallástörvényeik nem annyira elvontak, hanem nagyon is konkrét módon szabályozzák a hívek mindennapi életét. A Tóra nevezetes 613 törvényének (248 előírás és 365 tilalom) megtartása a hithű zsidó számára mindennél fontosabb, kiterjed életének minden egyes mozzanatára, és elkíséri őt a bölcsőtől a sírig. A zsidó gondolkodás történelemszemléletét tekintve nem ciklikus (lásd ezzel ellentétben a görög, a római vagy akár a



hindu felfogást), hanem lineáris, tehát a szakadatlan körforgásba vetett hit helyett a történelmi események, folyamatok célirányos előrehaladását feltételezi. Az emberiség története kezdettől fogva ISTEN kezében van, s a világegyetem kormányzója a véget is előre ismeri. Mindent az ő bölcs tervei szerint intéz, így a hívő ember nyugodt szívvel és lelkiismerettel bízhatja rá életét.
Az ősi „Semá Jiszráél” (Halljad, Izrael!) formula, vagy ha úgy tetszik imádság, pontosan fogalmazza meg, hogy valójában mit is kíván a zsidó vallás követőitől.
„Halld Izrael: az úr a mi Istenünk, egy úr! Szeresd azért az Urat, a te Istenedet teljes szívedből, teljes lelkedből és teljes erődből. És az igék, amelyeket e mai napon parancsolok néked, legyenek a te szívedben. És gyakoroljad ezekben a te fiaidat, és szólj ezekről, amikor a te házadban ülsz, vagy amikor úton jársz, és mikor lefekszel és mikor felkelsz. És kössed azokat a te kezedre jegyül, és legyenek homlokkötőül a te szemeid között. És írd fel azokat a te házadnak ajtófeleire és a te kapuidra.” (V. Móz. 6:4-9)
A vallásos zsidók — a reformirányzatok híveinek kivételével — még ma is pergamendarabokra írják a fenti szavakat, majd bezárják egy kis tokba, és felfüggesztik a bejárat ajtófélfájára. Ugyanígy cselekednek a többi kis dobozzal is, melyeket a bal csuklójukra, a mellkasukra és a homlokukra rögzítenek. Ez a cselekvéssor természetesen szimbolikus, lévén a különböző testrészekre erősített rövid imádság-formula azt jelenti, hogy ezek viselője az elméjét, szívét és kezét egyaránt a Teremtő Isten szolgálatának szenteli.
Ugyanakkor nem szabad megfeledkeznünk a „Semá Jiszráél” egyértelmű kívánalmai mellett ama gyakorlati útmutatás — ún. Tizenhárom Elv megtartásának fontosságáról, melyet a neves XII. századi zsidó filozófus és teológus, MAIMONIDESZ állított össze akkori és jövőbeli hittestvérei számára 13 pontban. Ez az összeállítás, ha nagyon leegyszerűsítve akarjuk megfogalmazni, a judaizmus egyfajta katekizmusává vált. Annak ellenére, hogy — mint mindennek — a maimonidészi összeállításnak is vannak bírálói, a legtöbb vallásos zsidó ember úgy kezeli azt, mint a zsidó hit alapvető téziseit, amelyet naponta elimádkozik.
A Tizenhárom Elv a következő:
1. Hit Istenben, minden dolognak teremtőjében.
2. Hit Isten abszolút egyetlenségében.
3. Hit Isten testetlenségében.



4. Hit Isten örökkévalóságában.
5. Hit abban, hogy az egyetlen Istent kell imádni és szolgálni, és senki mást rajta kívül.
6. Hit a prófétákban és a prófétai kinyilatkoztatásban.
7. Hit Mózesben, a legnagyobb prófétában, és abban, hogy a mózesi prófécia az összes többi felett áll.
8. Hit abban, hogy a Tóra égi eredetű, és az egyetlen isteni kinyilatkoztatás.
9. Hit abban, hogy a Tóra megváltoztathatatlan.
10. Hit Isten mindentudásában és az isteni gondviselésben.
11. Hit Istenben, aki megjutalmazza a jókat és megbünteti a gonoszokat, mindenkivel cselekedetei szerint bánik.
12. Hit a Messiás eljövetelében.
13. Hit a holtak feltámadásában.
A judaizmusban kiemelt szerepe van az ember szabad akaratának. ISTEN úgy alkotta meg emberi teremtményét a saját képére és hasonlatosságára, hogy az egyszersmind szabadon választhat a jó és a rossz között, a rossz döntésekért viszont egyedül őt terheli a felelősség. Az ember ki van téve ugyan a kísértések áradatának, a világban mindent és mindenkit körülvesz a bűn, de korántsem szükségszerű, hogy az egyén elkövesse a bűnöket. Tehát a judaizmus nem ismeri az eredendő bűn tanítását, legalábbis olyan értelemben nem, mint ahogyan azzal a kereszténység hagyományos irányzatain belül találkozhatunk.
A bűn egyébként nem más, mint az ISTEN által a történelem során kinyilatkoztatott és a próféták által bemutatott helyes útról való letérés, melyet az emberi természet gyengesége idéz elő. A Talmud tanítása szerint ISTEN — tudva a bűn belopódzásáról világunkba — már a teremtés előtt külön „megteremtette” a bűnbocsánatot, s éppen ezért nem létezik a világon olyan bűn, amelyre ne kaphatna annak elkövetője bocsánatot.
Fontos megemlítenünk, hogy a judaizmus eszmeiségének sajátossága az emberi család egységességének gondolata, mellyel hatalmas befolyást gyakorolt a világtörténelemre. Az Ószövetség első könyve elénk tárja, hogy az egész emberiség egyetlen közös őstől származik, Izrael pedig, mint ISTEN választott népe az emberiség legtisztább hitének őre. Ez a nép különös feladatot kapott a Teremtőtől, tudniillik azt, hogy az igazságosság és az irgalom gyakorlása által példát mutasson a Föld valamennyi



népe számára, előkészítvén ezeket az örök üdvösségre. Ez az eszme az emberiség számára elvi szinten legalábbis a reménység és a haladás érzetét kell biztosítsa.
Érdekes a judaizmus vélekedése a lélek halhatatlanságával kapcsolatban. A zsidóság az ősidőkben még távolról sem hitt abban, hogy a halál után a lélek további önálló életre lenne képes valahol. A helyzet a hellenizmus térhódításával kezdett gyökeresen megváltozni, mivel a neoplatonikus eszméket a zsidóság nagyon hamar a magáévá tette. Ennek következtében elterjedt az a nézet, hogy az ember halála után a lélek egy másik birodalomban él tovább egészen a test feltámadásáig, amikor is majd ismét egyesül a testtel itt a Földön. A feltámadás eseménye szorosan összefügg a MESSIÁS eljövetelével, aki ISTEN végidőre vonatkozó terveit fogja megvalósítani az emberek között. A MESSIÁS DÁVID király leszármazottja lesz, aki teljességgel emberi és nem isteni személy, de ennek ellenére tökéletesen ISTEN akaratát fogja képviselni a Földön. A MESSIÁS megjelenése egy új korszakot is fog nyitni történelmünkben, melynek neve értelemszerűen: messiási kor.
Az embernek az üdvösség eléréséhez nincs szüksége semmiféle önsanyargatásra avagy aszkézisre, de a cölibátus intézménye a judaizmus tanrendszere számára éppúgy elfogadhatatlan. Nagyon nagy szerepet szán viszont a jótékonykodásnak, sokan gondolják úgy, hogy a világ a judaizmusnak köszönheti a jótékonyság első szervezett formáit, az erkölcsi alapokon álló adakozás kötelezettségét. Ezen felül a zsidóság vallása teljes mértékben lojalitást ír elő hívei részéről azon ország számára, amelyben élnek, tehát a vallását komolyan gyakorló zsidó ember nemcsak hűséges lehet választott, illetve szülőhazájának törvényeihez, hanem egyenesen köteles tisztelni azokat, vagyis jó állampolgárnak kell lennie.
A zsidóságban kezdettől fogva élt egyfajta elhivatottság-tudat, hiszen magát elkülönített népnek, papi népnek avagy a tízparancsolat népének tartotta. Később javarészt ez a tudat vívta ki a világ ellenségeskedését, támadását és az üldözések láncolatát, vagyis a történelem során oly sokszor és megannyi formában felbukkanó antiszemitizmust. Érdekes, hogy ezzel szemben a zsidóság viszonya más világnézetekhez mennyire másképp alakult. Ők ugyanis — ha egy kicsit alaposabban megnézzük az ó-és újszövetségi iratok tanúságtételét — nem hogy beleavatkoztak volna más népek vallásgyakorlatába, illetve életvitelébe (kivéve az isteni parancsok végrehajtását bizonyos népek kiirtását illetőleg),



de még a reájuk bízott feladatot — ti. a világosság eljuttatása a különböző nációkhoz — sem végezték el. Ezért volt szükség ISTEN részéről egy újabb szövetség megkötésére, ahol már nem egy testi leszármazású, hanem egy lelki néppel kötött örök szövetséget a világegyetem Ura.
A judaizmus sohasem ítélt kárhozatra más hitűeket, s noha mindig megvetette a pogányságot és a bálványimádást, toleráns volt mindenkor. Követendő példa lehet a kereszténység számára is abban, hogy az embereket elsősorban egyéni értékeik és cselekedetük, nem pedig a hitük szerint becsülte vagy bélyegezte meg. A lényeg tehát egy ortodox zsidó számára az istenfélelmen, a tiszta szándékon és az igazságos cselekedeteken van. A kényszerítés ebből következően mindenkor távol állott a judaizmus felfogásától.
A judaizmus másik nagy alapvető jellegzetessége az, hogy minden zsidó számára kötelezővé teszi a tanulást. Az elnyomás és üldözés miatt az értelem pallérozása, a folyamatos önképzés volt az egyetlen lehetőség a zsidó fiatalok számára a fennmaradásra évszázadokon keresztül. Ezzel szoros kapcsolatot mutat a fentiekben felsorolt Tizenhárom Elv, amely a Tórában való elmélyülésre ösztönöz, s amit a tanulás első lépcsőfokának tartanak. A tanítás és a tanulás ilyen következetes és igényes tradíciójával jóformán egyetlen más népnél sem találkozhatunk. Ne felejtsük el, hogy ha ez nem így lett volna, akkor pl. a Talmud sem jöhetett volna létre. A hagyományok ápolását kezdetben, a diaszpóra megjelenése idején az ún. jesivák (Talmudiskolák) biztosították, melyek alapítását szinte első feladatai közé sorolta az adott közösség, míg napjainkban már se szeri, se száma a világ számos pontján működő héber főiskoláknak és egyetemeknek.
A Tóra előírásainak végrehajtása a zsidó életet egyetlen folyamatos liturgiává alakítja. Az ember cselekedeteit a parancsok (micvák) szentelik meg. A hívő ember tudatában van annak, hogy életének egyetlen értelme van, s ez a szüntelen szolgálatban csúcsosodik ki. A szolgálat kereteit maga a kultusz jelöli ki, melynek alapvető tényezője az idő. Az idő megszentelése nagyon fontos minden hithű zsidó számára az isteni parancsolatok értelmében. A naponta három alkalommal a helyi zsinagógában elvégzett imádság szerves része a zsidók életének, mindennapjaiknak. Kiemelt jelentősége van viszont az egyik legfőbb erkölcsi parancsolat, a szombat megünneplésének, s nem túlzás azt állítanunk, hogy szinte az egész hét a szombati előkészület jegyében telik. Az ünnep péntek este naplementekor kezdődik, melyet az asszonyok



gyertyagyújtással, a férfiak pedig boráldással köszöntenek, az ünnep végét pedig az esthajnalcsillag feljövetele jelöli ki szombat este. A szombati istentisztelet helye szintén a zsinagóga, ahol is a délelőtt folyamán Tóraolvasás, írásmagyarázat és imádkozás szokott lenni, míg délután kulturális összejöveteleket szokás rendezni. A gyülekezet élén a rabbi áll, kinek kiképzése rabbiképző intézetekben, illetőleg zsidó egyetemeken történik. Az istentiszteletek megtarthatósága nemcsak helyhez és időhöz, de a részvevők számához is kötött. Az előírás szerint legalább tíz, vallási szempontból nagykorú, vagyis a tizenharmadik életévét betöltött izraelita személynek kell minimálisan megjelennie ahhoz, hogy meg lehessen tartani az aznapi istentiszteletet. Ha a hívő otthon imádkozik, úgy ehhez is szükségeltetik némi előkészület. Ilyenkor ugyanis a fejére sapkát tesz, vállára helyezi a 613 megtartandó parancsot jelképező imasálat, homlokára pedig a filaktériumot helyezi, amelyben a Tóra legfontosabb parancsolatainak szövege található. A gyermek születése nagy örömöt jelent a hívő zsidók számára, mert ISTEN szaporodásra vonatkozó rendelkezésének teljesítését látják ebben. A fiúgyermekeket az ősi előírásoknak megfelelően mintegy nyolcnapos korukban körülmetélik. A zsidó fiúk tizenhárom esztendős korukban válnak a hitközség teljes jogú tagjaivá az ún. Bar Micvá szertartás keretében.
A házasságok minden esetben a zsinagógák falai között kell megköttessenek a hagyományok értelmében egy zsidó rabbi előtt. Fontos szerepet tulajdonítanak ugyanakkor a halottaknak járó végtisztesség megadásának is, az utolsó útra való elkísérés alapvető vallási kötelezettsége a hozzátartozóknak és barátoknak. Érdekesség, hogy a zsidóknál a gyász színe a fehér — a halottaikat is minden esetben fehérbe öltöztetik az elhunytat pedig úgy teszik a sírba, hogy az arccal Jeruzsálem felé nézzen.
Összefoglalva az eddig elmondottakat:
Azt valószínűleg egyetlen felelősen gondolkodó ember sem vonhatja kétségbe, hogy a judaizmusnak hatalmas lélekmegtartó és nemzetmegtartó ereje volt az évszázadok során. E tragikus sorsú nép rengeteg szenvedésének és a valláshoz való hűségének történetével egyszerűen nem lehet megrendülés nélkül szembesülni. A zsidóság tragikuma még élesebben elénk tárulkozik, ha alaposabban átgondoljuk, hogy a törvény mindenekfelett álló tisztelete abban az időszakban alakult ki körükben, amikor vallásuk központját (jeruzsálemi szentély) és annak alapvető ígéretét, hogy ISTEN nekik adja Kánaánt, Palesztina földjét, már elvesztették.



Az ISTEN által velük kötött szövetség mentén azonban az idő múltával már egyre kevésbé szervezték életüket, s szépen lassan kialakult a törvényuralom, vagy idegen kifejezéssel élve a nomokrácia. Ne felejtsük el, hogy JÉZUS KRISZTUS éppen ezzel, tehát a rabbinizmus élhetetlen törvényszemlélettel kapcsolatban milyen éles kritikát fogalmazott meg földi szolgálata során a Kr. u. I. század első felében.
„Ti meg miért hágjátok át az Isten parancsolatát a ti rendeléseitek által? ... Erőtlenné tettétek az Isten parancsolatait a ti rendeléseitek által... Igazán prófétáit felőletek Ésaiás, mondván: ez a nép szájával közelget hozzám ... szíve pedig távol van tőlem. Pedig hiába tisztelnek engem, ha oly tudományokat tanítanak, amelyek embereknek parancsolatai.” (Mt. 15:2-3, 6-9)
A judaizmus nomokráciája a maga sajátos buzgóságával mintegy észrevétlenül és akaratlanul ellentmondásba került a mindenekfelett tisztelt Tórával. Abban ugyanis ez a rendelkezés található: „Semmit se tegyetek az igéhez, amelyet én parancsolok néktek, se el ne vegyetek abból, hogy megtarthassátok az úrnak, a ti Isteneteknek parancsolatait, amelyeket én parancsolok néktek.” (V. Móz. 4:2) Az Isten-adta igékhez, törvényekhez eszerint semmit sem lehetett volna hozzátenni, a „védőkerítésnek” szánt és törvényértékűvé tett írástudói értelmezéseket és továbbfejlesztéseket sem. ISTEN világos alapelveket adott törvényeiben, amelyeknek az elvszerű alkalmazása bármely korban és helyzetben természetes módon vezeti rá az igazságos cselekvésre azokat, akik elméjük, szívük belső meggyőződése alapján akarják betölteni ezt a törvényt. Magán a Tórán belül megtalálható a helyes történelemszemlélet. MÓZES V. könyve különösképpen fontos, világos kijelentéseket tartalmaz erről. A karaita mozgalom — minden egyéb negatívuma mellett és ellenére — ezt a problémát vette célba: a hagyomány hozzátételét az írott Tórához. A fenti Tóra-kijelentés értelmében elvenni sem lett volna szabad ISTEN igéiből, ami szintén megtörtént azáltal, hogy MÓZES öt könyve, annak is törvényes rendelkezései kiemeltettek az írott kinyilatkoztatás egészéből, noha természetesen ezeket is tiszteli és idézi is gyakran a rabbinikus irodalom. Ha valaki a mózesi törvényt a szent iratok egészének a szövegösszefüggésében szemléli, tehát a Próféták és az írások elnevezésű részek törvényértelmezéseit és tanításait is figyelembe veszi, akkor nem lehet a Tórát félreérteni és abból nomokráciát csinálni.



Kiütközött az a törvényszerűség is a judaizmusban, hogy ha a hagyomány egyszer létjogosultságot és egyenrangúságot nyer a kinyilatkoztatásnak elismert igék mellett, akkor nem áll meg azok értelmezése és alkalmazása szintjén, hanem elháríthatatlanul bevesz magába sok-sok népi szokást vagy akár idegen elemet. Ezek beszűrődnek az eredeti vallásba, ha csak a népi szokások szintjén is.
A judaizmus sajátos nomokráciája ellenére azonban a Tóra eredeti törvényeinek a kiválósága és a hozzájuk való ragaszkodás jó gyümölcsei megmutatkoznak a zsidó vallást gyakorlók életében. Családi életük rendezettsége, harmóniája, szombatünneplésük családi összetartozást és lelki értékeket őrző és növelő ereje szinte közmondásos. Az alkoholizmus és a mértéktelenség is ritka köreikben.



III.1.5. Az iszlám
Az iszlám jelentése: „Belenyugvás Isten akaratába”, illetve „Isten iránti odaadás”. Így nevezte MOHAMED a bálványimádás nélküli monoteizmus általa alapított arab formáját, mely végül is a legfiatalabb világvallássá nőtte ki magát. Az iszlám jelmondata: „Nincs más Isten Allahon kívül, s Mohamed az ő prófétája”. E vallás híveit közismerten muszlimoknak vagy muzulmánoknak hívják, a mohamedán kifejezés nem egészen helyes — bár kétségtelenül ez a megnevezés ment át leginkább a köztudatba —, mivel az alapító sohasem akart isteni tekintélyt kivívni a maga számára. Sőt, a muzulmánok határozottan hirdetik: MOHAMED tulajdonképpen soha nem is gondolt arra, hogy ő bármiféle új vallást, illetve kultuszrendszert alkosson, feladata — ha úgy tetszik megbízatása mindössze annyiban állott, hogy magasrendű és végleges formát adott az ÁBRAHÁM kora óta létező „ősvallásnak”.
A muzulmánok szerint ez az ősvallás az idők folyamán súlyosan eltorzult a zsidóság ISTENtől való többszöri elhajlása következtében, míg a keresztény hit — főleg annak katolikus változata — maga a bálványimádás. Mielőtt azonban belefognánk az iszlám vallás mibenlétének részletesebb feltárásába, mindenképpen célszerű egy nagyon rövid kitekintés erejéig tisztáznunk a MOHAMED fellépése előtt élő arabság hiedelemvilágát.
MOHAMED előtt az arábiai beduin törzseknek és a közép-arábiai városok lakóinak erkölcsisége meglehetősen alacsony színvonalon állt, nyugodtan kimondhatjuk, hogy a vallástörténet mint világi tudományág mércéjével mérve egyfajta primitív hiedelemviláguk volt. Minden törzs más és más bálványt tisztelt, melyek között voltak kövek, fák, források, de akár állatok is. Azt mondhatjuk tehát, hogy a vallásosság ezen foka semmiképpen sem mutat túl a kezdeti fetisizmuson, illetve totemizmuson. Ugyanakkor nem számított ritkaságnak a jóslás. Ezzel kapcsolatban jelentős szerepe volt a csillagkultusznak, az ősi arabok közül nagyon sokan foglalkoztak asztrológiával. Erősen hittek a természetfeletti világban, de ez a hit nem haladta meg a szimpla démonizmust, sőt ALLAHot — mely nevet már MOHAMED fellépése előtt is ismerték - csupán az egyik démonnak tartották a sok közül.



ALLAH nagyobb szereppel bírt ugyan némileg a többi démonnál, s ennélfogva nem csekély befolyást is gyakorolhatott az egyszerű halandó emberek életére, de semmiképpen sem volt főisten, s pláne nem egyedüli ISTEN. A leszármazástudatnak viszont már ebben az időszakban, vagyis a VII. századot megelőzően is komoly szerepe volt az itt élő lakosság körében, s ez, mint MOHAMED utódainál látni fogjuk, a későbbiekben sem szűnt meg. Az erkölcsiségnek és a politikai életnek egyaránt a leszármazástudat volt a zsinórmértéke. A különböző beduin törzsekről koránt sem mondhatjuk el, hogy azok békés kereskedelmi viszonyt tartottak volna fenn egymással, hanem ennek éppen az ellenkezője igaz. Nagyon gyakori, majdhogynem mindennapos volt közöttük a viszály, az értelmeden vérontásban sokan vesztették életüket, és egy közös cél érdekében ezen törzsek jóformán sohasem voltak képesek összefogni, egyesíteni erejüket, melynek következtében expanziós politikát nem tudtak érvényesíteni.
Nos, ilyen körülmények között lépett fel s kezdte hangoztatni igencsak sajátosnak tűnő eszméit a Mekkát uraló Qurayss (Koreis) törzs tagjaként 570-ben született MOHAMED. A leendő vallásalapító igen fiatalon árvaságra jutott, szegény rokonainak köszönhette, hogy sanyarú körülmények között ugyan, de valahogy felcseperedett. Fiatal éveiben egy akkortájt alantasnak tűnő tevékenységből tartotta fenn magát: pásztorkodásra adta a fejét. Életkörülményei a húszas éveinek derekán látványosan javulni kezdtek, amikor is először alkalmazottja, majd férje lett a vidék egyik leggazdagabb özvegyasszonyának, KHADIDSÁnak.
A fiatal MOHAMED életében szinte elképzelhetetlen változásokat eredményezett a nálánál mintegy tizenöt esztendővel idősebb özveggyel kötött házassága. Hamarosan ő állt a tevekaravánok élére, és beutazta ezekkel mind a közeli, mind pedig a távoli vidékeket. Útjai során ismerkedett meg a korban akkor már divatossá vált, illetve széles körben elterjedt vallási kultuszokkal, mint például a judaizmus, a kereszténység és a zoroasztrianizmus. Később ezek bizonyos kultuszelemeiből állt össze az új vallás, az iszlám, mely természetesen magán viselte a beduin ősvallás néhány jellegzetes vonását is.
A későbbi leírások arról tanúskodnak, hogy bár MOHAMED egyszerű foglalkozást űzött, már ifjú korában is sokat adott a tisztaságra és a rend megtartására. Nem bírta elviselni a rendetlenséget éppúgy, mint



ahogyan piszkos, ápolatlan külsőt mutató ruházatot sem. Modora simulékony és megnyerő volt, könnyen létesített kapcsolatot az emberekkel.
Vallásalapító szerepe csak mintegy negyven esztendős korában kezdett kibontakozni, amikor is a hiedelem szerint Mekka sziklás hegyoldalán, gondolataiban elmerülve, úgy érezte, hogy valaki hozzálép és így szól: „Olvass”. MOHAMED a felszólításra természetesen az igazat válaszolta: „Nem tudok” — mivel írni és olvasni nem tudó, ma úgy mondanánk, analfabéta ember volt. GÁBRIEL angyal viszont, aki állítólag ISTEN akaratának közvetítője volt, ekkor fizikailag is megjelent neki, és a földhöz szorítván a „prófétát”, még háromszor ismételte meg parancsát. MOHAMED a látomásra nagyon ijedten reagált, felesége később is alig tudott „lelket verni bele”, de nem mert ellenkezni a küldöttel, és vállalta a rá kimért szerepet.
A valóság persze vallástörténeti szempontból nézve egy kicsit másképp fest. MOHAMED nagy valószínűség szerint már ifjú korában is töprengett azon, hogyan lehetne minél inkább népe hasznára, és hogyan tudná ő, a kisember felrázni nemzetét a tespedtségből, legalább oly naggyá téve azt, mint voltak egykor az asszírok, a perzsák és bizonyos értelemben a zsidók. Útjai során nemcsak eszmékkel találkozott, de látta az akkor még fényes Bizáncot, és pozitív hatást gyakorolt rá Perzsia is. Kényszerűen kellett szembenéznie a ténnyel, miszerint e nagy múltú népek mindegyikének voltak olyan tehetséges vezetői, akik naggyá és dicsőségessé emelték nemzetüket, míg velük szemben az arabok egymást marcangolják, és ráadásul a babonaságba menekülnek. A bálványimádás mind inkább elvetendőnek, a bűnök bűnének tűnt fel előtte, melytől szabadulni kell, hiszen Arábia azért maradt el a többi néphez képest, mert vallása ósdi, elavult. Az alapító fejében így szépen fokozatosan megérett a gondolat: bemutatja népének az egy igaz vallást, mely szigorú monoteizmuson alapszik, és az arabok élére állva mint próféta és vezér, létrehoz egy erős és egységes birodalmat. Gondolatait a fantázia hevítette, de távolról sem volt szobafilozófus, hanem éppen fordítva: a tettek embere, akit lehet szeretni vagy gyűlölni, de nézetei mellett semmiképpen sem lehetett szótlanul elmenni. Fáradhatatlanul hirdette, hogy népe hanyatlásának oka a városi gazdag kereskedők erkölcsi romlottságában keresendő, valamint abban, hogy elhanyagolják a régi törzsi istenség, ALLAH tiszteletét, aki nem nézi jó szemmel a hanyatlást, és idejében lesújt a bűnösökre. MOHAMED magának a hírvivő szerepét szánta, akinek MÓZEShez hasonlóan az a



feladata, hogy ISTEN utolsó üzenetét eljutassa e bűnbe süllyedt és pusztulás előtt álló világnak. Mekka lakóit dörgedelmes kirohanások közepette figyelmeztette arra, hogy feltartóztathatatlanul közeleg az isteni ítélet napja, és az emberek csak úgy kerülhetik el a súlyos büntetésüket, ha megtérnek az egyetlen, mindenható, teremtő ISTENhez, ALLAHhoz, és alávetik magukat az ő akaratának. Innen származik az új vallás, vagyis az iszlám korábban említett jelentése: ISTEN akaratába való belenyugvás, ISTENnek való teljes odaadás.
Nem mondhatjuk viszont mégsem, hogy MOHAMEDnek példátlanul nagy sikere lett volna az első években. Talán ha maroknyi csapat fogadta el őt vezetőjeként, mint ALLAH által megbízott prófétát. Helyzeti előnyt jelentett ugyan számára, hogy néhány tekintélyes személy is viszonylag korán csatlakozott táborához, de ez még kevés volt. Saját törzsének tagjai ugyanis elhatárolódtak az önjelölt prófétától, megszakítottak vele mindennemű kapcsolatot, sőt egy idő után annak rendje és módja szerint a konfliktus is kiéleződött a két tábor között. Mivel MOHAMED hívei ebben a korai periódusban számszerűleg még kevesebben voltak, így a fegyveres összeütközést elkerülendő, vezetőjükkel együtt elmenekültek Mekkából a baráti jobbot nyújtó Medinába. Ez az esemény az arabok kultuszrendszerében olyannyira jelentőségteljes, hogy MOHAMED 622-ben bekövetkezett futásától, a hidzsrától számítják az időt. A 622-es esztendő tehát az iszlám vagy arab időszámítás kezdete.
A „próféta” medinai tartózkodása az iszlám tanrendszerének megformálása szempontjából nagyon fontos időperiódusnak nevezhető (622630). Valószínű, hogy az alappillérek lerakása már ekkor megtörtént, míg az új kultuszrendszer végső kimunkálása nyilván hosszabb időt vett igénybe. Mindenesetre MOHAMED személyesen szervezte meg Medinában az első muszlim vallási közösséget, és az ún. medinai korszakban alakult ki az iszlám harcos temperamentumú vallási jellege is, melynek napjainkig szemtanúi vagyunk. A medinai gyülekezet eleve két csoportosulásra bomlott az alapító szándéka szerint: a hűségesebb, vagy ha úgy tetszik, megbízhatóbb csoportokat alkották a MOHAMEDdel együtt Mekkából kivándorlók, akiket a város befogadott, mellettük pedig segítőkként ott voltak a medinai muszlimok, akik később fogadták el az „igaz hitet”.
Az évek múlásával a város lakosságának túlnyomó többsége felvette az új hitet, és egyre mélységesebb tiszteletet tanúsított ALLAH kijelölt „prófétája” iránt, akit hamarosan már csak így lehetett nevezni: „A Próféta”.



MOHAMED sokáig őszintén hitt abban, hogy egy olyan elsöprő erejű vallásrendszert sikerült megalkotnia, amely igazságtartalmánál fogva erkölcsi értelemben magasan felette áll az összes többinek, tehát az iszlám teret hódít magának, és minden: más létező kultuszt kiszorít a térségből. Ennek érdekében az alapító bizonyos engedmények megtételére is hajlandó volt, ami viszont az iszlámban amúgy is megfigyelhető szinkretizmus további erősödéséhez vezetett.
ALLAH „prófétája” első lépésben a Medinában élő zsidó közösség szimpátiáját kívánta megnyerni ügyének, s ezért megparancsolta híveinek, hogy imáik közben csakis Jeruzsálem felé fordulhatnak, disznóhúst pedig tilos fogyasztaniuk. Mindemellett kilátásba helyezte a szombatnap megünneplését is. A gond akkor jelentkezett, amikor MOHAMED kénytelen volt belátni, hogy a zsidók nagyon is ragaszkodnak hagyományos kultuszrendszerükhöz, és nem kérnek semmit az új vallásból. A reformer ennek hatására megbánta a korábban tett engedményeket, ezeknek egy részét visszavonta, ünnepnapként pedig a zsidók által már „lefoglalt” szombat és a keresztények által ünnepet vasárnap helyett a pénteket jelölte meg, s ez az istentisztelet napjaként így maradt a mai napig. Az addig a judaizmushoz jelentős mértékben hasonlító új vallás — hiszen az iszlám tanainak jelentős részét azért mégis csak az Ószövetségből merítette gyorsan veszített eredeti karakteréből. Mohamed megparancsolta híveinek, hogy ima közben ezután ne Jeruzsálem, hanem Mekka felé forduljanak.
A 620-as évek végére MOHAMED tábora olyan jelentős mértékben felduzzadt, hogy Arábiában az egyetlen szervezett katonai erőt képviselte. A „próféta” ettől kezdve úgy érezte, hogy nem maradhat tovább csendes magányában visszavonulva, hanem hírül kell adnia a világnak az ISTEN által adottnak vélt új üzenetet. Levélben szólította fel a világ uralkodóit, vagyis a bizánci császárt, a perzsa és az egyiptomi uralkodót, hogy kövessék az ő közvetítésével kinyilatkoztatott vallási tanokat, és ismerjék el őt mint ISTEN küldöttét. Igen ám, csakhogy a válasz nem volt kedvező. Sőt az uralkodók megdöbbenésüket fejezték ki a vakmerő próbálkozásról értesülvén és nem voltak hajlandóak az arabok leendő vezérével a kérdésről további levelezést folytatni.
MOHAMED erre elhatározta, hogy agresszív katonapolitikába kezd, s ennek mintegy előfeltételeit biztosítva egyesíti a mindaddig erősen széthúzó arab törzseket. Békés zarándoklatot hirdetett meg, melynek eredményeként újabb ezrek csatlakoztak seregéhez, s már szinte csak Mekka határolódott el



egyértelműen a csatlakozástól. Mekka, a térség központja azonban nem jelenthetett problémát MOHAMED rettenetes haderejének. Fölényének biztos tudatában a „próféta” maga jelent meg seregeinek élén 630. januárjának elején Mekka városának falainál. Nyílt ostromra fölöslegesen nem vállalkozott, hanem egy megnyerő ajánlattal fordult a város lakóihoz: aki önként megadja magát, annak nem lesz bántódása, szabadon eltávozhat oda, ahová csak akar. MOHAMED megtartotta szavát, s mindössze néhány nagy ellenlábasa nem menekülhetett meg előle, hat férfi és négy nő, akiket nyilvánosan felkoncoltatott. Az iszlám felvételét viszont minden életben maradottól megkövetelte, és a Medinában lefektetett alapelvek alapján elpusztíttatta az összes mekkai bálványt, s pusztán a Kába-kő tiszteletét hagyta meg, mint az iszlám egységének szimbólumát. Az iszlám hagyomány szerint ezt a követ (valószínűleg meteoritkő) maga ÁBRAHÁM szentelte fel, fiával IZMAELlel, aki IZSÁKkal ellentétben nem a zsidók, hanem az arabok ősatyja lett, mivel ezen építettek oltárt az úrnak. IZMAEL lett az a kapocs, aki az arabokat eredet szempontjából egészen ÁDÁMig vezette vissza. MOHAMED tanítása szerint ÁBRAHÁM halála után tévedésből szállt az örökösödési jog IZMAEL helyett IZSÁKra, de ez az emberi tévedés nem gátolhatja meg ISTEN terveinek érvényesülését. Itt az ideje végre, hogy IZMAEL utódai visszatérjenek igazi vallásukhoz és megkapják jogos örökségüket. Ha kell ezért harcolni fognak.
Nem véletlen tehát, hogy az arab hittörténelemben ugyanazon nevek sokaságával találkozhatunk, mint akikről a Bibliában is olvashatunk, legfeljebb a nevek kiejtése módosult némileg.
Ily módon vált ÁBRAHÁMból a Koránban IBRAHIM, MÓZESből MUSZÁ és JÉZUSból ÍSZÁ, akit az iszlám nem tekint ugyan ISTEN Fiának, ellenben egynek a nagy próféták közül, sőt MOHAMED után a legnagyobbnak.
630 és 632 között MOHAMED már szinte csak az uralkodói feladatainak elvégzésén fáradozott. Úgy határozott, hogy a 632. esztendő szent havában tesz még egy „búcsúzarándoklatot” Mekkába, hiszen a város elfoglalása nem jelenti azt természetszerűleg, hogy neki mindig ott is kellett tartózkodnia. A „szent város” felé tartó zarándokútján mintegy 90 ezer muszlint hívő kísérte el, akikhez menet közben többször is nagyhatású szónoklatot intézett. Medinába visszatérve azonban hamarosan megbetegedett, de még egyszer el tudott menni kedvelt mecsetébe, ahol esdeklő imában fordult istenéhez. Aznap éjszaka a szállásán jelent meg előtte a halál angyala, aki kikérte a



„próféta” lelkét. Három nap elmúltával az alapítót azon a helyen temették el, ahol elhalálozott. Sírja a ma már hozzáépítéssel kibővített medinai mecsetben van, és kovácsoltvasból meg sárgarézből készített rács veszi körül, amelyen több helyütt az iszlám hitvallás olvasható: „Nincs más isten Allahon kívül, Muhammad Allah küldötte.”
Az iszlám tanítása
A MOHAMED által életre hívott iszlám hit két fontos eleme a megingathatatlan monoteizmus és az utolsó ítéletbe vetett hit. A világot teremtő és fenntartó ISTEN ALLAH, aki nem egy isteni panteon vezéralakja — lásd az ókori vallások többségét —, hanem egyedüli ura a mindenségnek. ALLAH a semmiből teremtette a világot, az élettelen dolgokat éppúgy, mint az angyalokat és az embereket. A teremtett világ kifogástalanul működött, mígnem az egyik főangyal, név szerint ÍBLÍSZ fel nem lázadt teremtője ellen, s magával nem csábította az angyalok egy tekintélyes részét. A fellázadt angyalok, vagy ereded nevükön dzsinnek folyton azon munkálkodnak, hogy az embereket bűnre csábítva félrevezessék és teremtőjük ellen fordítsák. Velük szemben tevékenykednek, mint szintén szellemi lények, a jó angyalok, akik ALLAH akaratát hajtják végre a Földön. A Biblia ISTENe és ALLAH lénye között azonban itt, ennél a pontnál kell felhívnunk a figyelmet egy nagyon lényeges etikai különbségre. A Biblia szerint ISTENtől semmiképpen sem származik a bűn és a rossz, és ISTEN elsőként teljesíti be a minden teremtménye számára adott erkölcsi törvényt. ISTEN erkölcsi magatartása tehát mindenkor kiszámítható, következetes. Az iszlám ALLAHja viszont a jónak és ugyanakkor a rossznak is szerzője, cselekvése pedig szuverén törvénytől szabad, kifürkészhetetlen, kiszámíthatatlan. Legalábbis erről értesülünk a Korán nevezetes 3. Szúrajából: „Ő a szerzője minden jó és rossz cselekedetnek is, nem kötik semmiféle szabályok, megbocsát, akinek akar és megbünteti, akit akar.” Ezt a valóságban félelmetes isten-eszmét logikailag ugyan kiegyenlíthetetlenül — de mégis ellensúlyozza az iszlámban ALLAH könyörületességének az erőteljes hangsúlyozása. (A Koránban gyakran ismétlődő fordulat pl. „az irgalmas és könyörületes ISTEN nevében”.)
Az iszlám bűn- és kegyelemtana is részben nagy hasonlóságot mutat a zsidó-keresztény eszmeiséggel. Az emberiség bűnbeesése a Korán tanítása szerint kiemelkedő eseménye a világ történelmének. Ennek következtében távolodtak el az emberek istenüktől, ALLAHtól, aki viszont kegyelmes úr,



és prófétákat küldött az elveszendőkhöz azon célból, hogy őket megmentse az örök élet számára. Sorrendben az utolsó próféta volt MOHAMED, az iszlám tanítás szerint, ALLAH 314. küldötte. Nem lett volna szükség az ő szolgálatára abban az esetben, ha a zsidók és a keresztények nem tértek volna le az igaz útról, de mégis ez történt, hiszen a zsidók nem tettek eleget missziós kötelezettségüknek, míg a keresztények a bálványimádás útjára léptek, illetve a Szentháromság-tannal a politeizmus irányába sodródtak vallják MOHAMED követői.
A muzulmánok szinte minden más vallás híveinél jobban hisznek a predesztinációban. Szerintük az emberi lények mindegyikének megvan az isten által előre kijelölt sorsa (kiszmet) és ez ellen a halandó mit sem tehet. A végzetnek ilyen szigorú értelmezésével talán csak a mezopotámiai, illetve egyiptomi vallások esetében találkozhatunk. ISTEN a világ végén feltámasztja a halottakat, majd végítéletet tart felettük, s az emberek sorsa ekkor örökre eldől. Az isteni ítélet nyomán a feltámadottak vagy a paradicsomba, vagy pedig a gyehennára jutnak. A mennyországba jutókra örök békesség és boldogság vár, nem lesznek ott betegek, öregek, és ismeretlen lesz a halál fogalma is. A pokol ezzel szemben az örökké tartó gyötrelem helye, ahol a bűnösök szenvednek, de ez a szenvedés csak a nem muzulmánok esetében tart örökké, a bűnbe esett muzulmánok számára még van lehetősége a megtérésnek. A gyermekek és az elmebetegek külön elbírálás alá esnek, ők átmenetileg sem a mennyországba, sem pedig a pokolra nem kerülnek, hanem az ún. aráfba, sorsukról a későbbiekben történik döntés.
Bűnösnek számít az az ember, aki muzulmán létére vért vagy disznóhúst fogyaszt, esetleg pogány istentiszteleti célra szentelt húst vesz magához. A szerencsejátékok bármilyen formájának űzése ugyanilyen utálatos ALLAH szemében, mint ahogyan a borivás is szigorú tilalom alá esik. A körülmetélés — 7-10 esztendős korban — általános szokás, de nem kötelező.
Talán mindezen tilalmakból jól kitűnik, hogy az iszlám nem annyira a belső erkölcsiségre, hanem sokkal inkább a különféle rendelkezések módszeres megtartására épít.
Számos olyan jellegű előírás is napvilágot látott azonban, amely kifejezetten kedvező és előrehaladó volt a MOHAMED fellépéséig széles körben tapasztalható barbár cselekedetek visszaszorítása szempontjából. A „próféta” megtiltotta az újszülött leánygyermekek élve történő eltemetését, amely jónéhány törzsnél bevett szokás volt. A fajtalanság minden



formája büntetés alá esett, valamint törvényileg lett szabályozva a testvérházasság tilalma. Pontosan meghatározták a tilalmas rokonsági fokozatokat is. Korábban egy arab férfinak akárhány felesége lehetett, míg a „próféta” a feleségek számát maximum négy főben jelölte meg, és engedélyezte a válást is. Ő maga persze „különleges küldetésénél fogva” kivételt képezett, hiszen kilenc felesége és számtalan ágyasa volt.
Ráadásul egyes igen vallásos nők szabadon „odaajándékozhatták” magukat az alapítónak, s ha annak úgy tetszett, elvehette az ajánlkozót feleségül, vagy ha nem, akkor az illető hölgy az ágyasok amúgy is hatalmas létszámát gyarapíthatta.
A vallásalapító öt fő kötelességet írt elő a hívek számára, melyeket az iszlám öt fő tartóoszlopának vagy alappillérének is neveznek. Ezek a következők:
1. Hitvallás
Hinni kell az egyetlen ISTENben (aki a teremtő, büntető és jutalmazó bíró, abszolút egy, mindenható és irgalmas), valamint prófétájában, MOHAMEDben. Más megfogalmazás szerint ez így hangzik: „Nincsenek istenek, kivéve az egy igaz ISTENt és MOHAMED az ő prófétája.” Ezt a Koránból származó rövidre szabott idézetet a muzulmán hívőnek naponta szükségeltetik elimádkoznia. E hitvallás megtétele viszont nemcsak kötelessége a magát hívőnek tartó muszlimnak, hanem elsőrendű feladata is. Ugyanakkor viszont egyedül ez a hitvallás képes világosságot nyújtani a muzulmánoknak a mindennapokban, és reménységet biztosítani a túlvilági életben való részesülés tekintetében.
2. Imádság
Naponta ötször (hajnal, dél, délután, napnyugta, este) Mekka felé fordulva, előírt testhelyzetben kell elvégezni, az ide vonatkozó szabályok aprólékos megtartásával. Figyelembe kell venni imádság előtt a rituális tisztasági szabályokat is, melyek betartása nélkül a hívő nem láthat neki az imádságnak. Péntek délben közös imádkozás történik, melynek idejét az imakiáltó (müezzin) jelzi valamelyik mecset tornyából.
Az imádság meghatározott formulákból, a Koránból származó idézetekből áll. A péntek déli ima helyét — amennyiben ez lehetséges - a mecsetben tartott istentisztelet veszi át, de a napi imádságokat bárhol el lehet végezni, csak az a lényeges, hogy az illető arccal Mekka felé fordulva imádkozzon.
3. Böjtölés



A böjt megtartására MOHAMED külön hónapot jelölt ki, a ramadán havát. A böjtölőknek ilyenkor minden egyes nap napfelkeltétől napnyugtáig tartózkodniuk kell az ételtől, italtól, a nemi élettől és a dohányzástól, illetve minden más élvezed cikktől. Érdekes viszont az a könnyítési előírás, miszerint éjszaka minden megengedett, ami egyébként nem bűn. A böjt kötelezettsége alól az utazók és a betegek felmentést kapnak, de érdemes tudnunk, hogy a böjthónap záróünnepe az iszlám hívei számára a legnagyobb ünnepnapok egyike. A böjthónap ideje annak figyelembe vételével került megállapításra, hogy a hagyomány szerint a muzulmánok ebben a hónapban kapták meg az ISTEN legtökéletesebb kinyilatkoztatásának tartott Koránt.
4. Alamizsna vagy ínségadó
Ez nem más, mint a szegények, illetve a rászorulók javára történő, kezdetben önkéntes, később viszont már kötelező adózás. Egyfajta szolidaritási adóformának is nevezhetnénk, amelyet vallási, jótékonysági célokra szednek be bizonyos rendszerességgel. Az iszlám hit abban például nem tér el a zsidó-keresztény felfogástól, hogy az ember anyagi javai egyedül a teremtő ISTENt illetik meg, így az ennek egy részéről történő önkéntes lemondás abszolút természetesnek tekintendő. Ezen túlmenően az ínségadónak nagyon fontos társadalmi jelleget is tulajdonítanak a vallási szerep mellett, hiszen az alamizsnaadás egyben kifejezi a közösséghez való tartozást.
5. Zarándoklat
Minden muzulmán hívőnek alapvető kötelessége életében legalább egyszer elzarándokolnia a „szent városba”, Mekkába, és ott lehetőleg a tömeggel együtt szertartásszerűen körbejárnia a fekete színű Kábakövet. Ezt a zarándoklatot az év mindössze két hónapjában lehet elvégezni, de csak akkor, ha a hívő nincs ebben valamilyen módon akadályoztatva. Érdekességként említjük meg, hogy 630 óta Mekkában csak az „igaz hitűek”, vagyis a muzulmánok tartózkodhatnak, a hitetlenek innen ki vannak tiltva. Mivel azonban az iszlám alapvetően missziós vallás, így semmi akadálya nincs annak, hogy bármilyen bőrszínű vagy nemzetiségű személy felvegye az iszlám hitet, miután ugyanazon jogok illethetik őt meg, mint aki „beleszületett az igaz hitbe”.
5+1. Dzsihád
A dzsihád lényegében az iszlám hit hatodik alappillére, de ez a megjelölés azért lenne problémás, mert nem fogadja el mindenki egyöntetűen annak.



Sokak szerint a dzsihád már nem tartozik szorosan véve az alappillérek közé, tehát nem is adható neki újabb sorszám. Ennélfogva célszerű megmaradnunk az 5+1 jelölésnél.
A dzsihád szó szerinti jelentése nem „szent háború”, sőt még csak nem is háború, hanem: harc, küzdelem. Egyéni és kollektív harcot feltételez — de nem fegyveres, katonai harcot — az iszlám hitének terjesztéséért, mely a muzulmánok szerint elő fogja mozdítani az emberiség előrehaladását és a társadalmi igazságosság megvalósulását. A muzulmán jog szerint csak a védekező háború tekinthető jogos háborúnak, az agresszív, expanzionista terjeszkedés az eredeti alapelvekkel nem hozható összhangba. Az iszlám határozottan tiltja a fegyver használatát annak érdekében, hogy az „igaz hitűek” bárkire is rákényszerítsék meggyőződésüket. Amennyiben az iszlám országok a történelem folyamán mégsem engedelmeskedtek ezen előírásnak, az nem a vallásból következik, hanem kőkemény politikai érdekükből. Példának szokták itt felhozni az inkvizíciót és a keresztes hadjáratokat, melyeket tudvalevőleg a római egyház szervezett, ugyanakkor viszont sehogyan sem lehet ezeket eszmei szempontból levezetni a „Szeresd felebarátodat!” elvből. Nem egy történész és valláskutató szakember vallja teljes meggyőződéssel, hogy a MOHAMED utódai által indított háborúknak elsődlegesen nem az volt a céljuk, hogy a nem muzulmán világot a kard erejével az iszlám vallásra térítsék, hanem az, hogy az iszlám politikai uralmát terjesszék. A zsidók és keresztények, ha behódoltak és fejadót fizettek - lásd a középkori Magyarország példáját —, megtarthatták vallásukat.
Az iszlám szent könyve - A Korán
A Korán a muzulmánok hite szerint nem más, mint a MOHAMEDnek adott isteni tanítások gyűjteménye. A Korán jelentése: felolvasandó, előadandó. Az elnevezés onnan származik, miszerint az előírások szerint ISTEN üzenetét, kinyilatkoztatását az istentiszteleteken fel kell olvasni, vagy ha úgy tetszik, elő kell adni oly módon, hogy ebből a hívek tömegei mint a legfontosabb szellemi táplálékból részesülhessenek. Más magyarázók szerint a szó jelentése az ószír keryáná (szentírás, olvasás, lecke) kifejezésre vezethető vissza. A „szent könyv” megjelölés legmarkánsabban a 9. szúrában köszön vissza, ahol is a szerző együtt emlegeti a Tórával és az evangéliumokkal, mintegy azt sugallva, hogy az emberiségnek igazából három szentírás adatott ISTENtől a történelemben.



Ezek közül „természetesen” a legtökéletesebb és a legteljesebb kinyilatkoztatás a Korán.
MOHAMED BUDDHÁhoz, LAO-CE-hoz, illetve más nagyhatású vallási tanítókhoz hasonlóan nem jegyezte le a saját eszméit. Maga a Korán is a „próféta” halála után készült el a tanítványok szorgossága jóvoltából.
Az iszlám szentírás szövege három szakaszban alakult ki:
1. Első lépésben a szájhagyomány útján terjedő és a kisebb írott szövegek összegyűjtése, valamint rendszerezése történt meg MOHAMED közveden utódai részéről. Nem volt ritka az sem, hogy a különféle, egymástól némiképpen eltérő szövegváltozatokat pálmalevelekről és rongyokról másolták át.
2. A VII. század közepén, OSZMÁN kalifa uralkodása alatt került sor egy végleges, mássalhangzós szöveg összeállítására. Az egész mű ekkor már 114 fejezetből (szúrából) állt, melyeket hosszúságuk szerint rendeztek el. Először a leghosszabb fejezetek olvashatók, s csak a könyv vége felé kerülnek sorra a legrövidebbek, melyek túlnyomórészt MOHAMED kezdeti, mekkai prédikációit tartalmazzák. A mekkai szúrák tehát általában rövidek, tömörek, megtérésre szolítnak fel, miközben az utolsó ítélet tényszerűségét hirdetik megrázó erővel. Egyúttal dörgedelmesen kárhoztatják mindazokat, akik ellene állnak az új vallás terjedésének. A medinai szúrák mindenképpen hosszabbak, részletesen tárják fel az iszlám törvényeinek mibenlétét.
3. A X. század elején történt meg több olvasat egybevetése, végleges kanonizálása, illetve ekkor már sor kerülhetett a különböző magánhangzós ejtések egységesítésére is.
A Korán eredetileg értelemszerűen arab nyelven íródott, és nagyon sokáig nem is engedték az iszlám jogtudósok lefordítani más nyelvekre. Valószínűleg ez az oka annak, hogy az iszlám terjeszkedésével párhuzamosan az arab nyelv ismerete és használata is gyorsan terjedt.
Csakúgy, mint azt szinte minden vallás — de különösen a történeti kinyilatkoztatás vallásainak — esetében láthattuk, az iszlámban is kiemelten fontos szerep jutott a hagyományoknak. Ennek oka talán abban keresendő, hogy a Korán szövege sok helyen kissé homályos, illetve nehezen érthető, így ezeket a problémás részeket előbb vagy utóbb magyarázni kellett, nem beszélve az adott kor szükségleteihez, kihívásaihoz való igazításról.
A hagyományokat rövidesen éppúgy írásba foglalták, mint a zsidók és a keresztények (lásd Talmud, illetve Szenthagyomány), s ezeknek megfelelően



saját nevet is adtak az újonnan megszerkesztett műnek: Hadisz. A Hadúrnak különösen akkor értékelődött fel a szerepe, amikor az idő múltával már nem lehetett az élet minden egyes területére a Koránból eligazítást nyerni, és szükség volt újabbnál újabb magyarázatokra.
Az iszlám további útja és irányzatai
MOHAMED 632-ben bekövetkezett halála felkészületlenül érte az iszlám híveit, mivel a „próféta” nem jelölte ki időben az utódát. Végül az alapító személyéhez közel állók kis csoportja úgy döntött, hogy egy régi „harcostársat”, ABU BEKRT választják kalifává (khalifat ALLAH = ISTEN helytartója), aki szinte ugyanazt a hatalmat tudhatta magáénak, mint korábban MOHAMED. Az új vallási és politikai vezető — mivel ezt a két funkciót nem választották szét — legitimitását persze nem ismerte el az összes törzs, így ABU BEKR szívós harcok árán tudta csak elfogadtatni hatalmát az arabsággal. A fellázadt törzsek leverése viszonylag kevés időt vett igénybe, s ezt követően megnyílt a lehetőség a további expanzionizmusra, avagy terjeszkedésre.
A következő kalifa, OMÁR uralkodásakor az araboknak behódolt Perzsia (636), Szíria, valamint Palesztina (638), majd Egyiptom (642), keleten pedig a legkiválóbb hadvezérek seregeikkel már majdnem India határainál állomásoztak. Gondoljunk csak bele e szinte példátlanul gyors legfeljebb NAGY Sándor hódításainak üteméhez mérhető akciósorozat jelentőségébe annak ismeretében, hogy MOHAMED halála óta ekkor még lentőségébe annak ismeretében, hogy MOHAMED halála óta ekkor még csak tíz esztendő telt el.
OMÁRt 644-ben MOHAMED veje, OSZMÁN követte hivatalában, aki elődeihez képest nagyon gyengekezű uralkodó volt - afféle jámbor MUSZLIM —, aki nem annyira az agresszív politizálás terén tűnt ki a kalifák sorából, hanem csendes alkotó, illetve rendszerező képességével. Jelentős érdemeket szerzett a Korán iratainak összegyűjtésében, de amikor látszat hívei úgy érezték, hogy az araboknak nem ilyen uralkodóra van szükségük, összefogtak ellene, és meggyilkolták (656).
Ez a tragikus esemény azonban egy mindaddig soha nem látott lavinának volt az elindítója, melynek nyomában kibontakozott az első komoly utódlási válság, és amely előidézte az iszlám tábor részekre, irányzatokra szakadozását. Felmerült ugyanis a kérdés, miszerint jogos-e a mindenkori kalifát csak úgy választani, vagy pedig a dinasztikus elv szigorú



érvényesítésével kizárólag a „próféta” családjából származó utód örökölje a kalifa tisztséget.
Az iszlám első elkülönülő irányzatát a kháridzsiták alkották, akik egyik megoldást sem fogadták el. Ez a csoport azt vallotta, hogy a kalifa személyének kilétéről egyenesen ALLAHnak kell döntenie, és semmi jelentőséget sem tulajdonított annak, hogy ez a vezető MOHAMED családtagjai, illetőleg leszármazottai közül kerül-e majd ki, vagy pedig sem.
Az irányzatot egyébként az oszmán halála után megválasztott új kalifa, ALI hadseregéből „kivonuló” néhány ezer katona hozta létre 657ben. Szerepe kezdetben igen jelentőségteljes volt — már csak katonapolitikai súlyánál fogva is —, de a későbbiekben számuk megfogyatkozott. Képviselőik ma elsősorban Afrikában élnek, tanaikon alapszik az iszlám napjainkban is hangoztatott fő elve: a hit és a tett egysége.
A szunnita irányzat nagyjából egy időben jött létre a fentebb említettel, de igazából nem nevezhetjük elkülönültnek, mivel ez adta az iszlám gerincét, a hivatalos vallást. A szunnitákat az ortodox iszlám képviselőinek nevezik, mely irányzat a világ muszlimjainak döntő többségét, kb. 84%-át foglalja magába. Hogyan keletkezett a szunnita mozgalom?
A MOHAMED halála utáni három kalifát az iszlám közösség közmegegyezés, azaz konszenzus alapján választotta, a származásnak ezeknél a választásoknál nem volt jelentősége. ALI halálakor a közösség választás elé került. A közmegegyezés szerint az OMAJJÁD-dinasztia vehette át a hatalmat, tehát ez ellen a legtöbb muzulmánnak nem volt semmilyen elvi kifogása. Mivel ekkor az ilyen jellegű választás már hagyomány(os)nak számított, innen, vagyis a hagyomány kifejezés arab megfelelőjéből (szunna) ered az irányzat megnevezése is. Ennek hívei a továbbiakban mindenkor ilyen közmegegyezéssel, a gyülekezet egyetértése (igma) alapján választották a hivatalába beiktatni kívánt kalifát.
A szunniták szerint a kalifa soha nem lehet teljesen egyenrangú MOHAMEDdel, mivel ő ALLAH elhívott prófétája volt, de fontos, hogy az illető kiváló emberi tulajdonságokkal rendelkezzen. A hagyományra alapozott ún. szunnita kalifátus nem annyira vallási, mint sokkal inkább politikai természetű volt, vagy közkeletű kifejezéssel élve, elvilágiasodott jellegűnek mondhatnánk.
A síiták ezzel szemben kiemelt szerepet tulajdonítottak annak, hogy a mindenkori kalifa MOHAMED leszármazottai közül kerüljön ki. Ezt a „csalhatatlan próféta utódot” a síiták nem kalifának, hanem imámnak



nevezik. Az irányzat ma a muszlim közösség kb. 15%-át teszi ki, de ez a kis számarány a világ békéjének szempontjából inkább előnyt jelent, hiszen a síiták képviselik az iszlám radikális, harcos csoportját. Érvelésüket arra alapozzák, hogy a közösség által választott vezető azért nem lehet alkalmas e magasztos poszt méltó betöltésére, mert eleve nem rendelkezhet olyan — mi úgy mondanánk — karizmával, mint MOHAMED. ALI utódai ellenben természetfeletti adottságokat örököltek MOHAMEDtőL ALLAH elhívott küldötte ráadásul e magyarázat szerint eleve a saját vér szerinti utódaira óhajtotta bízni a hívek vezetését, akik többsége viszont elvetette a jogos kívánalmat, és a trónbitorló OMAJJÁDokra bízta a vezetést. A Koránt igazán értelmezni azonban csak az imámok tudják, illetve a legtekintélyesebb vallási vezetők (az írástudó bölcsek legelitebbje), akik a
megtisztelő ajatollah („ALLAH JELE”) CÍMRE JOGOSULTAK.
A későbbiekben persze a fent említett irányzatok sem maradtak egységesek, és több, mai divatos kifejezéssel élve szektának bélyegzett csoportosulásra bomlottak. Külön megemlíthetjük itt, hogy az iszlám már a korai időszakban kitermelte a saját misztikáját, amelyben keresztény, újplatonikus és indiai eszméket használt fel és épített saját rendszerré. A IX. századra kialakuló iszlám aszkézis nem sokkal különbözött az európaitól, de talán még inkább összefonódott a misztikával. Az önsanyargatók nem ritkán révületes állapotba kerülve — lásd misztériumvallások — próbálták elérni az ISTENnel történő egyesülést, míg mások szigorúan megmaradtak az elsősorban Indiában honos meditációs technikáknál. A sok ágra szakadó mozgalom résztvevőit szufiknak (gyapjúba öltözöttek), derviseknek (koldusok) vagy fakíroknak (szegények) nevezték.
(Ezek tanrendszereinek áttekintésébe kötetünk - tömörségét, illetve lényegre törőségét szem előtt tartandó - nem mehetünk bele, de az érdeklődőknek bőséges szakirodalom áll rendelkezésre a tankönyv végén.)
A továbbiakban röviden összefoglaljuk még az iszlám, valamint az arab történelem fontosabb állomáspontjait, és kitekintést teszünk napjaink helyzetére, hiszen valláspolitikai szempontból nézve a kereszténység mellett talán már számarányánál fogva is az iszlámnak van a legdöntőbb befolyása a világban zajló számos eseményre.
A hódításban nagy jártasságra szert tett iszlám seregek vezetői a VIII. század elején elérkezettnek látták az időt arra, hogy Kis-Ázsia és ÉszakAfrika megszállása után kísérletet tegyenek Európa leigázására is. A



terv végrehajtása érdekében TARIK vezér seregeivel átkelt a Gibraltáron, és Hispániában 711-ben leverte az ellene felsorakozó nyugati-gót seregeket. Érdekes, hogy pontosan ugyanebben az esztendőben keleten az Indus partjaihoz jutottak el az iszlám hadak. Az arab birodalom azonban ezzel elérte terjeszkedésének végső határát, hiszen 718-ban Konstantinápoly megtámadása csúfos kudarccal végződött, a frank MARTELL KÁROLY pedig 732-ben Poitiers mellett mért az arabokra súlyos vereséget. Európa meghódítása ily módon kudarcba fulladt, de ez nem azt jelenti, hogy az arabok ne tudták volna hosszú ideig megvetni lábukat az öreg kontinensen. Hispánia déli részén (a mai Spanyolország területén) létrejött az ún. Cordobai Kalifátus, mely évszázadokig fennállt (756-1031). Az arabok európai jelenlétét, helyesebben kifejezve uralmát csak a XV. század végére sikerült teljes mértékben felszámolni.
Az arab birodalom egysége és ennélfogva ereje a VIII. század közepétől kezdődően már folyamatosan hanyatlott. Az Industól a Pireneusokig terjedő államalakulat lényegében csupán látszólag volt egységes, valójában számos vallási és politikai ellentét bomlasztotta. A kalifák hatalma rövidesen már csak a főváros, Damaszkusz környékére korlátozódott, és az OMAJJÁDok részéről a helyzet javítására tett megannyi kísérlet meddő próbálkozásnak bizonyult. Az egység ellenében hatott az irányzatokra való szakadás is, amelyekről az előbbiekben szó volt, hiszen külön kalifátusokat kezdtek alapítani a szunniták és külön a síiták. A XI. század közepére az OMAJJÁDokat akkor már mintegy három évszázada felváltó ABBÁSZIDák birodalma is az összeomlás szélén állt, politikai és katonai anarchia uralkodott, az iszlám pedig a síita szunnita ellentét mentén alapjáig hasadt. Időközben viszont nagyon megerősödtek az arabokat hadjárataikban számtalan esetben támogató szeldzsuk-törökök, akik a század végére átvették a hatalmat, és újra egyesítették a kalifák széthullott birodalmát az Industól a Földközi-tengerig. Ne felejtsük el, hogy az első keresztes hadjáratok éppen azon ideológia mentén indultak, miszerint fel kell szabadítani a Szentföldet a pogány (szeldzsuk-török) megszállás alól. A szeldzsukok uralma sem volt azonban tartós a térségben, szerepüket a XIII. század közepén már a mongolok vették át (Bagdad elfoglalása és lerombolása 1258-ban), jelentős mértékben összezsugorítva expanziójukkal az egykor jobb napokat megélt birodalmat. Az Anatóliában megtelepedett szeldzsuk-törökök a XIII. század végén segítségül hívtak a mongolok ellen egy másik török törzset, amely azzal a feltétellel vállalta a



harcot, hogy siker esetén tagjai földet kapnak Anatóliában. Ez így is történt. Négyszáz család telepedett le ERTOGUL nevű törzsfőjük vezetésével Eskisehir közelében a Szeldzsuk Szultánság és a Nikaeai Császárság közötti ütközőzónában. A Szeldzsuk birodalom felbomlásakor az oszmán emirátus csak egyike volt a tíz törpefejedelemségnek, de már függetlenítette magát a szeldzsukoktól, és megkezdte a meggyengült Bizánci Birodalom kis-ázsiai területeinek meghódítását. Az újonnan felnövekvő birodalom ERTOGUL fiáról, OSZMÁNról kapta a nevét, s neve ismerősen csenghet a számunkra magyarországi hódításainak kapcsán: Oszmán-török birodalom. Ezt az államalakulatot pusztán azért célszerű kiemelnünk a többi közül, mert az arab kalifátusok végleges lehanyatlása után ez vette át és terjesztette az iszlám eszmeiségét, s szerzett magának az európai kereszténység egy része felett oly mértékű és időtartamú hozzávetőleges fél évezredes — befolyást, mely sem annak előtte, sem azt követően iszlám berendezkedésű államnak e térségben soha nem sikerült. Az Oszmán-török uralom Dél-Európa térségében csak a XIX. század végére szűnt meg végérvényesen.
Az iszlám hitnek ma több mint egymilliárd követője van, és ez a létszám hihetetlenül dinamikusan gyarapodik. A kereszténység után (kb. 1,6 milliárd fő) az iszlám napjainkban a legnagyobb lélekszámú vallás (kb. 1,1 milliárd fő), amely számszerűleg maga mögé utasítja a hinduizmust követőket (kb. 800 millió fő), a buddhistákat (kb. 350 millió fő), illetve a kínai univerzizmus híveit (kb. 300 millió fő) is.
Hihetetlenül gyors elterjedésében több tényező játszik szerepet. Elsősorban nyilván az arab, majd az oszmán-török terjeszkedést kell kiemelnünk még akkor is, ha tudjuk, hogy a hódítók nem feltétlenül várták el a meghódítottaktól az iszlám hit automatikus felvételét. Az áttérést érdekes módon maguk a leigázottak szorgalmazták számos helyen, és ennek megvan az oka. Az iszlámot felvett egykori „hitetlen gyaur”-nak már nem kellett fizetnie fejadót a hatóságoknak, ami jelentős mértékű pénzmegtakarítást jelentett a legtöbb parasztcsalád számára. A hívők egyéb jellegű, s immáron nem passzív, hanem aktív támogatása szintén oka az iszlám sikereinek, gyors elterjedésének. Különösen Afrikában volt fontos szempont, hogy az addig üldözött, rabszolgaságtól rettegő fekete lakos az iszlám felvételével egyenrangúvá lett az arab kereskedővel. Bárhová ment, segítséget kapott a muzulmán hittestvérektől, új közösségre talált bennük. Nem elhanyagolható tényező az sem, hogy az iszlám a nemzeti



felszabadító harcokból jócskán kivette a részét, s a gyarmatvilágban már eleve szimpatikus volt, hogy az új hódítók végre nem a gyűlölt európaiak voltak a maguk fonák - mi úgy mondanánk: nagymértékben eltorzult vallásosságával. Mivel az iszlám úgyszólván magába olvasztotta a többi vallást — plusz elemként engedélyezte a többnejűséget —, ez további lökést adott a tömeges áttéréshez. A törzsi társadalmakon kívül azonban az iszlám nem tudott gyökeret verni, jó példa lehet erre a mintegy másfél évszázados magyarországi megszállás. Az is érdekes tényező, hogy napjainkban a világ tíz legnagyobb muzulmán népességű állam között mindössze egy arab ország van. A közel-keleti és az észak-afrikai államokban található a leginkább homogén muszlim népesség. Ez a terület mintegy huszonhárom országából tizenkilencben meghaladja a kilencven százalékot. Tizenhét államban az iszlám kifejezetten államvallás, míg kilenc ország jogrendszere teljes mértékben az „iszlám jogra” épül, ami magyarra fordítva azt jelenti, hogy a lopást kézlevágással, a házasságtörést a nő megkövezésével, a más vallásra való áttérést pedig halállal büntetik. Az iszlám az esetek többségében kitűnő eszköznek bizonyul a diktatúrák igazolására, speciális — számunkra meglehetősen barbárnak tűnő jogrendszerének számos pontja szöges ellentétben áll mind a civilizált világban általánosan elfogadott emberi jogok nyilatkozatával, mind pedig az ENSZ alapokmányával.
Éppen ezért nagyon nehéz harmonikus diplomáciai kapcsolatot kialakítani és fenntartani az arab államok többségével, főleg azokkal, amelyek az „iszlám jogra” épülnek. Úgy tűnik, hogy manapság ezen országok egy részében némi modernizáció figyelhető meg, ha csekély mértékben is, de kezd teret nyerni magának az újnak számító „nyugati” szokásrendszer és ideológia. Ez a tendencia együtt jár az iszlám hagyományos közösségi felfogásától való távolodásával, a vallás magánüggyé alakulásával, de ugyanakkor kiváltja a radikális fundamentalista ellenmozgalmak kibontakozását. A fundamentalisták MOHAMED közvetlen szellemi örököseinek tartják magukat, elvetnek mindent, ami „nyugatról” jön, mind a szekularizációt, mind a liberalizmus minden formáját. Szorosan össze akarják olvasztani a vallást és a politikát oly módon, ahogyan a középkorban Európában működött a trón és az oltár szövetsége.
A radikálisabb síita csoportok céljuk megvalósítása érdekében még a terror eszköztárának alkalmazásától sem riadnak vissza. Ennélfogva érthető, hogy a XX. század közepe óta lassan, de biztosan bontakozó immáron



világszéles ökumenikus mozgalom további építése éppen az iszlám képviselőivel való tárgyalások mentén ütközik a legnagyobb akadályba, míg például a hinduk, a buddhisták és a többi távol-keleti vallás vezető egyéniségei lényegesen könnyebb tárgyalópartnereknek bizonyulnak, kompromisszumkészségük figyelemreméltóbb.
Témánk végére érve az eddigi gyakorlatnak megfelelően nagyon röviden értékeljük az iszlámról az eddigiekben megfogalmazottakat.
Az iszlám egyértelműen szinkretista (keverék) vallás. Nem ösztönös keveredés gyümölcse azonban, hanem egy vallásalapító személy hozta létre e sajátos ötvözetet négy vallás: az ősi arab törzsi vallás, a zoroasztrianizmus, a zsidó és a keresztény hit elemeiből. Erősen úgy tűnik, hogy MOHAMED mintegy a zsidó és a keresztény vallás alternatívájaként hozta létre az iszlámot a saját népe számára, olyan vallásként, amely új elemeivel együtt is mintegy „rájuk szabott” volt.
Alkalmas arra, hogy ne megossza, hanem egységesítse és civilizáltabbá tegye őket, hogy a nagy nemzetek közé, sőt fölé emelkedjenek. Az iszlám hódításai - leszámítva az erőszakos térítéseket — azonban tanúsítják, hogy nemcsak az arab nép, hanem egyes más népek is különleges fogékonysággal fogadták be az iszlámot, melynek lehetséges okait tisztáztuk.
Az iszlám számos hittétele, erkölcsi szabálya és egyéb eleme nem eredeti tehát, hanem zömében a zsidó-keresztény vallásosságból kölcsönzött. A személyes istenkép átvétele, vagyis a következetes monoteizmus érvényesítése a kultuszon belül, mely a mindenható, teremtő ISTENbe vetett hiten alapszik kiemelkedően jellegzetes, de mégsem eredeti vonása az iszlámnak. Alapvető különbség viszont a két istenkép között, hogy míg a biblia szerint ISTENtől semmilyen rossz nem származik, addig a Korán által bemutatott ALLAH a jónak éppúgy szerzője, mint a rossznak. ALLAH hiába irgalmas és könyörületes a teremtményeihez, ha ugyanakkor félelmetes, nem kiszámítható, és mintegy öntörvényileg a saját tetszése alapján cselekszik mindenkor. Az iszlám kinyilatkoztatás-igénnyel és kizárólagosság-igénnyel fellépő vallás a zsidó és a keresztény hithez hasonlóan egyetlen igaz vallásként állítja be magát, amely ilyen értelemben magasan felette áll az összes többinek, s ezek iszlám szemszögből nézve „pogány” kultuszok.
A Koránt olvasva viszont rádöbbenhetünk, hogy az iszlámban szó sincs az ISTENtől vett kinyilatkoztatás hiteles, torzulásmentes átadásának a bizonyosságairól, úgy, mint ahogyan a zsidó vagy a keresztény



vallás képviselői hivatkoznak erre. Az Ó- és az Újszövetség számos szerzője egymást idézi — az általunk Bibliaként ismert írásanyag mintegy másfélezer év hozadéka —, hitelesíti, és hasonló, a lényeget illetően egybehangzó vallomást tesznek az általuk közvetített isteni kinyilatkoztatásról. Ezzel szemben MOHAMED egyedül tanúskodott az általa közvetített isteni kinyilatkoztatásról, vagyis egyetlen személy néhány prófétákus — vagy annak vélt — látomása alapján kell elhinnünk, hogy mindazon tájékoztatás, ami a Koránban megfogalmazást nyert, valóban a világegyetem Teremtőjének kinyilatkoztatása. Ráadásul a Biblia két testamentuma csakúgy hemzseg a próféciáktól, melyek nagyobb része már teljesedésbe is ment, míg a Koránban ezeknek igencsak híján vagyunk. Ezen kívül azt se felejtsük el, hogy az Ószövetség hány helyen megjövendölte KRISZTUS születését, földi tevékenységét és halálát, míg MOHAMEDről egyetlen próféciát sem találhatunk sehol.
Nagyon ideillik PASCAL, a mélyen vallásos XVII. századi francia filozófus bölcs megállapítása:
„Különféle egymással ellentétes vallásokat látok, következésképpen mind hamis, kivéve egyet, amelyik nem az. Mindegyik a maga tekintélyére hivatkozva követeli, hogy higgyenek benne, és fenyegeti a hitetleneket. Ezen az alapon tehát nem hiszek bennük. Mert azt akárki mondhatja, akárki kijelentheti, hogy ő próféta. Ám azt látom, hogy a keresztény vallásban beteljesedett jövendölések vannak, ezt pedig egyik sem mondhatja el magáról.”
Még egy kiemelkedően fontos megállapítás kívánkozik a végére. Sokszor emlegetik az iszlám egyszerűségét, amelyben erejének fő titka rejlik. Ez az egyszerűség annak hitében gyökerezik, miszerint egy igazhitű muszlim a külső cselekedetek által is üdvbizonyosságra juthat. Az iszlám erejének másik titka az „ige”, a szó, a meggyőző, szemléletes és lélekre ható beszéd hatalma. Ezek a tényezők a kereszténység bizonyos ágazatain belül sem teljesen ismeretlenek, még ha más elnevezések alatt is szerepelnek. A mechanikus cselekedetek által „kicsikarni” vélt üdvösség kényelmi szempontból roppant csábító és előnyös a megváltozni valójában nem akaró emberek tömegei számára.
A szunna (mint mértékadó hagyomány), az igma (mint a hívő közösség közmegegyezése) és az imám (mint csalhatatlan próféta utód) eszméjének párhuzamait a kereszténység római katolikus ágában is megtalálhatjuk.



III.2. Népi, törzsi vallások
III.2.1. A sintoizmus
A sintoizmus nem más, mint a japánok ősi politeista természetvallása. A sinto eredeti jelentése: „az istenek útja”. A szóösszetételben tehát a „sin” szócska jelenti az istenséget vagy szellemet, a „to” viszont rokonítható a kínai „tao”- val, s átvitt értelemben ugyanúgy utat jelent. A szigetországot hosszú történelme során számtalan vallási behatás érte példaként említhetjük meg a buddhizmust, illetve később a csak részben eredményes keresztény missziót -, de kétségtelen, hogy a kezdeti időkben ez az isten- és szellemvilág harmonikusnak vélt kapcsolatára építő hiedelemforma jellemezte kizárólagosan az ősi Japánt. A sinto kialakulása természetesen a többi vallási jelenséghez hasonlóan többévszázados folyamat eredménye, véglegesen letisztázott formáját csak a Kr. u. III. században érte el. Ezzel szemben a buddhizmus és a konfucianizmus megjelenése e térségben a Kr. u. VI. századra datálható, míg a kereszténység katolikus változatának terjesztése javarészt a jezsuiták működéséhez köthető, s így a XVI. század második felében kezdődött. Kiemelendő azonban, hogy a japánok vallási téren legtöbbször általában igen nyitottak, türelmesek voltak — bizonyos történelmi korszakokban nyilván adódtak kivételek legfőképpen a politikai és gazdasági kapcsolatok megszerzésén aktívan fáradozó katolicizmussal szemben —, melynek tényét kitűnően érzékelteti a sinto vallási szimbóluma a torii (szertartáskapu). Ez a világegyetem szentségét és egységét próbálja érzékeltetni, de ugyanakkor a morális, illetve rituális tisztaságot is a „nyitottsággal” egyetemben.
A sintoizmus a buddhizmus és konfucianizmus megjelenéséig tulajdonképpen ugyanolyan paramétereket mutatott fel, mint bármilyen más tipikus természetvallás, nem túlzás egyfajta sámánhitről beszélnünk. A különféle szellemek tisztelete mellett jelentős szerep jutott a megszámlálhatatlanul sok istenség imádatának, az istenek között egyaránt akadnak tisztán szellemi tulajdonságúak, avagy testetlenek, de antropomorfok is. A sinto szerint ezek az istenek nem feltétlenül jók, hiszen vannak közöttük hihetetlenül gonoszak és elvetemültek, melyek lényükből fakadóan túltesznek minden elképzelhető emberi gyarlóságon.



A Napistennőnek és a Holdistennek különösen nagy szerep jut a japán teremtésmítoszban, ezektől származtatta magát a császári család is. A sintoizmusnak azonban nincs személyes istenképe, hiszen nem feltételezi, hogy a világegyetem felett egy bölcs, mindent látó, mindent tudó és mindenütt jelenlévő ISTEN uralkodna. A világ fenntartását és mozgatását két ellentétes erő (férfierő és női erő) végzi, csakúgy, mint ahogyan azt az ősi kínaiak tanították. Mivel maga a természet a legnagyobb létező hatalom, illetve erő, így nem túlzás egyfajta misztikával vegyített panteizmusról beszélnünk a sintoizmus jellemzésénél. E logika, vagy ha úgy tetszik ideológia alapján ugyanis az ember maga is szerves része a természetnek, megnyilatkozik benne a természetfölötti, az emberi és „isteni” rész nem különül el nála egyértelműen.
A „lélek” kifejezés a sintoizmusban nem értelmezhető úgy, mint pl. az európai kultúrkörben. Az embert valamiféle titokzatos lehelet működteti, melynek eredete bizonytalan. Szorosan kötődik ide a sinto etikája. Eszerint nincs túlvilág, ahová az egyén a halálát követően eljuthat, s ennélfogva nincs mitől rettegnünk. Fontos ugyan, hogy az ember erkölcsösen élje az életét, de az ilyen magatartásnak inkább humanitárius okai vannak, mintsem az örök élet elérhetőségének gondolata. A bűn melynek etikai tartalma nagyon távol áll a keresztényi meghatározástól csak átmeneti az individuum életében, amitől önerejéből megszabadulhat oly módon, ha elhagyja szorongását (lásd buddhizmus). Igazából a bűnös ember olyan személy, aki átmenetileg nem tartózkodik a jóság és a boldogság birodalmában, de bármikor visszakerülhet ide, ha megvan benne a szándék. A sintoizmus tehát nem fogadja el, hogy az emberek erkölcsileg romlottak lennének, illetve, hogy bűnre való hajlammal születnének e világra. Eredendően mindenki jó, és nem rossz.
A sinto vallásgyakorlat formailag igen egyszerűnek tűnik, a hívektől keveset vár el. Kegyes cselekedetnek számit, de nem kötelező, mindössze az életben legalább egy alkalommal ajánlott a szentélyek alkalmankénti felkeresése, ahol a illető felhívja magára — tapssal vagy csengetéssel — az istenség figyelmét, többször meghajol, majd rövid imát mond. Ilyenkor némi ajándék is kerül az oltárra. Nem számít viszont ritkaságnak a házi oltár elhelyezése sem.
A sinto még ma is fontos társadalmi hajtóerő, a szentélyek mellett külön papsággal rendelkezik, feje pedig a mindenkori japán császár. Kiemelkedően fontos szerepe azonban a második világháború végéig volt, mivel az 1946



ban született új alkotmány kimondta a teljes vallás-szabadságot, s ezzel megszűnt a sintoizmus államvallás státusza. Ennek hatására lendült fel igen erőteljesen az újkori hanyatlás után ismét a keresztény misszió, illetve jelentek meg japánban a sinto mellett bizonyos új keverék vallások és vallási szervezetek.



III.2.2. A dzsainizmus
A dzsainizmus eszmerendszerét tekintve jellegében igen nagyfokú hasonlóságot mutat a buddhizmussal, noha nem lett világvallás, hanem megmaradt India határain belül. Híveinek száma napjainkban alig több mint három és félmillió. Kialakulása viszont a buddhizmussal szemben nem egy, hanem két személy nevéhez köthető. Az alapokat a Kr. e. VIII. század folyamán tevékenykedő vallásreformer, PÁRSVANÁTHA rakta le, akinek valós kilétét a történelem sűrű homálya fedi, míg a tanrendszer részletesebb kidolgozása már a Kr. e. VI. század tájékán élő Bihar tartományból származó vándoraszkéta, VARDHAMÁNA műve. VARDHAMÁNA BUDDHÁhoz hasonlóan hosszú ideig — sőt még nála is tovább — mintegy tizenkét évig kereste a „megváltó ismeretet”, mire a saját állítása szerint végre megtalálta azt. Míg azonban SZIDDHÁRTHA herceg „megvilágosodottá”, azaz BUDDHÁvá vált, addig VARDHAMÁNA „győztessé”, vagyis DZSINÁVÁ (innen az irányzat megnevezése) lett.
Ez utóbbi bölcselő aszkézisének túlzott voltát mi sem bizonyítja jobban, mindhogy a neves tanító hetvenkét esztendős korában gyakorlatilag halálra koplalta magát. A dzsainizmust a buddhizmussal együtt a brahmanizmus kasztrendszerével való tudatos tiltakozás hívta életre, mely egyszersmind a hagyományos hindu vallásosság sarkalatos tantételeinek következetes elutasítását is jelentette. A Védákat például teljes mértékben érvénytelennek bélyegezték a dzsainizmus hívei és helyükbe valami egészen új kánont helyeztek. A kasztrendszer elleni tiltakozás kontrájaként logikusan azt várhatnánk, hogy a dzsainizmus kevés hívet toborzott magának a felsőbb kasztokból, de ennek éppen az ellenkezője igaz. Pontosan a gazdag kereskedők, mi több a ksatriják között örvendett a legnagyobb népszerűségnek.
Világképét tekintve a dzsainizmus ismét csak rokonítható a buddhizmussal, hiszen nem tételezi egy a világot teremtő és azt fenntartó ISTEN létét, de ez nem jelenti egyúttal az anyagi világ felett uralkodó szellem tagadását. A világot önmagában véve teremtetlennek tartja, amely öröktől fogva létezik, működtetője pedig a szakadatlan körforgás, mely mindig magában hordja az önmegújulás lehetőségét. A fejlődés és a hanyatlás szüntelenül váltják egymást, s ez adja az „időkerékkel” illusztrálható ciklikus világszemlélet alapját. Minden fejlődési, illetve



hanyatló fázis egy-egy világkorszakot alkot, de még ezeken belül is meg lehet különböztetni hathat úgynevezett minőségi állapotot.
A dzsainizmus hívei végtelen sok lelket tartanak számon a világmindenségben, s ezek soha nem semmisülnek meg. Fajtájukat tekintve kettősek lehetnek: felszabadultak, illetve világi kötődésűek. Természetesen ez utóbbiak alacsonyabb rendűek. A karmától független, tiszta szellemi állapot elérését egyedül a teljes tudás biztosítja (vö. buddhizmus, gnoszticizmus), az embernek pedig lehetőségében áll - amennyiben akarja e tudásanyag megszerzése, s általa a lét örök körforgásából való kiszabadulás. Az egyén háromféle úton ismerheti meg az igazságot: a helyes hit, a helyes felismerés, és a helyes életmód révén. Ha ehhez, még hozzátesszük az öt pontból álló szerzetesi fogadalmat — ti. tartózkodás minden élőlény elpusztításától, mindig igazat mondani, sohasem lopni, nemi élettől tartózkodni, a tulajdonról lemondani —, akkor még inkább szembetűnő a buddhizmussal való eszmei rokonság. A cél itt is a nirvána elérése, noha hozzá kell tennünk, hogy pontosan ezért a dzsainisták sokkal vehemensebben gyakorolják az aszkézist, mint a buddhisták.
A dzsainizmus kultuszrendszere igen fejlettnek tűnhet az európai ember számára, de fontos látnunk, hogy a kultusz elsősorban nem az istenek imádását célozza, hanem a lelket akarja megtisztítani a hozzá tapadó karmától. Nyugodtan kimondhatjuk tehát, hogy ez esetben is az önmegváltás egy magas szintre kifejlesztett formációjáról van szó, melynek különféle — a lényeget tekintve ugyanazon célú — variánsaival nem egy esetben találkoztunk már vallástörténeti tanulmányunk során. A kultuszrendszernek annak rendje és módja szerint hivatott papsága van, amit végső soron a laikus hívek népes tábora tart el. A papoknak lényeges szerep jut a templomi szertartások levezetésében, mely templomok roppant díszesek és a szabadban éppúgy megtalálhatók, mint kősziklák hasadékaiban (barlangtemplomok).



III.2.3. A szikh vallás
A szikh vallás létrejötte a buddhizmushoz és a dzsainizmushoz hasonlóan szintén Indiához köthető, de esetében egy jóval „fiatalabb” kultuszról van szó. A szikla kifejezés egyébként szanszkrit eredetű, jelentése: tanuló, tanítvány.
A vallásalapító NÁNAK CSAND GURU (tanító, mester) a XVI. század legelején hozta létre testvérközösségét, melynek teológiai rendszere a hinduizmus és az Ind földre akkoriban már jócskán behatoló iszlám eszmeáramlat keveréke. Dominanciával azonban e kettő közül inkább a Visnu-hit rendelkezik, hiszen a szikhek például ugyanakkora tiszteletben részesítik KRISNÁt, mint a hinduk, nem beszélve arról, hogy a lélekvándorlás tanát is hitük alaptételének tartják.
A szikh vallásban nincs hagyományos értelemben vett papság, sőt a többi kultuszrendszerben említett szertartáshoz képest az istentisztelet szintén igen leegyszerűsített formát nyert. Felolvasások és himnuszéneklés az istentisztelet két alapvető pillére, de a közösségi összejöveteleknél talán még fontosabb a családfők által a családok otthonaiban minden reggel megtartott rövid áhítat.
A kultusz kialakulásában — a buddhizmushoz és a hinduizmushoz hasonlóan — ismét csak a hinduizmus eszmerendszerének visszásságai játszották a fő szerepet, különös tekintettel a kasztrendszer megkülönböztető jellegére. Betartandó szabályrendszer persze itt is kialakult, melynek pontjai leegyszerűsítve a következők: 1) A testről szigorúan tilos eltávolítani bármilyen szőrzetet. 2) Tilos a kivérzett állatok húsát elfogyasztani. 3) Tilos dohányozni és alkoholt fogyasztani. 4) A muszlimok asszonyaitól tartózkodni kell.
A szikh vallásnak mindeddig tíz guruja volt a történelem folyamán. Ezeket a személyeket a hívek nagyon nagyra értékelik, mint afféle szent embereket, ha úgy tetszik, közvetlen közvetítőknek tekintik őket ISTEN és az emberek között.
Az „ISTEN” szó itt szándékosan áll egyes számban, hiszen a szikhek alapvetően monoteisták, egyetlen világteremtő úr létezésében hisznek, valószínűleg az iszlám vonulat hatásaként. A szikheknek kezdetben viszonylag nyugodt életük, illetve vallásgyakorlatuk volt a szubkontinensen,



de az iszlám hatalom üldözései alatt a helyzet megváltozott. A kegyetlen üldözések következtében viszont az önmagát testvériségnek tekintő vallási közösség maga is jelentős változáson ment keresztül, és egyfajta katonaipolitikai teokráciává, ha úgy tetszik, teokratikus katonacsapattá alakult át.
Ennek hatására olymértékű sikereket értek el, hogy képesek voltak jelentősen gátolni Indiában az iszlám további katonapolitikai térnyerését, sőt később még részben a brit gyarmatosítás folyamatát is. A fegyveres fellépések egyaránt megsokasodtak mind a muzulmánokkal, mind pedig a hindukkal szemben, vagyis az eredetileg a két ősi vallás összebékítésének megvalósítása érdekében életre hívott szikhizmus nem töltötte be „küldetését”. Annyit mégis elért, hogy egyre nagyobb létszámú tábort tudhatott magáénak — napjainkban ez megközelíti a húszmillió főt —, minek következtében természetszerűleg nőtt meg politikai és gazdasági erejük is.
Tanításukra áttérve szükséges kiemelnünk, hogy a szikhek hisznek ugyan a lélekvándorlásban, de az újjászületések számát leszabályozták. Érdekes viszont, hogy a lélekvándorlás hite mellett e hiedelemvilágban egyaránt jól megfér a nirvána gondolata. Az emberiséget megfertőzte az egoizmus, ami viszont nem legyőzhetetlen, erős hittel és önmegtagadással. Az erkölcsös életet élő ember képes önmaga megtisztítására, amennyiben a guruk által bemutatott vallási előírásokat — a korábban említett négy pontot következetesen megtartja. Aki nem így él, az hosszú ideig nem képes kilépni az Életkerék körforgásából, mígnem mindenestül az enyészeté lesz.



III.2.4. Az afrikai törzsi vallások
Törzsi vallás megnevezés alatt azon természeti népek hiedelemvilágát értjük, akiket összeköt a közös származás, a szokások, az erkölcsi és nyelvi közösség, illetve egyazon törzsi területen élnek. Feltárásuk még manapság sem tűnik könnyű feladatnak, hiszen a nagy világvallásokkal ellentétben írott források, „dogmatikai művek” nem állnak a rendelkezésünkre, s így legfeljebb közveden megfigyelésekre szorítkozhatunk. Az afrikai törzsi vallások kifejezés természetesen egy szűkebb értelemben vett fogalmi hátteret takar, mely összefoglaló jelölése a sötétbőrű, több rasszhoz tartozó afrikai népek hagyományos vallásainak, keletkezése a vallástudomány szakavatott művelői szerint az ősidőkig nyúlik vissza. Afrikában, a Föld második legnagyobb kontinensén még napjainkban is sokan követik őseik vallását, számszerűsítve kb. 65 millióan. E szám önmagában véve nagynak tűnik, de tudnunk kell, hogy a maga 12,3%-val igencsak eltörpül a 45,4%-nyi keresztény és a 41,5%-nyi muzulmán mellett.
Nyilván nem árulunk el nagy titkot, ha azt mondjuk, hogy a ma is létező különféle törzsi vallások a törzsi berendezkedésű társadalmakban találhatók, ebben pedig jelentős mértékű hagyománnyal rendelkezik a fekete kontinens. Törzsi vallás még most is Afrika 43 országában fordul elő, s ezt sem a folyamatos keresztény misszió, sem pedig az iszlám hódítás nem volt képes érdemben felszámolni.
Tömör összegzésünknek nem célja, hogy minden egyes afrikai törzs hiedelemvilágát külön-külön bemutassa, hiszen ennek nem lenne sok értelme. Inkább a különféle népcsoportok - pigmeusok, busmanok, bantuk, kafferok, zuluk, maszájok stb. — ősi vallásosságának hasonló elemeit igyekezünk mintegy csokorba fogva bemutatni.
Az afrikai törzsek többségének tagjai hisznek egy, a világ felett álló, teremtő isten létezésében, akiről — kinyilatkoztatás híján — keveset tudnak, de ismerik őt a természetben megtalálható számtalan alkotásának szemlélése révén. A teremtő isten persze nem feltétlenül személyes lény, hanem lehet egy személytelen erő, állat, tárgy vagy éppen szellem. Ennek nyomán beszélhetünk az afrikai hiedelemvilág tanulmányozásakor animizmusról, fetisizmusról, totemizmusról, sámánizmusról, hiszen láthatjuk, hogy mindez rokon vonást mutat az özönvíz előtti vallásosság fejlettségi szintjével. A világ alkotója azonban más törzsek



gondolatvilágában valóban egy személyes legfelsőbb isteni lényként van jelen, akit rendszerint „Öregnek”, „Nagynak”, vagy egyenesen az „Ég Urának” neveznek. Ez a mindenható úr a világ megteremtése után viszont már nem foglalkozik az ott folyó eseményekkel, nem avatkozik teremtményei dolgába. Ebből következően viszont nincs is szüksége imádatra, valamint áldozatok bemutatására különleges szertartások keretében. A közösség tagjai csak kimondottan nagy veszély esetén fordulnak hozzá segítségért, s ő vagy meghallgatja elesett teremtményeit, vagy nem, tehát úgy funkcionál, mint valamilyen szuverén kényúr.
A törzs tagjaihoz sokkal közelebb állnak az alacsonyabb rangú istenségek, illetve a szellemvilág. Ezek az istenek már tipikusan funkcióistenek, vagyis külön természetfeletti vigyázója van a folyóknak és forrásoknak, az őserdőknek és hegycsúcsoknak. Miként a görög funkcióisteneknek nekik, is emberi tulajdonságaik vannak, féltékenyek és haragosak, nem ritkán embergyilkosok, akiket mágiával, illetve áldozati szertartásokkal kényszerítenek az emberek támogatására. A szertartásokat általában a közösség felnőtt férfitagjai irányítják, a cselekmények középpontjában pedig a varázslók állnak. A varázslók mágikus eljárásokkal, eksztatikus tánccal és varázstárgyak segítségével végzik tevékenységüket, Afrikában őket nevezik boszorkánydoktoroknak, míg pl. ÉszakAmerikában „orvosságos embereknek”. Azok a boszorkánydoktorok, akik a közösség javáért munkálkodnak oly módon, hogy megpróbálják messzire űzni az ártó szellemeket, a hiedelem szerint fehér mágiát, míg velük szemben a gonosz, rontó tevékenységet folytató varázslók fekete mágiát végeznek. A törzs tagjai erősen hisznek az ún. ómenekben, vagyis a szellemvilágnak az emberi akarattól független jósjeleiben. Több olyan jósjelet is számon tartanak, amelyekből — hitük szerint — bizonyos következtetéseket lehet levonni a jövendő alakulását illetőleg, mint például a csillagok állása, a madarak repülési iránya, a tűzre dobott csontok hasadási iránya stb. Jóslással Afrikában a „hivatásos jósok” foglalkoznak, valamint olyan, az ősök szellemei, illetőleg más, természetfeletti lények által megszállt személyek, akiket erre a tevékenységre a közösség is felhatalmaz, és tekintéllyel ruház fel.
Ezen a háttéren a törzsi kultuszokat sokan nem is vallásként értelmezik, mivel azok babonás, naiv hiedelmekkel, nem egy esetben a mágiával és bizonyos kegyetlen szertartásokkal keverednek. Helyesnek tűnő ideológiaként nyert konkrét megfogalmazást ez a nézet Európában és



Amerikában a civilizálatlannak tartott afrikai népesség leigázásának, illetve rabszolgamunkára való elhurcolásának idején.



III.3. A modern kor vallásai
A modern kor vallásait magába foglaló kifejezés nem teljesen egyértelmű, azt kell mondanunk, nem szabványos kategória. Nem könnyű pontos definíciót adni róla, sőt valójában még az is vitatható, hogy mi minden sorolható ide, és mi nem. Az alábbiakban azokat a közös jellemvonásokat próbáljuk meg összegzésképpen felsorolni, amelyek alapján talán mindenkinek könnyebb lesz eldönteni, hogy milyen vallási irányzatok tartoznak a modern kor vallásainak táborába, és miket nem lehet ide sorolni. Természetesen ez a néhány szempont nem jelent száz százalékos biztonságot az ebbe a kategóriába sorolható kultuszjelenségek „kiszűrését” illetőleg, de hisszük, hogy azért mégis alapvető eligazodást fog nyújtani napjaink vallási kavalkádjának rendszerezése tekintetében:
1. XIX—XX. századi keletkezésű valamennyi. Feltűnő, hogy az új vallások születése szempontjából mennyire „termékeny” ez az időszak.
2. Mindegyik ide sorolt vallásnak az egész világot misszionáló hivatástudata van.
3. Valamelyik nagy világvallás talajáról indulnak mind, de eszmerendszerük és hitgyakorlatuk rendszerint szinkretista (keverék).
4. A vallásalapító személyének általában rendkívüli jelentősége van. Sokszor rendkívüli tisztelet, esetleg istenítés illeti meg az alapítót, és e tekintetben — több esetben — nem számít kétes erkölcsi háttere, múltja sem.
5. Kiinduló vallásuk szent iratán kívül új kinyilatkoztatásuk is van, vagy legalábbis a vallásalapító írásait tisztelik ekként.
6. Modernek abban a tekintetben, hogy többnyire nagyon jól, sőt egyenesen zseniálisan szervezettek, impozáns kiadványaik és épületeik vannak, anyagi szempontból jólmenő vállalkozások.
7. A modern ember pszichikai problémáira, hiánybetegségeire válaszolnak, kínálnak gyógyírt. Ígéreteik, illetve tanításuk erre koncentrál.
8. Általában magasrendű és pozitív elemek keverednek bennük a primitív és téves elemekkel.



III.3.1. A baháizmus
A bahái vallást 1863-ban alapította a perzsa MIRZA HUSZAIN ALI NÚRI, vagyis egy tipikusan XIX. századi jelenségről van szó. Elnevezése az alapító tiszteletbeli nevéből ered: Bahá'u’lláh (perzsa nyelven) az „isten fénye”. Az alapító hitének követői ma kb. 4,5 millióan vannak, akik mintegy 61.000 központtal rendelkeznek a világ minden részén, és 685 nyelven teszik közé irodalmi műveiket. A baltái vallás központi székhelye Haifában, vagyis Izrael államban van. Érdekességként említhető meg, hogy Izraelben annak ellenére, hogy itt működik az egész szervezet központja, alig hatszáz hívő tevékenykedik, Európa nagyobb államaiban is mindössze néhány ezren vannak, míg Indiában él a baltáik közel negyede.
A nevezett vallásrendszer alapítója 1817-ben született Iránban, és éppen hogy betöltötte harmincadik életévét, amikor a bábizmus (a síita iszlámból kivált vallási csoportosulás) aktív követője lett. Hamarosan a felekezet egyik legaktívabb élharcosának szerepében tűnt fel, még a perzsa sah elleni merényletben is részt vett, minek következtében elfogták, és kiutasították Teheránból.
MIRZA HUSZAIN Ali NÚRI nem ijedt meg a kitoloncolástól, sőt 1863ban Bagdad városában megalkotta a saját vallásrendszerét. Kitalálta ugyanis, hogy ő nem más, mint a BÁBtól (MIRZA ALI MUHAMMED, a bábizmus alapítója) megjövendölt Bahá’u’láh. Ettől kezdve lényegében már nem volt más dolga, csak az írásban precíz módon lefektetett hitelvekből előadásokat tartva híveket toborozni maga köré. Próbálkozása — amint azt a mai többmilliós tagság igazolja — nem volt szélmalomharc, noha a növekedés kezdetben igen gyérnek mutatkozott. Olyan világvallás alapjait igyekezett lefektetni, amely univerzális, felette áll a többinek azáltal, hogy mintegy koronaként összefogja a korábban keletkezett nagy világvallások eszmeiségének közös pontjait. Fő célként jelent meg a világbéke megteremtésének igénye — ne felejtsük el, hogy ekkor már a XIX. század második felében vagyunk —, melynek sarokkövei az igazságosság, a szabadság és az emberiesség. ALI NÚRI erősen hitt abban, hogy neki isteni küldetést kell betöltenie a világban, s ezért megragadván az alkalmat, minden jelentősebb európai uralkodóval közölte szándékát körlevél formájában. A közös hit és a tartós béke megteremtésére szólította fel többek között II. SÁNDOR orosz cárt, III. NAPÓLEON francia császárt,



I. VILMOS német császárt, VIKTÓRIA királynőt, sőt még IX. PIUS pápát is, persze eredménytelenül. A koronás fők nyilvánvalóan nem vették komolyan az ismeretlenség homályából előbukkanó perzsa fantaszta utasításszerű kérelmeit, vagy mondjuk ki nyíltan: ultimátumait.
Nem hogy a világ békéjét nem tudta megteremteni, de még a saját élete is állandó zaklatásokkal volt tele, hiszen utolsó huszonnégy esztendejét hazájától távol, Akko mellett internálva töltötte el, míg végül 1892-ben elhalálozott. Művét többnyire tehetséges utódai (vérrokonai) tovább folytatták.
A bahái vallás egyrészt egyesíteni szeremé magában az előtte keletkezett kilenc élő vallás legjavát, másrészt az igazság teljességét kívánja. Önmagát mint, kinyilatkoztatott vallás tételezi, monoteista, vagyis egy nagyhatalmú, korlátlan, végtelen és mindentudó ISTEN létezésében hisz. Nem tűr meg soraiban semmiféle faji, illetve nemi megkülönböztetést, mivel vallja, hogy Isten egysége teljes összhangban van az emberiség egységével. Ezen az alapon tekintette magát a bahái vallás alapítója egyszerre BUDDHÁnak, ZARATHUSZTRÁnak, MOHAMEDnek, KRISNÁnak és KRISZTUSnak, azt állítván, hogy az ő tanításában összegződik az emberiség nagy vallásbölcseinek minden eszméje. A baháizmus etikájának könnyebb áttekinthetősége kedvéért már az alapító 12 alaptételben foglalta össze az új vallás követelményeit:
1. Az egész emberiség egységnek tekintendő.
2. Mindenkinek magának kell felkutatnia az igazságot.
3. Minden vallásnak közös az alapja.
4. A vallásnak kell az emberek között az egység és egyetértés alapjának lennie.
5. A vallást összhangba kell hozni a tudománnyal és az ésszel.
6. Férfi és nő egyenlő jogú.
7. Mindenféle előítélet elhagyandó.
8. Meg kell valósítani a világbékét.
9. Mindkét nemnek a legjobb vallási és erkölcsi képzésben és nevelésben kell részesülnie.
10. Meg kell oldani a társadalmi kérdéseket.
11. Mesterséges világnyelvet és egységes írást kell használni.
12. Állandó, választott világbíróságot kel felállítani.



A felsorolt alapelvekből jól látható a bahái vallás etikájának magasrendűsége. Nem tekinthetjük véletlennek a követők magas számát, akik között neves személyiségek is voltak, illetve vannak. LEV TOLSZTOJ orosz író (1828-1910) például úgy határozta meg a baháit, mint a „vallás legnagyobb és legtisztább formáját”, míg ARNOLD J. TOYNBEE, angol történész (1899-1975) egyszerűen csak a „holnap vallásának” aposztrofálta.
A baháik az időt 1844. március 21-től számítják, hasonlóan a bábizmus követőihez. Legfelsőbb fórumuk, ha úgy tetszik, vezetőségük az Igazság Egyetemes Háza, mely kilenc főből áll. A kilences számjegynek egyébként is szinte mágikus jelentősége van a kultuszrendszerben, hiszen a baháizmus önmagát a kilencedik s egyben az utolsó kinyilatkoztatott vallásnak tartja az arab vallások, judaizmus, a zoroasztrianizmus, a hinduizmus, a buddhizmus, a kereszténység, az iszlám és a bábizmus után. Az úgynevezett anyatemplomuknak kilenc oldala és kilenc bejárata van.
A bahái istentiszteletek formálisan is követik a vallási sokszínűséget, illetve koherenciát, hiszen a templomi ájtatosságok többnyire a különböző nagy vallások szent irataiból vett olvasmányokból állnak össze. A baháizmusnak feltett szándéka a világbéke megteremtésével egy totálisan új világrend megvalósítása. Az új világrend létrejötte a teljes katonai leszerelést, a kereskedelem, a pénzügyek, az írás egységessé válását jelentené, de a legfontosabb kritérium az eszmei összhang.



III.3.2. A Christian Science
A mozgalom elnevezése magyarul: Keresztény Tudomány. Alapítója az Egyesült Államok-beli MARY BAKER-EDDY, aki 1892-ben Bostonban szervezte meg mozgalmát. A hívek száma ma már meghaladja a 2 millió főt.
Az alapító MARY BAKER 1821-ben született egy kongregacionalista farmercsaládban, mely felekezetnek fiatal korában aktív tagja volt. Több sikertelen házasságot átvészelve 1862-ben váratlanul komoly betegségbe esett, amikor is hátgerincfájdalmai bénulást váltottak ki nála, az orvosok pedig tehetetlennek bizonyultak. A tragédiát súlyosbította egy elesés, minek következtében MARY BAKER állítólag olyan életveszélyes sérüléseket szenvedett, hogy az orvosok már lemondtak életéről. Ekkor, mintegy utolsó mentsvárként a „halálraítélt” olvasni kezdte a Bibliát közelebbről a béna gyógyulásának történetét. Az olvasmányélmény hatására „megvilágosodott”, hiszen felismerte a „keresztény tudomány” mibenlétét. A gyógyulást e felismerés szerint nem az orvosság, hanem a hit hozhatja meg a beteg számára, a hit pedig megfelelő módszerek segítségével igenis fejleszthető.
Mivel alapvetően minden betegség a szellemben gyökerezik, ezért a szellem ereje által lehet azokat meggyógyítani. Anyagi eszközök, materiális gyógymódok ehhez nem szükségeltetnek. Az embernek viszont keresztényi kötelessége, hogy a felismert összefüggéseket mások előtt is feltárja, vagyis betöltse missziós küldetését. MARY BAKER több könyvet írt az újonnan felismert „bibliai” igazságok fontosságáról, mígnem 1879-ben megalapította egyházát, melynek hamarosan pásztorává szenteltette magát. Néhány folyóiratot is szerkesztett, s ezek révén rövidesen ezrek váltak az új egyház tagjaivá. Az alapító 1910. december 3-án bekövetkezett halálakor a mozgalom már túllépte az USA határait, és világszerte ismertté vált.
A „keresztény tudomány” hirdetői ISTENt egy végtelen hatalmú elvnek tételezik, aki lehet szellem, illetve lélek, az ember pedig nem más, mint ennek az elvnek a visszatükröződése. Elfogadnak egyfajta Szentháromságot, de igen érdekes módon értelmezve annak lényegét: ISTEN az élet, az igazság és a szeretet hármassága. ISTEN valósága eszerint harmonikus és tökéletes, nem származhat tőle semmilyen ellentétes dolog vagy szándék. A scientisták szerint pontosan ezért nincs a betegségnek, a szenvedésnek és a halálnak semmilyen konkrét valóságtartalma, ez mind csak illúzió, amitől az



ember képes megszabadulni. Az ember igazából nem beteg, és nem is hal meg, ezen fogalmak az illúziók világához tartoznak. Az individuum akkor éri el az üdvösséget, ha megszabadul a saját maga által, önszuggeszció útján keltette félelmektől. Másrészt az egyén már csak azért sem halhat meg, mert ha a teste porba hanyatlik is, a lelke szabadon továbbél, s mivel az individuum eleve azonos ISTENnel, így halhatatlansága ilyen módon is levezethető. E pozitív gondolkodással a betegség messze űzhető.
A scientisták „úrvacsorai istentisztelete” — évente két alkalommal tartják — szintén nem nevezhető hagyományos értelemben vett keresztényi úrvacsorának, sokkal inkább egyfajta ISTENnel való meditatív egyesülésről van itt szó. Ezt az egyesülést, minek keretében a kenyér és a bor még mint jelképek sem képviseltetik KRISZTUSt, atonementnek nevezik. A „hagyományos” istentiszteletek ideje szerda és vasárnap, mely alkalmakon két ún. felolvasó KRISZTUS csodálatos gyógyításairól tart felolvasásokat, illetőleg elmélkedéseket. MARY BAKER és utódai JÉZUSban is legfeljebb az emberiség valaha élt legnagyobb és „legsikeresebb” természetgyógyászát tisztelik, aki az igazságról a gyógyítások által tett bizonyságot. Ebből következően kimondják: Jézus volt a keresztény tudomány első tanítója. Az alapítónő töltötte be a „Vigasztaló” szerepét, aki megjelent a megígért időben, és mint ISTEN választott eszköze átvette a stafétát JÉZUStól.
A mozgalommal ma már kb. 10.000 orvos és természetgyógyász szimpatizál, legalábbis hozzávetőleg ennyien gyakorolják rendszeresen a „gyógyítás tudományát”. A scientisták szinte kanonikus érvényű kötetnek tekintik az alapítónő által 1875-ben írt művet. Az értekezés címe: Science and Health (Tudomány és Egészség). Gyakorlatilag a legismertebb napilapjukként funkcionál a mintegy 160.000-es példányszámban megjelenő Christian Science Monitor.



III.3.3. A Haré-Krisna mozgalom
A mozgalom teljes neve magyarul: „Nemzetközi Társaság a Krisna Tudatért”, de hívei istenségének fohász formulája alapján nálunk közkeletűbbé vált a „Haré-Krisna mozgalom” megnevezés. Az alapító indiai származású személy — A. C. BHAKTIVÉDÁNTÁ SZVÁMI PRABMUPáDA (1896-1977) —, aki mozgalmának kereteit 1966-ban rakta le New York városában, noha a szervezet székhelye mind a mai napig Indiában van. Az új ind vallás a hinduizmus eszmeiségének talaján gyökerezik, ha kategorizálni akarnánk, azt mondhatnánk, hogy az ún. ifjúsági vallások közé tartozik.
PRABMUPÁDA 1896-ban Kalkuttában született, méghozzá az egyik legelőkelőbbnek számító bráhmáná családban. (Jó, ha visszaemlékszünk arra, hogy a brahmánák alkotják az ősi hindu társadalmi berendezkedés legfelsőbb kasztját.)
Az alapító azonban nem kizárólag az ősi tradíciók tanulmányozásának szentelte életét, hanem nagyon is modern képzésben részesült. A neves kalkuttai egyetemen filozófiát, közgazdaságtant és angol nyelvet tanult; tanulmányai befejezését követően pedig egy hatalmas ipari konszern igazgatójaként tevékenykedett. Vallásos érdeklődését mindemellett nem adta fel, sőt egy messzi földön híres guru segítségével alapos betekintést nyert a hindu vallásbölcselet világába. A guru halála előtt röviddel megbízta őt a „nemes” feladattal, miszerint neki kell világszerte hirdetnie a „Krisnatudat tudományát”, de főként Nyugaton, ahol az embereknek fogalmuk sincs az igaz tanításról. PRABHUPÁDA eleget tett a felszólításnak, és akkurátus módon vetette be magát a misszióba. 1965-ben elhagyta szülőhazáját, és Amerikába utazott, ahol hippikből és főleg értelmiségiekből verbuválta össze első tanítványait. Leghíresebb követője az exBeatles, GEORGE HARRISON volt, aki „megtérése” alkalmából írta KRISNÁhoz a világszerte híressé vált dalt: My sweet Lord.
Érdekességként említjük meg, hogy állítólag az első Haré-Krisna mantrát PRABMUPÁDA a New York felé tartó hajón énekelte. A mantraformulának a későbbiek során alapvető szerep jutott a KRISNA tudatúak mindennapi meditációs gyakorlataiban.



Az alapító mondhatni csendes magányába visszahúzódva hunyt el, hagyatéka azonban mintegy öt tucat vaskosabb írásműre tehető. Halála után a felekezet ügyvitelét egy huszonnégy főből álló grémium vette át, melynek tagjai a világ minden nagyobb tájegységét, földrajzi zónáját, képviselik.
A KRISNA tudatú hívők szent iratként tekintenek a Bhagavad-gítára, melyet kinyilatkoztatás jellegű műként tisztelnek, olyan szent könyvnek tartják, ami KRISNÁról mint a „legnagyobb személyű istenről” szól. A követők hite szerint az az ember, aki csak egyszer is őszinte alázattal és áhítattal ejti ki száján a „Krisna” nevet, több bűnétől szabadul meg általa, mint amennyit egész életében egyáltalán el tudna követni. KRISNA követője mentes kell legyen minden anyagi függőségtől, hiszen csak az önzetlen szeretet képes odaadó szolgálatra. Minden KRISNÁt követni szándékozó leendő tag átesik egy ún. beavató szertartáson, minek keretében új ind nevet kap, amihez a dászá (szolga) kifejezés is társul. Valódi KRISNA tudat nélkül lehetetlen szellemi életet élni, hiszen az ember nagyon erősen kapcsolódik a bűnös, anyagi természetű világhoz. Minden nem KRISNA követő személyt ötszörös bilincs béklyóz ide: az anyagi testhez való tapadás, a rokonok, a tulajdon, a materiális tudomány, valamint mindazok a vallási formák és szertartások, melyek nem hajlandóak tudomást venni KRISNA isten létezéséről. A gnoszticizmushoz hasonlóan tehát a Haré-KRISNA mozgalom is azt vallja, hogy a bölcs embernek minél hamarabb meg kell szabadulnia az evilági kötelékektől, s életének ez nem pusztán a fő, de egyetlen célja kell legyen. Ennek érdekében a hívek négy alapvető szabályt mindenkor szemük előtt tartanak, s ezeket soha nem hághatják át:
1. Semmi hús, semmi hal, semmi tojás, csak gabona, gyümölcs, saláta és tejtermékek és ezek is csak akkor, ha előbb feláldozzák őket „KRISNA isten”-nek.
2. Semmi kábítószer, tehát cigaretta, szesz és drog, kávé és tea.
3. Semmi meg nem engedett nemi kapcsolat, hanem csak házasságon belüli szexualitás, mégpedig havonta egyszer, szigorúan gyermeknemzés céljából.
4. Semmi szerencsejáték, tehát totó, lottó, rulett vagy kártyajáték és semmi teljesítménysport.
Ezek betartása következtében az emberben kiformálódik a jó karakter, ami már elvezethet a tisztán szellemi alapú látáshoz, illetőleg a világ valódi arculata mibenlétének megértéséhez.



A szervezet erősen hierarchikus felépítésű. A „gyülekezetbe” járó hívek az ún. KRISNA templomokat látogatják, melyek élén a templomelnökök állnak. A templomelnökök tekintélye megkérdőjelezhetetlen, tanácsuk vagy éppenséggel végzésük bármilyen ügyes-bajos probléma esetén perdöntőnek számít. A tagok között sem létezik azonban pl. a mi Újszövetségünk által előírt egyenlőség. A házas tagoknak adhicsári a nevük, ruhájuk pedig fehér színű. Velük szemben a cölibátusban élő tagok ruhája sáfránysárga és brahamcsári névre hallgatnak. A legmagasabb szellemi szint csak abban az esetben érhető el, ha az illető végérvényesen szegénységet és nőtlenséget fogad. A férfiak kopaszra nyírt fején egy rövid varkocs díszeleg, míg a nők ismertetőjegye a szári. KRISNA követői nagy gondot fordítanak arra, hogy gyermekeikbe igen korán beléplántálják a Krisna-tudatot. Ennek érdekében a hívek gyermekei külön erre a célra fenntartott iskolákba járnak. Az első ilyen tanintézményt még maga az alapító létesítette a texasi Dallasban, 1972ben.
A tagság elnyeréséhez nem elégséges, hogy valaki elmenjen egy KRISNA templomba, és kifejezze ilyen irányú hitét, hanem féléves próbaidőt kell kitöltenie annak érdekében, hogy valóban kiderüljön a jelölt alkalmassága, illetőleg elszántsága. A félév végén a jelölt átesik egy tűzceremónián, új szellemi nevet kap, valamint három gyöngyfüzért, amit élete végéig a nyakába akasztva hord. A jelölt egyúttal brahmánáva lesz avatva, és megismertetik vele azt a titkos mantrát, amit naponta szigorú következetességgel — háromszor elkántál, legyen akármilyen helyzetben. Az egyéni kántálás vagy mormolás mellett kiemelkedő szerep jut a csoportos kántálásnak is, s ezek a KRISNA-híveinek felfogása szerint közelebb visz a KRISNA-tudat eléréséhez, sőt magához az istenséghez. (Csak zárójelben jegyezzük meg, hogy a Haré vagy Hari kifejezés magyarra fordítva kb. ennyit tesz: „isten ereje”.)
Talán mindannyiunk számára ismerősek lehetnek a nagyvárosok utcáin gyakran felbukkanó, speciális keleti öltözetű, kezükben cintányért, dobot, esetleg csengettyűt tartogató „krisnások”, akik közös kántálásukat többnyire koldulással, finomabban szólva adománygyűjtéssel egészítik ki. Az adományokért cserébe gyakran adnak hanglemezeket és vonatkozó szakirodalmat az érdeklődőknek, de az esetek többségében nem tukmálják rá azokra, akik semmiféle komolyabb érdeklődést nem tanúsítanak eszméik iránt.



III.3.4. A Scientológiai Egyház
Elnevezése némi hasonlóságot mutat a Christian Science mozgalommal, de nem azonos vele.
A nevezett egyházat ugyanis az Egyesült államokbeli LAFAYETl’E RONALD HUBBARD alapította Kaliforniában 1954-ben. A szervezet központja Angliában található, világviszonylatban pedig ma már több mint 20 millió tagot tömörít.
Az alapító 1911-ben született Nevadában, egy a haditengerészetnél szolgáló matróz fiaként. A fiatal RON tizenéves korában bejárta a fél világot, elsősorban Kelet-Ázsiát, miközben kiemelten sok időt szentelt a helyi vallási kultuszjelenségek behatóbb vizsgálatának. Később visszatért szülőhazájába, műszaki tanulmányokat folytatott a Washington Egyetem mérnöki karán, mígnem önkéntesként bevonult katonának, hogy ő maga is harcoljon a II. világháború kitöréséért felelős agresszorok ellen. A Csendes-óceáni hadszíntéren viszont csúnya sebesülést szenvedett, ami kis híján az életébe került. Súlyos gerincsérülése bénulást, látóideg sérülése pedig vakságot eredményezett. Állítólag ekkor fejlesztette ki gyógyító módszerét, mely később dianetika néven vált világhíressé és gyógyította meg önmagát. Családi állapotában ugyanakkor már egy kevésbé szívderítő változás állt be, elvált feleségétől, majd újra megnősült. Tanait ekkortól nyíltan hirdette, írt néhány könyvet — a Dianetika: a szellemi egészség modern tudománya című terjedelmes kötet világhírű bestseller lett —, de a szerző gondjai is egyre nyomasztóbbakká váltak. Több feljelentés fogalmazódott meg vele szemben — második felesége a válóperben „gyógyíthatatlan elmebajosnak” titulálta —, aminek következtében a hatóságok a dianetika klubokat — ha úgy tetszik iskolákat — bezáratták. HUBBARD erre úgy döntött, hogy ha a hatóságok nem fogadják el mozgalmának tudományos jellegét, akkor mint egyházat fogja azt működtetni, s a vallásszabadság értelmében ehhez minden joga megvolt. Innen ered a megnevezés: Scientology Church.
Nagy-Britanniában viszont hamarosan így is a nemkívánatos személyek listájára került a dianetika módszerének atyja, és 1968-ban a parlament megtiltotta számára a szigetországba történő beutazás lehetőségét. HUBBARD ily módon egy flottára helyezte át szervezetének központját, és folyamatosan cirkálva, a tengereken végezte elitcsapatával az egyre



kiterjedtebb körben működő mozgalom irányítását. 1970-ben az amerikai scientology központban az FBI többször is házkutatást tartott, s a szálakat lassan felgöngyölítve a hatóságok egy kiterjedt nemzetközi csalás nyomaira bukkantak. Az alapítót többévi börtönbüntetésre ítélték, noha ő ekkor már csendes magányba húzódott vissza, és a nyilvánosság előtt évek óta nem jelent meg. 1986-ban hunyt el, nem messze Los Angelestől.
A scientológusok a baháizmus követőihez hasonlóan arról vannak meggyőződve, hogy mozgalmuk az összes keled és nyugati vallás, illetve filozófiai irányzat — pl. KANT, SCHOPENHAUER és NIETZSCHE bölcselete — közös eszmeiségének letéteményese, magába sűrít minden nélkülözhetetlen információt, ami szükséges az igazi bölcsesség birtoklásához. A dianetika kifejezés egyébként egy görög szóösszetételre vezethető vissza: dia = által, núsz = érzék, értelem, vagyis másképpen fogalmazva tudás által életre hívható a „szellemi egészség tudománya”. Nem másról van tehát itt szó, mint ismét csak egy modern kori gnoszticizmusról, s majd minden modernkori vallás eszmeiségéről elmondható ugyanez. Bizonyos formulák segítségével az ember önmaga megváltója lehet, hiszen egy sokkal magasabb rendű szellemi szférába jutva felülemelkedhet hétköznapi szintjén.
Mi sem bizonyítja jobban ezt a gnosztikus, neoplatonikus kisugárzást, mint HUBBARD antropológiája. A scientológusok szerint az ember szellemből (thetan), testből (body) és értelemből (mind) áll.
Amikor az ember meghal, a test ugyan elporlik, de a szellem elhagyja a porladó testet, és egy ún. „életközi” területen barangol tovább. Ezen a területen csak a tiszta tudatot képviselő szellem érzi jól magát, ezért a dianetikát gyakorlóknak „szent” kötelességük, hogy segítsék az embereket a tisztává (clear) válás útján. Ha sikerül elérniük, hogy a világon mindenki clear-ré válik, megszűnik a bűnözés, a háború, de egyéni szinten is a neurózis, a kényszerképzet, az értelmetlen elfojtás és számos egyéb pszichikai jelenség. Az intelligencia bámulatos mértékben fog fejlődésnek indulni (135 pontot meghaladóan!), mindenki vitális és kreatív lesz, az emlékezőtehetség pedig ismét csak káprázatosan javul. A tisztává váláshoz azonban az ember önereje mégsem teljesen elegendő, ehhez különféle speciális tanfolyamokra van szükség. A tanfolyamok szintekre vannak bontva — a résztvevőknek kötelességük az utolsó szintre való eljutás —, csakhogy a képzésért szintenként mind több pénzt kell egy alapítványi számlaszámra befizetniük. Az egész eljárás többnyire ingyenes



személyiségtréninggel veszi kezdetét, amire az érdeklődőket — általában egy-egy utcai beszélgetés alkalmával - meghívják. A meghívást egy 200 kérdésből álló önismereti teszt kitöltése követi, amiből a számítógépes feldolgozás során kitűnnek az illető „hiányosságai”. A tanfolyam ezek után már „személyre szabott”, de nem az árában. A költségeket ugyanis mindenkinek vállalnia kell, méghozzá úgy, hogy a tandíjak fokozatosan emelkednek, és minden következő tanfolyam költségesebb az előzőnél. A kommunikációt „fejlesztő” alaptréning után a hallgatók lassan bevezetést nyernek a pszichoanalízis és az életfilozófia rejtelmeibe, amit vallásbölcseleti kurzusok egészítenek ki.
A scientology etikáját éppúgy pontokba lehet foglalni, mint ahogyan arra példát láthattunk a bahái vallás esetében is. A 15 pontból álló ún. becsületkódexet még az alapító állította össze.
Ennek elemei a következők:
1. Sose hagyj magára senkit a bajban, veszedelemben vagy nehézségben!
2. Sose húzódj vissza a hozzád tartozótól, aki mellett elkötelezted magad!
3. Sose hagyd el azt a csoportot, amelynek támogatására elkötelezted magad!
4. Sose becsüld le magad, sose mutasd csekélynek erődet vagy képességedet!
5. Sose függj dicsérettől, elismeréstől vagy részvéttől!
6. Sose tégy olyan engedményeket, amelyek sértik realitásodat!
7. Sose hagyd, hogy affinitásod lealacsonyodjon!
8. Ne adj vagy fogadj olyan kommunikációt, amelyet te se kívánsz adni vagy fogadni!
9. Önrendelkezésed és becsületed fontosabb, mint az élet!
10. Önmagaddal szembeni integritásod fontosabb, mint a tested!
11. Sose sajnáld, ami tegnap történt!
12. Sose félj mást megsérteni azzal, ami igaz!
13. Sose sóvárogj azután, hogy szeressenek vagy csodáljanak!
14. Légy a saját tanácsadód, tartsd magad a saját véleményedhez, és a saját fejed szerint dönts!
15. Maradj hű céljaidhoz!



A fenti pontokról annyi mindenképpen elmondható, hogy azok némelyike — ha nem is fogalmaznak meg olyan magasztos eszméket, mint a bahái eszmeiség — nem kifogásolható. Néhány pont azonban tartalmilag igen nehezen értelmezhető, illetve vannak olyanok is, amelyek az öntörvényűség és önmegvalósítás modern tanának sugalmazásával távolról sem mérhetők össze a keresztény etika sarkpontjaival.



III.3.5. A Transzcendentális Meditáció
A Transzcendentális Meditáció (TM) szintén jellegzetesen XX. századi mozgalom. Az alapító, szerzetesi nevén MAHÁRISI MAHES jógi szellemi megújulási mozgalomnak nevezte azt az 1958. végén Indiában életre hívott jógaiskolát, mely egyre inkább elméleti, mintsem gyakorlati jelleggel működött. A világközpont hamarosan Svájcba került át, a mozgalom pedig napjainkban már több mint 2 millió tagot számlál.
A TM a legtöbb jellegzetesen XX. századi szinkretista szellemi mozgalomhoz hasonlóan „örök igazság” letéteményeseként jelöli meg önmagát, illetőleg küldetését, és minden más vallás alapjaként, örököseként lép színre. A TM-et általában a hinduizmus eszmei gyökereiből kinövekedett ifjúsági vallások közé szokták besorolni, noha a mozgalom a saját önértelmezése szerint soha nem akart vallás lenni.
Ettől eltekintve már az alapító élete és munkássága is jelentős mértékben hasonlít a Távol-Keletről induló modern vallási irányzatok életre hívóinak szokványos kibontakozásához.
Az alapító, eredeti nevén MAHES PRASZAD VARMA 1919-ben született Indiában egy a Ksatrija kaszthoz tartozó értelmiségi (hivatalnok) család harmadik gyermekeként. Az 1940-es években fejezte be tanulmányait az egyik indiai egyetemen, majd rövid ideig gyárban dolgozott, mígnem tanítójával tizenkét esztendőre elvonult (1946-1958) a szent hagyományok tanulmányozásának céljából. DÉV guru nem sokkal a halála előtt megbízást adott tanítványának: fejlesszen ki egy meditációs módszert, mely egyszerűségénél fogva a világon bárhol, bárki által gyakorolható, és ami a világ népei számára elhozza a várva várt békét. VARMA a Himalája völgyeibe húzódott vissza, ahol rövidesen — a „szentek völgyében” — lefektette a TM pszichotechnikájának alapelveit. A Védák tanulmányozása és az ezt követő „megvilágosodás” hatására az 1950-es évek végétől kezdte el hirdetni egyre szélesebb nyilvánosság előtt tanait, illetve bejegyeztette Szellemi Megújulási Mozgalmát, és felvette a MAHÁRESI MÁHES jógi szerzetes nevet. A mozgalom hamarosan az Egyesült Államokban is ismertté vált — főleg San Francisco környékén —, a 60-as években pedig már Európában hódított. Londonban a Beatles együttes tagjai 1967-ben csatlakoztak táborához, és ennek hatására a világbéke megteremtésének eszmei élharcosai lettek. Az alapító ez idő tájt



szellemi iskolákat hozott létre szerte a világon a TM tanítóinak kiképzésére. 1975-ben Svájcban, teljes mértékben meggyőződve az új szellemi irányzat diadalában, kihirdette a „megvilágosodás korszakát” az egész világ számára, hiszen feltételezése szerint akkor a világ összlakosságának tetemes része — több mint 1 milliárd ember — a Világcentrumok hatáskörében élt. Egy esztendővel később az egységes „világtudat” kialakításának programját tárta hívei elé, aminek érdekében új szervezetet is alapított: „Világkormányzás a Megvilágosodás Korszakában” elnevezéssel. Ennek lényege abban áll, hogy egy olyan világkormányzat jön létre, amely az új korszakban kizárólag a TM segítségével az egész világ irányítását képes átvenni.
Nyugaton viszonylag gyorsan terjedt a TM eszmeisége, viszont annál több kritika érte Indiában, ahol — lévén tudjuk, hogy a hinduizmus eleve nem missziós vallás — az ereded védikus tanok felhígításával vádolták a jógit. Ő ezt a vádat elvi alapon utasította el, azt állítván, hogy módszerének fundamentumát közvetlenül a Védák alkotják, tanításának lényege pedig egészen BRAHMA, VISNU és SIVA istenekig vezethető vissza.
A MAHÁRESI-féle pszichotechnika azon feltételezésből indul ki, hogy az emberiség legtöbb problémáját mind az egyéni, mind pedig a társadalmi szinten a stressz felhalmozódása okozza, ami modern korunk legnagyobb átka. A stressz váltja ki az ingerlékenységet, a félelmet, a depressziót, a neurózist, az alvászavart, a szívpanaszokat, az allergiát, az asztmát és számos más panaszt, és ezekkel szemben csak a megváltozott tudatállapottal bíró individuum veheti fel sikeresen a harcot. Ennek kialakításához viszont az embernek kapcsolatba kell kerülnie a „teremtő intelligenciával”, illetve azon keresztül a „teremtő tudattal”. A pszichotechnika segítségével az ember képes lesz arra, hogy a tudati szintről lemerüljön a tudatalattiba, a két szint közötti vonalat ugyanakkor transzcendálja, vagyis átlépi — innen a mozgalom elnevezése —, tehát magát a technikát összefoglaló néven transzcendentális meditációnak hívják. Az emberek tudatállapotainak összessége alkotja a világtudatot, s ha ez egységessé válik, megvalósul a világbéke. A világbéke megteremtése érdekében a szervezet tagjai gyakran kapnak felszólítást: meditáljanak közösen egy konkrét, előre megadott időpontban. Meggyőződésük szerint, ha a világ népességének már legalább 1%-a gyakorolni fogja a TM-et, létrejön az eszményi világtársaság, mely mindent el tud érni a Földön, s felette fog állni minden földi kormányzatnak. A jóginak azonban az egyén számára is van ígérete: az öregedési folyamat



megfordítása vagy legalábbis lelassítása. Ez azonban csak a testre vonatkozik, hiszen a lélek örökéletű. Ha valaki rendszeresen végzi az előírt pszichotechnikát, annak biológiai órája akár tizenöt évvel kevesebbet mutathat. A kiképzés részben a scientológia módszeréhez hasonlít, hét fokozatban lehet eljutni a csúcsra, de az egyes fokozatokon való továbbjutáshoz mindig nagyobb összegű tanfolyami díjat kell fizetni. (Pl. az utolsó fokozat tandíja meghaladja a húszezer dollárt!)
A TM szervezete a többi modernkori szellemi mozgalomhoz hasonlóan természetesen erősen hierarchikus. Élén egy 108 tagból álló tanácstestület végzi az irányítás kiterjedt munkáját, beosztásuk szerint ők a „világminiszterek”. Ahol miniszterek vannak, ott nyilván minisztériumoknak is kell lenniük, mint ahogyan vannak is. Az alapító tíz ún. világminisztériumot állított fel, amiket a világminiszterek irányítanak. Csak érdekességképpen jegyezzük meg, hogy az első világminisztérium a tudatfejlesztéssel foglalkozik, a tizedik pedig az egészség és a halhatatlanság minisztériuma.



III.3.6. A „Mormon Egyház”
(Az utolsó napok szentjeinek Jézus Krisztus egyháza)
A „Mormon Egyház” bizonyos értelemben véve kivételt képez az eddig ismertetett modernkori mozgalmak szellemiségéhez képest, hiszen esetében sokkalta inkább vallási, mintsem valamilyen transzcendentális, szellemi mozgalomról kell beszélnünk. Eredetét tekintve sem a Távol-Kelet ősi rituális iratanyagaiban szükséges nyomoznunk az eszmei gyökerek feltérképezéséhez, hanem az Egyesült Államokban, vagyis itt nem a keleti, hanem a nyugati „civilizáció” egyik tipikus vallási mozgalmáról van szó.
Az egyház alapítója a New York állambeli JOSEPH SMITH volt, az alapítás idejét pedig 1830-ra tehetjük. A „Mormon egyház” pontos megnevezése: Church of Jesus Cluist of Later-Day Saints („Az utolsó napok szentjeinek Jézus Krisztus egyháza”). A szervezet tagjai elutasítják a mormon megnevezést, hiszen azt negatív értelműnek tartják, illetve kifejezés nélkülinek az egyház küldetéstudata szempontjából.
JOSEPH SMITH, az alapító egy tízgyermekes presbiteriánus farmercsaládban született 1805. december 23-án. Még a tizenötödik életévét sem töltötte be, amikor Isten arra „intette őt”, hogy semmi esetre se csatlakozzon valamilyen meglévő vallási közösséghez, mert azok mind utálatosak és megvetendők az úr szemében. Három esztendővel később, 1823-ban SMITH egy újabb látomást élt át MORONI angyal közvetítésével, aki bizonyos aranylemezek létezéséről adott hírt neki, melyeken állítólag JÉZUS KRISZTUS amerikai jelenéseiről adott információkat a TEREMTŐ. A látomásban elhangzottak szerint JÉZUS a keresztre feszítése és feltámadása után — mivel a zsidóság elvetette megváltóját - elment Amerika földjére, és itt az akkori őslakosság, vagyis az indiánok előtt tett bizonyságot ISTEN szeretetéről és a megváltás nagy tervéről. Az angyal bizonyságtétele szerint az aranylemezek Manchester falu mellett egy kis dombon vannak elásva. Újabb négy esztendő elteltével, 1827-ben viszont az angyal egy ismételten történő látomás alkalmával személyesen adta át a lemezeket a „prófétának”, aki bár a saját anyanyelvén sem tudott írni, valamint olvasni, de a két kristály — Urim és Thummim - segítségével igen rövid időn belül lefordította a „reformegyiptomi” írással írott aranylemezeket. A fordításban segítségére volt három „írnok” is, akik



egyben bizonyságot tettek a lemezek valósága mellett, hiszen azok a fordítást követően felemelkedtek az égbe, és többé ezeket soha, senki nem láthatta.
A „felfedezésre” építő új vallási közösség mindössze néhány tucat taggal alakult 1830-ban, ám a taglétszám — a bizonyítékok hiánya ellenére viszonylag gyorsan emelkedett. 1831-ben SMITH már mintegy kétezer követőjével együtt indult el Ohio államba, de időközben egyre zavarosabb ügyekbe keveredett. 1844-ben elhatározta, hogy az Egyesült Államok elnökévé jelölteti magát, viszont ekkor már olyan súlyos bűncselekmények terhelték a „számláját”, hogy a hatóság letartóztatta, és börtönbe vetette. Még meg sem indult ellene a peres eljárás, mire a feldühödött tömeg 1844. június 27-én megostromolta a fogdát, és szabályszerűen meglincselte a „prófétát” (más források szerint lelőtték).
Az alapító halála után a mormon közösség vezetését BRIGHAM YOUNG vette át, aki mint első elnökük „új haza” keresésére ösztönözte a híveket. 1846 telén kb. 15.000 követőjével elindult az 1700 km hosszú és roppant fáradságos útra, mígnem másfél év elteltével a vándorok megérkeztek a Nagy Sós-tó festőien szép vidékére. Itt alapította meg Utah államot, melynek központja a ma is méltán híres Salt Lake City. Utah állam lényegében egy teokratikus közösséget képez, élén az elnökkel. A tisztviselő réteget négyfokú hierarchia szerint sorolják be az adott posztokra, és az sem lényegtelen, hogy az illető tisztségviselő a magasabb rendű melkisedeki vagy az alacsonyabb rendű ároni papsághoz tartozik. A hivatali rend precíz szervezettségi fokának köszönhetően a mormonoké az egyik legösszehangoltabban működő vallási közösség a világon. Az egyház taglétszáma ma már messze meghaladja az 5 millió főt.
A „Mormon egyházban” kezdetben teljesen bevett gyakorlat volt a többnejűség, de mivel ez ellen idővel egyre többen tiltakoztak, 1852ben elkerülhetetlenné vált a szakadás. (Csak zárójelben említjük meg, hogy az alapító feleségeinek száma a leírások szerint valahol 27 és 49 között mozgott.) SMITH 1843-ban isteni parancsra hivatkozva hirdette meg a többnejűséget — ószövetségi példákra hivatkozva —, de mivel sok hívő a szakadás ellenére is kitartott emellett, az USA kongresszusa 1862-ben poligámia-ellenes törvényeket bocsátott ki. A mormonok harmadik elnöke talán részben a szakadatlan támadások hatására 1890-ben tett közé egy hivatalos kiadványt a poligámia ellen.



A hitelveket SMITH és társai egyébként már 1841-ben rögzítették, vagyis elfogadást nyert egy 13 pontból álló hitcikkely, amelyre még a mai napig is hivatkoznak az egyház vezetői. Eszerint az atya ELOHIM, a fia, JAHVEKRISZTUS. Az ember ISTENhez való hasonlóságából a mormonok az Isteni és az ember lényegi hasonlóságára következtetnek. Ennek alapján határozottan állítják: ISTEN ugyan most a legtökéletesebb kifejlődésének állapotában van, de valamikor ő is olyan volt, mint manapság bármelyikünk. Ezt az elképzelést tükrözi az alábbi, a Mormon könyvből származó idézet
„Amilyen az ember, olyan volt egykor az Isten, amilyen az Isten, olyanná válhat egykor az ember”.
JÉZUS KRISZTUS maga is egy tökéletes ember volt, aki ráadásul annak idején poligám házasságban élt MÁRIÁval, MÁRTÁval és MÁRIA MAGDOLNÁval. Az idők végén — ígéretéhez híven — vissza fog térni a Földre, de visszaérkezésének helye a Salt Lake Cityben található mormon templom lesz. Ekkor kerül sor az első feltámadásra, és jön létre a várva várt 1000 éves birodalom Amerika földjén. Amikor ez az esemény bekövetkezik, minden hívőnek legalább száz esztendős kort kell megélnie, majd sor kerül a második feltámadásra, végül pedig a végítéletre.
A többnejűség gyakorlatával való leszámolás után a mormonok egyre nagyobb hangsúlyt fektettek bizonyos szigorú etikai normák megtartására, aminek része az egészséges életvitel. Tilos a dohányzás, a szesz, a kávé és a tea fogyasztása. Előnyben részesítik a vegetáriánus táplálkozást, de a mérsékelt húsfogyasztás nem esik tiltás alá. A tizedfizetés teljesen bevett szokás a közösségben, mint ahogyan az is, hogy a fiatal egyháztagok egyetemi tanulmányaik megkezdése előtt kétéves időtartamú önkéntes, fizetetlen misszionárius szolgálatot végeznek valamelyik külföldi államban.
Az „utolsó napok szentjei” a felnőttkeresztséget gyakorolják, de valójában már nyolc éves kortól érettnek tartják a keresztelkedni szándékozót, és kérésére alámerítik. Időközönként élnek a KRISZTUS által alapított Úrvacsora szertartásával is, de a két szent jegy náluk a kenyér és a víz.
A „mormon egyházra” jellemző, hogy hitelveiket nem kizárólag a Bibliából állítják össze (vö. pl. a szenthagyományra is épülő katolikus katekizmussal), így a Biblia alapján szinte lehetetlen érdemi „hitvitákat” folytatni teológusaikkal, misszionáriusaikkal. A Biblián kívül még három fontos könyvet ismernek el kinyilatkoztatott forrásnak — melyek közül



kiemelkedik a Mormon könyve —, ez elvre gyakorlatilag úgy tekintenek, mint Amerika utolsó kinyilatkoztatási okiratára. Maga a mormon elnevezés egyébként úgyszintén jelentőséggel bír, mivel az alapító magyarázata szerint ebben egy egyszerű szóösszetétel húzódik meg: az angol more (több) és az „egyiptomi” mon (jó — az egyiptomi Amon megkurtítása).
A Mormon könyve, mely mű valójában 15 könyvet tartalmaz, terjedelme pedig meghaladja az 500 oldalt, 1830 elején hagyta el a nyomdát, s mára már számtalan kiadást ért meg a világ csaknem valamennyi nyelvén.
Kronológiai szempontból nézve a Kr. e. 600-tól Kr. u. 421-ig tartó korszak „üdvtörténeti” jelentőségű történelmét dolgozza fel, melynek a világi történetírásban természetesen nyoma sincs. A történet szerint Amerika első gyarmatosítói azok az izraeliek voltak, akik Kr. e. 590 táján a babilóniai megszállás elől menekültek kezdetleges hajóikon az új kontinensre. Izrael utódai itt hamar leigázták az őslakos járéditákat, és átvették a kontinens feletti hatalmat. Az idő múltával azonban a hódító nép kettészakadt istenfélő nefitákra és harcos indiánokra. Ez utóbbiak a Mormon könyvében lamaniták néven szerepelnek. A két tábor között annak rendje és módja szerint háború tört ki, mely az istenfélő nefiták vereségével végződött, akiket a győztesek majdhogynem teljesen kiirtottak. A kevés túlélő között volt MORMON, az utolsó ószövetségi próféta, illetve annak fia, MORONI. Ők ketten írták le ama aranylemezekre Amerika őslakóinak igaz történetét annak érdekében, hogy egyszer majd az új gyarmatosítók megismerkedjenek vele. A lemezeket még Kr. e. 421-ben rejtette el a később SMITHnek elárult titkos helyre MORONI, melyek feltűnően sok idézetet tartalmaznak az Ó- és az Újszövetség lapjairól egyaránt. Ezek igazságtartalmának leellenőrzése azonban, mint ahogyan arról már korábban említést tettünk, a lehetetlenség határát súrolja. A Biblia állításait ugyanakkor számos külső — pl. antik római - forrás hűen igazolja.



III.3.7. Az Egyesülési Egyház
Az Egyesülési Egyház tipikusan XX. századi vallási mozgalom. Eredetét vizsgálva ismét csak a Távol-Keletre kell képzeletben elutaznunk, konkrétan Dél-Koreába. A szervezet alapítója SZAN MJUNG MUN 1954-ben hozta létre speciális tanokat hirdető vallásközösségét, amit még mind a mai napig vezet. A „Mun-egyházat” — mivel a közösségnek ez a neve is ismert általában a keleti ifjúsági vallások közé sorolja a vallás tudomány.
A közösség alapítója 1920-ban született a mai Észak-Koreában. Érdekes momentum volt az életében, hogy alig töltötte be a tizedik életévét, amikor szülei, szakítva a korábbi családi tradícióval, megkeresztelkedtek, és a presbiteriánus egyház tagjaivá váltak. Ez azért számít fontos tényezőnek a későbbiek szempontjából, mert MUN ideológiája innen nyerte „keresztény” színezetét. Az alapító tizenhat esztendős volt, amikor egy alkalommal hazájáért imádkozott, s ekkor megjelent neki JÉZUS KRISZTUS. Isten Fia megbízást adott a fiatal MUN-nak, miszerint az általa majd kétezer évvel ezelőtt be nem fejezett munkát neki kell befejeznie. Megbízatása mindenekelőtt az ISTEN országának földi felállítását foglalja magában. MUN ezzel az üzenettel akkor még nem tudott mit kezdeni, így polgári pályán helyezkedett el, de továbbra is kapott üzeneteket egyszer JÉZUStól, másszor pedig MÓZEStől vagy éppen BUDDHÁtól.
A II. világháború végére rendszerezte a kapott kinyilatkoztatásokat, és elkezdte hirdetni tanait. Ekkor azonban nem egészen tisztázott okok folytán a bíróság ítéletet szabott ki rá, s kényszermunkatáborban raboskodott a koreai háború kitöréséig (1950). MUN azóta esküdt ellensége a kommunizmusnak, így nem véletlen, hogy a továbbiakban működésének székhelyét a demokratikus Dél-Koreába helyezte át. 1972-ben már maga a TEREMTŐ jelent meg neki, közölve számára életének egyetlen igazi értelmét: elő kell készíteni az egész világot a MESSIÁS visszatérésére. MUN úgy látta jónak, hogy a küldetés súlyának megfelelően az USA-ba költözik, és innen vezeti majd világszéles egyházát.
Tanításában a koreai népnek azonban kiemelt szerepe van, már ami az üdvtörténet menetét illeti. Ők alkotják ugyanis Izrael elveszett tizedik törzsét, vagyis „törvényszerű”, hogy a második MESSIÁSnak Keletről, egészen pontosan Koreából kell származnia, aki már 1920-ban mégis született. (Ez MUN születési éve.)



A „Mun egyházban” kiemelt szerepe van a házasságnak és a családnak. Isten által jóváhagyott és megszentelt házasságnak csak az az esküvő számít, ami a MUN házaspár előtt köttetik. Az alapító és menyasszonya házasságát ugyanis a jelenések könyvében megjelölt bárány szent házasságaként könyvelik el, ők a világegyetem első bűntelen szülőpárja. Az egyházban kezdettől fogva a tömeges esketésen van a hangsúly, s nem számít ritka eseménynek, hogy az alapító és neje egyidejűleg több ezer ifjú párt ad össze. A szertartás alatt az esketést végző MUN házaspár aranykoronát visel, sőt kezdetben még a párok kiválasztásában is kivették a részüket, de ma már a megnövekedett taglétszám miatt ezt a kiváltságot a helyi közösségek vezetőire ruházták át.
A közösséghez való csatlakozás nem csekély áldozatot követel a leendő tagoktól, mivel vállalniuk kell a családról, a hivatásról és az anyagi javakról való lemondást, illetve vagyonközösségben folytatják életük további részét a többi MUN testvérrel. A nagyobb településeken akár több csoport is működhet, de a szervezet arra nagyon vigyáz, hogy az egy-egy kijelölt centrumon belüli csoport taglétszáma ne haladja meg a 15 főt. Ez magasabb fokú ellenőrzést tesz lehetővé a tagság felett. Az istentiszteletek többnyire vasárnapra korlátozódnak, s ezeket a központban maga a Mun házaspár celebrálja. A ceremónia részét képezi, hogy a közösséghez tartozó gyermekek háromszor kötelesek meghajolni MUN-ék előtt.
A Bibliát alkotó Szövetségek a egyház teológiája szerint tökéletesek ugyan, de csak a „kialakulási foknak” felelnek meg. Ezzel szemben az alapító által közvetített időszerű isteni üzenet már a „bevégzettségi fokot” tükrözi, mely elvezetett ahhoz a dogmához, miszerint „Mun szava az Isten szava”. Amikor egy új rendelkezés napvilágot lát, vagy esetleg a régiek valamelyikét kívánják az aktuális problémára vonatkoztatni, az egyház tisztviselői egyszerűen csak ennyivel intézik el: „A mester azt mondja ...”. A józan észnek, valamint az ember, szabad akaratának e ponton túl már nincs semmi keresnivalója.



III.3.8. A New Age mozgalom
A New Age-ről manapság egyre többet hallunk, és sokak szerint itt egy olyan mozgalomról van szó, amely rövidesen meg fogja hódítani az egész világot. Többféle elnevezés forog a köztudatban: New Age (új korszak), új gondolkodás, „vízöntő korszak” (Aquarius korszak). Mágikus és természetfeletti dolgokról, misztikáról és tudattágításról beszélnek, alkalmazzák a jógát, a meditációt és a spiritizmust. Kapcsolatai vannak az okkultizmussal, a szabadkőművesekkel és a buddhizmussal. Néhányan új gondolkodásmódról, egy új világnézetről beszélnek, vannak, akik egy nagy összeesküvésre, vagy egyenesen az Antikrisztus eljövetelére gondolnak.
A New Age mozgalom mibenlétét nem könnyű meghatározni, hiszen nem önálló vallási mozgalomról van szó, szervezetileg nehezen átlátható, és távolról sem egységes. Követői számos olyan témával is foglalkoznak, melyek sokkal inkább politikai, mintsem vallási jellegűek. A New Age tehát egyben egy gyűjtőnév, ami arra utal, hogy modern korunkban sokan kezdenek másként gondolkodni, mint korábban. Az emberek öntudata tagadhatatlanul megváltozik, s ez a tendencia feltartóztathatatlan. A mozgalom hívei szerint a modern kor visszásságaiért a kereszténység, illetve annak az ISTENről szóló tanítása a felelős. A New Age lényegében ellenmozgalomként, ha úgy tetszik, ellenreakcióként fogható fel, mely megfelelő módon igyekszik reflektálni részben napjaink társadalmi helyzetére, míg másrészt a XX-XXI. század nyugati emberének gondolkodásmódjára, melyet a kereszténység is formált. A New Age ezzel szemben bizonyos értelemben véve „ellenkultúrát” akar teremteni.
De vajon hol követett el hibát a kereszténység? — kérdezhetnénk. A mozgalom hivatásos ideológusai erre a következő választ adják: Döntő módon a kereszténység tehet a korunkban hihetetlenül gyorsan terjedő szekularizációs folyamat kibontakozásáért, hiszen amíg az ősi korok varázslói azt hirdették, hogy a fában és az erdőben szellemek vannak, és az ember minden lépését rejtett erők kísérik, addig a „kereszténység Istene” a mennyekben van, és teljesen különbözik a világtól. Ez a tanítás megfosztotta a természetet mágikus erőitől, s azt sugallta, hogy a természet halott tárgy. ISTEN és a világ távol kerültek egymástól, aminek az lett a következménye, hogy az emberek is távol kerültek egymástól.



Különösen az ipari forradalom után lett kemény, rideg a világ, amelyben az emberek is tárgyakká váltak.
A New Age búcsút vesz a keresztény vallástól, s egy új korszakot kezd el. Ezt az asztrológiával is igyekszik alátámasztani: a bika korszakában Egyiptom uralma teljesedett ki, a bak korszakában a zsidó nép került előtérbe, majdnem kétezer évig a halak korszakában éltünk (keresztény időszak), most pedig következik a vízöntő korszaka. A hal őskeresztény szimbólum volt, amely KRISZTUSra utalt. A New Age ezt a szimbólumot jelenleg a „halak” csillagképével azonosítja. A halak korszakában az ellentét, a harc, a háború és a dualizmus — ISTEN és a világ ellentéte — volt a jellemző. A vízöntő korszakában a keresztény kultúra eltűnik, és helyette egy világkultúra és világvallás jön létre. Erre az új korszakra a béke, a harmónia lesz jellemző. A világbéke az új világvallás által fog megvalósulni.
Úgy tűnik, hogy azok az embertömegek, amelyek ma már elhagyták egyházaikat, nem vágynak semmiféle hitre, hiszen csak önmagukban hisznek. Ez részben így is van, de mégis ki kell mondanunk, hogy a legtöbb ember igenis vágyik „vallásosnak” lenni. Szívesen elhisznek mindent, de a lényeg, hogy ne kelljen túlságosan elkötelezniük magukat. A New Age a modern kor kihívásaira pontosan a vallásosságban keresi a választ Ez ugyanis azt adja az embernek, amire szüksége van, és amit a tudomány nem nyújthat: átfogó képet az életről, a létről, a világot összefogó erőkről, a vallás megmutatja az ember helyét és feladatát a világban. Ezért akarnak tanulni a különféle vallásoktól, különösen az ősi, népi vallásoktól és a keled vallásoktól, amelyek leginkább megőrizték az ember és a természet közötti harmóniát. A mozgalomba mindenféle vallás és vallásosság belefér; kivéve, amelyek személyes döntésre hívják az embert, és azt állítják, hogy csak egy út van ISTENhez.
A New Age-nek alapvetően két vallásos alapmeggyőződése van: a panteizmus és a monizmus (holizmus). ISTEN tehát mindenben benne van, és nem különbözik sem tőlünk, sem pedig a természettől, illetőleg a világegyetemtől. Másfelől az ember nem külön egyéniség, hanem a nagy mindenségnek a része. Ebben rejlik a „totális egység”, a holizmus gondolata. Mondanunk sem kell, hogy mindkét meggyőződés éles ellentétben áll a Biblia tanításával. Azzal, hogy ISTEN megteremtette a világot, létrejött valami más, ami a TEREMTŐ ISTENtől különbözik. A kereszténység által bemutatott ISTEN egyébként sem monisztikus, mivel Ő



egyszerre Atya, Fiú és Szentlélek. A Biblia ISTENe nem egy anonim valami, nem pusztán egy erő, hanem élő, cselekvő, személyes ISTEN.
A New Age szerint az ember legmélyén — miként a természetben is mindenhol — valahol ott lappang az ISTEN, vagyis az ember e tanrendszer logikájában maga megistenül, másként kifejezve istenné válik. Ima helyett inkább meditációra van szükség, hiszen személyes ISTEN híján nincs kihez imádkozni, a meditáció alkalmával viszont magunkkal folytathatunk párbeszédet, mivel mi vagyunk istenek. Ez az állapot azonban még nem állt be, hanem az új korszak hozza magával. A vízöntő korában újjászületésnek kell bekövetkeznie, a világegyetem felébred álmából, és mindenkiben kialakul az isteni öntudat. Ennek megvalósításában az embernek is tevőleges szerep jut, nagyban hozzájárulhat az átalakuláshoz a meditáció, a jóga, az akupunktúra, a homeopátia, a szellemgyógyászat, a bioenergetika, valamint a parapszichológia alkalmazásával, de részben ide sorolhatjuk a természetgyógyászat egyes praktikáit is. A beteg ember gyógyulásához nincs szükség ISTEN segítségére, tökéletesen elég, ha az ember felébreszti magában azokat a látens isteni erőket, amelyekkel eleve rendelkezik. Így előbb-utóbb mindenki a saját maga megváltója lesz. Külső segítségről, az isteni kegyelem kiáradásáról szó sincs.
A New Age jövőképében nincs semminemű pesszimizmusnak helye. A világ a lehető legjobb irányba halad, nem lesz kataklizma, nem lesz végítélet. A MESSIÁSnak sem kell visszajönnie és felállítania országát, hiszen a messiás bennünk van, tőlünk függ minden. A békés világrend megvalósulása a New Age sikerének függvénye.
A mozgalom hívei önhittséggel vádolják mindazon vallások vezetőit, követőit — pl. a keresztényeket —, akik nem akarnak beolvadni a New Agebe, hiszen nem palástolt célként jelenik meg az összes létező vallás beolvasztása az „új világrend vallásába”. Ez viszont nem azt jelenti, mintha a New Age eszköztárában ne szerepelnének keresztény motívumok. Sokan hallhattak már arról - de az eredetét kevesen tudják -, hogy Jézus keleti vándorlásairól is ez a mozgalom repített fel megdöbbentőbbnél megdöbbentőbb álhíreket. A New Age egyik kézikönyve a Jézus Krisztus Aquariusi evangéliuma címet viseli. Ez a mű azt állítja, hogy JÉZUS mielőtt megkezdte volna palesztinai szolgálatát, sokat utazott Keleten: állítólag járt Indiában, Tibetben, Perzsiában, Görögországban és Egyiptomban. Mindenütt találkozott nagy tanítókkal, átvette ezek gondolatait, s végül Palesztinában betegeket gyógyított, mígnem meghalt és



feltámadott. Ő azonban nem képes arra, hogy bárkit is megváltson megváltani kizárólag magunkat tudjuk -, az ember legnagyobb problémája pedig nem is a bűn, hanem a tudatlanság (lásd gnoszticizmus).
A New Age szószólóit azonban egy csöppet sem zavarja az a tény, hogy a II. századi eredetű gnosztikus evangéliumok egyike sem számol be JÉZUS állítólagos távol-keleti utazásairól.
Összegezzük nagyon röviden a New Age-ról leírtakat!
A New Age nagy kihívás a kereszténység számára, mivel nem pusztán a keresztény hittel eltérő nézeteket képvisel, hanem egy merőben más gondolkodásmóddal állunk szemben. Az új korszakot hirdető mozgalom nem tud és nem is akar különbséget tenni a jó és a rossz között. Aki a mindenség részének és ugyanakkor a saját maga megváltójának látja önmagát, annak mindent szabad, az soha nem tévedhet. Az embert nem lehet ISTENtől megkülönböztetni, ezért nincs senki, aki megítélhetné őt. A mágia és az okkultizmus az „új világrend vallásában” kiemelt szerepet játszanak, keresztényi értelemben vett istentiszteletekre így nincs szükség. A mozgalom hívei nemcsak ISTEN, de Sátán létét is tagadják, a gonosztól való félelem ennélfogva értelmét veszíti. A keresztény ember hite alapján tud a világ kezdetéről és végéről, míg a New Age-ben egy örök körforgásról van szó. A feltámadás reménysége is értelmét veszti, hiszen a reinkarnáció tanának átvételével az ember élete végtelen körforgás sorozatává válik, ítéletnek ebben a koncepcióban nincs létjogosultsága. Az ember magát igazolja, és magát fogja megváltani. Visszatértünk tehát a legtöbb vallási kultusz (gnoszticizmus, buddhizmus stb.) tanításának fundamentumához, mely a XXI. századi New Age-ben mintegy végkicsengésként hangzik fel, s ez nem más, mint az önmegváltás. Úgy tűnik, hogy korunkra az isteni- és az önmegváltáson alapuló hitrendszerek — az egész emberi történelmen keresztül húzódó küzdelem finiséhez érkezett. Az emberiség nagy része az eltökélt ateisták kivételével —, látva napjaink vallásos reneszánszát, valószínűleg dönteni fog az egyik vagy a másik verzió mellett.
AJÁNLOTT IRODALOM
1. AlJ.ERHAND, JACOB: A zsidóság története. MIOK, Budapest, 1987.
2. APOR ÉVA: Perszepolisz Corvina, Budapest, 1975.
3. BAKTAY ERVIN: India bölcsessége. Pantheon, Budapest, 1943.



4. BAKTAI ERVIN: Szynátana Dharma. Budapest, 1993.
5. B HU .INGER, G. ).: Nagy valláskalauz Akadémiai Kiadó, Budapest, 1993. (Bőséges irodalomjegyzékkel)
6. BENKE JÓZSEF: Azarabok története. Kossuth Kiadó, Budapest, 1987.
7. CAIIEN, CLAUDE: AS( ISZLÁM. A KEZDETEKBŐL AZ OSZMÁN BIRODALOM LÉTREJÖTTÉIG. Gondolat,
Budapest, 1989.
8. CSONGOR BARNABÁS: Kína vallásai. Budapest, 1989.
9. DUBNOV, SIMON: A zsidóság története. Gondolat, Budapest, 1991.
10. ELLÁDÉ, MIRCEA: Vallási hiedelmek és eszmék története I-III. Osiris, Budapest, 1994.
11. FHRNANDO.JOANNKS: A zsidó vallás. Gondolat, Budapest, 1990.
12. GAÁLERNÓ: Az egyiptomi vallás. Budapest, 1988.
13. GKRMANUS GYULA: Allah akbár. Szépirodalmi kiadó, Budapest, 1976.
14. GESZTELYI TAMÁS: A római vallás története. Budapest, 1988.
15. GHIRSMAN, R.: AzókoriIrán. Gondolat, Budapest, 1985.
16. GLASENAPP, H.: Azöt világvallás. Gondolat, Budapest, 1975.
17. GOI.DZIMER IGNÁC: Az iszjám kultúrája. Gondolat, Budapest, 1981.
18. HAUN ISTVÁN: Istenek és népek. Minerva, Budapest, 1980.
19. HAIIN ISTVÁN: Róma istenei. Gondolat, Budapest, 1975.
20. HlNNELS,}.: Perzsa mitológia. Budapest, 1991.
21. HUNYADI LÁSZLÓ: AZ EMBERISÉG VALLÁSAI. Lipták, Budapest, 1998. (Bőséges irodalomjegyzékkel)
22. JEREMIÁS ÉVA: Iráni vallások. Budapest, 1989.
23. JÓLESZ KÁROLY: Zsidó hitéleti kislexikon. Budapest, 1987.
24. KÁKOSY LÁSZLÓ: PJfiai. Gondolat, Budapest, 1979.
25. KOMORÓCZY GÉZA: Azókori Mezopotámia. Budapest, 1988.
26. KOMORÓCZY GÉZA (szerk.): Fénylő ölednek édes örömében. A sumer irodalom kistükre. Európa, Budapest, 1970.
27. KÖRÖSI CSOMA SÁNDOR: Buddha élete és tanításai. Kriterion, Budapest, 1972.
28. LAKATOS ISTVÁN (ford.): Bhagavad.Gítá — A Magasztos Szózata. Európa, Budapest, 1987.
29. LAO-CE: AZ ÜT ÉS ERÉNY KÖNYVE - TAO TE KING Tericum, Budapest, 1994.



30. LEROI-GOURI IÁN: AZ ŐSTÖRTÉNET KULTUSZAI. Móra, Budapest, 1985.
31. LUKÁCS JÓZSEF: Istenek útjai. Kossuth, Budapest, 1974.
32. MOLNÁR ERNŐ: A Talmud könyve. Budapest, 1989.
33. OPPENHEIM, H. L.: Adókon Mezopotámia. Gondolat, Budapest, 1982.
34. PUSKÁS Ildikó: Istenek tánca. Gondolat, Budapest, 1994.
35. SARKADY JÁNOS: Görög vallás,görög istenek. Gondolat, Budapest, 1975.
36. SCHEIBER SÁNDOR-FÉNKR TAMÁS: ... és beszéld elfiaidnak. Corvina, Budapest, 1984.
37. SCHMIDT JÓZSEF: Buddha élete, tana, egyháza. Budapest, 1920.
38. SIMON RÓBERT: AZ ISZLÁM KELETKEZÉSE. Gondolat, Budapest, 1967.
39. SIMON Róbert (ford. és szerk.): A Korán — A Korán világa. Helikon, Budapest, 1987.
40. SMITH, H.: A világ nagy vallásai. Magyar Könyvklub, Budapest, 1995.
41. TÁBOR BÉLA: A zsidóság két útja. Budapest, 1990.
42. TAKÁCS LÁSZLÓ: H buddhizmus kialakulása. Buddhista Misszió, 1987.
43. TÉCHY OLIVÉR: Buddha, Gondolat. Budapest, 1986.
44. Titkos tanítások. Válogatás az Upanisadokból. Helikon, Budapest, 1987.
45. TRENCSÉNYI WALDAPFEL IMRE: Görög mitológia. Gondolat, Budapest, 1974.
46. TRENCSÉNYI WALDAPFEL IMRE: Vallástörténeti tanulmányok. Akadémiai Kiadó, Budapest, 1981.
46. VASZILJEV, L. SZ.: Kultuszok, vallások és hagyományok Kínában. Gondolat, Budapest, 1977.
47. VEKERDI JÓZSEF (ford.): Buddha beszédei. Helikon, Budapest, 1989.
Terjedelem: 20 ív (A5)
Nyomdai és kötészeti munkák:
Letter Print Kft. Budapest Felelős vezető: Czakó Győző ügyvezető



Table of Contents
Egyetemes VALLÁSTÖRTÉNET Tartalom BEVEZETÉS I. A VALLÁSRÓL ÁLTALÁBAN II. A MÚLT VALLÁSAI II.2. A népi határokat átlépő vallások II.2.2. Az egyiptomi vallás II.2.3. A perzsa vallás II.2.4. A görög vallás II.2.5. A római vallás II.2.6. A misztériumvallások II.3. Népi, törzsi vallások II.3.2. Az európai ősvallások II.3.3. Az amerikai bennszülöttek vallása III. A JELEN VALLÁSAI III.1.2. A buddhizmus III.1.3. A kínai vallásosság III.1.4. A judaizmus III.1.5. Az iszlám III.2. Népi, törzsi vallások III.2.2. A dzsainizmus III.2.3. A szikh vallás III.2.4. Az afrikai törzsi vallások III.3. A modern kor vallásai III.3.1. A baháizmus III.3.2. A Christian Science III.3.3. A Haré-Krisna mozgalom III.3.4. A Scientológiai Egyház III.3.5. A Transzcendentális Meditáció III.3.6. A „Mormon Egyház” III.3.7. Az Egyesülési Egyház III.3.8. A New Age mozgalom