---
master_file: "[[@DobogokoCimuUjsago]]"
---
# Index for A Dobogókő című újság 2015. 2. száma.pdf

A királyi központ lapja
Előbeszéd a 16. számhoz
(Részlet Antonio Bonfini: A magyar történelem tizedei című művéből)
Szent István királyról s halálának történéséről
Néhány évvel később, mert a virtus a balsorsban tökéletesedik, és az isten, mint mondják, megfenyíti és megpróbálja azokat, akiket szeret, súlyos fájdalom gyötörte meg a királyt, amiért Imrét elveszítvén nem volt egy unokája vagy rokona sem, akire az országot és a magyarok hitének őrizetét nyugodtan rábízhatta volna, miközben tudta, hogy a szkíta nemzet gyorsan visszaesik előbbeni oktalanságába, ha az isten tisztelete és a vallás ápolása abbamarad, és emiatt különböző betegségekbe esett. Egyesek azt írják, hogy Imre az üdvösség ezer fölötti 31. esztendejében halt meg. Ő maga oly súlyos testi gyengeségre jutott, hogy a lábán sem tudott megállni, ezért úgy látszott, hogy kissé lanyhábban kormányozza az országot. Ennek következtében négy főúr, akit addig szíve mélyén emésztett a hitszegő pogányság, bátorságra kap, és eltervezi, hogy megtámadja a királyt, arra számítva, hogy annak halálával nemcsak a magyarokat ráncigálhatja vissza korábbi vadságukra, hanem az egyeduralmat is könnyen megkaparinthatja. Egyikük megbeszélés szerint alkonyattájt, mielőtt a fáklyákat elhelyezték volna, eldugott karddal titokban belopakodik a király hálószobájába. Miközben a sötétben óvatosan lépegetve keresi, hogy hol fekszik, nem tudom, milyen vigyázatlanság következtében a kard leesik, és nagyot csörren. A király rögtön megkeresi a zuhanás okát, jóllehet mennyei figyelmeztetés révén ismeri azt, és magához hívja a zaj okozóját. Megkérdezi tőle, mit akar. Az pedig mély bűnbánattal őszinte vallomásra kényszerül, és a lába elé borulva az egész tervet fölfedi, térdét átölelve könnyek között kér bocsánatot. A királyt megindítja az esdeklés, és bántatlanul elbocsátja. Aztán parancsára kivallatták az összeesküvőket, és az ügyről bizonyosságot szerezve végrehajtották rajtuk a törvényes büntetést. Betegsége napról napra előrehaladván, váratlanul lázba esett, és amikor megérezte, hogy élete hamarosan véget ér, magához rendelte az összes főpapot és előkelőt, akikhez először a királyválasztásról, aztán a vallás megőrzéséről beszélt; majd ájtatos intéssel figyelmeztetett mindenkit, hogy megváltónk meghonosított vallását állhatatosan őrizzék, ápolják a törvényességet, szeressék az egyetértést és a békét, vetélkedjenek egymással a hitbuzgalomban, és semmit se tartsanak fontosabbnak, mint megmaradni a kereszténységben, azt szentül és erővel is oltalmazni, inkább kívánjanak meghalni, mint hamis és üres bálványokat imádni; tartóztassák meg kezüket az emberi vértől, ugyanígy a lopástól, rablástól és minden erőszaktól; nagy gonddal ügyeljenek az egyházi törvényekre, egyszóval úgy éljenek, hogy istent tartsák a legkedvesebbnek, ki-ki erejéhez mérten mindig tegyen meg mindent, hogy sem istent, sem embert ne bántson meg főbenjáró kártétellel; a szomszédokkal éljenek nyugalomban, teljesítsék a királyok parancsait, a püspökök határozatait. Végezetül bőséges könnyáradat közepette égre emelt karokkal imával ajánlotta könyörögve az isteni anyának, a mindörökké való szűznek, a magyarok kiváltkép
peni úrasszonyának és istennőjének az egyházakat, a papság teljes gyülekezetét, az országot, tulajdon lelkét a hívek egész sokaságával együtt. Beköszöntött a felséges szűz napja, melyen – mint mondják – az a mennybeliek közé vitetett; István hő fohásszal kívánta, hogy ez legyen élete utolsó napja, és a szellemektől nagy buzgalommal kérte, hogy vele egyazon napon vitessék az égbe. Kívánsága végre beteljesülvén, a püspökök és papok gyülekezetében, a főurak koszorújában rendben elvégezve a szertartásokat az üdvösség utáni ezerharmincnegyedik, uralkodásának pedig 37. esztendejében lelkét kilehelte, mindenkitől véghetetlen szomorúsággal megsiratva. Az isteni király végtisztességére nemcsak egész Pannóniából és Dáciából sereglettek össze sokan, hanem a szomszédos népek közül is, úgyhogy a temetés páratlan pompával ment végbe. Testét a püspökök és a főtisztviselők a vállukon vitték Fehérvárra; mivel az istenanya bazilikája még nem volt rendben felavatva, az érsek a püspökökkel meg a papi testületekkel együtt először a szokásnak megfelelően fölszentelte azt; majd a templom közepén márványsírba helyezték, és szertartás szerint az istenségek közé emelték. Alig hogy a testet letették, a fogadalmasok és a súlyos betegek számolhatatlan sokasága szaladt össze oltáránál; és mindenki csodálatára sokan úgy mentek el istennek énekszóval hálálkodva, hogy kérésük teljesült. Sokáig számos csoda történt az oltárnál; éjszaka gyakran angyalok éneke hallatszott.
ARADI LAJOS (főszerk.)
Megjelenik negyedévenként az adott hónap utolsó napján
Fõszerkesztõ: Aradi Lajos
Kiadja: Két Hollós Könyvesbolt 1081 Bp. Kenyérmező u. 3/a. telefon: 06 (1) 299-0032
Felelõs kiadó: a kiadó vezetõje
Elõfizetéssel kapcsolatos információk: 299-0032
A lap elõfizethetõ rózsaszínû postautalványon a Két Hollós Könyvesbolt címén (Bp. Kenyérmezõ u. 3/a, 1081).
Előfizetésben terjeszti a Magyar Posta Zrt. Hírlap Terjesztési Központ
Postacím: 1900 Budapest Előfizethető az ország bármely postáján, a hírlapot kézbesítőknél,valamint megrendelhető
e-mail: hirlapelofizetes@posta.hu
telefonon: 06-80/444-444
világháló: http://kiralyikozpont.hu
e-mail:
kiralyikozpont@kiralyikozpont.hu
ISSN 2063-0816 (nyomtatott)
A lapban megjelent cikkekért felelõsséget vállalunk!
Dobogókő
A királyi központ lapja (5. évfolyam 2. szám)
3



Dobogókő
4
Az idén lett a csíksomlyói Segítő Szűzanya 500 éves. Ez idő alatt a kegyhely szentté vált. Szentté válását annak a sok-sok imának, könyörgésnek, hálaadásnak, szenvedésnek, küzdelmeknek köszönheti, amelyet a székely nép, vele az egész magyarság a történelme során átélt. Itt kapja meg a zarándok azt a hitet, reményt, bíztatást, amit magyar sorsa miatt időnként elvesztett. Ez a hegy lett keresztényi nemzeti öntudatunk védőbástyája. Itt vigasztalást kap a széthullott családját sirató édesanya, itt meg tanul imádkozni a magára maradt gyermek, itt remél oltalmat Szűzanyától az a szülő, aki Istentől eltávolodott gyermeke jövőjéért aggódik. Itt érzi az ember a védettséget, biztonságot a Boldogasszony szeretetében. Itt összenőnek Szent István országának szétszabdalt határai, és itt mást, többet mond a Himnusz, mint Budapesten. A csíksomlyói Pünkösd a Nemzeti Összetartozás példája lett. A Pilis, Hargitával közösen a Kárpát-medence két szent hegye. Testvéri rokonságát a Csíksomlyói Szűzanya anyai gondoskodása ápolja Szent István óta. Mint annak idején Hunor Magor két egytestvér, egymást segítve küzdik le a nehézségeket, közösen örülnek sikereiknek. A pilisszántói Csillagösvény Boldogasszony kápolnája nem csak a somlyói Babba Mária lelkületével azonos, de a két helyszín is hasonlít egymáshoz. Minden adott, hogy a két erőszakkal elszakított testvér újra egymásra találjon. Az összekötő kapocs pedig a két helyszínen egyszerre kezdődő Pünkösd szombati mise, amely Trianon magyar fájdalmáról, a nemzet feldarabolásának magyar sorsáról szóló Magyarok Miséje. Az idei szántói Magyarok Miséjét Csíkszeredáról érkezett Darvas Kozma József atya mutatta be. Salvador hegyen a mise elején üdvözlik a szántói Boldogaszszony kápolna zarándok híveit, akik most velük együtt imádkoznak nemzetünk egységéért. Ez az élő kapcsolat a mise csúcspontja. Ez az üzenet köti össze a két zarándokhely híveinek lelkét.
Mint Pünkösd kiáradó Szentlelke. Mi itt, az ország százegynehány helységéből ide zarándoklók, Fertődtől Szegedig, Kalocsától Mezőtúrig, sőt még Székelyudvarhelyről is, nyolc hangszórón át, könnyezve fogadjuk az üzenetet. Válaszul Szvorák Kati elénekelte az ősi Székely Himnuszt. Így történt meg egyszerre a bocsánatkérés és a megbocsájtás 2004. december 5-ért. Az nem lehet, ha ugyanazért, ugyanakkor, oly sokan együtt imádkoznak, hogy azt a Jóisten elengedi a füle mellett. Küzdelmes törté-nelmünk során többször voltunk az elvérzés határán. Keresz-ténységünknek köszönhetjük, hogy újra és újra feltámadtunk. Mai tusáinkra sincs erre jobb gyógyszer. Ezért nyüstölnek minket a mai napig, mert ősibb, nemesebb, tisztességesebb múltunk van, mint a nyüstölőnek. A Jóisten így tart edzésben minket, hogy ne tunyuljunk el. Nyíltan és bátran kell felemelnünk tehát szavunkat a kereszténység védelmében, hogy tudja meg a nyüstölő, attól nem lesz igaza, mert erőszakosabb. Valljuk meg hitünket akár oly egyszerűen, hogy pandamacik helyett rózsafüzért akasztunk autónk visszapillantójára. Tudassuk, a Magyarok Miséjének népe kitart hitéért, hazájáért és nem hajlandó a megbolondult Világ igájába hajtani fejét. Ez a Világ egy illúzió, melyben semmi nem az aminek látszik, és mi vagyunk benne a bábjátékosok. Mutassunk hát mi magyarok olyan utat, ami igazabbá, élhetőbbé tehetné Földünket. A példa pedig keresztény hitünk, mely a szeretet vallása. Ennek a vallásnak a bosszúálló, gyűlölködő régit elvetve az Újszövetségi új parancsa így szól: „úgy szeressétek egymást, ahogyan én szeretlek titeket!” Nem akárhogyan, úgy ahogy Ő! A Csillagösvény lakói ennek a hitnek nagykövetei. Pilis Lelkének harangja ezt zengi a világnak. Mostanra elkészült a harang szerkezete, mely minden délben magától szólaltatja meg a harangot. Hónapok óta készült a herkentyű, hisz a feladat, ott fent a hegyen, egyedi megoldást igényelt. Pekár Jóskát, a szerkezet kitalálóját, űzte hajtotta a nemes cél elérésének öröme, szakmai kihívása. Egyszer csak azt vesszük észre, hogy mint a Csillagösvény elkészülésénél annyiszor, nálunk különb művezető rendezte ezt a munkát is. Elkészült végre a mű, a „bim és bam” szinkronba került, és másnap délben megszólalhatott a harang magától. Mit ad Isten a másnap, június 4-re esett. 1920 június 4-én Magyarország minden templomában fájdalmasan zúgott fel az összes harang. Égbekiáltó hangjukban az ország népének jajkiáltása morajlott végig a hazán. Rátelepedett Kárpát-medencére, mint a nehéz őszi köd, mely a mai napig nem tud feloszlani. Kilencvenöt évvel később, 2015. június 4-én először szólalt meg Pilis Lelkének harangja délben magától. Most már nem csak Nándorfehérvár dicsőségére, de Trianon fájdalmára is emlékeztet. Hangja végig gördül Csillagösvény lakóin és velük együtt inti az utókort hűségre. A Gondviselő erre a napra rendelte meg a harangmozgató szerkezet elkészítését. Azt remélem ettől, hogy az idelátogató már nem csak kíváncsi turistaként, hanem zarándokként fog elmenni innen. Csíksomlyó és Pilisszántó egyidejű és azonos tartalmú közös miséje a Teremtő akaratából a Nemzeti Összetartozás szimbóluma.
Pilisszántó, 2015. június
Magyarok miséje
SZŐNYI JÓZSEF



A királyi központ lapja 5
Az Úr 1476-ik évében Szombathelyi Tamás lett a rendfőnök
Tiszteletre méltó és jó erkölcsökkel ékesített férfi volt. Mintha már a bölcsőtől szorgalmasan a szerzetesi életre készítették volna. Később pedig a szerzetesi életben szorgalmasan és őszintén nevelték. És amit fiatal korában gyűjtött, azt öregen kamatoztatta. Fiatalságának teljében lépett Remete Szent Pál rendjébe. Minden szerzetesi cselekedetében olyan tökéletes volt, hogy
inkább példájával, mint tanításával indított rendkívül sokakat követésére. Az összes szabad művészeteket ismerte, a Szentírás ismeretével megsokszorozva. Nemcsak nagyon éles, természetes értelme, hanem az isteni kegyelem fényével megajándékozott és kiművelt nyelve, valamint olyan fogékony emlékezőtehetsége volt, hogy amit olvasott vagy hallott, arra hibátlanul emlékezett.
Áhítatosan imádkozott
Valahányszor belépett az oratóriumba, nem állt meg emelt fővel a falak fenségét vagy a festmények szépségét nézegetni, hanem a zsolozsmára figyelt. Mindig térdelve, vagy egészen egyedül a földre borulva, vagy állva zsolozsmázott. Sem fekve, sem ülve nem zsoltározott, hacsak a betegség másképp nem tanácsolta. Akkor senkivel sem beszélt. És hogy imádságának áhítatát meg ne zavarja valaki, vagy nehogy mellette állóktól valami titkot ismerjen meg, amíg ő imádkozik, ezért saját cellájába ment, és ott magányosan bezárkózva és mellét a bibliai vámos példájára szenvedélyesen verve, az eget könyörgésekkel és sóhajtásokkal ostromolta. Most azért könyörgött Istenhez, hogy irgalmazzon neki, máskor meg, hagy régi bűneit bocsássa meg, majd hogy a fenyegető rossztól és szenvedélyektől tisztítsa meg, kegyelmének szokásos erejével védje meg a jövendő veszedelmektől.
Szeretett olvasni
Az írások olvasásának nagy szeretete fűtötte, és inkább a könyveket gyűjtötte fáradhatatlanul, semmint a kincseket. Nem szűnt meg a már egyszer elolvasottat gyakran ismételni és a kevésbé érthetőt szorgalmasabban tanulmányozni, hogy napról napra szorgalmasabb és alkalmasabb legyen a rejtettebbek megértésére, és nem szégyellt a kisebb tehetségűektől kérdezni és tanulni; ismerte az Írást: Szavaidnak kifejtése megvilágosít (Zsolt. 118,130). Ezért is inkább szerette mások tanácsát kérni, mint a saját véleményével túlzásba esni, vagy önként valami újat kezdeni.
Kerülte a föltűnést
Ruhában, könyvben, kendőkben vagy bútorokban, még az övek viselésében is megvetette a drágaságot és a különlegességet. Került mindent, ami fölösleges volt, vagy nem viselte magán az egyszerűség jegyeit. Szent Jeromossal vallotta, hogy inkább szeretne olcsó bőrre írt, de hibátlan kódexeket, mint szépeket, de hibásakat. Mindezek ellenére állította: illő és méltó, hogy Isten tiszteletére és a messze kiterjedten virágzó egyház díszére a Szentírás könyveit, különösen azokat, melyek az istentiszteletekben használatosak, szebben másolják. És hogy a pornak min
den szennyétől vékony gyolccsal és más takaróval védjék, mert sokaknak segítségére lesznek, a most élőknek éppen úgy, mint azoknak, akik majd a jövőben katolikus módon fognak élni. A tunyákat figyelmesebb olvasásra serkentik, mégpedig megérdemelten, mert sok pénzbe kerültek és sok munkával készültek.
Hogyan mondta tollba és írta könyveit
Jó néhány testvér sürgető kérésére több művecskét állított össze, a szentek hiteles mondásaiból, főképp Ágoston, Gergely, Jeromos és Scotus műveiből, jobbára a fiataloknak, akikről úgy látta, hogy már magasabb szinten vannak a remete rendben. Ki
Pálos remete testvérek életrajzai (részlet)
GYÖNGYÖSI GERGELY
A budapesti XI. kerületi pálos kolostor
Elefánti kolostor (Felvidék)



Dobogókő
6
adta a saját kezűleg írt népnyelvű beszédeit, a Regulának a magyarázatait, a fogadalomról szóló fejtegetéseit és buzdító beszédeit.
Prófétai lelkéről
Ugyanaz a főtisztelendő atya az áhítatban és a szemlélődésben olyan nagy volt, hogy az isteni kinyilatkoztatás vigasztalását gyakran kiérdemelte. Azt beszélik: Mátyás király Bécs városának ostroma idején a kiváló Pogány Pétert küldte hozzá, hogy először köszöntését adja át neki, majd pedig imádságát kérje. Akkor a bölcs férfi viszonzásul mindenekelőtt a rend minden testvérének és a saját imádságát ajánlotta. Azután előre megmondta a háború végét és a diadalmas győzelmet. Hasonlóképpen beteljesedett, hagy a király néhány nap múlva befejezi életét. Mindaz, amit előre megmondott, bekövetkezett. Beszélik, hogy saját halálának idejét is előre megmondta. Nekem is, az ő tanítványának, amikor a betegágyon feküdt, buzdító és prófétai szavai közt ezt is mondta: – Kedves atya! Előre figyelmeztetlek, hogy vigyázz szent életedre, mert az egész Szent Rendnek a terhe rád fog nehezedni. Törekedj tehát, hogy erkölcseidben megfontolt légy, ne bízz meg mindenkiben, be is csaphatnak, – mondta –, nevednek híre növekszik, és szájról szájra száll majd. De cselekedeteiddel több vetélytársat fogsz szerezni. Jövendölése valóság lett.
A magyar urak nagyon bíztak imádságában
Valahányszor ennek a hazának a vezetői és előkelői az ellenség ellen akartak indulni seregükkel, imádságát kérték. Az Isten embere pedig az egészségükért és a győzelem eléréséért alázatosan imádkozott, és az Úr meghallgatta, úgyhogy minden ellenség vagy nagy félelembe esett, vagy elmenekült előlük, vagy megütközve vereséget szenvedett. A magyarok pedig egészségesen és serényen, sértetlenül, vidáman és kellemesen hazatértek övéikkel. Nem csoda, mert sokat ér az igaz kitartó könyörgése.
Lelkigyakorlatairól
Midőn a kolostorok gondját viselte, a külső föladatokkal olyan mértékben foglalkozott, hogy a lelkét a szent olvasmányokkal felfrissíteni el ne hanyagolja. Minden cselekedetét imádságos lélekkel igyekezett megvalósítani. Miként a zsoltáros mondaná: Hozzád emelem szemeimet virradatkor (Zsolt. 118,148). Minden nap először az Isten országát és igazságát kereste. Azután felebarátainak hasznát önmaga elé helyezte. Mértéket tartott a kölcsönös szeretetben. Úton, amikor megállt, vagy vendégségben volt, inkább a megholtakért való könyörgést, valamint a hét bűnbánati zsoltárt olvasta, mint hiábavaló és üres világi mendemondákkal pihentette volna magát. Mindig és mindenütt az igazság védője és a szemfényvesztő hazugságnak az elűzője volt.
A káptalan föladatairól
Mielőtt összegyűltek volna a káptalanra a meghívott testvérek, minden előkerülő ügyet könyvbe jegyzett föl, nehogy feledésbe menjen. Biztonságból a saját tetteinek és mondásainak a leírását is magánál tartotta, hogy bármelyik törtető elől az alkalmat elvegye, aki akár személyét, akár becsületét támadná. Azokat a teendőket is előre megjelölte, amelyeket egy-egy napon a káptalannak el kell végeznie. A rend házaiba áthelyezett testvérek jegyzékét úgy rendezte, hogy mindegyiket szívesen meghallgathassa, kivéve a kihívó viselkedésűeket.
Önmegtartóztatásáról
Bármilyen bűnt okozott, gondolt vagy tett, a bűnbánat méltó gyümölcsével mindegyiket megmosta és megtisztította. Nem kényeztette el magát, a betegségben sem kímélte magát, mintha ártatlan és bűntelen volna. A bűnbánatot nem halasztgathatta, mint a hanyag és lusta szolga, hanem régi bűneire emlékezve, bűnbánatát fölindítva és Krisztussal kibékülve, saját testét a vétkekkel és érzékeivel keresztre feszítette, gyönge és beteg testének gyakori böjtökkel üzent hadat. Minden finom ételtől tartózkodott. És jóllehet szokása volt, hogy az első nap az első, második nap a második, és harmadik nap a harmadik fogást hagyta érintetlenül, mégis, ha valamelyik rendben valamilyen pompás és finom ételt tettek eléje, azt nem akarta megenni. Minden pénteken és nagy ünnepek vigiliáin kenyéren és vízen böjtölt.
Diego Velazquez: Remete Szent Antal és Remete Szent Pál



A királyi központ lapja 7
Virrasztásáról
A virrasztást meghosszabbította, szeméből az álmot pedig állva, térdelve, imádkozva, a mellét verve űzte ki, és a buzgóságának a hevében a test a lelket igyekezett szolgálni. Derekán durva és csomós övet viselt, nehogy a pajkoskodó test izgassa. S hogy röviden összefoglaljam: a ruházatát és a testét hűségesen lelkének szolgálatára rendelte, hogy az ördög kísértését, a világ csábítását és a test érzékiségét legyőzze. Haláláról lásd alább az Úr 1502-ik éve körül...
További események
...Szegetói Jakab testvér, a nagy hírű doktor, aki Dunántúl tartományfőnök-helyettese volt, közzétett sok beszédet a vasárnapokról és szentekről. Zsoltárt magyarázott, melynek a kezdősora ez: Zsoltárt zengek az Úrnak, amíg csak vagytok (Zsolt. 103,33). Újhelyen temették el a Szent Egyed-kolostorban; mint mondják, teste romlatlanul nyugszik...
Az Úr 1484-ik évében, Tamás testvért másodszor választották rendfőnökké
Miként azelőtt, úgy most sem távolodott el a jó erkölcsöktől. Nem engedte meg, hogy lelke a hiábavalóságokban és esztelenségekben vigasztalódjék. Jóllehet ez a főtisztelendő atya négy éven át egészen a következő szökőévig serényen végezte föladatát, most mégiscsak élete végéről fogsz hallani, kedves olvasóm, mert az Úr 1476-ik éve körül már sokat beszéltem róla.
Az ő haláláról
Tamás testvér, kétszeres rendfőnök, szerzetesi életének első pillanatától kezdve olyan buzgón üldözte lakótársát, a testét és a vérét, hogy nemcsak meg nem engedettektől és fölöslegesektől tartóztatta meg, hanem még sokszor a szükségeset is elvonta magától. Ezért a korbácsnak és a hidegnek a szerfölötti kemény kínzásával önmagát legyöngítette, úgyannyira, hogy a keze remegett, és a lába roskadozott. Jóllehet gyakran gyötörte testének erőtlensége, mégis igyekezett hálát adni érte Istennek, mert azt tartotta, hagy ennek a világnak a szenvedései nem méltók a jövő dicsőségéhez, amely majd bennünk meg fog nyilvánulni. Ezért az Úr büntető vesszejét (amit népiesen gutának nevezünk), mint lelkének orvosságát türelmesen viselte. Gyakran mondogatta: „Vessződ és botod megvigasztalnak engem” (Zsolt. 22.,4). Siralmában az Isten gyakori látogatásával bátorította, úgy, mintha mindennap misét mondott volna. 1503-ban Lórántházi István testvér lett a vikárius a szentlőrinci kolostorban, majd később kétszer rendfőnökhelyettes lett. Tamás atya lassan kezdett gyöngülni, de még ekkor sem engedett a betegségnek, hanem még buzgóbb lelkigyakorlatokat végzett. Ezért miként a szarvas vágyódva fut a forrásvízhez (vö. Zsolt. 41,2), úgy akart ő is minden testvért megelőzni az Isten dicséretében. Egy napon olyan nagyon elvágódott a padlón, hagy majdnem minden tagját öszszetörte. Ezért olyan beteg lett, hogy hat egész hónapon át az
ágyhoz volt kötve, és megmozdulni sem volt képes, a zúzódás és csípőjének merevedése miatt. Így napról napra fogyott, belső részei renyhén működtek, érzékszervei szinte elhaltak. Nappal számolta az órákat, amikor minden betegnek könnyebb a fekvés. Az éjszaka beálltával jajgatva szokta sóhajtozni: „Jaj nekem, mert földi életem hosszúra nyúlik (Zsolt. 119,5), jaj nekem szánalomra méltónak, tengeri szerencsétlenség felé közelednem.” Az éjszakát tengernek nevezte, mely kellemetlenségeivel gyötörte, gyötörte hát ő is ápolóit, akik éjjel-nappal, megszakítás nélkül szolgáltak körülötte. Az Úr okos és hűséges szolgája érezve, hogy közeledik napjainak vége, a gyónás előrehozatalá
val kérte és megkapta a szent útravalót. Ezután visszatérő fájdalmait türelmesen viselte. Nem menekült el a szenvedések elől, hogy a mindenható Bíró haragját annál könnyebben kiengesztelje, minél alázatosabban és türelmesebben viselje el a jelen szenvedéseket. Ezért Jóbhoz hasonlóan haláltusáját hűségesen az Úrnak ajánlotta, és Szent Ágostonnal mondta: – Égess itt, vágj itt, ebben az életben, csak a másikban odaát kímélj! Ismételten előre megmondta halálának a napját, és hogy teste hamarosan lefizeti adósságát, és lelke az Úrhoz jut, aki teremtette őt. Mégis, nem tudom milyen isteni elhatározás nem siettette bajának és nyomorúságának azt a végső napját, hanem az öregségtől és betegségtől kimerülve még sok kellemetlenséget ho
Pálos családfa



Dobogókő
8
zott rá. Figyeljetek, testvérek, kérlek, figyeljetek, különösen ti, akik nyugtalanul, a saját szemetekben valaminek tartjátok magatokat. De ha a betegségnek a kellemetlensége megjelenik, az megítéli, hogy mi van bennetek. Íme, az angyali férfi, amíg egészséges volt, türelemmel vállalt akármekkora kellemetlenséget és a természettel ellenkezőt, bár ő is fájdalommal és fáradsággal viselte. Senkinek sem válaszolt nyersen vagy türelmetlenül, sőt (hogy úgy mondjam) az ő életét még most is követendő példaként állítják. Mert a legtekintélyesebbek és az isteni törvény megtartói között is a kiválóbb nevet érdemelte ki. Mégis mindannyiszor, ahányszor súlyosabb fájdalom érte, elfeledkezve önmagáról, néha kétségbeesett szavakban tört ki; máskor meg hitetlenségbe süllyedt, ismét máskor türelmetlen volt. Ilyen és ekkora megpróbáltatásban legalább a röpimákhoz fordult volna vigasztalásul. Azonfölül mintha sohasem tartozott volna az Istenhez, szívének gonosz érzelmeire hallgatott. Amikor ezeket a kísértéseket láttam, Salamont idéztem: „Mert megfenyíti az Úr, akit szeret, s megostoroz mindenkit, akit fiává fogad” (Zsid. 12,6 – vö. Péld. 3,11-12). Akkor ő így szólt:
– Az én ostorozásom most kezdődött, és sohasem ér véget. Amikor másnap is gyötrődött, panaszkodott, hagy Isten nem őt hallgatja meg, pedig mindig kérte, hogy senkinek se legyen terhére. Akkor azt mondtam neki: – Rendfőnökséged alatt te sem hallgattad meg a testvérek minden kérését. – Hozzáfűztem az Úr mondását: „Ha valamit
kértek az Atyatól az én nevemben, megadja néktek” (János 16,23). Azt felelte: – Ezek csak szavak, és semmi hatásuk nincs. – Harmadszor így beszélt: – Senki sincs nyomorultabb a világon nálánál. Ámde én akkor így szóltam: – Fehéregyházáról jövet országúton láttam egy szegényt mezítelenül és betegen a földön fekve és körös-körül hóval volt borítva. Mellette senki sem állt és senki sem takarta be, szavait senki sem hallgatta meg, mégsem tört össze és nem beszélt türelmetlenül. Te pedig tollpárnákkal megrakott ágyban fekszel, meleg szobában, hűséges csapat vesz körül, akik kívánságodra mindent megtesznek, bajodban vigasztalnak, nehéz helyzetedben segítenek, és ami mindennél fontosabb, hogy neked, aki a törvény szerint küzdöttél, hervadhatatlan koronát készítenek. Ezeket hallva nagy zokogva kérte, hogy gyóntassam meg, majd oldozzam föl. Ettől kezdve gyakran mondogatta, hogy a káromló szavakat nem akarattal mondta, hanem az ördög kísértésére és a kifárasztott testnek a nagy fájdalmából. Akkor a teremtő és megváltó kegyes Jézus, az örök élet leghűségesebb ígérője és legbőségesebb beteljesítője a különféle szorongattatásokban és fáradozásban kipróbált atyát ennek a testnek a börtönéből kiszabadítani kegyes volt, és mint hisszük, örvendező angyalokkal a mennyországba vitette...
Jegyzet
A prózát ÁRVA VINCE, a versbetéteket CSONKA FERENC fordította. GYÖNGYÖSI GERGYELY: PÁLOS REMETE TESTVÉREK ÉLETRAJZAI A pálos rend az egyetlen magyar alapítású középkori szerzetesrend. A 11-12. században virágzó remete mozgalomnak Özséb esztergomi kanonok igyekezett szilárd kereteket adni a szentkereszti kolostor megalapításával (1250 k.), és a pápától az Ágostonos regula szerinti élet engedélyezését kérve. Ez utóbbit a rendfőnökválasztás jogával együtt 1329-ben nyerte el végleg a rend, mely patrónust és névadót thébai Remete Szent Pál személyében is ekkor választott. 1526-ban 63 kolostoruk volt. A rend történetét és a neves rendtársak életrajzait Gyöngyösi Gergely (14721530/1545) rendfőnök, hitszónok és író dolgozta fel Vitae fratrum c. befejezetlen művében. Jóval több ez egyszerű rendtörténetnél: irodalmi igényű előszava, kitűnő portréi, számtalan értékes irodalomtörténeti adata és több, csak itt fennmaradt középkori latin vers emeli irodalmi rangra. Latinul: Gregorius Gyöngyösi: Vitae fratrum eremitarum Ordinis Sancti Pauli Primi Eremitae. Ed. Fr. Hervay. Bp. 1988. Magyar fordítása: -, Arcok a magyar középkorból. Szerk. V. Kovács Sándor. Bp. 1983. (A fordítás előbb készült el, mint a kritikai kiadás. Az utóbbi fejezetbeosztását vettük át.)
Boldog Özséb
Honlapjaink
www.facebook.com/Dobogoko1?fref=ts
http://apilis.iwk.hu/
www.kethollos.hu
www.truehungarianhistory.com
www.facebook.com/kethollos



A királyi központ lapja 9
TOVÁBB A TÖVISKERESZT ZARÁNDOKLAT ÚTVONALÁN
A Pilisben lévő Töviskereszt ábra útvonalán haladva Pomázra érünk, ahol a Klissza-domb a következő pont. A Kabbala életfájának Töviskereszttel való egyeztetése szerint ez a Gevurā, a Szigor helye. Ez a domb, melynek nevét török eredetűnek tartják a történészek, sok rejtéllyel bír, korabeli történelmi és szakrális jelentőségéhez nem fér kétség. (Dúcz László leírása szerint a török „Akkil Iszá” – „Fehéregyház” – igen beszédes utalás a hely jelentőségére vonatkozóan. A hajdani vár szerepéről és funkciójáról mai napig eltérő álláspontok vannak életben.) Az ősi időktől fogva lakott település első írásos emléke 1138-ból való, törté
nelmét fejlődési időszakok és pusztulások váltakozása jellemzi; többször árvíz, pestis, vagy éppen a török hadak tizedelték lakosságát (az 1546-os török adóösszeírás szerint akkor tíz család élt a területen). A XIV. század végére és a XV. század elejére teszik a szakemberek annak az un. Királynői vagy Királyi várnak az építését, mely az 1701-es Habsburg várrombolás áldozatául esett; romjai még az 1940-es években látszottak, sőt embernyi falmaradványai dacoltak még az idővel. Ezekben az években végzett a területen ásatást Sashegyi Sándor. (Az akkori feltárásról, a leletanyagról részletesen olvashatunk a világhálón. [1.]) A terület Ruttkay Mihály Balla Antal eredetijéről másolt 1765-ös térképén „Vetus Pomaz” romjaként van feltűntetve. E romok azóta eltűntek, egyetlen épület látható most ott: a Luppa-mauzóleum, melyet egy gazdag pomázi szerb család emeltetett bizánci stílusban a romterületre, pontosan a hajdani templom fölé. (Jelenleg elhagyatottan és rongáltan áll.)[2.] Az előtte lévő nagy réten országzászló lebeg, és ide állították fel egy emléktáblát és a Honfoglalási emlékművet 1996-ban. Nem kevésbé titokzatos a
Pomáz fölé emelkedő Kő-hegy, melyet XIX. századvégi metszetei, rajzai alapján van, aki a hajdani Sicambriával hozza öszszefüggésbe; a hegy egyes vonásai valóban elgondolkodtatóak, a hajdan szabadon álló sziklafalak köze mintha „feltöltődött” volna...
Zarándoklatunk során ezen a ponton is hosszasan időztünk, elcsendesedtünk, próbáltunk a hely minőségét meglátni, megtapasztalni. Az ide vezető út során és a megérkezésünkkor átélt „nehézkedés” itt csak fokozódott; különböző módon, mégis azonos tapasztalatok és konzekvenciák születtek bennünk. Egyetlen szó, aminek az erejét átéltük itt: „árulás”. Sötét, nehéz és lehúzó,
VÁRY ISTVÁN
A töviskereszt titka 6. rész
1. A Klissza-domb a Luppa mauzóleummal
2. A Honfoglalási emlékmű
3. Ruttkay Mihály térképének pomázi részlete 1765-böl



Dobogókő
10
komor és szigorú érzet lett úrrá rajtunk, s mikor megnéztük a Gevurā leírását, megdöbbentünk: többek között az áldozat, rombolás, elvesztés, a racionális pusztítás, a zsarnokság és a vele járó veszteségek, a kíméletlen ítélet erői jellemzik ezt a szférát. Az eltűntetett múlt széthullott emléke valóban szomorú és nehéz erőket idézett meg bennünk. Zarándoklatunkat folytatva keresztül kellett mennünk Pomázon, nyugati irányba haladtunk a Csobánka felett magasodó Oszoly irányába. Célunk a következő pont, a Kis-Kevély hegycsúcsa volt, de ez az útvonal sem a megkönnyebbülés vagy a fény-teliség jegyeit hordozta. Az Oszoly gerincén is taszító, visszahúzó erőket éltünk meg, melyre akkor nem találtunk ma
gyarázatot. Később kiderült, hogy a szomszédos Kevélyek pozitív, világos erejével ellenpontot képező megélés ezen a területen nem csak a mi tapasztalatunkban jelent meg. Az utóbbi években többek beszámoltak a községgel kapcsolatos hasonló élményekről, ezek közül csak egy csobánkai lakos történetét idézném. Elmesélte, hogy gyermekkorában családjával gyakran mentek át Pilisvörösvárra gyalog. Egy alkalommal – levágva az aszfaltút kanyargós vonalát – a temető feletti dombon keresztülvágva jöttek vissza. (Ez a Csobánkai-nyereg alatti terület Lipár néven van feltűntetve.) „A legszörnyűbb és legijesztőbb gyermekkori élményem volt!” – mesélte a hölgy – „Semmi nem történt, semmit nem láttunk, de valamilyen félelmetes és nehéz erő telepedett ránk, melytől évekig nem tudtunk szabadulni; rémálmaink voltak az élménytől. Azután soha nem mertünk többet arra menni. A magyarázatot nem kerestük a jelenségre, nem is tudjuk.” Valaminek a „nyoma” valóban súlyossá teszi ezt a vidéket. Ez a
minőség a zarándoklatunk ezen útvonalára is rátette bélyegét. A Majdán-nyereg érintésével jutottunk – fáradtan és meggyötörten – a Kis-Kevély alá, ahol felkapaszkodtunk a Mackó-barlang üregéhez. [3.] A hely alkalmasnak tűnt sátorverésre, így a barlang előterében töltöttük az éjszakát. Ez volt zarándoklatunk első nyugodt, fény-teli és pihentető éjszakája; már a Kevélyek erői alá kerültünk. Feledve az előző nap nyomasztó nehézségeit, újult erővel tudtunk másnap továbbindulni. A Kevély-nyeregbe érkeztünk, ahonnan kitérőt tettünk a Kis-Kevély csúcsára. (A Kevély-nyeregben egy csekély falmaradvány emlékezet a hajdani szebb időkre: turistaház állt itt, mely 1992-ben leégett, 2000-ben pedig lebontották.) Ez a pont egyetlen jelentőséggel bír a pilisi Töviskereszt vonatkozásában: a Csikóvár után ez a Tudás Kapujának második sarka. Itt meg kell jegyeznünk, hogy a Kevélyek területén nem volt értelme a Töviskereszt által kijelölt pontok merev szétválasztásának és megkülönböztetésének. Az itt tapasztalható minőségek és erők – ha differenciáltak is – egységet képeznek, átfedik egymást, s mint ilyen, ezt a vidéket talán a Pilis leg markánsabb és leg erőteljesebb területének nevezhetjük. Erről korábbi túráinkon már szereztünk itteni tapasztalatokat.
A Kis-Kevélyről a gyönyörű panorámát nyújtó Nagy-Kevélyre mentünk át. Az 534 m magas kopasz csúcson valamikor kilátó állt, ma csak a nyomai látszanak. Erről a turisták számára közkedvelt oromról valóban pazar a kilátás, s ne feledjük, hogy a mintegy 210 millió éves kőzeten járva (melyben a karsztosodás okán több más barlang is található [4.]) fokozottan védett területen járunk, ahol nem egy védett növényfaj életterülete található. Kis pihenő után tovább haladva lefelé egy igazán izgalmas helyre érkeztünk: az Ezüst-kevély területére. Az utóbbi években többen és többféle megközelítéssel bontották ki e hely múltját, mely földrajzi, történelmi és szakrális titkokat egyaránt rejt. (A hegygerinc észak-keleti oldalában, a „Harapovac” és „Monalovac” területén kutat például Lánszky Imre, és mások is az ősi Fehérvár vagy Buda területével hozzák összefüggésbe ezt a jelentős területet.) A volt TTE kőkunyhó mellett található az a „katlan”, egy kör alakú, szemmel láthatóan kivájt mélyedés, mellyel kapcsolatban a racionális megítélés, az
4. A Klissza-dombi vár alaprajza
5. A Királynői vár rekonstrukciója Sashegyi szerint
6. Fénykép a Királynői vár ásatásáról a negyvenes évekből Még látszanak falak



A királyi központ lapja 11
akadémista régészeti vélekedés és a lelki-szellemi megtapasztalás, az erőteljes szakrális jelentőséget feltáró megélés egymásnak ellentmondó világába tárulkozik fel. Az előbbi hajdani (talán római kori) kőbányáról beszél, azonban – figyelembe véve az ókori, középkori kőbányászat szabályait és technikáját – a figyelő-kereső emberben kételyek születnek, s ezt az a megannyi, e területhez köthető maghatározó tapasztalat csak erősíti. A mélyedést, melyet helyenként sima kőfalak határolnak, a szélén két egyforma, egymással szemben lévő korona-fa jelöli ki. Belseje egy meghatározott geometria szerinti elrendezés, egy szimmetrikus forma képét idézi. A sziklák aljában több repedés található, melyekből erőteljes huzat tör elő egy alatta lévő barlangrendszer bizonyítékaként. Az itt tapasztalt erők magukért beszélnek: mintha a Pilis minden minőségi megmutatkozása e pontra koncentrálna. A hely, ahol az ég és a föld összeér; az emberben lakozó irányt erősítő, gyógyító erők mozgása egyes pontokon drasztikus módon hatnak. (Ezeket a pontokat gyakran kőrakással jelölik ki az azokat tapasztalók.) Mintha egy szentélyben, egy templomban járna az ember. A megnyugvás, a felszabadulás vagy az euforikus öröm hírtelen megjelenéséről hallottunk beszámolókat olyanoktól, akik e területet járva, elcsendesedve
meg-megálltak egy-egy ponton. (Meggyőződésem, hogy az Ezüst-kevély részletes leírására – ha nem is az én tollamból, hanem a radiesztéziához és a kozmológiai összefüggésekhez értő kutatóktól – sort kerítünk még a Dobogókő hasábjain.) Azonban – bizonyos értelemben – veszélyeket is rejt a terület. Az Ezüstkevély dél-nyugati oldalában turistaút visz Pilisborosjenő felé. Ennek mentén több érdekességre bukkanhatunk, az egyik egy ősrégi, ma is látszó falmaradvány a lefelé vezető út bal oldalán. Tovább haladva több titokzatos „lyuk” tárulkozik fel a dolomit aljzatban, némelyik rikító sárga színben pompázik, ezeket is „Arany-lyuknak” hívják a helyiek. Nem tudjuk, hogy kik, mikor és miért vájták a hegybe ezeket, viszont erők markáns jelenléte tapasztalható ezekben az üregekben. Tudunk arról, hogy valaki az egyik üregben időzve betegedett meg – mintha ezek az energiák a már bennünk lévő meghatározó pólusokon, irányokon „lendítenének” egy jókorát, erősítve azokat. Zarándokutunkon leérkeztünk Pilisborosjenőre, a hajdani kiváló szőlő és bor vidékére, mely mint ilyen, hosszú ideig volt Pálos birtok. A faluban szállást vettünk, de hozzá kell tennünk, hogy ez nem kis erőfeszítésünkbe került: a falu nem bővelkedik az ilyen lehetőségekben. Másnap indultunk tovább, következő
7. Rajz és korabeli fénykép a Kő-hegyről
8. A Mackó-barlang előtt



Dobogókő
12
célunk a falutól nyugati irányban lévő Vendel-kálvária volt, hiszen a Töviskereszt következő pilisi helyszínéről van szó, méghozzá az egyik csúcstövis által kijelölt pontról. A Kabbala megfeleltetés alapján ez a Binā, a Megértés helye.
A szépen ápolt kálvária, mely a Töviskereszt ábra három déli csúcsát maghatározó kálváriák egyike, a Vendel-hegy oldalában található, a falu szélétől kétszáz méterre. Az oda vezető út faluvégi kereszteződésében Szent Vendelről, a háziállatok és a pásztorok védőszentjéről egy külön emlékoszloppal emlékeztek meg a helyiek. A kálvária tetejéről, a három kereszt tövéből szép kilátás nyílik a Kevélyek tömbje felé. Elmélkedésre, elcsendesedésre kiválóan alkalmas a hely, ezt ki is használtuk. Ez a szféra a szellemi tudatosság, a beteljesedés és elkülönülés szférája, de a siralomvölgy víziójának is megjelenítője, az „égi triász” /a három csúcspont/ hordozója, az örök valóknál ősibb szint elválaszthatatlan pontja, a racionalitás előtti szint, a „kettőzettlenség” kezdete, a mindent elnyelő időtlenség és változatlanság első megnyilatkozási helye... Volt miben elmélyedni. Kellett is a feltöltődés, hiszen a következő pár kilométer több nehézség elé állított bennünket, várt és váratlan akadályok jelentek meg utunkon. Hozzá kell tennünk, lehet, hogy az utóbbi ötven évben csak mi ketten voltunk azok, aki Pilisborosjenőről gyalog mentek át Solymárra. A kálváriától indulva először egy mesebeli, árkokkal teli, sűrű és áthatolhatatlannak tűnő erdősávon kellet magunkat átküzdeni, melynek végén egy bezárt ipartelepen találtuk magunkat. A kerítést „leküzdve” már „csak” egy forgalmas főút, egy patak, egy vasútvonal, és a dombtetőn terpeszkedő Auchan áruház állta utunkat Solymár felé. A Töviskereszt csúcsa irányába igyekeztünk, mely már a Budai hegység területéhez tartozik. A zarándoklat leírását ezen a ponton folytatjuk a Dobogókő következő számában.
Jegyzetek:
[1.] http://albaregalis.hupont.hu/39/klissza-az-obudai-kiralynoi-var-a
[2.] Szerb menekültek 1692-ben települtek a vidékre. A Luppa család egyik tagját, Luppa Pétert két alkalommal is megválasztották országgyűlési képviselőnek.
[3.] A Mackó-barlang paleontológiai feltárásáról – többek között – az alábbi helyeken olvashatunk: http://www.termeszetvedelem.hu/index. php?pg=cave_4820-14
http://hu.wikipedia.org/wiki/Kis-kev%C3%A9lyi-barlang
[4.] Többek között: Arany-lyuk, Szabó József barlang, Papp Ferenc barlang, Szophoklész-barlang, Természetbarát zsomboly. Ezekről: http://www.barlang.hu/pages/PILIS96.htm
9. Kilátás a Kevélyekről
10. Falmaradvány az Ezüst-kevély oldalában
11. Az egyik dolomit-üreg az Ezüst-kevély alatt
12. Az Ezüstkevély tetején lévő szakrális terület sziklafala



A királyi központ lapja 13
„A női hatalom láthatatlan és titokzatos. Csak az ostobák becsülik le ezt.”
Márai Sándor
Sokfelől hallani, hogy jelen világunkat csak a nők tudják megmenteni a teljes pusztulástól és továbbvinni, élhetővé tenni további nemzedékek számára. Azonban ez így csak féligazság. A férfiak kormányozta világ érezhetően a végéhez közeledik. A hatalom már több ezer éve van kezükben és mivel idejutott, bizonyította, hogy működése nem teljes. Valami hiányzik! A női energia egyenrangúvá tétele a dolgok irányításában. Mivel a jelent és a múltat jórészt a férfi-energia vezette, hatalma alá gyűrte vagy megalázta és nem ismerte el a nők szerepét, energiáját, tudását és ugyanolyan jogosultságát a teremtéshez és a világ irányításához, mint sajátját, fél lábon áll a mai napig, teljesen elfáradt és akármelyik pillanatban felborulhat. A duális világban, melybe lehetőséget kaptunk a születésre, csak a két ellentétes pólusról induló, egyenlő nagyságú, harmóniában működő energia tud csak együtt hatni, s ezzel megváltoztatni bármit, akár a hatalmi berendezkedést. Első lépés ezt felismerni, majd együttműködve közösen cselekedni a felemelkedésért. A dualitás itt azt jelenti, hogy a férfinak, mint a duális lét egyik pólusának, és a nőnek, mint a másik pólusnak, együtt kell tapasztalniuk a világ működését. De ha ennek megismerését akár az egyik fél is elutasítja vagy manipulálja, úgy semelyikük sem élheti meg a teljességet. Ennek kell tudatában lennie azoknak a pároknak, akiket már összerendelt az isteni kegyelem, akik saját kapcsolatukban ezt az élményt már megélték, és mintaként tudják sugározni környezetükre, majd egyre nagyobb körökre, hogy felrepülhessen az a csodálatos madár Magyarországból, mely Pió atya látomásában mutatta meg magát. Nem a férfias tulajdonságokkal rendelkező karrierista nők fogják kivezetni a világot a válságból, mert ők csak a hatalom megszerzése érdekében vették magukra a „férfi jelmezt”, hiszen aki most „ringbe akar szállni” annak ez kötelező. Ezek a nők mégis sokszor csodálkoznak azon, ha a férfiak nem vonzódnak hozzájuk, csak versenytársnak tekintik őket. Ezeket a nőket nem a férfiakkal való összefogás motiválja, ezért nem a duális energia másik pólusát, hanem sajátjukat látják bennük. Sajnos az üzleti életben nagyon sok az ilyen férfias energiákkal érvényesülő nő. Ők bizonyára valahol érzik saját teremtő erejük hatalmát, érzik a késztetést is ennek kinyilvánítására, de mivel a férfiak által kormányzott világ másképp nem engedi meg nekik, e módon érvényesülnek. Ezzel egy baj van, nem a teremtés rendelése szerint használják fel kapott energiájukat. Nem is a rosszul értelmezett és végrehajtott női egyenjogúságra gondolok, miszerint minden hatalmi pozícióban legyen egy-két nő, hogy láthassa a társadalom, lám, nők is jelen vannak,
részt vehetnek az irányításban. Közben pedig az ilyen, erőltetett módon valamely pozícióba bejuttatott nő működését vagy megakadályozzák vagy, mivel nem arra a helyre „termett”, nem is működhet ereje teljében. A pozícióban maradás érdekében azonban mindent megtesz, de ő sem a női pólus energiáit képviseli, így épp ellentétes hatást ér el, és a társaságban levő férfi energiákat erősíti, tovább gyengítve saját pólusának működését a kétpólusú világban. Azok a nők lehetnek csak korunk megváltásának kulcsai, akik elég bátrak megélni teljességében női minőségüket, és a befogadó – elfogadó - támogató szeretet nevében engedik hatni magukon keresztül a másik pólus erejét. Ők azok, akik már tudatára ébredtek az erőnek, melyet e munka során nyit bennük a Teremtő és nem utasítják el az együttműködést a másik pólussal, amennyiben egyenrangú félként tekintik őket,- és meg tudják bocsátani, hogy a múltban a férfi egyeduralkodóként, a női minőséget kizárva, csak szülési képességét felhasználva akart irányítani. Ezt a folyamatot végigélni nem egyszerű és sok konfliktust okoz a nemek között, de minél több embernél tudatosodik, annál jobban beindulhat a változás. Jelenünk fontos feladata ez, de a múltban is volt rá sok pozitív példa, hogy egy nő a férfiak uralta világban meg tudta élni korának adott lehetőségei között nőisége teljességét. Ilyen asszonyok voltak eddigi példáink, és a most bemutatásra kerülő Lórántffy Zsuzsanna is. Fenntartotta a hagyományt, mintaszerűen követte elődeiként élt magyar nagyasszonyok életét. Messze földön híres udvarházat vezetett, példamutató életet élt a kor vallási és politikai széthúzásai közepette. Férjét támogató szeretetével segítette politikai karrierjében és nem csak kitűnő háziasszony volt, hanem művelt nő, aki a fiatalság nevelésében, iskolák létrehozásában is nagy szerepet játszott.
Származása, gyermekkora
Édesapja Lórántffy Mihály (más források szerint István), Zemplén vármegye nagy tekintélyű nemes ura, a Rátót (Ratold) nemzetség leszármazottja. A Képes Krónika szerint Kálmán király feleségével érkeztek az országba a Nápoly mellől származó testvér-lovagok, Rátót és Olivér, akik a Veszprém közelében fekvő területet kapták szálláshelyül, mely akkor Nagy-Rátót néven szerepelt. (Dr. Karácsonyi János: A magyar nemzetségek a XIV. század közepéig). A nemzetség ősi címerében vörös pajzsban aranyszínű hársfalevél szerepel. A család leszármazottja Lóránd, aki 1324-ben Serke várának tulajdonosa, az ő szintén Lóránd nevű unokájáról kapta nevét a Lórántffy-család. Mihály, a Lórántffyak utolsó férfisarja, Zsuzsanna születésekor a Sajó partján fekvő Ónod várkapitánya. Édesanyja, Zeleméri Borbála, a Ruszkai Dobó család leszármazottja, akinek nagyanyja Ruszkai Dobó Anna és nagybátyja,
Hercegnők, szentleányok és nagyasszonyok a magyar múltban 4. rész
Lórántffy Zsuzsanna,
a hit és erős akarat bástyája...
RÁBEL ANIKÓ



Dobogókő
14
az Eger várát 1552. szeptember-októberben diadallal védő Dobó István. A pár kezdetben Ónodon élt, valószínű itt született 1600ban Zsuzsanna. Később, 1608 körül költöztek a főnemesi családnak kényelmesebb körülményeket biztosító Sárospatak várába, mely a Dobó család örökségeként illette meg Borbála asszonyt. Patak vára kedvelt helye volt régi királyainknak, I. András építtette. Fontos tudnunk, hogy 1207-ben itt született II. András király leánya, a Turul-nemzetség legnagyobb női szentje, Erzsébet. Most a Vártemplom előtt láthatjuk Varga Imre szobrászművész munkáját, Szent Erzsébet lovas szobrát, férjével Türingiai Lajos őrgróffal együtt megörökítve egykori hazalátogatását. A legenda szerint Erzsébet Wartburg várából a majdnem ezer kilométeres utat lóháton tette meg. A pataki vár V. István királyunknak is kedvelt tartózkodási helye volt, valószínű ő építtette a híres Vörös-tornyot, mely egyik legszebb középkori építészeti emlékünk. A vár 1582-től került a Dobó család birtokába, elsőként Dobó Ferenc kezébe. 1584-ben itt tartották Dobó Krisztina és Balassi Bálint esküvőjét is. Mivel azonban később az ő házasságukat rokonságuk miatt vérfertőzővé nyilvánították, a birtok várastól visszaszállt a királyi kincstárra, ahonnan Lórántffy Mihály felesége révén vásárolhatta vissza. Ezt követően költözött ide a család. Borbála asszony négy, más források szerint három leánynak adott életet, a felnőtt kort azonban csak Zsuzsanna és húga Mária érték meg. Édesanyjuk fiatalon, 1609-ben hunyt el. Özvegy édesapjuk újraházasodott, Andrássy Katalint vette feleségül, mely házasságból született a lányok mostohahúga, Katalin. Nevelőjük, a kálvinista Szepsi Laczkó Máté, a Lórántffy-ház lelkésze volt. Feljegyzéseiből tudjuk, hogy Zsuzsanna könnyen tanuló, éles eszű teremtés volt, aki később korának legműveltebb asszonyai közé emelkedett.
Hatalmi viszonyok, politikai háttér
Zsuzsanna gyermekkorában vészterhes politikai és vallási körülmények nehezítették az életet a három részre szakadt Magyarországon. Habsburg Rudolf 1604-ben a pozsonyi országgyűlést követően a magyar rendek tudta nélkül egy utólagosan beírt, 22. cikkelyben meg akart erősíteni, egy korábban, a protestánsok ellen hozott törvényt, továbbá beiktatta volna, hogy az országgyűlésen vallási kérdések ne kerülhessenek napirendre. Mivel azonban ezt a magyar nemesség nélkül akarta a határozatokhoz csatolni, a rendek hamisnak mondták ki. Rudolf ezzel az erőszakos katolikus hatalmi befolyásnöveléssel járult hozzá a Bocskai felkelés kirobbanásához. Katonái a lutheránusok templomait erőszakkal, több felvidéki településen átadták a katolikusoknak, többek között Kassán, a Szent Erzsébet székesegyház átadására is felszólították a városatyákat, mely intézkedések mély felháborodást váltottak ki a magyar urakból. Az általános felzúdulás miatt Bocskait támogatták, így gyors katonai sikert aratott. 1605ben először az erdélyi, majd a magyar rendek is fejedelmükké választották. 1606-ban pedig megkötötték a bécsi békét, melyben érvénytelenítették a 22. cikkelyt, rendezték a vallási sérelmeket, és a továbbiakban is szabad vallásgyakorlatot iktattak törvénybe. A Habsburgok pedig kénytelenek voltak meghátrálni és elismerni Erdély függetlenségét, sőt engedni Szatmár, Bereg, Tokaj és Ung megyék hozzácsatolását a fejedelemséghez. Bocskainak 1606 novemberében még sikerült lezárnia a 15 éves háborút
a zsitvatoroki békével, de december 29-én meghalt. Végrendeletében örököseként nevezte meg tábornokát, Homonnai Drugeth Bálintot, de ez a kívánsága nem teljesült. Bocskait az egyre nagyobb politikai és gazdasági befolyással rendelkező Rákóczi családból Zsigmond fejedelem követte, aki 1607-1608 között volt a hatalom birtokában. Birtokok, kiváltságok és címek viszszaadásával nyerte meg a nemességet. Politikájában, a Habsburgokkal a békére törekedett, így beleegyezett és engedett a katolikus hatalom növelésének is. Nagy ellenfele, Báthory Gábor azonban mindvégig azon munkálkodott, hogy gyengítse erejét, míg 1608. március 5-én sikerült lemondatnia Rákóczit, a hajdúk ellene fordításával. Báthorynak így sikerült megkaparintania a hatalmat. A híres és dúsgazdag család utolsó férfitagjaként öt viharos esztendőt hagyott maga mögött Erdély fejedelmeként. Felelőtlen életmódja miatt azonban, fejedelemsége alatt a társadalmi feszültségek csak erősödtek, míg erőszakos halála 1613 őszén, Váradon bekövetkezett. Közben Pozsonyban 1608. november 19-én Magyarország királyává koronázták (Habsburg) II. Mátyást, aki kezdetben békés politikát folytatott az Erdélyi fejedelemséggel és 1611-ben Tokajban békeszerződésben erősítette meg a korábban, 1606 júniusában Bocskaival, a felkelés lezárásaként megkötött bécsi békét, melynek tárgyalásain a protestáns Thurzó György nádor oldalán ott találjuk Zsuzsanna édesapját, Lórántffy Mihályt is.
Árvaságból házasságba
Lórántffy második házassága négy esztendeig tartott, 1614 novemberében elhunyt, árván hagyva lányait, akiknek életét egyfelől a vagyonért vetélkedő rokonok zaklatták, másfelől a bizonytalan politikai és hatalmi viszonyok veszélyeztették. A 16 éves Zsuzsannának valószínű célszerű megoldás volt férjhez menni, hogy megvédje magát, húgait és örökségüket. A vőlegény az 1608-ban elhunyt fejedelem legidősebb fia, Rákóczi György volt, aki 1593. június 8-án született Szerencsen. Valószínű, már gyermekkorukban ismerhették egymást. Az esküvőt 1616. április 18-án tartották, a 23 éves György ekkor Borsod főispánja volt.
A Rákóczi család felemelkedése
A vőlegény édesapja, Rákóczi Zsigmond alapozta meg a család hírnevét és vagyonát, első felesége, Alaghy Békény Judit révén vált Felső-Magyarország legnagyobb birtokosává. Judit első férje, a dúsgazdag Mágochy Gáspár unokaöccse, András fiatalon elhunyt, és a nagybácsi gondoskodni szeretett volna az özvegyről és annak gyermekeiről. Gyámul rendelte ki az egyre nagyobb társadalmi és politikai szerephez jutó Rákóczi Zsigmondot, aki nemsokára feleségül vette az özvegyet. Így került a Rákóczi család birtokába, többek között a 300 ezer holdas munkácsi uradalom. Egy időre a gyönyörű Pácin tulajdonosa is volt, de erről Judit lemondott, mivel az Alaghy család visszaperelte tőle Karcsával és további 6 faluval együtt. Házasságukból egy leány született Erzsébet, aki később annak a Homonnai Drugeth Bálintnak a felesége lett, akire Bocskai szerette volna Erdélyi fejedelmi székét hagyni. Alaghy Judit korai halála után Rákóczi Zsigmond Gerendi Annát vette feleségül. Ebből a házasságból született Ló



A királyi központ lapja 15
rántffy Zsuzsanna férje, György, és két öccse, Zsigmond és Pál. A három fiú közül György és Zsigmond református nevelésben részesültek, Pál pedig a család katolikus ágát vitte tovább. Édesanyjuk is korán elhunyt, a harmadik fiú, Pál születésének évében, 1596-ban. Zsigmond úr még ebben az esztendőben vette el harmadik feleségét, Teleghdy Borbálát, aki nagy szeretettel nevelte a fiúkat. Vannak források, melyek a harmadik fiú, Pál édesanyjaként Borbála asszonyt nevezik meg. A harmadik feleség katolikus lévén valószínű, hogy a legkisebb fiú vallását így határozhatta meg. Rákóczi Zsigmond egy esztendeig ülhetett Erdély fejedelmi székében 1607. februártól 1608. márciusig. Főúri mecénásként neki köszönhető az első teljes magyar nyelvű biblia megjelenése, Károli Gáspár fordításában. Innen kapta kortársaitól a „bibliás őrt álló fejedelem” elnevezést. Szerencsen nagy könyvtára volt, sajnos tartalmáról nem maradt fenn katalógus, de György és Zsuzsanna házasságkötésével sok könyv átkerült Patakra. Politikai félreállítását követően Rákóczi Zsigmond felsővadászi birtokára vonult vissza, ahol már csak néhány hónapot tölthetett, 1608 decemberében elhunyt. Nem érhette meg fiai felnőtté válását és esküvőjüket, ugyanis Rákóczi György és Zsuzsanna házasságkötése után két-három évvel öccse, Zsigmond Zsuzsanna húgát, Lórántffy Máriát vette feleségül. Így két ágon is összekapcsolódtak a családok. Sajnos 1620 körül mindketten nagyon fiatalon, örökösök nélkül meghaltak, valószínűleg valami gyógyíthatatlan betegségben, birtokaik és vagyonuk testvéreikre, Györgyre és Zsuzsannára szállt.
Családi életük
A fiatal és energikus Zsuzsanna fizikai gyengeséget nem mutatott, bár sok veszteség érte őt életében, még kislányként édesanyja, majd édesapja elvesztése, idő közben pedig testvérhúga és sógora temetése. Hat fiúgyermekük született, és György minden alkalommal hazasietett Patakra, mikor a szülés ideje elérkezett. Mindkettőjüket megviselte négy gyermekük korai halála, különösen a hatéves kis Ferenc elvesztését fájlalták, halála napján minden esztendőben böjtöt tartottak. Zsuzsanna vigasztalást kapott két fia nevelésében, férje karrierjének és hadi vállalkozásainak támogatásában, Isten szeretetében, az iskolák és birtokaik gazdaságának igazgatásában. Rákóczi György hadvezére volt az 1613-ban Erdély fejedelmi székébe került Bethlen Gábornak. Györgyöt 1619-ben FelsőMagyarország kapitányává választották a rendek. Feladata volt, hogy Bethlen erdélyi seregei előrenyomulásának hátországát biztosítsa. Amikor Bethlen Bécs ostrománál a kozák túlerő miatt visszafordulni kényszerült, Rákóczit leváltotta posztjáról, de helyette megtette tanácsnokává, mely feladat szintén hosszú időszakokra elszólította őt otthonuktól. György úr mindvégig Bethlen mellett állt. Őt bízta meg a fejedelem akkor is, amikor megözvegyülve elküldte, hogy Brandenburgi Katalin kezét megkérje számára és kísérje hozzá Erdélybe. A hosszú távollétek alatt Zsuzsannával levelezéssel tartották a kapcsolatot. Nagyon gyakran, két-három naponta írtak egymásnak, így az évek során valószínű több száz levelet válthattak, amiből szerencsére számos fennmaradt tanúságul. Tartalmuk alapján egyértelműen kitűnik, hogy kölcsönösen szerették és tisztelték egymást, tehát az érdekházasság vádja alól felmenthetjük őket. Íme, egy levél György úrtól:
I. Rákóczi György Lorántffy Zsuzsannának 1633. október 30. Kővár
„Az Úristennek áldásából, édesem, ma 11 órakor ide tűrhető egészségben érkeztem. Ez oly hely, valaki erdélyi fejedelem, úgy őrizze, mint egyik szemét. [Nagy]Váradon kívül ennek Erdélyben mássa nincsen erősségére. Jószága is annyi volna, ha zálogban nem volna, elélhetne egy úr belőle, mert csak zálogban is ötvenhat falu. Bizony elválnék eddig Erdélynek s még Magyarországnak is dolga, míg ezt megvennék. Derék erősség. Innét okvetlen szerdán megindulok, adja Úristen, édesem, szent fiáért lássuk egymást jó egészségben. Ím vagy 12 narancsot és 7 citromot küldtem, adja Isten egészséggel elköltenetek, édesem. A narancshajat megtartsd.
Datum Kővár 30. die Octobris Anno 1633. [Kelt Kővárott az 1633. esztendőben, október 30. napján.]
A te szerelmes urad, R. György”
Az 1621. január 30-án született ifjabb György és az 1622. július 14-én érkezett Zsigmond részére boldog gyermekkort és gondos nevelést biztosítottak szüleik. Tudatosan készítették fel őket, Györgyöt inkább katonai pályára szánták, míg a fiatalabb, éles eszű Zsigmondot inkább politikai feladatra.



Dobogókő
16
A kor szokása szerint a főnemesi udvarházakban nemes lánykák nevelkedtek, akik megtanulták a nemesasszonyok feladatait, hogyan vezessenek majdan egy uradalmat a háztartással és gazdasággal együtt, hogyan főzzék be a termést, hogyan kertészkedjenek vagy varrjanak, hímezzenek. Patakon is címeres terítőket hímeztek, híresek a Zsuzsanna udvarában készült munkák, melyeket általában templomoknak adományoztak. A lányokat a nagyasszony rendre megfelelő módon kiházasította, mint Péchy Simon lányát. Féltestvérét, Lórántffy Katát is megfelelő kérőhöz adta, első férje Küküllő vármegye főispánja, karatnai Alia Sámuel volt, második férje pedig Apafi István, a később erdélyi fejedelem Apafi Mihály öccse. A híres későbbi fejedelemasszony, Bornemissza Anna is Zsuzsanna udvarában nevelkedett, aki Apafi Mihály felesége lett. Anna asszony ránk hagyott gazdasági számadáskönyvével is bizonyítja, milyen értékes tudást kapott Zsuzsannától. Patakon kerteket alakítottak ki, ahol nem csak virágokat, gyümölcsöket, de gyógynövényeket is termesztettek. Zsuzsanna különleges növényeket, virágmagokat, vagy épp citromfákat vásárolt kertjeibe, majd küldött a termésből szeretteinek és más nemes családok részére is, ahogy ez akkoriban szokás volt. Lekvárjait is messze földön híres gyógyszerként fogyasztották. Ugyanúgy, mint nagyasszony elődei, ő is gyógynövényeivel és az abból készült főzetekkel gondoskodott jobbágyai gyógyításáról, többek között szembetegségeket és csonttöréseket is kezelt. Pihenésre is jutott ideje, sokszor játszott a kertben gyermekeivel. Több alkalommal előfordult, hogy háborúk és csatározások késleltették a birtokon folyó mezőgazdasági munkákat. A hagyomány szerint, így született meg a világhíres királyok bora, a tokaji aszú. Szepsi Laczkó Máté, Zsuzsanna tanítója és udvari lelkésze, aki a gazdasági munkálatok irányításában is segített, a folyamatban levő hadi események miatt nem tudta a szőlőtermés betakarítását időben indítani, és kénytelen volt a szüretet novemberre halasztani. Ekkorra azonban már a szemek összeaszalódtak, így sokkal édesebbek lettek, a belőlük készült bor pedig finomabb és tüzesebb. Hogy Zsuzsanna férjével együtt milyen fontosságot tulajdonított a nevelésnek, mutatja, hogy a társadalmi életben jelentősebb szerepet játszó asszonyok számára, 1628-ban Rákóczi György saját költségén, Zsuzsannának ajánlva, nyomtatta ki Prágai András Bártfán,- Magyarország első nyomdájában - „A fejedelmek serkentő órája” című könyvet. A művet Antonio Guevara, V. Károly számára írt, Horologium principium című államelméleti műve nyomán először Draskovich János fordíttatta le felesége számára. A könyv a női magatartásmintákkal és nőneveléssel foglalkozik. Tudjuk, hogy Rákóczi ebből ajándék példányokat küldetett több nemes család részére. A fordító külön köszönő sorokat írt a könyv elejére a Lóránffyakhoz, címerük részletezésével:
„Erről vagyon sok ágaknak nemzése, Kinek címerében egy szép hárstőke, Ezen látszik két nyers levél zöldülve, Ezen feljül koronás sisak téve.
Miképpen hogy az hárs árnyéka kedves: Így az címer két dologgal tettetess Hasznos tanáccsal, vitézséggel híres, Lorándú nemzet ezzel tekéntetes.”
A fejedelemasszony
Életükben nagy fordulóponthoz érkeztek, amikor 1630. december 1-jén a segesvári országgyűlés Rákóczi Györgyöt választotta meg Erdély fejedelmévé. Zsuzsanna nemcsak lelki, de fizikai szinten is támogatta férjét, követte Gyulafehérvárra. Itt folytatták két fiuk nevelését is, az erdélyi fejedelmi udvarban. Zsuzsanna a férjét hadjáratai alkalmával, - bár tudjuk, ellenezte őket,- de böjtöléssel segítette. Volt olyan eset, mikor ágyúkat öntetett és puskagolyókat is készíttetett, majd a hadszíntérre küldette. Sárospatak is egyre szépült és épült Zsuzsanna gondos munkája nyomán, hiszen ha tehette sokszor hazalátogatott szívének mindig kedves városába. Megépíttette a keleti-szárnyat és a tornyot összekötő híres oszlopos-árkádos loggiát, melyet ma Lórántffy-szárnynak neveznek. Az egyik díszes ablak alatt ma is olvasható: “Anno Domini 1543. Lorántffy Zsuzsanna Erdély Dicső Fejedelemasszonya és a Magyar Királyság Részeinek úrnője.” Szinte minden nap láthatjuk a vár képét, elég csak megnéznünk egy 500 forintos bankjegy hátoldalát. Gyulafehérváron töltött első időszakuk nem volt könnyű, Györgyöt politikai támadások érték, főleg Bethlen István oldaláról, aki továbbra is magának akarta volna a hatalmat. Györgynek több évébe telt, míg sikerült megszilárdítania fejedelmi pozícióját. A magyar főurak közül Pázmány Péter állt támogatón mellette. Zsuzsanna feleségként és fejedelemasszonyként is megállta helyét, támogatva férjét, ellenőrzésébe vonta a hatalmas Rákóczi és Lórántffy birtokok gazdasági működését, mindent erős kezében tartott, hiszen ezek biztosították az anyagi fedezetet György fejedelmi működéséhez. Ezért Zsuzsanna figyelemmel kísérte, irányította a gazdatiszteket, a vetést, aratást, szüretet, nem csak Sárospatakon, de Szerencsen, Ónodon, Munkácson, Beregszászon, Váradon, Gyulafehérváron és fogarasi birtokain is. A fejedelemség kezdeti nehéz időszakát aztán 1636 után virágzó évek követték és Zsuzsanna sok időt töltött Sárospatakon is. Az 1531-ben, Perényi Péter által alapított református scholát még 1550-ben alakították kollégiummá, mely az 1650-es évekre már messze földön hírnevet szerzett, kitűnő és nagy műveltségű tanárokkal rendelkezett, akik biztosították az ott folyó magas szintű oktatást. Az intézmény működését a Perényiek után Dobó Ferenc, majd Lórántffy Mihály is segítették. Rákóczi György még törvényekkel is szabályozta az iskola működését. Az oktatás és tudomány fellegváraként, így kapta a város a „Bodrog-parti Athén” elnevezést. Az itt következő levelet Zsuzsanna 1645-ben írta Györgynek. Elénk idéz egy erős és egészséges lelkületű asszonyt, aki, bár sok megpróbáltatás érte, nem panaszkodik, szereti férjét és aggódik érte.
„Szolgálok kegyelmednek, mint szerelmes Uramnak az Úr Isten áldja meg kegyelmedet szerencsés hosszú élettel és jó egészséggel. Vettem ma kegyelmed levelét, áldom érte az én Istenemet édes uram, hogy egészségben vagyon kegyelmed és jó állapotban kérem Istenemet azután is egészséget kegyelmednek tartsa és szerencséjét jól nevelje az ő tiszteleti mellett való szolgálatba kegyelmednek. Legyen hála az Istennek én is egészségben vagyok gondolom és búsulásom hogy nem lehetne azt nem mondhatom, de az én Istenem gondviselésében megnyugodván az én búsulá



A királyi központ lapja 17
som miá még hála Istennek még nyavajám sem volt és csak az Isten oltalmazzon nagyobb búsulástól és kegyelmed felül adjon Őfelsége jó híreket hallanunk, búsulásommal akadályt kegyelmednek nem teszek. Isten segitse velem lévén, csak Isten nyavajától oltalmazzon, mert hamar meghal az ember: mit rendelt Isten felölem, nem tudom, mind azáltal, édes Uram ha én halálommal is probálná Isten kegyelmedet, mégis nem kellene kegyelmednek az Isten tiszteleti mellett való szolgálatba megállni, elhigyje kegyelmed nem is érezném igen sokáig búsulni most, mert sok felé kell választ tennem és gondot pedig, valamire Isten segit jó szivvel viselem, csak cselekedhessem az Isten akaratját és az kegyelmed parancsolatját, az valamire az Isten segít édes uram el nem mulatom az kibe mód vagyon ez után is meglátja kegyelmed, megvannak a nekem irt levelek mindenünnét és azokra válaszomból meglátja kegyelmed mi mult el rajtam... Kérem kegyelmedet édes uram írjon kegyelmed egészsége s egyéb állapota felöl is az. mi illendő, mert mind távolléte kegyelmednek és előtte álló nagy dolog nem kicsin gondolkodás. Áldja Isten édes uram, halljuk örvendetes hireket kegyelmetek felöl. kegyelmednek jó szívvel szolgál.
Susanna Lorantffy m.p.” [manus propria = saját kezűleg]
Ezekben az években jelentős építkezéseket és felújításokat hajtottak végre több birtokon is, Örményesen, Pocsajon, Királyhelmecen, Sátoraljaújhelyen, Munkácson. Az oktatási és tudományos élet fejlesztését Erdélyben is támogatták. Híres tudósokat és tanárokat kértek fel iskoláikban tanításra. Még Bethlen hívására érkeztek Hessenből, Alsted, Bisterfeld és Piscator professzorok, akik György úr uralkodása alatt is a fejedelemségben maradtak. A tehetséges magyar és székely diákoknak pedig ösztöndíjak adományozásával lehetőséget biztosítottak külföldön való tanulásra. Az itthoni és külföldi kollégiumokban képzett tanult emberek és lelkészek pedig a megszerzett tudásukat nem csak templomokban, hanem az iskolákban is továbbadták, kama
toztatták. Zsuzsanna Kolozsváron a Farkas utcában álló református kollégium számára alapítványt tett, ahol ekkoriban tanított az első magyar nyelvű enciklopédia írója, Apáczai Csere János.
Apáczai Csere János Lórántffy Zsuzsannának 1657. április 23. Kolozsvár
Apáczai Csere János alázatos supplicatiója [kérelme] Nagyságodhoz mint kegyelmes asszonyához. Kegyelmes asszonyom, noha jól tudom, mely sok ecclesiák s scholák támaszkodnak a Nagyságod fejedelmi kegyelmességére, mindazáltal, mivel Nagyságodban az Isten dicsőségére való indulatot mind azok is meg nem határozhatják, én is, Nagyságodnak egyik méltatlan cliense [pártfogoltja], kényszeríttetem scholám nevével nagy szükségében Nagyságod előtt esedezni, hogy Nagyságod Istenét és igaz vallásunknak ennyi derék adversariusok [fő ellenfelek] között való gyarapodását kegyelmesen megtekintvén, méltóztassék fejedelemi kegyelmességéből szegény scholánk előmenetire valami beneficumot [adományt] rendelni, hadd tapasztalja meg scholám is, nemcsak én magam, hogy az igaz reformáta religiónak [református vallásnak] dajkájául ez hazában ama nagy országló király, úr Krisztus, Nagyságod rendelte, s ehhez képest igyekezzék annál nagyobb indulattal a Nagyságod mind világi és mind örökkévaló boldogságáért Isten előtt esedezni.”
Zsuzsanna maga is határozott véleményt nyilvánított, akár egyházi kérdésekben is. Ezek az évek jelentették Erdély aranykorát. Bethlen Gábor politikájának folytatásával I. Rákóczi György gazdaságilag és politikailag is megerősítette Erdélyt. Szellemi nyitottságukkal nem csak a tudás színvonalát emelték, hanem elérték, hogy Erdélyt a német fejedelemségekkel egyenrangúan tartsák számon Európában. A fejedelem, a harmincéves háború részeként 1644-ben a Svéd királyság szövetségeseként hadat indított III. Ferdinánd ellen. 1645-ben Munkácson szövetséget kötött a francia királlyal, majd csatlakozott a svéd sereghez. Később a német területekről visszarendelte seregeit a Magyar Királyság keleti részeit védeni. 1645-ben született meg a linzi-béke, mely megerősítette a szabad vallásgyakorlatot, a jobbágyoknak is megengedte a szabad templom használat jogát. Rákóczi fejedelem pedig a béke részeként megkapta Abaúj, Bereg, Borsod, Ung és Zemplén vármegyéket haláláig, Szabolcs és Szatmár vármegyéket pedig utána fiai is örökölhették. Időközben, 1643 februárjában az ifjú György részére nagy esküvőt tartottak, melyre a magyar főnemesség színe-java érkezett, a Habsburg császár, a török szultán és a lengyel király is követeket küldött. A menyasszony, Báthory Zsófia, bár katolikus lévén gondot jelentett a református családnak, épp ezzel a választással tehették a Rákócziak helyre a korábban politikai ellenfélként működő, még mindig jelentős Báthory-családdal való viszonyukat. A harminc éves háborút lezáró westfáliai békeszerződést 1645-47 között készítették elő. Nagy diplomáciai eredményt jelentett, hogy aláírói közé Erdély is bekerült. 1648 októberében került sor az aláírásra. A szerződés középpontjában a Német-Római Birodalom közel 300 tartományának szuverenitását ismerte el. Ez a szerződés több évszázadra szabta meg Európa hatalmi politikáját. A fejedelem azonban már nem élvezhette munkája



Dobogókő
18
gyümölcsét, 1648. október 11-én elhunyt. Fia, II. Rákóczi György követte őt a fejedelmi székben. Szeretett férjét, Zsuzsanna a gyulafehérvári székesegyházban helyeztette örök nyugalomra.
Az özvegy fejedelemasszony
Zsuzsannát mélyen megrázta férje elvesztése, György úr pedig minden vagyont és birtokot Zsuzsannára hagyott, így özvegységében továbbra is jelentős szereppel bírt. Dinasztikus politikája szinte biztosította fiai számára a fejedelmi jövőt. Zsuzsanna pedig a vagyonon felül olyan vallomást kapott urától, melyre ma is sok feleség lehetne büszke. Így írt György úr 32 évi házasság után végrendeletében: „Bizonyságot teszek Isten és az ő szent angyalai előtt, hogy náladnál szebbet, okosabbat és akármi dicséretre méltóbb személyt nem láttam.”
Férje temetése után újra a számára legkedvesebb Patakra költözött, kisebb fiával, Zsigmonddal. Zsuzsannának, saját vallomása szerint sok gondot okozott György fia és felesége, a katolikus Báthory Zsófia, aki csak házasságkötésük miatt tért át a református vallásra. Györgynek fájt, hogy apja minden vagyont Zsuzsannára hagyott, így sokszor folyamodott anyjához írt leveleiben pénzért, melyekben elhunyt apját kemény szemrehányásokkal illette. Zsuzsanna azonban mindig megenyhült irányában és anyagilag is támogatta őt és politikai, hadi vállalkozásait.
Lorántffy Zsuzsanna II. Rákóczi Györgynek 1656. szeptember 8. Beregszász
Az Úristen, édes fiam, sat. Tegnap idejüvő utamba adá meg étekfogód leveled. Az svét követ és kozák is nálad lévén, mi kivánságod és mi választ tettél nekik, értjük. Az dolog nagy még az nagy elméknek is, az hol az sok tanács van is; minthogy pedig az én tetszésem is kívánod, nekem senki nincsen, az kivel ily dologról beszélhetnék; de ha sok volna is, az én Istenem tartottam mindenekfelett főbb tanácsosomnak; azért az mennyire őfelsége adott ítéletet, úgy szólhatok az dolog
hoz; noha mind az mennyi jó jühet ki, az mennyi akadály lehet, én se írni, se szóval ki nem mondhatnám; nekem pedig, anyád lévén, nagy rettegésem sokképpen; egyik fél mellett is hogy hadakoznál haszonért, szükséged arra nincsen; mert az Isten eleget adott ha több gyermeked volna is. Az Isten dicsűségére hogy nézz, azt jól cselekeded; mert minden bö[l]csességnek feje az istenfélelem. Az svét ellen ha segétenéd az lengyelt, abban vétenél Isten ellen; mert noha lutheranus, de közelebb hozzánk és vallásunkon való fejedelmek van szövetségek; az lengyel vallásunknak ellensége volt eddig is; de már most annál inkább, az mint megmutatta az hol győzedelmet vett; elég szomorúság hallani is; ha pedig az lengyel győzedelmet vehetné, még gonoszabb volna és mások is lehetnének segétsége, az mint magad is írod; mindazáltal, noha most is, az mint írod, jó hírek lévén, csak elmentek és az előtt is követed által nem úgy tettek választ, az mint kellett volna, mindazáltal igen jól megfontold, mint lehet ellene meneteled, hogy jobb lelkiismerettel lehess mind Isten előtt és emberek előtt is. Bezzeg kellene most is Bisterfeldus az ki mind Istenéhez és hozzád is hű volt, az sz[ent]írást igazán forgatta, ítéleti volt, régi dolgokba forgott; de olyat az ő rendi szerint nem tudok; az Isten adjon ítéletet, hogy az ő akaratja szerint cselekedhessél. Az kozák eleget ajánlja magát; a porta engedi-e meg avagy nem azt magod tudod mivel ő is tart annyi nemzettel összvekötned magad. Az pápistaságnak* valami ereje leszen, mind megindítják, ki nyílván, ki praktikával [fondorlattal]; tudván ők, nagy része leromlana Babillonnak, ha Lengyelországba pápista király [János Kázmér] nem lenne, kivál[t]képpen így fegyverrel vennék meg. Az hadakozásnak kezdetit tudja ember, de végét csak az Isten tudja, az titkok az Istennél vannak, az kijelentett dolgot tudjuk mi; szűken vannak az hadakozó hű emberek, kiváltképpen ha ezekkel kezdesz hadakozni; mert nekem se higyjenek az vallás dolgába; de én sem hiszek az pápistának, hogy nem inkább segétené az ő vallását; az főtisztek pedig igen pápisták melletted, meglehet, egyébként hűvek, de nem oly hadakozásod leszen, az mint eddig volt. Hátad megé is kit hagynál, ha magad elmennél? Az mint feljebb is írám, én meg nem írhatom az én sokféle rettegésem; én mind az én Istenem dücsőségére nézve, és az hozzád való szeretetemért azt mondanám, az mit legjobbnak ítélnék; de az Isten tudja az dolgok kimenetelit. Csak mióta megholt az lengyel király [IV. Ulászló Zsigmond] is, sok karba változott az lengyelországi állapat, az kit magad is tudsz. Az Isten igazgasson az ő tanácsával, mit kell cselekedned, egyedül csak az ő kijelentett tiszteletire nézz és adjon arravaló ítéletet, erőt, egészséget és arravaló eszközöket is szentelje meg; noha fiam, nem kell sem az sokaságba bízni, sem az sok kincsbe; hanem az Isten az, az ki megáldja az eszközöket is; mindazáltal sok költség kell az hadakozásra; még eddig az hol hadakoztál, inkább gazdagodtál, mindazáltal, tudom, azt sem feledted el; de az Isten az mire hív, arra elégségessé is teszen. Minket az én üdvözült urammal [I. Rákóczi Györggyel] nem sok kincs vitt elől, hanem az Isten áldása. Tegnapelőtt jüve szolgája az len



A királyi központ lapja 19
gyel követnek, az hozzád megyen. Lővei uramnak az mely levelet ír, im beküldtem. Holnap talám Munkácsra jű, Szakmár felé rendelek kiséretet melléje. Székelyt egynehány felé kerestettem az nagy emberek mellett, de úgy szolgáim által, eszekbe nem vették; irattam volt Lővei uramnak is; mit ír felőle, ím odaküldtem levelét, azután mi leszen tetszésed felőle, lássad. Adjon Isten jó híreket hallanunk felőletek.
Költ Beregszászba 8. Septembris 1656.
Szíbűl jót kivánó édesanyád Susanna Lorántfi m. p. Szilágyi 1875, 510–511. Nr. 592. Eredeti.
Rákóczi Zsigmond Patakra költözésük után politikai munkába kezdett. Pálffy Pál nádorral együtt azon dolgoztak, hogy a magyar és erdélyi érdekeket összehangolják. Ennek eredményeképpen később a Nádasdy Ferenc országbíró is Patakra látogatott, aki unokája volt az ugyanezen a néven híres „fekete bég”-nek. Sárospatak nemzetközi elismertsége is erősödött, 1650-ben érkezett a híres cseh-morva pedagógus, Comenius és négy évet töltött az intézmény igazgatásával. Új felfogású latin tankönyveket írt, melyek a mindennapi élethez is segítséget nyújtottak. Iskolarendszerének kialakításában az oktatás jobbítására törekedett, olyan iskolát kívánt kialakítani, melyben önmagában is helytálló, de fokozatosan bővíthető ismeretrendszert kívánt taníttatni. Zsuzsanna támogatására a kor több neves tudósa és tanára számíthatott, mint Keresztúri Pál vagy Tolnai Dali János. Zsuzsanna asszony 1651-ben alapította a sárospataki nyomdát. Nyomtatásban két vallási tartalmú műve jelent meg, 1641ben, a Mózes és a próféták című. A másik idézetgyűjtemény, melyeket a kor nagy tudású egyházi emberei is elismertek. Így Lórántffy Zsuzsannában az első női szerzőt is tisztelhetjük. Zsigmond fia esküvőjét 1651. április 4-én tartották Patakon. A menyasszony Henrietta Mária Pfalzi hercegnő, V. Frigyes pfalzi választófejedelem lánya, akit 1619-20 között rövid ideig cseh királlyá választottak II. Ferdinánddal szemben. A cseh felkelés leverése után családjával Hágába menekült, itt született 1626 júliusában Henrietta, aki édesanyja Stuart Erzsébet angol hercegnő révén unokája volt I. Jakab angol királynak és svéd rokonsággal is rendelkezett. A fiatalokat Comenius eskette össze. Erre az alkalomra építtették Patakon a híres „sub rosa” szobát. Sajnos Zsuzsanna nem sokáig gyönyörködhetett az ifjú párban, nem sokkal az esküvő után, szeptember 18-án váratlanul meghalt az ifjú feleség. Zsigmond csak néhány hónappal élte túl, 1652. február 4én Fogarason hunyt el. Gyulafehérváron helyezték őket örök nyugalomra. Zsigmond sírba vitte nagy formátumú politikai terveit. Már nem tudhatjuk meg, milyen távlatokat nyitott volna a Rákóczi család a magyarság számára ezzel a házassággal. Ez a veszteség Zsuzsannát már egészségileg is megviselte. György fiával és családjával továbbra sem volt harmonikus a kapcsolatuk. Közben György fia második gyermeke elhunyt és a szülési komplikációk miatt Báthory Zsófiának nem lehetett több gyermeke. Így Zsuzsanna minden reménysége a beteges kis I. Rákóczi Ferencben volt. Energiáját az iskolák és a református egyház segítésébe fektette, 1657-ben Fogaras-földön pedig román nyelvű iskolát hozott létre, ahová papokat hozatott a tanításhoz. György fia ebben
az évben indította el a lengyel trón megszerzéséért hadjáratát, melyet anyja mindvégig ellenzett: „Istenben elnyugodott uram nem olyan állapottal jött be, de istenben bízván, mind reá-reá segítette isten. Nagyobb próbákon sem cselekedte azt, a mit cselekszel...”
György lépésével nem értettek egyet az erdélyi rendek sem. Édesanyjának részletes katonai és diplomáciai beszámolókat küldött, Zsuzsanna pedig elrendelte, hogy György minden győzelmekor tartsanak istentiszteletet. A kegyes végzet által Zsuzsanna 1660. április 18-án, házasságkötésük napján, este 10 órakor „ez világbul szép csendes halál által kimúlék” (Szalárdi János krónikája szerint). Nem érte meg, hogy György fia is meghalt július 6-án, a szászfenesi csatában kapott sebeiben. Zsuzsanna korának egyik legműveltebb asszonya volt, aki nagyvonalúan támogatta az oktatást, többek között, Sárospatakon, Gyulafehérváron, Váradon, Debrecenben, Kolozsváron. Hatalmas vagyonáról részletesen rendelkezett. Végakarata volt, hogy férje mellé Gyulafehérváron temessék el, de menye, Báthory Zsófia a sárospataki vártemplom altemplomába temette, fiával, Györggyel együtt. Sajnos nyugalmát később megzavarták, mikor Patakot elfoglalták a császári seregek. Sírjaikat kirabolták és maradványaikat szétszórták. Szellemi nagyságát azonban megőrizte az utókor, iskolák, szobrok, versek, regények idézik elénk alakját. Legismertebb szobrát Patakon állították az iskolakertben, 1931-ben, Horváth Géza alkotása, vagy ismertek még a Nagyváradon a Sebes Körös partján vagy Aradon álló szobrai is. Halálát követően a pataki könyvtárról katalógust készítettek, hatalmas mennyiségű tudást hagytak az utókorra. A bölcs fejedelemasszony, unokája I. Rákóczi Ferenc, aki a Wesselényi mozgalom fontos szereplője, dédunokája II. Rákóczi Ferenc, a magyar rendek vezérlő fejedelme.



Dobogókő
20
TOMPA MIHÁLY: Lórántfi Zsuzsánna emlékezete
Nincsen halál, - nem szól enyészet A sír hideg göröngyiről; Csak por, mit porrá lenni késztet, Csak az alak, mit széttöről, Hatalmában ez nincs egészen... S milyen volt az eredeti? Véső, ecset, müvészi kézben, A késő kornak hirdeti.
S mig a márvány a holt alakját Mutatja némán, hidegen: A kegyelet forró szózatját Érdemiről hallatja fenn. A hála, azt díszcsarnokokba, Ezt a szivekbe helyezé Könnyű romlás amannak sorsa, Örök tartósság emezé.
Im, a dicső fejdelmi asszony Két századév hogy sirba szállt, De volt, ki sirjánál virasszon, S hallassa fenn csengő szavát; Emlékezet! az érdem édes, Az érdem méltó magzata, Attól e perc oly ünnepélyes, Érzelmünknek szót az ada.
Fejdelmi nő, az volt bizonnyal, Világ szerént, lélek szerént! Több díszt nem nyert bársony- s biborral, De ő hintett ezekre fényt! Korát előzte, mint az égen A tündérhajnal a napot, Hogy akkor is ragyogjon, élje, Midőn a nap lenyúgodott.
Holófernes vérző fejével, Vagy a zászlót lengetve fent: Ragyoghat a nő hirnevével, Lehet bámult és ünnepelt; De más, igaz becsét mi adja: Lélekfönség, sziv és kedély... Kicsiny, gyöngéd a menny harmatja, De benne áldást szül az éj.
Ilyen volt ő; - s mint címerében Fatörzsön zöld ág kanyarúl: Családja mellett, nagy tervében Állott szelíd őrangyalúl. S fedé, ha gyult a harcok üszke, Szerencsében s ármány között: E szép, erős, nemére büszke, De végzet-teljes törzsököt.
Mint nő s anya hordott keresztet,
Fogyatta kétség, síralom: Szeretteit félteni kellett - - Majd látni a ravatalon; És a búban, mit sorsa rámért, Sugár töré át a könyűt: Hőn buzgott a közügy javáért, Nagy lelke még termékenyűlt.
S mig földi tisztét vitte híven, Lelkét a vallás emelé: Igy fut a földről fényes ívben A szívárvány az ég felé. Szomjuhozá a bölcseséget, Mint Dél királyné asszonya; S a tudományok mécse égett: Olajat rá bőven hoza.
Nagy neve a történeté már, Megőrzi emlékét a hon: De rá nálunk legszebb füzér vár, Mit hosszu éltü hála fon. Ő a mienk! - Bölcsője álmát E habmoraj s lég hozta itt; Patak látta élte nagyságát, Patak őrzi hült porait.
Nagy mindenütt, lélekre, polcra, De legnagyobb, dicsőbb e helytt: Nemes lelke itt gyűle gócba, Hevet, sugárt ide lövelt! A közmüveltség szent ügyének Terhét hordá a női váll... Hála a jóknak, akik éltek! De ő nagyobb mindannyinál.
Gazdaggá tett ő sok javában; S mely most is áldást csepeget: A meddő szirtek oldalában Nyitott buzgalmas kútfejet. S édesgetvén: jött a tudós, bölcs, Elhagyta értünk dús honát; És tudomány, rend, szellem, erkölcs Hozták meg Tempénk fénykorát.
Itt róla szól minden nyom és jel, Reá utal a hagyomány; Suttog a szellő is nevével Lombok között nap alkonyán, S ha ajkunkon szó nem zendülne, Ha volna keblünk fás, rideg: Élte s holtáról megrendülve Kiáltanának a kövek!
S mily élet ez! szent munka nélkül Nem lenni bár egy percre sem! És mily halál! mondhatni végül: Te látod jól, én Istenem! Hogy amint kedves az anyának
A kisded, kit dajkál, emet: Oly kedves volt, neked s hazámnak Szentelni éltem- s szívemet.
S midőn elhunyt, gyorsan jövének Az üldözés gyász napjai! Fejét a múzsák emberének Alig volt hol lehajtani: Az órjások müvét a törpék Vivták, tépték vakon s bután... De örvendtünk! szét még se törték... S derű jött a ború után...
S most, - a dicsőnek képmásáról Hulljon le a rejtő lepel! – Mintha jőne a más világról, Alakja megdöbbent, emel; A perc bűve, hatalma, fénye Rá életet játszódjanak; Mintha homlok s kép színt cserélne, Mintha mozdulna az ajak!
Le a fátyolt! és homlokára Tegyünk illatos koszorút! A mirtus-ág s a föld virága Méltóbb homlokra nem borúlt! S mint összekötve van szilárdan Mi lételünk s ő élete: E ritka ünnep hymnuszában Hangozzék fent az ő neve!
És hangozzék fent, és fentebben Az Úrnak hálaénekük! Mert nagy, csudás történetekben Az ő kezére ismerünk! Vihar s örvény a gyenge bárkán Sokszor már-már megosztozott, De ő a szélvészt megdorgálván, Parthoz vivé az árbocot.
Adott - mig elfolyt három század, Hiv őrállót, pásztort, vezért; S bizunk: hogy ilyen mindig támad A vallásért, az istenért! Bizunk, bizunk, hogy mint erős vár, Mely az ő nevén nyúgoszik: Fennáll iskolánk, - vihar jő bár Fenn a késő századokig!
Adott: ki fáklyaként világolt, S oszlott, foszlott az éji rém... Ki szaggatá a sűrü fátyolt, Mely függe milliók szemén; Adott: kik a lélekszabadság Sulyos békóit tördelék, Kiknek, hogy hitök megtagadják, A máglya s bárd nem volt elég!



A királyi központ lapja 21
Piliscsaba, Nagy-Kopasz
A Dobogókő legutóbbi számában adtunk hírt a Boldog Özséb kilátó átadásáról, és íme: nem kellett sokat várni arra, hogy újabb turisztikai tereptárgyat vegyenek igénybe a kirándulók a Pilisben. Piliscsaba felett, a 447 m magas Nagy-Kopaszon június 12-én adták át a Dévényi Antal kilátót. [1] Mintegy 40 millió forintból valósult meg a Pilisi Parkerdő Zrt. turisztikai fejlesztésinek legfrissebb beruházása, részben pályázati pénzből. Tervezője ugyan az, mint a Boldog Özséb kilátónak: Koller József. A 11,5 m magas, tetőzet nélküli kilátó fenyő gerendákból épült, és a keleti Jenga fahasábos játék formavilágának jegyeit tükrözi. (Ennek okán joggal merülhet fel egyesekben az épülettel kapcsolatban az, hogy táj- és kultúrkör-idegen.) A kilátó létesítésével és megvalósításával kapcsolatban több fontos megjegyzést kell tennünk. Szák Kocsis Pál már 2000-ben megfogalmazta a „Piliscsaba 2000” fejlesztési tervben azt, hogy a Nagy-Kopasz tetejére kilá
tót kéne terveztetni. Később Nokia átjátszó-tornyos terv került az önkormányzat elé, azonban ezt az erdészet és a nemzeti park vezetői ellenezték. Maga a konkrét ötlet 2008-ban fogant Solti Gábor (későbbi csabai polgármester), Jeli Zoltán és Rozovits Ferenc (az azóta nyugalomba vonult) erdész fejében, szívében. Akkor grandiózus, és a Magyarsághoz, a Pilishez méltó terveket szövögettek: egy, a pilisszántóival összefüggő Csaba-ösvény és Pálos-ösvény megvalósítását tűzték ki célul, melynek egyik fontos pontjára, a Nagy-Kopaszra álmodták meg a kilátót. A tervek elkészítéséhez felkérték azt az Őrfi Józsefet, aki a pilisszántói Boldogasszony sziklakápolnát is tervezte. Őrfi József felment a hegycsúcsra, hosszasan ott időzött, s ráérezve a hely szellemére elkészítette tervét: egy kettős-lépcsős, spirális felfutású, zsindellyel borított faépületet álmodott meg, melyben a Makovecz örökség markáns elemei domináltak. [2] A 8350 m hosszú Csaba- és Pálos-ösvény terveiben és az elkészült dokumentációban tanösvény jellegű információs táblák, kiépített ösvények, pihenőhelyek, esőbeállók és padok szerepeltek. Mint az látható, sajnos ezekből az óta még semmi nem valósult meg, kivéve ezt a kilátót, mely ebben a formájában igen távol áll az eredeti elképzelésektől. [3] Szót kell ejtenünk a névadóról, Dévényi Antalról (19101994). Piliscsabai születésű, Bedő Albert díjas erdész, erdőmérnök volt, aki 55 évig teljesített szolgálatot. Legfontosabb mun
Újabb kilátó a Pilisben
VÁRY ISTVÁN
1. Őrfi József előadást tart terveiről 2008-ban 1. Dévényi Antal erdőmérnök



Dobogókő
22
kájának szakmai körökben a kopárfásítás elméleti és gyakorlati kidolgozását és megvalósítását tartják, melynek az a lényege, hogy gyorsan növő fajok, elsősorban fenyő, másodsorban tölgy, cser és akác telepítésével humuszos réteg hozható létre 40-50 év alatt a köves, sziklás talajon, mely erdők az idő elteltével leválthatóak az így már megtelepedésre képes őshonos fajokkal. A legnagyobb fenyőültetési időszak az 1950-es évek első felére
esett. Ennek eredményével és a kialakuló változtatásokkal az utóbbi években sokat találkozhattak a turisták: a Nagy-Kevély oldalában, a Sikárosi rét mellett, vagy a Pilisszentlászló alatti Kopanyica oldalában voltak nagyobb fenyőerdők, melyek irtása már pár éve folyik. (Ebben a változásban a természet is „együtt működő”: egy hete jártunk az Ezüst-Kevélyen, ahol a Pilisborosjenői felső meredek oldalon, a korábban pusztulásba indult fenyőerdő helyén őshonos újulat vert gyökeret – magától.) Végül is üdvözöljük ezt az újabb létesítményt, csak azt sajnáljuk, hogy megléte semmilyen szakrális vonatkozással nem bír, sőt, az átadási ünnepség is nélkülözött minden olyan elemet (erdész himnusz, papi áldás), ami méltó lett volna Csaba Királyfi örökéhez. Így rábízzuk ennek átélését mindazokra, akik elmennek a Dévényi Antal kilátóhoz, és ott időzve, elcsendesedve átengedik magukat a hely erőinek.
Jegyzetek:
[1] 2009-ben jártunk a Nagy-Kopaszon a Töviskereszt zarándoklat alkalmával, mivel ezt a pontot is kijelöli a híres szántói kő ábrája. (A Dobogókő erről szóló sorozatában lesz még szó a helyről.) Akkor a fákkal körülnőtt, sziklás csúcsról szinte semmilyen kilátást nem élvezhettünk.
[2] Ennek a csodálatos kilátótervnek a dokumentumait volt szerencsém látni 2008-ban, de sajnos semmilyen másolat nincs a birtokomban.
[3] Őrfi József a következőket írta a kilátó terveiről 2008-ban: „A Csaba-monda ismert: a királyfi elindul seregével vissza keletre, hogy segítséget hozzon a hunoknak. Útközben a lovak felvágtattak velük az égi útra, a Csillagösvényre, ott haladtak tovább. A monda szerint azóta várjuk őket vissza, hogy segítsék megfáradt népünket. A „csaba”-ság tehát az jelenti, hogy aki ezt a nevet hordozza, nem földi, égi úton jár. Személye átmenet, közvetítő itteni világunk és a túlvilág között. Piliscsaba jelentősége is az, hogy itt kezdődik a Pilis... Itt kezdődik ez a különös, fentebb taglalt világ, amit együttes néven Pilisnek hívnak azok a kirándulni vágyók is, akik a Visegrádi-hegységbe készülnek. A piliscsabai völgyből fokozatosan emelkedő terep, folytatva a Kis Kopasszal és befejezve a Nagy Kopasszal, lépcsőként szolgál a „Csillagösvényre” való felkapaszkodáshoz. Ezt a gondolatot próbálja megjeleníteni a tervezett kilátó. Formája lefelé és felfelé nyílik, így próbál kapocs lenni ég és föld között. Anyaghasználata is kettős, alul kő köti a földhöz, a hegyhez, ami maga is kő, e felett fa szerkezetként tör felfelé. A benne elhelyezett lépcső is szokatlan, jelzi, hogy nem akárhova érkeztünk, nem akárhova megyünk fel. Rendszere kettős spirál, a két lépcsőkar külön indul, összekapcsolódva megy tovább, majd a fenti teraszra érkezik. Az egyik lépcsőkaron felérkezve kiléphetünk az ellipszis formájú teraszra, ahol teljes körpanoráma tárul elénk. Az épület Piliscsaba-Dobogókő tengelyű, a teraszról nézhetjük, hogy mit lát a Pilis, illetve hogy mi van a Pilisben... A távozás iránya a másik lépcsőkar, már ellenkező irányú mozgással, mint ahogy érkeztünk. Leérve vár minket a pilisszántói Boldogasszony kápolnáig vezető Pálos és Csillagösvény, onnan tovább menve a Pilis belseje...”
A kilátó létrehozásáról akkor – ezen a szinten egy egyedülálló – megállapodás született az önkormányzat és a Pilisi Parkerdő Zrt. között, a parkerdő a szükséges faanyag biztosítására is ígéretet tett. Azonban 2010-ben Solti Gábor után Gáspár Csaba lett a polgármester, az új testület pedig lassan „elfelejtkezett” a meglévő tervekről, és a parkerdővel megújult kapcsolatán belül, a korábbiakat figyelmen kívül hagyva, új projektbe kezdett. 2014-ben Solti Gáborék még tettek egy kísérletet arra, hogy korrigáltassák a terveket és a kivitelezést, de nem jártak eredménnyel.
3 A Dévényi Antal kilátó



A királyi központ lapja 23
„Et sicut omnes res fuerunt ab uno, meditatione unius: sic omnes res natae fuerunt ab hac una re, adaptatione”
„Ahogy minden dolog az egyből származik, az egyetlen gondolatból, a természetben minden dolog átvitellel az egyből keletkezett.”
(Triszmegisztosz: „Tabula Smaragdina”részlet)
Az említett térségre utaló történeti források ismertetése
A XIX. századi kutatások a mai Buda és Óbuda területén felfedték azt a tényt, hogy az említett földrajzi térségben nem található a XIII. század második fele előtti időre, közelebbről a koraközépkori és középkori időszakra vonatkoztatható, s datálható építményre utaló rommaradvány. A mongol invázió első hulláma 1241-ben érte el a korai európai térség központi nagyhatal
mát: Magyarországot. IV. Béla, a magyarok királya, haderejével a Sajó mellett vívott csatában, Muhinál 1241. április 11-én ütközött meg a tatár csapattestekkel. Az első csatát elvesztette, ám élete, az ellen minden törekvése ellenére, az ország épülésére, bár veszélyben forgott, épségben megmaradt. A tatár hadak a királyság területéről történő kitakarodása után 1243-ban két vár építésére határozta el magát: egyrészről a leromlott állapotú pilisi Buda vára helyett, tőle mintegy fél magyar mérföld távolságban, új várost építtetett szintén e néven. A város öt év leforgása alatt épült fel. Erre az időre a régi város Óbuda nevén neveztetve létezett tovább, ám a királyi kancellária, átmenetileg, a hozzá közeli hegyen lévő régi várba költözvén Új hegyi Buda helymegnevezéssel, s keltezéssel adta ki Béla királyi adományleveleit, okmányait. Ezekből kiviláglik, hogy 1243. július 5.-től nevezik az elhagyott várat, városával egyetemben, Buda Vetus, Vetera Buda (Óbuda) nevén és 1248-ban már Budának az újonnan felépültet. A ma Budának hívott helyen a régi Pesti hegy mellett, a mai várhegy déli részén kezdi meg annak a királyi várnak az építését, amelynek teljes elkészülte és betelepítése 1255-ben történik meg. Az ebben az évben kiadott oklevél IV. Béla kézjegyével, pecsétjével e várost: Újhegyi Pesti Várunk néven nevezi. E
város latin descriptioja: Novo montis Pestiensis vagy Novus mons Pestiensis alakban fordul elő a későbbi oklevelekben is. Alapítása után 138 évvel, Mária király korából -1393 - származik az a salzburgi könyvtárban található latin, és németnyelvű doktoravatási jegyzőkönyv, amelyben megemlíttetik a jelen valók között; László Gergely veszprém püspöke, és a pestújhegyi szent Mária-Magdolna parókia rectora. (Inc.; Venerabili et circumspecto viro domino Johanni Trevor utriusque iuris doctori canonico[...]...And(reas) canonicus ecclesie sancti Stephani alias omnium sanctorum Wienne ad Romanam ecclesiam... ecclesie parochialis in Gredwino Salczburgensis diopcesis executor...
Gennant sind: Gregorius Ladislaus rector parochialis ecclesiae sanctae Mariae Magdalenae in novo Monte Pestiensis Vespremiensis dioecesis) Nem egészen 145 évvel későbbi írott forrásban (1538), I. János király (Szapolyai v. Zápolya) íratja „...városunk (Buda) még a mi korunkban is minden kiváltságában PESTÚJHEGYI VÁRNAK nevezi és írja önmagát.” 1908. Az esztergomi egyház egyházi címeket felsoroló könyvében (CLERI ARCHIDIOECESIS STRIGONIENSIS) a „Budavári” főtemplom így szerepel; -„ÚJ HEGYI PEST BOLDOGSÁGOS SZŰZ MÁRIA EGYHÁZA” Vajon a leírtak figyelembevételével tekinthetjük-e a mai Budapest budai részének magvát adó régi rommaradványt, melynek nagy része a földfelszín alatt van, és Helytörténeti Múzeumként üzemel, azonosnak a híres régi királyi várossal, a régi szkíta királyok, melyek leszármazottai a Turul-nem királyai: az Árpádok, ősi városával: Budával, amelynek alapítása, építtetése, s időről-időre történő megújítása több ezer évre menendő. A több ezer éves Buda felemlítése merészségnek tűnhetne, ha maga a török oszmán birodalom feje Szulejmán szultán nem ismertetné hangsúlyosan hadinaplójának erre vonatkozó részében a következő képen:
10. kedd. Kurbán bajrám ünnepe (annak emlékére, hogy Ábrahám feláldozni készült, fiát, Izsákot). Az állam oszlopai, a birodalom előkelői, a ruméliai és anatóliai bégek mindnyájan a trón elé járultak, és kezet csókoltak a padisahnak. Azt mondják, hogy Buda építése óta és az egyenes ágon leszármazó magyar
INSVLA PILIS (2. rész)
(a Pilis rejtély nyomában)
VETRÁB JÓZSEF KADOCSA



Dobogókő
24
királyok uralkodása óta Lajos király idejéig 4700 esztendő múlt el.{Szulejmán szultán győzelmes hadjárata 932. év Zil-Hidzse hó (1526. IX.8-X.7.)} Ez az Ős-Buda, amely a forrás szerint Kr.e. 3174-ben épült fel, hatalmas falaival, többszörös védelmi rendszerével, többször megújítatott, és rommaradványait a pilisi erdőterület őrzi, nem lehet azonos a ma Budának nevezett Újhegyi Pest várával, amelynek építése IV. Béla korában, 1243-ban kezdődött meg, 1255-re települt be, s ennek okán 852 éve lakott települése Magyarországnak.
Felvetődik a kérdés ebben az esetben hol található az a koraközépkori város együttes, melynek részei voltak: Esztergom, Alba Regale, a szakrális királyi koronázó és temetkező központ, Budavár, Vetera Buda, mely azonos volt Siccambriával más néven Atilla városával? Merre vezetett a régi esztergomi út? Hol épült fel Alba Ecclesia fehéregyháza, ahol krónikáink szerint Párducos Árpádot helyezték örök nyugalomba kr.u. 907. esztendő nyárutóján? A Piliskutatás ezekre a kérdésekre keresi a válaszokat támaszkodva a fellelhető, kutatható forrásokra segítségül hívva a sugárzástan (radiesztézia) mérési eredményeit is.
A PILISI BUDÁK KÉRDÉSE
A „buda” szó szófaját tekintve – városokra, de egy időben mindig csak egy helyre, vagy személyre vonatkoztatva - jelző szerepet tölt be a régi hun-magyar nyelvben, jelentése; „felébredett” ami szakrális értelemben annyit tesz, eleven kapocs Ég és Föld között, az égi rend, s az Égi Tudás, az Égi Törvény; a TURAN földi képviselője s Ura, őrizője egy személyben. Ezért látjuk azt, ha Mária országára; az egységes Kárpát-medencére tekintünk, hogy számos helységnév hordozza a BUDA elő-, vagy utónevet. Soroljunk fel néhányat; Kis-Buda, OláhBuda, Burjános-Buda, Szász-Buda, Új-Buda, Ó-Budavár, Budatelke, Budamér. Szándékoltan olyan földrajzi elnevezéseket említek, amelyek egyike sem található meg a magyar főváros: Budapest körzetében, hanem országunk más, régi vármegyéiben keresendő (Heves, Zala, Kolos, Nagy-Küküllő, Baranya, Pozsony, Sáros). Ha ez így van a Kárpát-hazában, fokozottan így tapasztaljuk az ország, a Földanya szívében: a PILIS-ben. Föld
rajzilag egy központi, szakrális, természet- és ember alakította hegyekkel szabdalt tájegységen belül, a Kr.e. V. évezredig viszszamenőleg, találtatnak meg ősvárak, és várerődítmény-rendszerek maradványai, nyomai. Az első Buda – nevezzük Ős-Budának – az ősi Pilis egyik mandala (régi magyar szóval: megye) alakú völgyét karéjozza. A védelmi rendszer déli kapuján, a Hortobágy-hegy alatt, léphetünk be a Királyvölgybe, melynek ellenőrzött útját több kapurendszer biztosította. A nagy területet határoló védfalak belső térségében kisebb-nagyobb őrvárak védték a terület szívében fekvő ősvárat, és a környező magas hegyek csúcsán, a kör alakúra épített Fény-templomokat, ősi kultusz helyeket. Ilyenek nyomaira bukkantam a Kis-Hortobágy hegyén, a Baglyas-hegyen, és a Vértes-völgy bejárata felett. Végigjárván utunkat az északi kapuk gyűrűjén hagyhatjuk el a romterületet, s kisvártatva a Duna ezüst szalagja tűnik elénk. Ez az erődrendszer Jézus Úr születése előtt az V. évezred első részében épült, és mintegy háromezer esztendő múltán megújíttatott, amint az új falrakás régi maradványainak forrasztott kő technikájából ma is láthatjuk. E régi Buda földrajzi fekvésének meghatározásához nyújt fontos segítséget Heltai Gáspár – a XVI. század negyvenes éveinek második felében papírra vetett – munkája: „Krónika az magyarok dolgairól”. Ebben leírja, hogy látta Mátyás király nagyszerű elgondolásának tervrajzát, amely Buda városa és a tőle északra folyó Duna által határolt területre egy negyvenezer főt befogadni képes, önellátásra alkalmas egyetemi város létrehozását, felépíttetését tartalmazta. Tervezett nevezett király – nagy király elődje: Zsigmond elgondolását véghezvinni - építeni Budától, az egyetemi város és a Duna fölött átívelő kőhidat, amely
Pesten felül éri el a szemközti partot egy igen magas falakkal megépítendő vár kapujánál. Heltai Gáspár közli velünk, hogy a sáncmunkálatok elkészültek, de félbe hagyattak a nagy király halálakor (1490. április 6.), de ezek a földhányások még a XVI. század első felében is láthatóak voltak ott. Vessünk egy pillantást Magyarország térképére és figyeljük meg a Duna folyásirányát, s azt, hogy hol folyik napnyugatról, napkeletre. A Pilisen belül, ettől délre – olyan távolságon túl, amely területen egy ekkora népességet befogadó város létesülhet – találhatnánk meg Buda hegyi vára külső erődítéseinek falait. Ezt a távolságot nevezi Aradi Lajos kutató egy pilisi egységnek, amely mérései alapján, 0,5 régi magyar mérföldet tesz ki, megközelítőleg 4,2 km-t.



A királyi központ lapja 25
A PILISI VÁRAKRÓL
„A kő elporladhat, fedheti földhalom, Eltörhet, eltűnhet, mint sok birodalom,...”
(Szőke István Atilla: Pozsonyi csata)
Krónikáink leírják, hogy ezeket a romokban talált várakat a beköltöző- és visszaköltöző azonos szkíto-kelta népek, szkíta népcsoportok vezetői, Etele nagykirály és szépunokájának: Alamusnak fia, Árpád újítja meg, építi újjá. Ez történik az Evlya Çelebi szerint a Kr.e. 188-ra felépült, egy ősvár maradványaira emelt, Francio frank király által „alapított” Szikambriának nevezett várral, amit később Atilla várának, Edtzilburgnak, még később Budának, latinul Vetus Budának, Buda Veternek, magyarul Ó-Budának hívnak. E vár, majd Új-Buda, fő királyi székhely II. Lajos koráig, bár a királyi udvar nem mindig tartózkodott falai között. Királyi házak, székhelyek voltak továbbá DMS (olvasata: Dumuz, Dumus, Dimis, Dömös), VSGRD (Víz-szeg-garád, Visegrád).
A PILISI VÁRAK ÉPÍTÉSZETE
Nehéz helyzetben találjuk magunkat amennyiben a várak építészetére utaló nyomokat keresünk, hiszen a király magánbirtokaként kezelt terület várait nem annyira a szépszámmal előforduló földmozgások okozta falromlások, és a XVI-XVII. évszázad folyamán lezajlott hadműveletek, várostromok pusztították végleg el, hanem az osztrák tartományt uraló, teljhatalomra törő, uralkodó családjának tagja: I. Leopold (1657-1705), akit – bár nem jogérvényesen – magyar királlyá koronáztak nagyszabású várrombolást célzó rendeletei és azok maradéktalan végrehajtására való törekvés. 1686. Buda visszafoglalásának éve, a török kiűzetése az általa megszállt magyarországi területekről, utána a Pilis zárt területté nyilváníttatik a habsburg hatalom részéről, és kezdetét veszi az erőszakos tájrombolás; - A magyar történelem nagyságára emlékeztető várainak, és védműveiknek szakszerű felrobbantása egészen a járószintig menően, faragott köveinek elszállítatása és új építményekbe történő másodlagos felhasználása. Erről a korszakról emlékezik meg az alábbi módon Noszlopi Német Péter: „Az Árpád-kori Buda nyomai a Pilisben” című tanulmányában: „A török uralom utáni időkben (1526-1686. a szerző) a győzedelmes osztrák császárság úgy tekintette Magyarországot, mint az osztrákok, a németség legtermészetesebb terjeszkedési területét. Ennek a gondolatnak hívei természetesen igyekeztek minden nyomát eltüntetni annak, hogy Magyarország esetleg az osztrákokénál is magasabb rendű kultúrával rendelkezhetett valaha. Elnyomtak, pusztítottak minden fellángoló magyar kultúrtörekvést. Már Lipót császár a jelentősebb várak felrobbantásával, lerombolásával megkezdte a régi kultúrépítkezések javának pusztítását. Először még a törökök esetleges újabb foglalásainak meggátlása volt a felhozott ok, később, a Rákóczi szabadságharc leverése után, az újabb ellenállási gócok megelőzésének ürügyével pusztították a régi magyar kultúrmaradványokat, majd az 1848-as szabadságharc is újabb alkalom volt erre. Jogosan tételezhetjük fel tehát, hogy Buda várának visszafoglalásától a kiegyezésig az osztrákok tervszerűen pusztították
a régi magyar kultúrára utaló nyomokat. Sok mindent romboltak le a tatárok és a törökök is, de a „planírozást”, a nyomok teljes eltüntetésének befejező műveleteit az osztrákok végezték.” Majd néhány sorral alább: „FeI kell tételeznünk, hogy a hatalmas hegyek és erdőségek által körülzárt területen az osztrákok anélkül pusztíthatták tovább az esetleg még ott létező építkezési nyomokat, hogy azok sorsáról bármit is megtudhattak volna az ország más tájain. Az osztrák uralom érthetően nem tartotta szükségesnek feléleszteni, feltámasztani ezt a régi kultúrájú ősi magyar központot. Kétségtelen, hogy valami ilyen, tervszerű ténykedés folyt a pilisi épületek pusztítására, mert ma már látható, hogy a régi visegrádi Mátyás-palota romjai sem maguktóI jutottak a föld alá olyan mértékben, mint ahogy azok később előkerültek.”
Ez a tevékenység különösen felgyorsult a fent említett uralkodó regnálásának utolsó szakaszában, amikor is betelepítési politikája következtében kizárólag idegen telepesek érkeztek és te
lepedtek le a Pilis medencéibe, völgyeibe és határvidékére. Ezek a német területekről, Magyarország Felvidékének hegyei közül és a Balkánról származtak: rácok (szerbek), tótok, (szlovákok) és Duna menti németek voltak. A létesült falvak ma is nemzetiségi települések, amelyek nem rég ünnepelték fennállásuk 300 éves évfordulóját. Ezek az új telepesek kezdetben nem éreztek semmi kötődést a magyar röghöz, a magyarsághoz, annak történelméhez, szokásaikban megnyilvánuló hagyományaikhoz, ezért a régi helyett új életteret alakítottak ki maguknak. Érdekes megfigyelni, hogy a Pilis hegység északi peremén valamint a Vörösvári-árok településeit főleg németekkel, a medencéket és völgyeket szlovákokkal telepítették be, a hegység keleti peremén szlovák és szerb falvak keletkeztek.
ÉPÍTÉSZETI MÓDSZEREK
A Pilisben járva elsőként tűnek fel a fennmaradt faltöredékek óriási méreteivel, építésének nyomait őrző megnyilvánulásaival. Két ősi technika figyelhető meg e térségben: az olvasztott kő, és a forrasztott kő technikája. Az olvasztott kővel történő építmények analógiáját a skótföldön találhatjuk, a kelta erődöket övező falak megmunkálása is ezzel a különleges eljárással készült. A



Dobogókő
26
módszer lényege a következő: a szabálytalan alakú és formájú termésköveket, kötőanyag nélkül, egymásra illesztették, majd magas hőfokra hevítvén a bennük lévő ásványok összeolvadva egyneművé váltak rendkívüli sima felületet alkotva. Nem lehet véletlen, hogy ez a több ezer éves, a Megalitikus korhoz köthető technológia, a szkíta-kelta népek bölcsőjében, a Kárpát-medence központjában is fellelhető. A pilisi romterületeken gyakran együtt jelentkezik a későbbi korszak ráépítéses módszerével emelt falak technikájával: a forrasztott kővel. Az építés folyamata abban állhatott, hogy a különbféle méretű és nagyságú vulkanikus eredetű nagy keménységű köveket a tervezett falvonulat nyomvonalán felhalmoztak, közéjük finom
kőport, és hő kezelt homokot tartalmazó oltatlan meszet szórtak, majd vízzel locsolva elindították azt a kémiai folyamatot, amely nagy szilárdságú, időtálló építmények falainak sorát eredményezte. Ez az építészeti mód hangsúlyosan jellemző volt a Pilis várainál az itt található maradványok tanúsága szerint. Ez utóbbi módszer figyelhető meg az úgynevezett Ingókövek felállításánál. A több 100, 1000 kg. súlyú vulkanikus köveket forrasztott kő lábazatra helyezték. Ilyen köveket láthatunk a volt várak belső terein és a kultuszhelyeken. Legismertebb példája a Rámhegy tetején álló úgynevezett „Ferenczi - szikla.” Mi célt szolgálhattak e „szerkövek”? Feltételezhető, hogy a régi szkíta vallás rítusának fontos szereplői voltak, mely körül szert (szertartást) tartottak a régi, ősi vallási hagyomány őrzői. – A SZER szavunk a mezzolitikumon túlmutató egyik legősibb kifejezésünk, amely „törvény”, „rend” értelemben használatos. Származékai a szerelem, szeretet, szer (település mód), szertelen, és minden szer elő- és utótagot viselő összetett magyar szó. – Természetesen fellelhetőek a belső és perem területek hegyormain is, de leginkább az árkokban és patakmedrekben faragott kövek töredékei, megmunkált íves illetve lapjára csiszolt oldalaikkal. Annak tudatában, hogy a szkíta kereszténység legfőbb eleme a „szere
tetvallás” nem tarthatjuk meglepő dolognak azt a tényt, hogy a Pilis területén belül több „szív” alakúra csiszolt követ fedezhetünk fel, de találhatunk itt a „világ-tojás”-ra utaló tükörsima felületű csiszolt tojáskövet is. – Ilyen tojásforma fehér kőre bukkantam a Szent László-hegy oldalában 2003. őszén. Miután ismereteket szereztünk a pilisi romterület maradványait illetően, és Árpád-kori várat épségben nem találhatunk a Kárpát-medence belső területén, különösen a királyi központban, látogassunk el a Közel-keletre: Szír földre azon oknál fogva, hogy déli határánál találhatunk egy épen fennmaradt várat, amelyet a Szentföldre első, sikeres keresztes hadjáratot vezető magyar király: II. András, akit jeruzsáleminek is neveznek, Árpád-házi Szent Erzsébet (1207-1231) atyja – építetett 1217ben, az erdélyi sóbányák jövedelméből. II. András király elrendelte a külső várfal felépítését, a védművek megerősítését. Néhány szomszédos várral is ugyanezt tette. Adományleveleket bocsátott ki, magyar bányák jövedelmét utalta ki az építkezésekre és a várvédelem fenntartására. Megjegyzendő; mintegy 140 km2-nyi területet őrzött meg biztosan a mai Szíria területén még hosszú évtizedekig a keresztény Európa számára. A magyar várakat nem lehetett bevenni. Ez az a vár, amelyet franciául „Crac de Chevallier”-nek hívnak, az arabok: „Káláát ál huoszn” néven ismernek, de teljes joggal nevezhetnénk: „a Rettegett Magyarok Várának” is. E vár megismerése révén fogalmat nyerhetünk a koraközépkori pilisi várak építményeiről, erős védműveiről.
SICCAMBRIA, ATILLA VÁROSA, BUDA, ETZILBURG, ÓBUDA, BUDA VETUS
Ahogyan végigfutatjuk szemünket a fenti változatos alakú városneveken, nem is gondolnák azt, hogy egyetlen várost takarnak, bár Szikambria az idő későbbi szeletében egyesült Budával és ezáltal alkotott városegyüttest, de biztosan állítható, hogy még a XIII. század végén is önállóan létezett Atilla városa néven egy földrajzilag alacsonyabb helyen, mint a királyi Budavár. A leiratokból értesülhetünk arról is, hogy Szikambria vára, városa, amely később megfogyatkozó lakosságával Atilla faluként tartatott számon, Budán felül „Ovbuda” közelében van. Érdemes megállnunk e mondatnál. Hogy lehet az, hogy egyszer fenn, másszor lenn határoznak meg egy földrajzi pontot, egy települést? – A válaszunk nem lehet oly nehéz, abban az esetben, ha figyelembe vesszük azt, hogy a folyó menti település a folyó felső folyásánál lévő tetszőlegesen kijelölt földrajzi pontja is fenn van – mintegy horizontális irányban – és egy hegyi vár is a folyó szintjéhez, vagy egy alacsonyabb szinten épült városnál magasabban: fenn van. Összegezve elmondható, hogy e helyhatározó vízszintes és függőleges irányban is valósul.
SICCAMBRIA, SZIKAMBRIA, SZIKAMBERIJA
Kálti Márk fehérvári kanonok munkájának tartott – Nagy Lajos királyunk számára írott – Képes Krónika (Kr.u.1358) több helyen említi a várost a hunok első bejövetelével kapcsolatban, majd később Etele (Atilla), a magyarok első királya révén. A hunok az éjszaka leple alatt, levegővel telt tömlőik segítségével,



A királyi központ lapja 27
Szikambriánál úsztatták át hadi felszerelésükkel, fegyvereikkel terhelt lovaikkal a Dunát és itt ütöttek reá Macrinus és Detre vezérlete alatt lévő római seregre, amely a várból nagy létszáma miatt kiszorulván a mezőn táborozott. Az ellenséges sereg megsemmisült. Ennek a városnak a közelében található a Tárnok völgy is, ahol szintén nagy csatát vívtak a három vezér Béla, Keve és Kadocsa vezetésével. Atilla nagykirály később itt rendezte be uralkodói központját Szikambria várában, innen indította hadi vállalkozásait, hadjáratait. Buda király, Atilla király bátyja, társuralkodó – Atilla távollétében - Szikambriát a saját neve után Budavárnak nevezi el. Így szól erről a krónika részlete; „Siccambria-t ugyanis a saját neve után neveztette e Buda Wara-nak. Jóllehet Atyla király a hunoknak és más népeknek megtiltotta, hogy azt a várost Budawara-nak nevezzék, hanem inkább Atila városának neveztette, s a teutonok megrettenve a tilalomtól, Eccylburgnak, vagyis Atyla városának hívják, a magyarok mit sem törődtek a tilalommal, s mind a mai napig Ovbuda-nak hívják és nevezik.”
(„...Nam Siccambriam suo nomine fecerat nominari Budawara. Et quamvis rex Atyla Hunis et aliis gentibus posuisset interdictum, ut eadem civitas non Budauara, sed urbs Atyle vocaretur, Teutonici interdictum formidantes Eccylburg eam vocant, id est urbs Atyle, Hungari vero interdictum non curantes adhuc eam Ovbudam usque hodie vocant et appellant.”)
Kézai Simon: „A magyarok cselekedetei” című középkori latin nyelven írott munkája szintén említi e történeti mozzanatot, amelyet Bollók János fordítása alapján közlök:
„Etele a nyugati területeken háborúzott, (Buda) átlépte az uralkodásban az őközötte és fivére között megállapított határokat; Sicambriát is a saját nevéről neveztette el. ... A németek Etzelburgnak másképp Edtzilburgnak hívták, a hunok mindmáig Budának hívják.”
Kézai fenti sorai túl azon, hogy a Szikambria térségébe vezet még egy fontos tényre világit reá, nevezetesen arra a folytonosságra (continuitásra) amely a hun és magyar népnevezet azonosságát bizonyítja. Visszatérvén Nagy Lajos királyunk Képes Krónikájához, lapjain olvashatjuk: Atilla Szikambriában halt meg Urunk megtestesülését követő 445. esztendőben. Joggal feltételezhető; ha sikerül földrajzilag közelebbről meghatározni Szikambria fekvését, Atilla magyar király, nem hétköznapi értelemben vett sírját, aki Bendegúz fiának, s a nagy Nimród „unokájának” vallotta magát, ennek a helynek a közelében találhatnánk meg. Tudva lévő, hogy Turul-házi királyaink uralkodása idején Buda-Szikambria (Bvda quae et Sycambria) volt Magyarország fővárosa. Aventinus (?-1534) írja III. András király halálát követő eseményekkel kapcsolatban: „A magyarok Vencel fiát, Lászlót, BudaSicambriában, majd a Pestújhegyi várban (atque Ofa) királlyá nyilvánítják. Mátyás király idejéből maradt reánk egy naplóbejegyzés, melyet Franciscus Iustinianus velencei követ neve fémjelez, aki az országban tartózkodása kapcsán még járt Sicambriában, leírja a következőket: „Sicambria falai egy magas sziklán a Duna felé terjednek”. Ha figyelembe vesszük azt, hogy az idézett korszakban nem vezetett a pilisi Duna-völgy mentén kiépített közút, a folyót szegélyező hegyek lábát a rohanó víz mosta, három olyan sziklás hegyre mutathatnák rá a térképen, amely számításba jöhetne, ha nem zárhatnánk ki kettőt teljes bizonysággal: a Pesti hegyet (a mai Gellért-hegy) és a visegrádi felleg
vár hegyét, így csak egyetlen marad a Maróti-hegyek vonulatának északi részén, amely a Duna fölé magasodik. Bár jelentős része a tudatos tájpusztításnak esett martalékul, az itt található faltöredékek kisebb-nagyobb szakaszai, három építészeti korszakra utaló megmunkálási módok emlékeztetnek bennünket népünk Életfájának végtelen múltba terjedő, kapaszkodó hajszálgyökereire.
KÉZAI KRÓNIKA; „A VISSZATÉRÉSRŐL” [24-26]
„Miután tehát előadtuk a hunok eredetét,...most lássuk, mikor tértek vissza ismét Pannóniába. ...hét hadseregre oszlottak,...minden hadsereg harmincezer fegyveresből állt...zászlót bontva kivonultak tehát feleségeikkel, gyermekeikkel, nyájaikkal együtt, és átkeltek a Dunán Pestnél, illetve a szobi révnél, ahol is megvívtak egy bizonyos Duna menti várat.”
A krónika a továbbiakban megjegyzi; Marót várának tartják a mondai hagyomány átörökítői, s a fent nevezett fejedelem ennek az erőd-várnak a védelmében esett el annak ostromakor. Kézai Marót éltes rokonának tartja az elesettet, anélkül hogy megnevezné őt. Nevére nézve, hogy ki volt e helytartó férfiú az az alább következő sorok rejtekében található. A tényt, hogy Árpád fejedelem e hadmozdulatokat vezérelte volt, Kálti Márk albai kanonok által jegyzett Képes Krónika következő sorai erősítik meg; „Eoque Arpad Zuatapolug cum ceteris Hungaris, ut superius dictum est, debellato et occiso castra fixit in monte Noe propre Albam, et ille locus est primus, quem Arpad sibi elegit in Pannonia, unde et civitas Alba per sanctum regem Stephanum, qui ipso processit, fundata est ibi prope.
„ A mikor Árpád a többi magyarral együtt, miként fentebb elmondtuk, harcban legyőzte és megölte Zuatapolug-ot, tábort ütött Noe hegyén Alba közelében. Ezt a helyet választotta Árpád először Pannóniában, s szent István király, aki tőle származott, ezért alapította ennek közelében Alba városát.” (Fordítás: Barsi János)
Kíséreljük meg összeállítani azt a képet, amelynek résztöredékeit megőrizték krónikáink szavai, továbbá olyan írástudók, akik utazásaik folyamán felkereshették a magyar királyi központ kiemelt fontosságú várait, városait. Ilyen kiemelkedő személyiséggel bíró, nagy műveltségű velencei katonadiplomatáról tesz említést Vértessy György: „Fehéregyháza Kérdése” című tanulmányának kilencedik fejezetében. F. Iustinianus a XV. század



Dobogókő
28
második felében, követségben járt Mátyás király Budáján. II. Atilla – ahogy Mátyást már kortársai is nevezték – ismerve Franciscus Iustinianus szenvedélyét a régi, római feliratos kövek gyűjtése területén, engedélyezte neki kedvére a szabad mozgást Buda és környéke területén. Iustinianus lejegyezte, hogy három latin vésetű követ talált Fehéregyháza (Alba Ecclisia) környékén, amely jegyzése alapján 2000 lépésre van Budától. Figyelembe vevén a római hosszmérték nagyobb egységét, mely egy lépés (passus) hosszát 150 cm-ben határozza meg, kiszámolhatjuk e két pont közötti távolságot, amely 3000 métert tesz ki. Ez a leírás nem illik a mai Budai vár környezetére, mert az a terület, amelyre Fehéregyház romjait feltételezték a XIX. század végi ásatások során 5000 lépésre (7,5 km.) távolságra volt található a mai budai várhegy IV. Béla király építtette Pest-újhegyi várától. Ennek a leírásnak valósága csak a pilisi Fehéregyházára vonatkozhat, arra az épületre, amelyet I. István királyunk fogadalmi templomként építetett, Keán bolgár király elleni győzelmes hadjáratát követően, a Budával szemközti hegy lábánál, s amelyet Mátyás királyunk – az egri püspök közbenjárásával IV. Sixtus pápa breve-je (1483. augusztus 20.) nyomán – a romba dőlt régi budai prépostság köveivel és oszlopaival megújítatott. Javaslom, térjünk vissza gondolatban a Duna fölé magasodó sziklára épült várhoz: Szikambriához, Atilla városához, amelyet hunok, vagyis magyarok Budának neveztek egészen addig, amíg királyi palotájának romló állaga szükségessé nem tette új budai székhely felépítését (1248). Ettől fogva Óbudaként jegyzi a történelmi hagyomány. A város első nevét a szikamber nép azon ágától eredezteti, amely önelnevezése alapján a sicane-ok második csoportját alkotván, pannóniai szikambereknek neveztetnek. A továbbiakban fényt derítünk e nép származás történetére.
A SZIKAMBEREK
A történelem idősodrában többször is felbukkannak a népek országútján vándorolva koronként más-más néven, s az ókori ismert világ más-más földrajzi térségében a szikamberek. A KisÁzsiai nép, amely Trója (TRUWIŠAŠ=TRUIA=Troié) és fellegvárának (WILUŠAŠ= WILIOS= Iliász) hellének általi elpusztítása után – A Kr.e. XII. század közepét követően - egyesülvén a földjükről elvándorolni kényszerült Kis-Ázsia-i pelazgokkal – a történelmi szükségszerűség kényszere alatt egy új gens-et hívott életre: a bebrisz (Bebryce) népet. Vándorlásaik útját és viszontagságaikat Trójától a Frank Birodalom megalapításáig nyomon követi a Nagy Francia Krónika. A bebriszek két nép-ágra osztódva indulnak évszázadokig tartó nagy vándorútjukra. A déli ág megalapítja Sicaniát a mai Szicilia területén, majd az Itáliai félszigeten fölfelé haladva eléri a Pó-síkságot, átkel az Alpokon és letelepedik a mai Franciaország déli területén. Az északi ág átkelvén a Boszporusz szorosán, kelet felé indulva a Don alsó folyásához érkezik, majd továbbhaladva Macedóniában időz, ahol a velük élő pelazgok leválnak róluk és egyesülnek a korábban ott letelepedett pelazg népcsoporttal. A szikánok tovaindulva elérték a Duna-deltát, majd a folyó vonalán léptek be a Kárpát-medencébe, ahol a Dráva-Száva–Duna közének vidékén erős Frank államot hoznak létre, amelyet a rómaiak „Francochoriumnak” (Frankok országának) neveznek. Kárpátmedencei jelenlétükről Hérodotosz is megemlékezik: -„Csupán
annyit tudtam meg, hogy az Isztroszon túl vannak még emberek, akiket Sigunnoknak (Sicun=Sican/ a szerző) hívnak és méd ruhát hordanak / und medische kleidung trügen/. Lovaik teste bolyhos, a sörényük öt ujj hosszú, azonban kicsik, tompa orrúak és túl gyengék arra, hogy embert vigyenek, azonban kocsi eléfogva nagyon gyorsak, ezért az ottani emberek kocsin utaznak. Országuk egészen közel az Adria mellett lakó Enétekig terjed. Úgy hírlik Médiából származnak /”Sie wollen aus Medien stammen”/: de hogy miként jöttek Médiából ide, azt nem tudom elgondolni. Az idők folyamán minden lehetséges, a liguroknál, akik Massalia fölött laknak, sigunnoknak hívják a szatócsokat, a ciprusiaknál pedig a lándzsát (szigonyt/ a szerző).”
Krisztus előtt a II. század elején Francio (Francion), a frankok királya „megalapítja” azt a várost a Pilisben, amely város másik népnevükről Szikambriának (Syccambria, Sicambrie) neveztetik el. A pannóniai szikamberek további állomáshelyeiről a következők ismeretesek; a Rajna forrásvidéke, Gueldria, a mai Hollandia középső részén, Felső-Gallia, Burgundia, majd egy részük visszaköltözik a Kárpát-medencébe. A meroving királyok, akik testén szintúgy, származásuk révén, azonos jel volt található (e szikamber-frank királyi családnál egyenlőszárú kereszt-formájú anyajegy a szív fölött), mint a Turul-házi szakrális királyaink testén, Noé-ra, mint ősapjukra tekintettek s ugyanakkor a régi trójaiak leszármazottjainak is tartották magukat és népüket. Úgy hagyományozták utódaikra, hogy népük nagy része elhagyván Arkadiát (Gallileát,/a mai Palesztinát) Trója mellett harcolt a hellének ellen. Népük neve a bibliában; „benjamita”-ként szerepel. A benjaminok egyik nemzetségét; Béla nemzettségének hívták (l’un des clans de benjamin s’appelait le clan de Béla). Egy görög mítosz szerint Béla fia Dana (Tana) Hellászba költözött ötven leánya kíséretében (Danaidák) s általuk terjesztette el a honi szokásokat és az IstenAnya kultuszát a hellén földön. – (>>Les benjamites se retrouvent, ils ont quitté la Palestine du moins une grande partie pour se réfugier en Grèce. D’ailleurs un mythe grecque, le fils du roi Bélos, Danaos amenant en pays hellène ses 50 filles qui allaient elles mêmes introduire en Arcadie le culte de la déesse mère. Or le roi Bélos etait en réalité Baal ou bel ou peut être le Bélial de l’ancien testament. D’autant que l’un des clans de benjamin s’appelait le clan de Béla.<<) Érdemes felfigyelni arra a tényre, hogy XVI. század második tizedében Jean Lemaire a gueldre származású belga költő-énekes a magyar, francia és a török nép közös trójai eredetét hangsúlyozza kiemelvén azt, hogy a két előzőleg említett nép jézushitű, míg a török oszmánhitű.
ISTER.GAM, ESZTERGOM
„...Nem emlékszel szép regékre, hallgatnak a lantok, Esztergomban érted zúgnak félrevert harangok...”
(G. Szabó László - Szepesi Richárd: Ez az ország nem eladó)
Esztergom városa ma a Duna jobb partján, a Pilis hegység nyugati kapujánál található, a vész peremén. Királynéi várának ősi maradványai, falszakaszai a város feletti Szent György-hegy tetején, erősen romlott állapotban, még felfedezhetők. Tudjuk



A királyi központ lapja 29
azt, hogy Esztergom a legjelentősebb fejedelmi központja volt a X. századi Magyarországnak Gyeics (Géza) fejedelem idején, akinek István nevű fia, későbbi Szent István királyunk, itt született a fellegvárban. Királyi székhely, egyedüli kereskedelmi és pénzváltó központ, ahol pénzverde működik. „Könyves” Kálmán király I. törvénykönyve (79.tc.) alapján minden adót, amit az ország területén összeszedtek, Esztergomba kellett gyűjteni. A XII. századvég éves szintű ezüstpénz veretés magyar márkában mért súlya: 6000, - 1 magyar márka 233,3533 g ( 0,938 finomságú, 218,768 g színsúly ) ezüst - melynek egy tizede, III. Béla király megerősítő oklevele okán, az esztergomi érseket illette meg. Ez az 1184-ben készült kimutatás szerint 600 márka ezüstpénzt tett ki. Még becslésekbe sem bocsátkozhatunk abban a tekintetben, hogy felmérhessük az elsődleges lelőhelyeken érceiben bányászott, és feldolgozott arany, s ezüst mennyiségét, amely a királyi kincstárat gazdagította. Ebben az időben jövedelmét tekintve a Magyar Királyság az európai földrész második leggazdagabb országa. „A XIII. század eleji Magyarországon csak Esztergomnak volt árumegállító joga. A XI. században csak itt működött pénzváltó, s pénzverde is; tehát a külföldi kereskedők pénzüket csak itt válthatták be, itt kaphattak kiviteli engedélyt, itt rótták le a vásárvámot, ami szekereik felbontásával járt.” Esztergom várának és városának Imre király III. Béla utódjának - uralkodása alatt királyi központ jellege fokozatosan megszűnt. – Nem kerülhető meg a kérdés a fenti ismeretek birtokában; - A Duna folyó, más néven Ister, mentén épült Árpádok magas hegyi vára, az Ister gamjánál, KAM-pójánál (kanyarulatánál) volt-e található, a királyi központ belső területének kiemelt helyén, ahonnan a mindenkori uralkodó rálátással bírt a legjelentősebb királyi várakra, városokra (Visegrád, Turulvár, Ős-Budavár, Fehérvár /Alba Regale/, Dömös vára, prépostsága, Pádvár, Buda) vagy a szakrális „megnevezhetetlen” (denominatur) magyar királyi igazgatási központ napnyugati szélén, kitéve az országra törő ellenség gyakori hadi vállalkozásainak? A Piliskutatás jelenlegi állása alapján megérett az idő ennek a kérdésnek a felvetésére, tisztázására. Szántai Lajos és általam feltételezett helyszínen nagymennyiségű faragott épületkő halmokat, valamint három a hegy gyomrába vezető, kőfallal megerősített, megépített, függőleges irányú aknát találtam. A Dunára vezető lefutó faltagozatok jelenléte is kimutatható. Továbbá a szent hegy oldalában nagy kiterjedésű romterület látható, egy felrobbantott sziklakolostor és gazdasági épületeinek maradványai. Eszünkbe villan a következő idézet – ahogyan Gyöngyösi Gergely pálos rendfőnök Rendtörténetében olvasható – „Szent a kereszt jegye rajta, Özséb keze klastromot épít, Esztergom mellé, hegynek orma fölé...a hármas barlang közelében, ahol hat társával lakott a forrás mellett, a Szent Kereszt tiszteletére...megalapította a Rend Főmonostorát.” – Lezárt Hármas-barlang van, a monostor romjaiban, a forrás kiapadt, de a régi, védett otthont nyújtó Remete-völgy létezik. A helyszín régi, földrajzi elnevezései rámutatnak a hegyvonulat és környékének szakrális voltára; Szűz-hegy, Remetevölgy, Hegyes-hegy, Remetekereszt-hegy, Templomvölgy, és ami megalapozott gyanúra ad okot, a Remete-völgy közvetlen közelében az „Ördög-hegy.” A tapasztalat azt mutatja, hogy a római hit papjai előszeretettel álcázták a Nagy Megosztó (Diabolo) nevével a régi vallás szent helyeit, ligeteit, ingóköveit őrző, megalítikus kori emlékhelyeit, így például; Ördög-szikla, Ör
dög-Lyuk (kultikus, beavató barlang), Szamár-hegy, Bálványkő. – A XVI. század végi és a XVII. században külhoni mesterek és hadmérnökök által készült acélmetszeteken, rézkarcokon már az új, Esztergom nevét viselő város látható ostromállapot közben, fölötte a város latin neve: Strigonium és mellette GRAN felirat, amelyet a vár és városrészei német neveként mutatnak fel. Állítható-e bizonnyal az, hogy e két egymástól elütő elnevezés egy várost takar? Avagy a GRAN szó a GAR.AN sumir-mah-gar szóösszetétel téves elírása, amelyet mai formájában Garam-ként olvashatunk Magyarország térképén egy folyó neveként, amely Esztergomtól, mintegy két kilométerre torkollik a Dunába? Közbevetőleg jegyzem meg: e folyó neve az említett metszeteken, rajzokon szintén Gran-ként van feliratozva. Néhány metszeten e folyócska torkolatánál vagy a mögötte tornyosuló hegy ormán, - amely szintén sumir-mah-gar nevet hordoz (BUR.DA) - várerődítmény látható ellenséges tűz alatt. Létezett-e GRAN, Garan vára, és ha igen, azonos volt-e Esztergommal? Egy biztos, a Duna jobb partján lévő királyi városok egyházjogilag és közigazgatásilag a veszprémi püspök, az átelleni oldal az esztergomi érsek fennhatósága alá tartozott. Többek között ezt támasztja alá az az 1321-ben datált pápai levél, amelyre Bradák Károly neves kutató hívta fel figyelmemet, és amelyet magyar fordításban közlök az alábbiak szerint: „1321. deczember 8. XXII. János pápa a veszprémi püspököt, a dömösi és ó-budai prépostságoknak Róbert Károly királytól tervezett egyesítése tárgyában, jelentéstételre hívja föl.
A te egyházmegyédhez tartozó óbudai Szent Péter parochialis egyház is, királyi székhelyen, a jelzett dömösi vár és káptalan szomszédságában, régebben a tatárok által földig leromboltatott, és bár ebben az istentisztelet nem szűnt meg, mégis a Szent Péter káptalan – annak szegénysége és épületeinek romos állapota miatt – nem volt újjáépíthető, azért sem, mert a helyreállítás igen költséges lett volna.” (Monumenta Romana, 1899. 40. o. XLVII. Sz. fordította: Soós Imre) Ebből következik, hogy Óbuda földje a Turulház-i Árpádok fiágon történt kihalása után, az első leányágon behozott és nagy sokára, a második jogérvényes koronázása után elfogadott király: Károly-Róbert uralkodásának (1310-1342) delén a Dömösi prépostság földjeivel volt határos a mai Pilismarót térségében. Ezt támasztják alá Noszlopi Németh Péter, Wértessy György, Aradi Lajos, Szántai Lajos, Bradák Károly múlt béli kutatásai továbbá az általam, s csoportom által végzett terepkutatás révén, a mai napig, fellelhető részleges fizikai nyomok, valamint a sugárzástan alapján mérhető eredményeink.
ALBA, ALBA CIVITAS, ALBA REGALE...
Bradák Károly nagyszerű könyvében tények egymás mellé sorakoztatásával bizonyítja azt alább következő állítást; Országunk földjén több Fehérvár létezett, amit a Fehérvár feliratú egymástól elkülönülő metszetek feliratai is szemléltetnek; Alba Regale, Stulhweissenburg, Weissenburg, Gyulafehérvár (Alba Julia), Nándorfehérvár. A ma Székesfehérvárnak nevezett város esetében történt, - annak ellenére, hogy Bajor Lajos császár 1332. évi oklevele, amely kifejezetten hangsúlyozta, hogy „valamely városnak másik város jogával való megadományozása



Dobogókő
30
(Bewidmung), nem jelentette az anyaváros különleges szabadságainak az átruházását is.” (Schröder-Künssberg, 740., 1. jegyz.) - hogy a joggyakorlatnak az ellenkezője valósult meg olyan formán, hogy az eredeti város megsemmisítésével, térbeli áthelyezésével, annak joga és minden kiváltsága kereskedelmi ügylet révén – I. Leopold császár és nevezett Székesfehérvár civitása közötti contractus, és a város, főleg német polgárai, által kifizetett magas pénzösszege alapján – átszállt fent nevezett városra. Székesfehérvárt az ősi királykoronázó- és temetkező város egyik meghatározó épületének, falainak alapja sem találtatott meg a régészeti kutatások következtében, és ebből arra következtethetünk, hogy a jól dokumentált építmények nyomait nem itt kell keresnünk. Hol lehetet az eredeti Alba, amelynek „megszentelt földjét olyan becsben tartották az akkori magyarok, hogy kis bársony zacskókban ajándékozták egymásnak” és „a város egyetlen kövéért ezer életet sem sajnáltak volna feláldozni”? – Az idézet Evlya Çelebi török világutazó emlékezéseiből való, aki 1662-1664-1666 között járt Magyarországon, és leírásából sok minden megismerhető a magyarországi viszonyokból. Az 1543-ban elfoglalt városról készült egy olasz nyelvű felirattal ellátott itáliai metszett, amelynek szövege: „Il vero dissegno della citta de Alba Regale in Ongaria” a kép – az őrvárosrészt leszámítva - egy három részből álló, folyóágakkal és falakkal védett vízi várost ábrázol, amelyet a felirat (L, I pontja) szerint a Duna vize ölel körül („Danubis fiume que circonda la Citta”), egyetlen kapuja Budára nyílik („Porta verse Buda”). Egy másik rajzon a kép előterében egy szigetcsúcs látható magyar nemesi öltözetű emberpárral, Alba felirattal, a középtérben Vissegrád (Plindenburg) vára látszik a hegy ormán, a háttérben a délre éles kanyarulatot vevő Duna tűnik elénk. A Bonfini krónikából tudjuk, hogy az 1490. április 6-án elhunyt Mátyás királyunk testét, Bécsből hajóval, nagy tisztességgel hozták Fehérvárra, ahol ősei nyugodtak. Hogy hol lehetett e Fehérvár? – Ha valaki tudja azt, hogy a magyar Szentkoronát, mint beavató koronát, Vissegrádon őrizték, jogérvényesen Fehérvárott, az esztergomi érsek koronázott, és a budai polgárok előjoga volt Fehérvár budai kapujánál fogadni a koronázó menetet, a leendő királlyal, aki a beavatását, s első koronázását a Pilisben élte meg, ezt a tényt támasztják alá a Képes Krónika (1358) képi ábrázolásai - akkor csak azt gondolhatjuk, hogy valahol a pilisi Buda, Vissegrád és Esztergom között létezhetett Alba Regia. Sajnos, ezt a területet, osztrák építési cég részvételével, a magyarországi szocialista kormány sürgető tevékenységével, még 1989-ben is rombolták, eltüntetve az esetlegesen még fellelhető régészeti leleteket Vissegrád - Nagymaros térségében, a Bős-Nagymarosi vízlépcső építésének ürügyén. Röviden összegezve; a fenti kis tanulmányban megkíséreltük kutatótársaimmal érintőlegesen felhívni a figyelmet a középkori szakrális Magyar Apostoli Királyság központja működésének és működtetésének fontos kérdéseire, fizikai síkon történt és napjainkban is történő pusztítására, eltüntetett királyi városaira, szentélyeire, körtemplomaira. A külső perifériális kistérségek titkaira fényt nem deríthettünk, gondolunk itt a Holdvilág-árok megalitikus építmény-emlékeire, a Kevély-hegy Turul-templomára, a Kis-kopaszhegy ú.n. „Attila várára” továbbá a kalászi térség jelentős felfedezéseire. Engedtessék meg még egy gondolat;- Csak az pusztítható el, ’mi talmi anyag a középső világon, a felső- és alsó világ őrzi a szent
kapcsolatot, és újra keresi, előhívja a régit: a holtnak hitt szív újra dobban, s egyetemes szeretet sugároz szét a teremtett világban.
Felhasznált irodalom:
Rupp Jakab: Buda-Pest és környékének helyrajzi története ( Bp.1868) Noszlopi Németh Péter: Az Árpád-kori Buda nyomai a Pilisben (Bp. PÜSKI 1998.) Bradák Károly: Fehérvár-Fehérfolt (Bp. PÜSKI 1999.) Bradák Károly: Pontosabban...Válaszok a székesfehérvári ásatásokról és „királysírok”-ról szóló írásokra (Főnix könyvek 68. Debrecen 2006.) Anonymus: Gesta Hungarorum Kézai Simon: A magyarok cselekedetei (Osiris Budapest 1999.) Oláh Miklós: Hungária – Athila (Osiris Budapest 2000.) Thuróczi János: A magyarok krónikája (Osiris Budapest 2001.) Dümmerth Dezső: Az árpádok nyomában (Panoráma Bp. 1987. IV. kiadás) Heltai Gáspár: Krónika az magyaroknak dolgairól (Magvető Kiadó Bp. 1979.) Gönczi Tamás: Nimród gyűrűje (Sárosi Kiadó, Fót 2004.) Gönczi Tamás: Piliscsillag Napcsillag (Sárosi Kiadó, Fót 2005.) Simon Endre Miklós: Magyarország helységnévtára Trianon előtt (Sárosi Kft. Fót 2005.) Vértessy György: Fehéregyháza Kérdése Gérard de Sède: Race fabuleuse / extra-terrestres et mythologie mérovingienne /J’ai lu/ édition Paris, 1974. Grandes Chronique de France ROIS de FRANCE /Les Merveilles/ édition MOLIERES, Paris 1997. Wértessy György: Fehéregyháza Kérdése tanulmány Simon Zsolt: Trója az anatóliai nyelvészet tükrében /tanulmány – InterNet: http:// hettitalap.hu Gyöngyösi Gergely: I. Remete Szent Pál Remete Testvéreinek Élete /Varia Paulina III. 1998. Evlia Cselebi török világutazó Magyarországi Utazásai 1662-1664. (MTA 1904.) Szulejmán szultán győzelmes hadjárata 932. év Zil-Hidzse hó (1526. IX.8X.7.) (fordította: Thúry József) Képes Krónika (Budapest 2003) René Labat-Florence Malbran-Labat: Manuel d’épigraphie akkadienne (Geuthner manuels 1999. Paris) Fügedi Erik: Középkori magyar városprivilégiumok. Tanulmányok Budapest múltjából, XIV. Akadémiai Kiadó, Bp. 1967. Monumenta ecclesiae Strigoniensis, Ed. Ferninandus Knauz. II. –Srigonii, 1882 Huszár Lajos: Az esztergomi középkori pénzverde, Komárom megyei múzeumok közleményei. Tata, 1968. Csorba Csaba: Esztergom hadi krónikája - Bp.1978. Zrínyi Katonai Könyvkiadó Antonio Bonfini: RERUM UNGARICARUM DECADES Michael Baigent, Richard Leigh, Henry Lincoln: El enigma sagrado Colección Enigmas del Cristianismo Ediciones M. R. Argentina, S. A. Luí Evlia Cselebi török világutazó magyarországi utazásai. Bp.1904. Karácsony Imre műfordítása. Megjegyzés: -A pörgekarúak /Brachiopoda/ egyes alakjai a mezozoikumban és paleozoós üledékeinkben fontos korjelzők.



A királyi központ lapja 31
Az ősidők bizonyítékai
Az őskor embere is megtelepedett a Pilis-barlangjaiban. Ezek az őskorban már lakott barlangbelsők a következők: Leány-, Legény-, Bivak-, Ősi-, Kürtős-barlangok, Pilisszántói I. és II. Kőfülke, a Pilis-, Kesztölci-, Sámánka-barlang, és Csévi-barlangok. A Leány-, Legény-barlangok, (ma már Barlangrendszer), az a tipikus mészkő barlangbelsők, ahol őseink előszeretettel laktak. Talán nem is véletlenül... Ez volt az ősember otthona, a menedékhelye, hiszen általában száraz, jól fűthető, meleg odúk voltak ezek. Itt élt a törzs, itt vadászott, a barlangokból sorra előkerült leletanyagok ezt bizonyítják. Vegyük sorra ezeket, de elsőként ismerkedjünk meg a két „ikerbarlanggal” a Klastrompuszta feletti Leány-, és Legény-barlangokkal.
Nők és gyermekek, külön a férfiak
Maga a Legény-barlang elnevezése egészen az 1900-as évekig nyúlik vissza. A régészeti anyagokból mindaz fényesen kiderül, hogy az ásató szakemberek adták a nevét egy állítólagos „szerencsétlen eset” kapcsán. Korábbi turista útikönyvek azt írják a helyről, hogy valamikor itt „egy szerencsétlenül járt gyereket egy fentről lezuhanó kődarab agyonütött, s ezért a helyiek Chlapec-(Legényke)ként nevezték”. A problémám ezzel a névadással mindössze csak az, hogy sehol nem találni nyomát annak, hogy itt valóban ilyen szomorú baleset történt egykor. Ráadásul az ilyen helyeken kereszt vagy valamiféle megemlékezés-tábla van általában, itt azonban nincs. Úgy gondolom, hogy itt megint csak a szláv néveredetet szeretnék a „tudományos körök” ránk erőltetni, mindenféle gyártott kis mesékkel, és nem riadnak vissza a „halálkeltés” eszközétől sem. Hogy akkor mi a kézenfekvő magyarázat minderre? Szerintem a Chlapec (szlovák) elnevezés egy már régen meglévő nevet követhetett. A középkorban szinte biztos, hogy megkülönböztették egymástól a két barlangot, és a fellelhető bizonyítékok alapján úgy tűnik, hogy már az őskorban is... A Leány-barlang az ősidőkben a nők és gyermekek, míg a tőle 50 m-re nyíló Legény-barlang a férfiak, menedékhelye volt. Ezt a talált leletek alapján következtették ki a régészek. Míg a Legény-barlangból pattintott kőpengéket hozott a felszínre az ásó, megmunkált nyílhegyekkel együtt, addig a másik barlangból nagy víztároló edények, tejesköcsögök vastag falú darabjait, Dunáról felhozott kagylókat, szépen csiszolt csontárakat találtak. Ezek a leletek, női tartózkodásra utalnak, hiszen, a kagylókkal vakarták le, majd az árakkal fércelték, lyukasztották át az állatbőröket. Magam is találtam ilyen Dunai kagylókat fenn a barlang belsejében. Az egyik már félig elkopott jellegű, és nem azért mert kőtörmelék között hevert. A másik barlangban (Legény-,) azonban a férfiak laktak, így
megállíthatták azt, aki a hegyoldal egyetlen ösvényén fel akart jutni. Úgy gondolom, nem is véletlenül... Véleményem szerint a két barlang rendkívül fontos helyen van a Pilishegy nyugati oldalában! Ezek a helyek már az ősi korokban energia feltörési helyekként voltak ismertek, és energiákat adtak az ott tartózkodóknak. Hogy ez lehetett-e az ok, vagy valami más rituális, vallási ok lehetett, azt ma már nem tudni. Könnyedén elképzelhető az, hogy a Leány-barlang a női pólus, míg a másik a férfierő-energia lehetett, hiszen túl sok a furcsaság ezzel a két barlanggal kapcsolatosan. Itt van rögtön mindjárt az a tény, hogy a Leány-barlang ab
szolút kellemes környezettel nyílik az ember felé: lenn a mélyebb szakaszokon járatai tágasak, könnyen járhatók, nem gördít akadályt az ember elé, míg a Legény-barlang vasajtós bejárata után alig 10 méterrel máris komoly erőpróbában lehet részünk. Ez a dolog viszont jó ideig kitart, hiszen az első két méteres szűk szorító után, meredek közel 7 méter mély csúszósfalú szakadékba való lemászás következik, majd megint újabb lélekszorítóan szűk hely: a Betyár-lyuk. Az a fajta „keménykedés” amelyet eddig már megismertünk, így megy tovább is, egészen a barlang legalsó pontjáig a vigasz nélkül maradt ember számára, a sáros, vizes, s oly rideg 50 m mélyen lévő Óriás-teremig... Ebből is láthatjuk, hogy a Legény-barlang nem egy „sétabarlang” hanem igen csak nehéz hely. Úgy is mondhatnánk: férfias, hősies, vagy acélos. Míg a másik ennek csaknem ellentéte ilyen tekintetben: nőies, királynői, és bájos. Van persze ennek is nehezebb oldala, némi vadsága, de közel sem annyi, mint a másiknak. Ezért is gondolom azt, hogy már az ősember is valamiféle különös érzékkel tudta, érezte azt a kettő közötti különbséget, pedig a Legény-barlangot ismereteink szerint nem is járta végig... Akkor pedig hogyan? Valószínűleg a feltörő energiák alapján érezte, más magyarázat erre nem lehetséges. Használták ezeket a barlangokat kultikus, vallási, rituális célokra is, valamint temetkeztek is bennük. Erre nagyon kevéske bizonyítékunk van, de azért akad néhány szembetűnő és igen elgondolkoztató lelet. Mindkét barlang sok és változatos színű, féle cserépedény töredéket rejtett, tálak, víztároló edények töredé
A Pilis barlangjai (2. rész)
BENYÁK ATILLA
A Hármak-terme cseppköves aljzata a Leány-barlangban



Dobogókő
32
keit. Különösen szép a Legény-barlangban talált kisebb kézi őrlőkő töredék, amely homokkőből készült.
Ősi kultikus hely?
Talán az őskorban létezett egyfajta helyi koponyakultusz is, bár ez régészetileg még nem bizonyított – de mi tudunk ennek meglévő bizonyítékairól. Olyan régi kultuszról beszélhetünk, amelynek eredetét, és teljes célját már nem is nagyon érthetjük. Talán az Ősanya Ősatya, maga a lélek volt az, amelyet koponyaként testesítettek meg őseink. (Lásd a Pilisi nagy Nazca-útvonal ábrát, Két-Bükkfa nyeregnél!) Azonban itt a Leány-barlangnál további és újabb bizonyítékokat ismertünk meg erről.
Itt egy figyelő koponya-formát láthatunk, mely mélyen a falba húzódva figyel, néz lefelé. Ami rögtön feltűnik még a felületes szemlélőnek is, az a koponya jellegzetes emberi formája, és mélyen ülő szemgödrei. Oldalt széles baloldali arccsontja is jól látszik, valamint magas, erős homlokcsontja. Jobb oldalon ugyancsak jól látható a koponya arccsontja, de ez nyújtottabb kialakítású, mint a másik oldalon lévő. Mindenesetre rendkívül szabályos, sarkos faragású ez az oldal! Nem állítom, azt hogy az egész alakzat mesterséges lenne, csak, azt hogy a természetes formákat részben faragással alakították tovább, egészítették ki ahol kellett, a régmúltban. Erre utal a koponya homloki része és jobb oldala, amelyek jellegzetes mesterséges faragásnyomokra emlékeztetnek. Aki már látott kőszobrokat, fel fogja ismerni azokat a sajátos íveket, vonásokat, amelyek ezt a kőformát is jellemzik. Nyilván azért is alakították ki őseink ilyen koponya-formára valamikor, mert észrevették, azt hogy az egykori forrásvíz milyen érdekes kis gödröket vájt itt magának fenn a falon. Így aztán már meg is volt a két szemüreg, csak további fantáziának vagy látomásnak köszönhetően egységes arccá kellett formálni azt. Ez pedig az őskorban egy törzsi varázsló vagy a későbbi időkben akár egy másféle kultusz képviselője, egy hozzáértő sámán vagy az ősvallásban egy áldozópap utasítására megtörténhetett. Hogy ez végül is kinek az arca, s mennyi idős valójában nem tudható. De felvetődik a kérdés: kit ábrázoltak ilyen furcsán, visszata
szítóan? Valamely ős-istenüket őseink? Nézzünk csak akkor utána, hogy ma kit vagy mit ábrázolunk mi így? Koponya alakzattal sok mindent lehet ábrázolni. Először is a Halált. Gyerekek krétával az úttestre halálfejet rajzolnak, a különböző vegyszerek, mérgek üvegein ugyancsak ez a jel szerepel, s valamikor a kalózok is ilyet pingáltak vagy varrattak rá a fekete lobogóra... Ez a jel mindenhol a mai használatban azt jelenti, hogy: halál, halálos, de mindenképpen az életre veszélyes ábra vagy jel. Természetesen a gyerekek a krétával csupán játékból pingálják az ilyesmit, - mint ahogyan mi is gyerekként -, de a dolog komolysága mégis az egy szóban rejlik: halál. Nem tudjuk azt, hogy ez az ábra a régmúlt időkben miféle jelentéssel bírt. Nem biztos, hogy ez a halált jelentette az Őskorban, noha arra következtetünk a koponya-formából, hiszen az ember, ha meghal, és a hús elrothad végül a lecsupaszított csont, marad... Talán ezért alakult ki idővel „halál” jelentésének az emberi koponya-szimbólum. De mi van, ha ez a kezdetekben valami más volt? Valami mást jelképezett? Valamely ősi isten nézett ki így? Aki aztán szimbólummá vált. Nem kizárható, hogy ez itt valamikor egy ősi áldozó hely lehetett, hiszen az egykori vallásokról, őshitekről vajmi keveset tudunk. A halál ilyesféle ábrázolása, tisztelete, szorgalmaz egy nyilván fejlett törzset arra, hogy megformázzák a kő felületébe azt, amit feltétlen szükséges. Ha azonban vallási indíttatásból készült ez, akkor nyilván valamiféle istenség torz arcmásaként ábrázolták, imádkoztak, áldoztak előtte. Talán a mindenkori „úr” előtt, aki az élet és a halál felett uralkodik, mutattak be itt áldozatokat. Lehet persze más kultikus oka is ennek, vagy pedig elrettentésül, megfélemlítésként hozhatták létre más törzsbéliek számára.
Ám a legkézenfekvőbb dolog, amire gondolhatunk: az a temetkezés. Ha tényleg az ősidőkben - amikor feltehetően ez a koponya készült-, ez egyet jelentett a halállal, akkor nem gondolhatunk itt mi sem másra, mint hogy temetkeztek a szimbólum közvetlen közelébe, vagy pedig életet vettek el, azaz áldoztak...
A Legény-barlang háromszögalakú bejárati csarnoka
A Legény-barlang háromszögalakú bejárati csarnoka



A királyi központ lapja 33
Az őskorban egy hatalmas kifaragott sötét szemgödrökkel ellátott koponya elhelyezése a magas sziklafalra már messziről hirdeti mindenki számára: ez a hely egy temető. Tették ezt azért is, mert nem volt szükséges szavakkal leírniuk. Jeleket használtak. Ez persze nem jelenti azt, hogy nem ismerték az írást az ősidőkben, sokkal inkább kifejezhették a „dolog lényegét” egyetlen szimbólummal is, egy jellel. Amit mindenki megért(het) még manapság is... A koponya alatt nyílik befelé a Leány-barlang tágas előcsarnoka és Felső-részei, amely alkalmas lehetett arra, hogy temetkezőhelyként szolgáljon. Fekete edény vagy urnatöredékeket, csontdarabokat mi is találtunk korábban nagy számmal az első két vízszintes terem különböző agyagrétegeiben. Tényként jelenthető ki az, hogy ez a kialakítás, egy mesterséges beavatkozás eredményeképpen jött létre a természet kövein, de nem tudjuk, azt hogy pontosan mikor. Ez lehetett akár az őskorban, ami megmagyarázza, azt hogy ennyi idő elteltével miért erősen kopott a kő felülete, azaz a vésésnyomok mára már nem láthatóak, csak távolabbról a sarkos, mesterséges kialakítás nyoma. De ezen ne is csodálkozzunk! Ezt a koponyát nem védi meg semmi sem az erózió pusztításától. Szabadban van, így az eső, a hó, szél és a fagy bizony megteszi manapság is a magáét. El nem
fog tűnni még néhány ezer évig, biztos, mint ahogyan eddig is túlélt néhány ezer évet...
Aki Árnyak közt utazó...
A Leány-barlang belsőbb részeit ma már vasajtó védi az illetéktelen, rongálóktól. Valamikor azonban nyitva állt, az őskorban mindenképp. Az őskor embere végigjárta a barlang nagy termeit, lemerészkedett ameddig képes volt rá. Erre ma már nincs bizonyítékunk, hacsak nem lehet bizonyíték az, a meredek cseppkőfal, amelynek a közepén kialakított, kitaposott sziklaösvény húzódik keresztül. Alant a négy-öt méteres mélység, s csak a keskeny ösvényen lépkedhetünk a 35 fokos dőlésű fal közepén... Ez véleményem szerint teljesen mesterséges eredetű, sziklakivésés, kicsiszolás és részben a koptatás műve. Ma már részben elagyagosodott ez az ősi ösvényszerű alig fél méter széles út, de ez vezet le a barlang belsőbb részeibe, és ezen át lehet lejutni a barlang 22 méter hosszú, 10 m széles és egykor ugyanilyen magas Nagy-termébe is.
Az őskori ember, ha tehette, - úgy értve, hogy ha nem állt előtte természeti akadály -, akkor igenis végig járta, bebarangolta a barlangok mélyét. Tehette ezt, hiszen volt világítóeszköze! Korábban csak a hetvenes évekig vitatkoztak a tudósok azon, hogy
Kaptárfülke maradvány és kifaragott emberi fej (jobbra fent) A Legény-barlangnál
A Legény- és Leány-barlangok régi térképe a 80-as évekből



Dobogókő
34
az ősember nem merészkedett be a barlangok mélyére, de mikor hazánkban az Aggteleki-karszton megtalálták a Baradla-barlang mélyén, több helyen is az ősember fáklyacsonkjait, rájöttek arra, hogy az ősember nem volt annyira hülye, mint amilyennek korábban beállították... Nem félt a sötéttől, sokkal inkább tisztelte azt, és jól bevilágította, felderítette egészen nagy mélységekig. Leány-barlang régi részei Nagyobb termekből állnak, s ezeket egy-egy széles folyosószerűség köti össze egymással. A közlekedés ezekben a járatokban mondhatni, hogy egészen kényelmes, tehát az ősembernek sem volt túl nehéz dolga. Ezek a régi szakaszok cseppkőmentesek, ha vannak is ilyen képződmények, akkor csak elvétve egy-egy félreeső zugban láthatóak, és a legtöbb megcsonkolt állapotban van ma már. Ezeket nem az ősember tördelte le, - habár ez is előfordult a történelem során -, hanem turisták számlájára írható, hiszen sokáig vasajtós lezárás nélkül állt a barlang. A Legény-barlang bejárati csarnokában van a következő furcsaság: a csaknem szabályos háztetőszerű mennyezet-kivésés. Ilyen háromszögforma bejárata a Mithras szentélyeknek volt valamikor. Ha azonban az itteni oldalfalra esik a pillantásunk, akkor újabb különös dolgot láthatunk. A sziklafalban látható egy érdekes hosszúkás bevágás. Erről a régészek az 1912-es régészeti ásatáskor azt nyilatkozták, hogy ez nem más, mint egy valamikor mesterséges falbevágás, és hogy egy vastagabb gerenda tartóhelye lehetett. Ezzel viszont csak az a baj, hogy a másik oldalon pedig nincs semmi ilyesmi, és nem is volt. Mi hát akkor ez az egész? Véleményem szerint ez egykori Kaptárfülke maradvány lehet, mely az őshit barlang
szentélyében volt. Hogy honnan és mikortól ered pontosan ez az őshit, az nem tudható. Idő szerint nem datálható, csak hozzávetőlegesen. Tény azonban hogy a Legény-barlang előrésze sokáig menedékhelyül szolgált az embernek, hiszen egészen az Ősidőktől kezdődően jelen voltak a római-, a kelta-, a népvándorláskor leletei, sőt még a Második Világháborúban is német és magyar katonák rejtekhelye volt! Az ősember idejét megelőzően már néhány barlangi állatféle leleteit találták meg a régészek, s az őskorból már részben ismertetett cserépedények töredékei, csontárak, őrlőkő, pattintott nyíl és lándzsahegyek kerültek elő, a római-korból ismert egy bronz fésű, a népvándorlás időszakából pedig lószerszámtöredékek, kengyelvasak kerültek elő, valamint – feltehetően női ékszerekként - üveggyöngyös nyakláncok, de van tudomásunk hun és magyar kardokról is, amelyek a Leány-barlangból kerültek elő. A későbbi időkből a Legény-barlang Előcsarnokának végéből ismertté vált, egy hamispénzverő gép is, mely I. Ferdinánd érméit verte. Tudjuk azt is, hogy ezek a barlangok remetebarlangok is voltak, hiszen a közeli Klastrompusztán (1 km távolságra) Pálos kolostor épült még a középkorban. Mindmáig vitatéma az, hogy ez volt-e a keresett főtemplom, vagyis a rend központi kolostora, hiszen a régi adatok közül az derül ki, hogy a Pilis remetéi a „Hármas-barlangból” indultak el a renddé válás útján...
(Folytatása következik)
A Két Hollós könyvesbolt ajánlata:
KÖNYV:
HORVÁTH ISTVÁN: Rajzolatok a’ magyar nemzet legrégiebb történeteiből................ 2490 Ft
PÓSA PÁL ANDRÁS: Szakrális terek radiesztéziai felmérése..................................... 5990 Ft
PAKSI ZOLTÁN: Égi utak csillagüzenetei...................................................................... 5500 Ft
PAP GÁBOR: Az igazat mondd! (művelődéstörténeti írások)........................................ 3500 Ft
DVD:
ARADI LAJOS: A Képes Krónika titkai (6 db DVD)........................................................ 5000 Ft
SZÁNTAI LAJOS: „Üdvözlégy kegyelmes Szent László király!” 1-2. (12 db DVD)...... 10000 Ft
ARADI LAJOS: Árpádházi királyleányok (6 db DVD)................................................... 5000 Ft
ARADI LAJOS: Pilis rejtély 1-2. csomag (12 db DVD)............................................... 10 000 Ft