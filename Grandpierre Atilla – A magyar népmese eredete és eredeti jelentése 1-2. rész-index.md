---
master_file: "[[@GrandpierreAtillaMagyara]]"
---
# Index for Grandpierre Atilla – A magyar népmese eredete és eredeti jelentése 1-2. rész.pdf

A magyar népmese eredete és eredeti jelentése 1. és 2. rész, KAPU
Dr. Grandpierre Atilla:
A magyar népmese eredete és eredeti jelentése. 1. és 2. rész.
Újabb részletek Az ősi Magyarország c. készülő könyvből
Megjelent: KAPU 2016.03, 56-59; 2016.04, 57-60
Bevezető: A magyar népmese eredetének alapkérdései
A magyar népmesék nem csupán szép és tanulságos történetek,
mert az alábbiak fényében kiderül, hogy valójában nemzeti kultúránk
legalapvetőbb, valósággal életfontosságú értékei közé tartoznak.
Múltunk feltárása számára népmeséink a tárgyi kultúránál is
fontosabbak, hiszen a tárgyak mindig lelki-szellemi életünk szülöttei,
és így bepillantást engednek őseink érzés- és gondolatvilágába.
Régóta bebizonyosodott, hogy szorosan összefüggnek ősi
világlátásunkkal, mitológiánkkal és vallásunkkal, és éppen mert
nemcsak ezek elemeit, hanem szerves összefüggéseit is megőrizték,
a népmesék őrzik legjobban az ősvallás, az ősi mitológia, az ősi
világkép lényegét. Mivel a régészeti leletek népi hovatartozása
sokszor kétséges, a népmeséknél viszont nem kétséges nemzeti
hovatartozásuk, ezért a népmesekutatás a régészethez viszonyítva
is felértékelhető. Mi több, népmeséink régészeti leleteinknél jóval
időtállóbbak, ezért jóval messzebb tekinthetünk velük vissza a
múltba. A népi hitvilágban az elemek összekapcsolódása ugyanis az



elbeszélés szövegében hihetetlenül időtálló struktúrát hoz létre. Nem
zárható ki az sem, hogy népmeséink ősrétege gránittömbként
őrződött meg tízezer éveken át.
Számtalan sok szempontból értékelhetjük, szemlélhetjük
népmeséinket. Vlagyimir Propp például a cselekmény, Vámos Ferenc
a mese színtere, Jankovics Marcell, Pap Gábor és mások az Állatöv
csillagképeivel való kapcsolat szempontjából vizsgálják a népmesét.
Ebben a könyvben a magyarság számára a finnugor elméletből
adódó két fontos kérdés megvilágítása után elsősorban az
alapkérdésekre kell választ keresnünk. Véleményem szerint a magyar
népmesék alapkérdései a magyarság számára a következők:
A magyar népmese alapkérdései
1. Melyik korból erednek a magyar népmesék? Az őskorból, az
ókorból, a középkorból vagy az újkorból?
2. Melyik térbeli körzetből erednek a magyar népmesék? Közép
Ázsiából, Kelet-Ázsiából, Nyugat-Ázsiából, Kelet-Európából
és/vagy a Kárpát-medencéből?
3. Milyen világképet hordoznak a magyar népmesék? Melyek a
főbb jellemzői, megkülönböztető ismertetőjegyei, sajátosságai?
4. Miben rejlik a népmese alapvető üzenete számunkra? Mit
mondanak népmeséink a magyarságról, a magyarság
küldetéséről?
Bevezető: A magyar mitológia és a finnugor elmélet
ellentmondásai
1. A magyarság térbeli körzete az i.e. 1. évezredben és
népmeséink eredete



A magyar népmesék olyan szorosan összefüggnek az ősi magyar
mitológiával, hogy segítségükkel helyreállítható a magyar mitológia
világképe – írja a „Sámánok és táltosok” című könyvben Benedek
Elek és Erdélyi Zsuzsanna (Benedek-Erdélyi 1993). A finnugor
elméletnek megfelelően a magyar népmesék legközelebbi rokonai a
finn és ugor népek meséi kellene legyenek. Tény azonban, hogy a
magyar mitológia teljesen eltér a többi finnugor, de még a nyelvileg
legközelebbinek tartott obiugor anyagtól is (Benedek · Erdélyi 1993).
Ez a magyar népmesék eredetének első kérdése: miben rejlik a
magyarság finnugor eredetének elmélete és a magyar mitológia
teljesen más jellege közötti ellentmondás oka?
Az 1848-49-es szabadságharc leverését követő évtizedekben
Magyarországon hivatalossá, majd a kiegyezés után dogmává vált
finnugor „elmélet” szerint i.e. 1. évezredre települtek szét a régi
finnugor népek az Urál és a Volga vidékéről egészen a Balti-tengerig
(1. kép, Nanovfszky 2000, 4).
1. kép. A „magyarság szállásterülete” nevet a finnugor elméletet valló
nyelvészek egy, az Ural hegység déli csücskénél található körzetnek



adták. A térképen azonban a „magyarok szállásterülete” 1500 évvel
későbbi viszonyok közé került. A Bizánci Birodalom nem i.e. 1000
200-ig állt fenn, mint a magyarság állítólagos „szállásterülete” az
alábbi térképen, hanem i.sz. 330-tól 1453-ig, a Kazár Birodalom
pedig az i.sz. 7. századtól a 10. Századig, a Bagdadi Kalifátus i.sz.
750-ben jött létre. Minden bizonnyal a 830 körüli viszonyokat mutató
történelmi térképre ültették rá, megtévesztően, a „magyarság
szállásterülete” nevű, 1000-1800 évvel korábbi körzetet. Felmerül a
kérdés: milyen népek éltek az i.e. 1000 és i.e. 200 között az Ural déli
vidékén és tágabb szomszédságában?
Vegyünk észre egy alapvető régészeti-történelmi tényt, ami úgy
tűnik, mindmáig elkerülte a figyelmet. Ahogy azt a 2, 3 és 4. kép
mutatja, a „magyarság szállásterületé”-nek nevezett körzet teljes
egészében a korabeli Szkítia területén található!
2. kép. Ptolemaios ókori görög földrajztudós, csillagász térképe a
korabeli (i.sz. 100 körüli) Eurázsiáról.
Ez a Szkítia pedig nem akármilyen ország volt abban a korban.
Egyiptommal is vetekedő ősiségét, magas műveltségét és
kiemelkedő világtörténelmi szerepét a 18. századig az egész világon
elismerték, és az utóbbi évtizedekben kezdik ismét felfedezni.
Térbeli kiterjedése pedig különösen érdekes számunkra. A 2. képen



az i.sz. 100 – 170 között élt Ptolemaiosz, a kor leghíresebb
csillagásza és földrajztudósa térképét láthatjuk. Ezen „Scítia intra
Imaum” az Imaus, azaz Ural hegységtől inneni Szkítiát, „Scítia extra
Imaum” az Ural hegységen túli Szkítiát mutatja. Ennek megfelelően
Szkítia a Fekete-tengertől a Csendes óceánig terjedt.
3. kép. Szkítia térbeli kiterjedése az i.e. 1. évezredben a régészeti
leletek alapján. A Magyar Nemzeti Múzeum kiállítási vezetője. A
térkép német nyelvű eredetijét Doris Bordon készítette.
A 3. képen a 2009-ben Budapesten, a Magyar Nemzeti Múzeumban
tartott „Szkíta aranykincsek” régészeti kiállítás katalógusának
térképén mutatja az i.e. 1. évezredből származó szkíta régészeti
leletek térbeli elhelyezkedését a Kárpát-medencétől a Bajkál-tóig és
a Kászpi-tó délnyugati csücskéig.
4. kép. A szkíták és hunok körzetei az i.e. 800- i.sz. 100 közötti
Eurázsiában. Philipsʼ Atlas of World History, 2005.
A 4. képen a Philipsʼ Atlas of World History 2005-ben megjelent



történelmi térképén Szkítia az i.e. 800-i.sz. 100 közötti időszakban a
Kárpát-medencétől a Csendes-óceánig terjed. A három, különböző
forrásból származó térkép megegyezik abban, hogy az i.e. 800-i.sz.
100 közötti időszakban Szkítia a Kárpát-medencétől a Csendes
óceánig terjedt. Ez az az időszak, amelyben a finnugor elmélet
szerint a „magyarság szállásterülete” az 1. képen látható módon az
Ural hegységtől délre, a Kászpi-tótól északkeletre található egy
viszonylag kis körzetre korlátozódva. Ha ebben az időszakban ebben
a körzetben szkíták éltek, és a szkíták országa a Kárpát-medencétől
a Csendes-óceánig terjedt, akkor a korabeli magyarság Szkítia
területén élt! Ez az az évezred, amelyben a Mario Alinei (Alinei: Az ősi
kapocs, 2005) szerint a Kárpát-medencéből Észak-Itáliába települt,
magyarul beszélő etruszkok a kor egyik legmagasabb műveltségét
képviselték.
Szkítia területe többmillió négyzetkilométer, a korabeli
Görögországénak mintegy 30-szorosa! Amit műveltségéből
ismerünk, például aranyművességét, az nemcsak korábbi eredetű,
de magasabb szinvonalú is a görögénél. Ha tehát a magyarság
„szállásterülete” ott volt a korabeli Szkítiában, akkor nem alacsony
volt a műveltsége, nem finnugor volt a népi hovatartozása, és az sem
érthetetlen, hogy miért a szkítákkal függ össze egész
néphagyománya. Úgy gondoljuk, nem helyes egy ilyen magas
műveltséget képviselő, ennyire hatalmas országot, mint Szkítia, a
magyarság történelmében immár majdnem két évszázada figyelmen
kívül hagyni. Annál is inkább, mivel Hoppál Mihály, a Néprajzi Intézet
igazgatója Berze Nagy János, a magyar népmese- és néphagyomány
egyik legkiemelkedőbb kutatójának eredményei alapján felhívta a
figyelmet, hogy a magyar népmese- és hiedelemvilág megértése,
eredetének kutatása során alapvető fontosságú az iráni és még
inkább a mezopotámiai párhuzamok vizsgálata (Hoppál 1981).
Tegyük mindehhez hozzá, hogy a finn-permi népek összlétszáma



ezer évvel ezelőtt nem volt több 10 – 20 ezernél (Nethem 2009),
ugyanakkor, amikor a korabeli magyarság létszáma felülmúlta a
milliós létszámot. A magyarság műveltségi szintje pedig a 19.
századig messze felülmúlta a finnugor népekét. Ha volt kapcsolat a
finn és a magyar nép között, az átadó fél inkább a magyar lehetett.
Más szóval, meséink népi eredete ellentmond a finnugor elméletnek.
A tények alapján inkább arra kell gondolnunk, hogy népmeséink saját
történelmi múltunkból erednek, magyar eredetűek.
Nem mindegy, hogyan fogjuk fel ősmúltunkat, a mától 3000 évre
visszafelé spekuláló, alapvető tényeket figyelmen kívül hagyó
nyelvészeti feltevések alapján, vagy a megbízhatóbb, egymással
összhangban álló régészeti, történelmi és néprajzi tények alapján! S
ha ezeket az utóbbiakat tartjuk szem előtt, egycsapásra megoldódik
a magyar népmesék eredetének első kérdése. A magyar népmesék
azért mutatnak szoros rokonságot a szkíta, illetve ural-altáji népek
meséivel, mert a magyar nép azonos a szkítával, és azért mutatnak
távolibb rokonságot a finnugor mitológiával, mert távolibbak tőlük.
2. A magyar népmese ősrétegének kora ellentmond a finnugor
elméletnek
Az Akadémiai Kiadónál megjelent, hivatalos nézeteket tükröző
„MAGYAR NÉPRAJZ” V. kötetében, a „Népköltészet”-ben Banó
István ezt írta: „Népmeséink legősibb rétegének kialakulása,
amelyben számos, még a honfoglalás előtti időkre visszamutató
elemet is találhatunk, az ezredforduló idejére, i.sz. 900 körülre
tehető” (Banó 1988). Felmerül a magyar népmese eredetének
második kérdése: Igaz-e, hogy népmeséink legősibb rétege i.sz. 900
körül alakult ki? Ha igaz lenne, akkor őseink Álmos és Atilla idejében
még népmesék nélkül élhettek, legfeljebb népmesék nélküli
népmese-elemekkel találkozhattak. Ugyanakkor a magyar nyelvet a
finnugor nyelvészet, például Domokos Péter egyetemi tanár, az ELTE



Finnugor Tanszékének vezetője is legalább 5-6000 évesnek tartja
(Domokos 2000, 11). A feltételezett finnugor nyelvi egység 5-6000
éve vált ketté finn és ugor ágra. Ötezer éven át beszéltük a magyar
nyelvet anélkül, hogy népmeséink lettek volna? És azelőtt az
állítólagos „finnugor ősnyelv”-et beszélve semmiféle népmesénk
nem volt? Ugyanakkor az úgynevezett indoeurópai népek, amelyek
nyelvének eredetét a nyelvtudomány az i.e. 2000 körülre, a
bronzkorra teszi, ugyanebben az időszakban már javában mesélték
népmeséiket. A legrégibb mese, ami az indoeurópai népeknél
megtalálható, „A kovács és az ördög”, az i.e. 1000-3000 körüli
bronzkorból ered (Graça da Silva, Tehrani 2016). Persze ez a
kormeghatározás eleve adódik a témából, kovácsról szóló népmese
ugyanis nem születhetett a kőkorban. És mivel az indo-európai
népeknél kimaradt a Kárpát-medencében 2000 évet átfogó rézkor, a
kőkorukat egyből a bronzkor követte.
A magyar mitológiai világképben központi helyet foglal el az égig érő
fa vagy tetejetlen fa képzete. Az égig érő fa mesetípus
számbavehető rokonait csak az ugor és szibériai török vallási és
mesei hagyományok között találjuk meg (Berze Nagy 2005, 20). „Ez
azzal magyarázható, hogy a legközelebbinek tartott
nyelvrokonainktól is már több ezer éve elvált a magyarság, és
megszűnt minden nyelvi, ill. kulturális kapcsolat” – írják a neves
szerzők (Benedek-Erdélyi 1993). Ez azonban csak akkor lenne
lehetséges, ha a magyar mitológia csak a finn népektől elválás, kb.
i.e. 1000 után keletkezett volna. Lehetséges ez?
Ahogy azt előző cikkünk, „A magyar népzene eredete és eredeti
jelentése” bevezetőjében jeleztük, a művészet, a jelképek és a
mítoszok eredete legalább 2 millió évre nyúlik vissza, és nem
alaptalan a feltevés, amely szerint több, mint 3 millió évvel ezelőtt
már létezett olyan vallás, amely egyszersmind a tudás egészét
felölelte. Ha a népmesék elválaszthatatlanok az ősvallástól, a



mitológiától, akkor népmeséknek évmilliókkal ezelőtt is létezniük
kellett. Az egyes népek sajátos meséi pedig ezen népek
kialakulásakor, minden bizonnyal a nyelv kialakulásával lényegében
párhuzamosan alakulhattak ki.
Vegyük most sorra a magyar népmesék alapkérdéseit!
1. Melyik korból erednek a magyar népmesék? Az őskorból, az
ókorból, a középkorból vagy az újkorból?
A Világfa eszméjének eredete – az egészlátás világkorszakának
felfedezése
Berze Nagy János egyike volt a magyar népmese és a
néphagyományok legkiemelkedőbb kutatóinak. Átfogó kutatásainak
egyik fő eredményét „Az égig érő fa” című könyvében foglalta össze.
Az égig érő fa, másik nevén a tetejetlen fa ősképzet, eredete az
emberiség beláthatatlan ősmúltjába vezet. Mivel a mitológia
többmillió éve létezik, úgy tűnik, az emberré válással jött létre.
Mióta ismeri az ember a Világfát? Az elmúlt évtizedek tudományos
kutatásai egyre messzebb engednek a múltba pillantani. Nemrég
derült fény arra, hogy a jelképekben gondolkodás, a művészet és az
emberi gondolkodás mai formája legalább kétmillió éves múltra
tekinthet vissza (Eliade: A samanizmus, 2005; Grandpierre 2007,
Harrod 2010, 2014). Mindmáig kellően meg nem becsült
felfedezésről van szó, az emberi öntudat mibenlétét ugyanis a
modern materialista világkép képtelen értelmezni. Az emberi öntudat
az anyagias szemlélet diadalútja során az ősi emberrel együtt
leértékelődött. Ezért ma újra fel kell fedeznünk, hogy az emberi
öntudat megszületésekor az öntudat szükségképpen alapvetően
más természetű volt, mint ma. Az emberré válás küszöbén az emberi
öntudat teljes mértékben az intuitív gondolkodás jegyében jött létre,
hiszen az öntudat kigyulladásakor az öntudatban a rész-ismeretek



eleinte még nem álltak rendelkezésre. Az intuíció egy csodálatos
természeti adottság, rokon az öszöntökben rejlő magasabb
értelemmel, az ösztönös világérzékeléssel, az ösztönös logikával, a
kozmikus teremtő erőkkel, amelyek ma is bennünk élnek, ha mégoly
eltemetve is. Ahogy az újszülöttnél, az emberré váláskor
világfelfogásunk teljes mértékben az egészlátás jegyében állt. Ma
szinte fordított a helyzet, a bal féltekés rész-gondolkodás került
túlsúlyba. A részlátással nem látható az egész, ezért a mai részlátás
túlsúly miatt nehéz felmérnünk, mire képes az intuitív egészlátás.
Egy biztos: az egészlátás korában a Nagy Egész játszotta a
főszerepet életünkben, érzékelésünkben, gondolkodásunkban. Ez
pedig azt jelenti, hogy a Világfa mindent magában foglaló fogalma az
emberré válás évmillióinak mélyén született.
A belső érzékelés kibontakozása az elme alkotó világtörvényének
alapján teremtette meg az emberi öntudat világát. Az emberi öntudat
alapvetően, saját természete szerint a belső érzékelésen, a belső
világtörvényen alapszik. A természetes, azaz ösztönös, kozmikus
gondolkodás világa azonban természetadta módon
összekapcsolódik és kiegészül egy alapvetően más természetű
világrenddel, a külső érzékszerveket követő és értelmező,
tapasztalati gondolkodással. A lelki-szellemi, ösztönös
világérzékelésen értelmeződik a külső tapasztalás. Így épül fel az
egészlátás alapján a részlátás világa. Az emberiség szellemi-értelmi
fejlődésében a legnagyobb törést az jelentette, amikor a részlátás
megtagadta szülő, nevelő és éltető alapját, közegét, a részlátást
mintegy körbevevő és magába ölelő egészlátást. Ez a modernitás
ellenforradalma, amelyben a kicsinyes érdekekre irányuló szemlélet
elvetette és megtagadta a mindent éltető egészt. A Világfa azonban
a 21. században, a modernitás korának végén a Nagy Egész
jelképeként újra feltűnik az emberiség szellemi fejlődésének egén.
Az égitesteket szülő és minden életet éltető Világfa eszméje központi



szerepet játszott az emberiség őstudásában, ősvallásában,
mitológiájában, az ősi gondolkodásban. Ezzel magyarázható az a
mitológusok által megfigyelt tény, hogy a kozmogóniai mítoszok
központi szerepet játszottak az ősi mitológiákban (Toporov 1988). Ki
tudja, milyen magas szintre fejlődhetett az intuitív tudás az ősmúlt
évmilliói alatt? Az egészlátó tudásban rejlik a Világfa, a Világerő, a
Világszellem teljes tudása. A külső érzékszerveket követő, azoknak
önmagát alárendelő modern gondolkodás elhatalmasodásával a
szerzett ismeretek egyre nagyobb mértékben háttérbe szorítják a
természetes, eredendő világérzékelést, azt az érzékelést, amely az
ösztönökben, az életet teremtő és irányító kozmikus értelemben
rejlik. Az ösztönös világérzékelés az egészlátás révén képes a
Természet nyelvén beszélni, a minden élőt teremtő és éltető
Természet közös alapján állni.
A tetejetlen jelképes kozmikus értelemben használt elképesztő
fogalma valójában kirívóan önellentmondásos, hiszen abszolút
vonatkozásban semmilyen tárgy sem lehet tetejetlen (Grandpierre K.
Endre, 1994). Hogy lehetne hát egy fa tetejetlen? Későbbi korok
magát az eget sem tartották tetejetlennek! Miként számtalan
forrásból tudjuk, az eget holmiféle szilárd burának, héjnak,
tetőzetnek képzelték (égboltozat, firnamentum stb). Az aranyidők
emberei azonban ismeretlen eredetű tudás, vagy valóságfeltáró mély
megfigyelések révén tisztában voltak vele, hogy az Ég nem szilárd
„anyag”, nem holmi boltozata, fedele, teteje a földi világnak, hanem
csupán légkör, levegő, „levegőég”. Tudták tehát, hogy a csillagok
nem holmi rézszögek, égi szentjánosbogarak, s nem is egy síkban
helyezkednek el, hanem egymástól és egymás mögött végtelen
távolságban; az ég tehát tetejetlen s nem más, mint kilátás a
kozmoszra, a kozmikus térre, indokolt hát, hogy a létezés három
rétegét – a földet, levegőeget és kozmikus világot – a testével átfogó,
áthidaló élőlény, a növények növénye, a Fa is tetejetlennek



neveztessék. Ekként vált az Élet Anyjának tudott-tisztelt Fa a
végtelen tér és a végtelen világegyetem jelképévé. A Tetejetlen fa
képzetében tehát az aranykori gondolkodás (és tudomány) egy
napjainkig feltáratlan titkát közelíthetjük meg: az aranykoriaknak
tudomásuk volt róla, hogy az ég alakjában mutatkozó kozmikus tér
és csillagvilága tetejetlen: nincs felső határa és a végtelenbe nyúlik,
azaz: végtelen és határtalan (u. ott).
Az égigérő Világfa más népek hagyományaiban igen gyéren fordul
elő (Berze Nagy János: Égigérő fa, 1958, 134. oldal). Alma lehozatala
a Világfáról csak a magyar népmesékben fordul elő (u. ott, 187.
oldal). Főleg magyar népmesékben bukkanunk a Világfa csodás
elemeire (u. ott, 131). A világ közepe a Világfával összefüggésben
Európában csak a magyar hagyományokból ismerős (u. ott, 311).
Berze Nagy János (u. ott, 174) megállapítja a népmese-elemek
eredetének egy fontos módszerét. Az adott népmesei elem (Világfa,
forgó kastély, alma lehozatala a Világfáról stb.) attól a néptől
származik, amelynél a leggazdagabban őrződött meg, amelyben a
leggyakrabban és a legteljesebben fordul elő. A folyó vize a forrásnál
a legtisztább. Mindezek alapján arra a belátásra kell jussunk, hogy a
Világfa eszméje magyar eredetű.
Konkrétan melyik korból erednek a magyar népmesék?
A régészetről írt előző részben kimutattuk, hogy Árpád népének, a
„palmettás népnek” a jelképe, a „palmetta” valójában stilizált Világfa,
és eredeti jelentése: „Az Ég akarata”. Azt is megmutattuk, hogy ez a
jelkép az ősi Kárpát-medencéből ered, és kora legalább 7 ezer év.
Pintér Sándor (1841–1915) a palócságot történeti-régészeti
nyelvjárási emlékeinek számbavételével vizsgálta. „A népmesékről”
írt könyvében kifejti, hogy a palócznép vitézi meséjének történeti
ideje rendszerint a réz és a bronzkorszakba helyezkedik s a kőkort



csak egy-két alak jelképezi. Szerinte a palócok szkíta-hun-avar
maradvány törzs, akiket Árpádék, a hazatérők itt találtak, s akik az
államalkotó magyarokkal egy nemzettesté olvadtak.
Vámos Ferenc „Kozmosz a magyar népmesében” (1943) című
alapos művében arra az eredményre jutott, hogy a magyar népmese
ősrétege az indogermán betelepülés előtti korból ered. Pontosabban
is be tudta határolni, mert érvei alapján a kaukázusi, ún. maikop-i
műveltség korában, vagyis i.e. 3700-3100 között már megvolt az a
világkép, amelyből a magyar népmese alaprétege született. Tény,
hogy a szkíta kultúra a Don folyó és a Kaukázus közötti maikopi
kultúra (kb. i.e. 3 500 – 2 500) szerves folytatásának tekinthető
(Piotrovszkij, 1975).
Vámos Ferenc következtetését teljesen alátámasztják az újabb
eredmények. Dr. Kós Károly „Ősi váz és utópisztikus tartalom a
magyar népmesében” című összefoglaló tanulmányában
megállapítja, hogy a hindu–perzsa–arab és germán–francia–spanyol
mesekincstől eltérően (melyekben a helyi néphiedelmek mellett erős
nyomot hagytak a középkori eredetű történeti mondák,
kalandregények és más kódexirodalmi hatások is), a magyar
mesekincs tündérmeséi általában mentesek maradtak az uralkodó
osztályok irodalma és főleg koncepciója hatásától. Ez pedig
nyilvánvalóan csakis annak köszönhető, hogy a magyar népmesék
mélyebb gyökérzetűek, mint az indo-európai népeké, és ez a
mélyebb gyökérzet erősebb tartást biztosít az idegen hatásokkal
szemben.
Ahhoz képest, hogy az indo-európai kor a bronzkorral kezdődik,
figyelemre méltó, hogy a szibériai szaka nép (mai orosz nevükön:
jakut nép) meséiben különös gyakorisággal szerepel az első ember
(Berze Nagy 1958, 243-273). Erről a szaka népről írta Hérodotosz
görög történetíró, hogy a perzsák a szkítákat szaká-nak nevezik. A



szakák tehát azok a szkíták, akiket az ókorban a legősibb népnek
tartottak. Az első emberről fennmaradt szaka mesék és
néphagyományok megerősítik, hogy valóban az emberiség
ősnépéről van szó. Berze Nagy János kiemeli, hogy ezekből az
ősmondákból kiérzik a közvetlen hang – szinte a szemtanú
beszámolóját olvashatjuk. A föld köldökén áll egy buja fa. A fa
koronájáról isteni sárga folyadék csorog. Ez a hely az első ember
helye: a paradicsom. Az első ember egyszer tudni akarta, miért van ő
a világon. A nagy fához ment, amelynek teteje áttört a „három rétegű
égen”, s amelynek ágain folydogált a boldogsághozó sárga lé. Akkor
látta, hogy a fa hirtelen kinyílt s a nyílásban egy női lény övig
megjelent. Ez megmondta neki, azért jött a világra, hogy az emberi
nem ősatyja legyen. A monda egy másik változatában a női lény
tejével táplálta az ifjút, s ettől százszoros lett az ereje. További jakut
monda szól arról,mhogy az első ember magától jött rá, hogy ez a fa
az istennővel együtt az ő szülője, anyja, aki őt, az árvát és a kis
gyermeket, naggyá felnevelte, nyájainak, vadjainak, madarainak s
halainak felnevelője és védelmezője. Berze Nagy kimutatja ennek az
ősi néphagyománynak egyes elemeit az egyiptomi Ozirisz
mítoszban, az Adonisz-mítoszban. A magyar besenyőtelki
népmesékben a „nagy jegenyefán” kinyílik az ajtó, amelyen kinéz
egy öregasszony, akit a kondás öreganyámnak szólított. A másik
besenyőtelki mese világfájának tetején tündérszép királyleány él.
Érdekes módon az „első ember” felbukkan a szkíták Hérodotosz
által feljegyzett eredetmondájában is. Esszerint „Az első embert, aki
az akkor még néptelen tájon élt, Thargitaosznak hívták”. Grandpierre
K. Endre kimutatta, hogy a „t” e szó elején kötőhang, amit azért
tettek oda a görögök, hogy az egyébként néma „h”-t ne veszítsék el
a kiejtésben. A szokásos „-osz” görögös toldalék nélkül Thargitaosz
nem görögösített neve tehát: Hargita. „Ennek a Thargitaosznak
szüleiről pedig azt állítják – én ugyan nem hiszem, de ők így vallják -,



hogy maga Zeusz és Borysthenes lettek volna.” Zeusz az Égisten, a
Mindenség királya a görög mitológiában. „Boristen” – a görögös „
esz” toldalékkal Borysthenes – pedig a folyóisten, a Dnyeper folyó
ókori görög neve. Ezt pedig úgy lehet érteni, hogy a szkíták az
Égistentől és a Folyóistentől erednek, vagyis nem egy másik, még
ősibb néptől, hanem magától a Világegyetemtől, az Égtől és a
Földtől, vagyis az emberiség ősnépéről van szó. Ezt az értelmezést
erősíti Hérodotosz megfogalmazása is: „én ugyan nem hiszem, de ők
így vallják -, hogy maga Zeusz és Borysthenes” az őseik – vagyis
bármily hihetetlen, de a szkíták eredetmondájuk szerint magától a
főistentől és a folyóistentől erednek. Tegyük hozzá, a szkíta
eredetmonda folytatásában (T)Hargita(osz)-nak három fia születik,
és a legkisebb nyeri el a királyságot – mint a magyar népmesékben.
2. Melyik térbeli körzetből erednek a magyar népmesék?
Közép-Ázsiából, Kelet-Ázsiából, Nyugat-Ázsiából, Kelet
Európából és/vagy a Kárpát-medencéből?
Dr. Kós Károly „Ősi váz és utópisztikus tartalom a magyar
népmesében” a világ népei meseanyagát a meseszövés
szempontjából három fő típusba sorolja. A hindu–perzsa–arab népek
Ezeregy éj-szerű meséit a felcsigázott képzelet és részletező
előadás, a nyugat-európai meséket viszont, például a Grimm
testvérek gyűjtötte meséket, a rövidség és pontos tartalmi rögzítés
jellemzi. A Kelet-Európától Közép-Ázsiáig élő népek meséire
általában jellemző a mesélő rögtönzéseinek is helyet adó lazább
szerkezet. E csoportba tartozik a magyar mesekincs is, és a legtöbb
szomszédos ural–altáji nép meséje. A magyar népmesék fő
elterjedésének, feltehetően eredetének körzete tehát eszerint a
Kelet-Európától Közép-Ázsiáig terjedő körzet. A magyar
meseanyagban Vámos Ferenc egy egész témakört derít fel, amely
csaknem ugyanígy van együtt Eurázsia népeinek történeti
anyagegyüttesében (Vámos 1944, 17).



A magyar népmesék elsődleges, Ázsiáig terjedő rokonságát
alátámasztják Horváth Izabella vizsgálatai is. A magyar ősmesék
Fehérlófia-típusa a Kárpát-medencétől Mongóliáig és Kínáig elterjedt
(Horváth Izabella 2010). A Fehérlófia meseciklus a griffmadárral a
magyaron kívül megvan a török, tatár, kazakh, ujgur, sárga ujgur
(jugur) mesekincsben a maga egészében, viszont a nyugat-európai
népek griffjeihez nem kapcsolódnak további néprajzi elemek. A griff
a magyar népmesék jellegzetes szereplője, aki képes a mesehőst az
alvilágból a felső világba szállítani. A griff a történelem során
elsősorban a Kárpát-medencétől a Csendes-óceánig terjedő
Szkítiában, Mezopotámiában, Egyiptomban és Indiában ismeretes,
mitológiai eredete minden bizonnyal a szkítákhoz köthető. A griff
körzete tehát ismét a Kárpát-medencétől Indiáig és Kelet-Ázsiáig
terjedő körzet. A Világfa elsődleges körzete, ahol leggyakrabban
fordul elő, és ahol jelképrendszere is a leggazdagabb, ugyanez a
körzet. A Világfa attól Világfa, hogy az égig ér, vagyis elér a
bolygókig, a csillagokig. A Világfa ágai között azonban csak a
magyar, az uráli, altáji és az ősi ázsiai népek mesekincsében található
a Nap és a Hold.
A „bika képében viaskodó táltosok” mondai motívuma a régi Kínából
egy 2. és egy 10. századi történeti feljegyzésben is fennmaradt.
(Hoppál 1981). Az észak-kínai mandzsu néphagyományban
megtalálták egyes magyar táltos-motívumok párhuzamait (Hoppál
2013).
Fehérlófia mesének legközelebbi rokonát Horváth Izabella 1994-ben
találta meg egy Belső Mongóliában (Észak-Kína) élő evenki vadásztól
(Horváth 2010). A magyar népmesével mind a szereplőkben, mind a
tíz fő eseményében és ezek sorrendjében megegyezeik, és a két
mese között csak néhány lényegtelen részletben mutakozik eltérés.
Ezen az evenki népmesén kívül a legszorosabb párhuzamokat a
magyar Fehérlófia meséhez a mai Kína nyugati részén élő jugur és az



ujgur népmesék őrizték meg. Egy 10. századi ujgur kézirat alapján
ismert tény, hogy az ujgurok hun eredetűek. Így feltehető, hogy a
Fehérlófia mese hun eredetű. Ez egyben magyarázatot adna a
Fehérlófia mese térbeli elterjedtségére is, hiszen Hunnia ugyanazon
a területen állt fenn a 4. századtól, amin Szkítia, majd a szintén szkíta
szarmaták országa közvetlenül Hunnia előtt. A sokezer éves népi
folytonosság és az egységes, magas szintű szkíta-hun-magyar
műveltségben rejlő szellemi erő magyarázatot ad arra a tényre, hogy
a magyar népmesék legközelebbi rokonai ugyanezen körzetben
találhatók.
3. Milyen világképet hordoznak a magyar népmesék? Melyek a
magyar népmesék főbb jellemzői, megkülönböztető
ismertetőjegyei, sajátosságai?
Talán nem tévedek nagyot, ha úgy vélem, hogy a magyar
népköltészet a világ egyik leggazdagabb mesekincsével rendelkezik
– tekintettel például arra, hogy Benedek Elek, a magyar népmese
kutatás egyik legkiemelkedőbb alakjának „Magyar népmesék” című
könyvén ez olvasható: „Talán kevesen tudják, hogy a magyar
népköltészet a világ leggazdagabb mesekincsével rendelkezik”.
Hasonlóan nyilatkozott Leszkoven László mesekutató is:
„Meggyőződésem, hogy a magyar népmese egyedülálló a világon.
Olyan kincs birtokában vagyunk, aminek értékét még annak ellenére
sem látjuk igazán, hogy nap, mint nap a kezünk ügyében van.”
Grandpierre K. Endre „Kővárból kialtó asszony” című könyvében így
ír: meggyőződésünk szerint a földkerekségen egyedülálló a magyar
ősmondavilág. S ha így van, akkor a magyar mesevilágról is
hasonlóképpen gondolkodhatunk. A feldolgozott magyar népmesék
száma már 1982-ben meghaladta a 10 ezret.
Vámos Ferenc „Kozmosz a magyar népmesében” című könyvében
megvilágítja, hogy „a magyar mesekincsben egészen különös világ,



gondolatrendszer, bölcselet szunnyad. A létnek, a világnak kozmikus
víziója” (Vámos 1943, 11), „sajátságos kozmo-mágikus világ” (u. ott,
16). Az égigérő fában, a griffekben, a tündérekben, Tündér Ilona
birodalmában csodatevő, mágikus erők testesülnek meg. A magyar
népmese világában ez a mágikus életerő az, amely természeti
erőként „csörgedezteti a források vizét, növeszti a föld növényét,
szelet fúj a felhőkbe, a Nap, a Hold és a csillagok pályáját jelöli”
(Vámos 1943, 25). Ez a mágikus, a látszólag élettelen világot, a tájat,
az eget-földet átható és összekötő életerő az, amely a „Szép Júlia”
című, Mailand Oszkártól feljegyzett székely mesében az „a szép
Júlia, aki erdőt ződít, füvet virágoztat”. A Nap, a Hold és a csillagok is
ettől a mágikus életerőtől nyerik hatalmukat s pompájukat. Ez a
kozmikus, varázslatos életerő megtölti az egész teret. Ez a (Vámos
által idegen szóval „Hvarenah”-nak nevezett) mágikus életerő a
magyar népmese színtiszta lényege (Vámos 1943, 25). A Világfa
maga ennek a kozmikus életerőnek a megtestesülése, hiszen a
nevében is benne van, hogy szó szerint egy kozmikus élőlény: világ
fa. A Világfa tetején él a tündöklő szépségű, jóságos Tündér Ilona.
Minden innen indul, hiszen ez Világfa maga a valóság teljes, a ma
ismertnél teljesebb fényében, ahogy a mai, rabszolgává tevő
szemellenzők nélkül az ősi, szabad ember érzékelte. Ahogy a
valóságban, úgy a magyar világlátásban is a valóság a Világfától
indul. Hiszen a Föld a Naprendszertől született, a Naprendszer a
Tejúttól, a Tejút a Világmindenségtől, és a Világmindenség, a
kozmikus életerővel áthatott Világegyetem maga a Világfa.
A Világfához a népmesékben szorosan hozzátartozik a kígyó is. Ha
meggondoljuk, hogy a Világfa él, s benne rejlik az éltető erő, eljutunk
e kapcsolat egy lehetséges magyarázatához. Ahogy a fában az
éltető nedv csodaerejű kígyóként mászik fel akár 50-100 méteres
magasságba is, úgy, hogy képes naponta akár sokszáz liter éltető
folyadékot is felszállítani ebbe a hatalmas magasságba, a Világfát



éltető mágikus életerő összekapcsolódik a kígyó képzetével.
Szorosan kapcsolódik a magyar népmesék megkülönböztető
ismertetőjegyeihez a tény, hogy a magyar tündér más, mint a
nyugat-európai népmeséké.
A nyugat-európai tündérek jellemzői
Bár az angol fairy-t jobb híján gyakran „tündér”-nek fordítják, a
megfelelés nem olyan szoros, mint sokan gondolhatják. A nyugat
európai mesékben szereplő „fairy”-k ugyanis inkább gyakran
rosszindulató, apró termetű manók. Ahogy az Encyclopedia
Britannica írja: „A múltban a „fairy”-ktől féltek, mint olyan veszélyes,
hatalmas lényektől, akik néha barátságosak az emberekhez, de
kegyetlenek vagy rosszindulatúak is tudnak lenni” (eredetiben: „The
fairies of the past were feared as dangerous and powerful beings
who were sometimes friendly to humans but could also be cruel or
mischievous.”). Nincs lelkük és haláluk után egyszerűen
megsemmisülnek (az eredetiben: „They have no souls and at death
simply perish.”)
A magyar tündér sajátságai
Az első összefoglaló magyar mitológia szerzője, Ipolyi Arnold így ír a
tündérekről. „A magyar őshit felsőbb lényekrőli tudata legélénkebben
maradt fenn az eredeti sajátságú tündéri képzetben. A tündérek az
istennőkhöz hasonlók, az emberiség, a természet, a föld jóltevő
anyáiként jelennek meg, kik a halandókat kegyelve, látogatva,
boldogító munka, foglalkozás s művészettel megáldják”. Emellett
képesek arra, hogy szellemek vagy dzsinnek alakjában az emberek
között megjelenjenek, vagy a sors istennőiként az egyes emberek
sorsát segítsék, vagy a csaták kimenetelét eldöntsék. Éppígy
képesek arra, hogy helyi védőszellemekké, nimfákká változzanak, a
patak, az erdő, a barlang őrző szellemeiként jelenjenek meg, vagy



akár arra is, hogy az ember torzképeként gnómokként, faunokként
tűnjenek fel.
A magyar tündér megkülönböztető sajátsága nyilvánul meg abban,
hogy regéink és mondáink, meséink a tündéreknek egy különös,
csodás, ős boldoglétet, egy boldog aranyhont tulajdonítanak, hol
őket aranykori boldoglét veszi körül. Ráadásul a tündérek világa, és
maga Tündér Ilona is sajátos kozmikus szerepkörben jelenik meg,
szoros összefüggésben a Világmindenséget éltető, az egész
természetet átható kozmikus erőkkel. A régibb lexikonban a magyar
tündérekről korábban latin nyelven szerepelt neveit említi: portentum
(csodalény), magus (mágus, azaz varázshatalmú lény) (Ipolyi
1854/1987, 58). A tündér csodaerővel bíró tünemény, aki képes
tetszése szerint különböző alakot ölteni, másfajta lénnyé átalakulni. A
magyar tündér megkülönböztető jellemzője, hogy az Aranykor
évmillióinak viszonyai testeülnek meg benne.
Ezzel az ősi magyar tündérhittel függ össze a Kőműves Kelemenné
ősmondánk. Grandpierre K. Endre „Kővárból kiáltó asszony” című
könyvében foglalta össze az emberiség első építkezési kísérleteit
megörökítő ősmondánk megértéséhez szükséges tényeket. A
tizenkét kőműves tragédiája ősvallásunk idejében zajlott le, mikor
még ligetekben áldozott a magyarság a táj tündéreinek.
Korszakokkal a rómaiak ókori betörése előtt épültek ezek a várfalak.
Bizonyítja ezt, hogy Déva vára nem hadmérnökök által kiszabott
kocka vagy köralakú, hanem az ősi szkítamagyar várépítészet
törvényei szerint a domborzat hajlásaihoz illeszkedett, így hát nem
szabályos mértani alakzatú. A Benedek Elek gyűjtötte
„Bálványosvár” székely népmese szerint „tündérek építették
Bálványos várát. De az olyan régen volt, hogy akkor a kövek még
meg sem voltak keményedve...jó magasra építették a várat....Egy
tündér a hegy tetején állott, tizenkettő lent a Bálványos-patakban, s
úgy adogatták fel neki a követ.”



„Ősi időkben az emberiséget erősen foglalkoztatta a tájak lelke s
azok a lények, amelyek a tájat az ember megjelenése előtt
birtokolták. Kibékítésüket, segítségük elnyerését szertartásokkal és
áldozatokkal keresték.” (Richard J. Neutra, 1979, 71.o.)
Érdemes megemlíteni, hogy az építőáldozat hagyománya a Kárpát
medencétől a Balkánon és Kaukázuson át, egészen Belső-Ázsiáig,
Kínáig és Indiáig kimutatható.
A magyar tündérek másik megkülönböztető sajátsága átlényegülési,
átváltozó és csodatevő képességükben rejlik. Ezzel a varázslatos
átváltozási képességgel azonban népmeséinkben nemcsak a
tündérek bírnak. Népmeséink gyakori szereplői, az átváltozásra
képes állatok között szerepel a bika is (ld. A vörös tehén). Kabay
Lizett „Bikatáltosok” című könyvében részletesen leírja, hogy
Erdélyben, Kolozsvártól nem messze, Magyarlétán személyesen
találkozott idős László Mihállyal, aki szemtanúja volt községe
táltosának bikává válásáról. Kell-e említenünk, hogy a
táltosviaskodás bika, csődör, tüzes kerék, sárkány alakjában a
Kárpát-medencétől a szibériai török népekig, Kínáig és Indiáig
ismert.
Másik, „A szelet vető táltos” című könyvében Kabay Lizett így ír: „A
mágikus világlátás idején keletkezett nyelvünk és ősvallásunk
alapvető sajátosságainak feltárása azon áll vagy bukik, hogy a kutató
képes-e adatait a hajdani szemléletmód átélésével kezelni, vagy
taláros „felvilágosultsággal” elzárkózik a hiedelmek búvárlata és
azok szellemi-tárgyi emlékeinek egyeztetése elől... Tér és idő
csapdájából csak az tud kimenekülni, aki a tudatváltás kapujára lel.”
Ősvallásunk táltosa képes volt arra, hogy magát egy másik
létformával olyannyira azonosítsa, hogy magát más síkra változtassa,
a lét más síkján más alakú lénnyé változva jelenjen meg. A Természet
eleven, mozgósító, elemi életerőivel azonosulás lehetővé teszi a tér



és idő szokásos kereteiből kilépést, az átváltozást. A magyar
tündérek különleges sajátsága, az átváltozás képessége a Természet
olyan mélységeibe merülést igényel, amelytől a külső
érzékszerveinkhez kényszerűen alkalmazkodó modern tudat már
elszokott, s amely iránt érzékenysége eltompult. Tündéreink egyik
elsőrangú üzenete a mai olvasók számára, hogy a világ nagyobb a
külső érzékszervekkel felfoghatónál, s a belső érzékeinkkel, lelki
fogékonyságunkkal és értelmünkkel felfogható világnak is vannak
természetadta törvényei és saját erőforrásai. Ezek a törvények ma
már a tudomány által is ismertté váltak (ld. Bauer-elv, Grandpierre
Atilla: Az élő Világegyetem könyve).
A magyar népmesekincs más népek mitológiájában
„A gyimesi pásztorgyerek” című székelyföldi mesében részletes
beszámolót kapunk arról, hogy a világ végén túl a „semmiség” óriási
térségre terjed ki, amelynek másik végén terül el a tündérek világa.
Érdekes módon ahhoz, hogy átjussunk a tündérek világába, előbb
porrá kell válnunk. S ha átjutunk a másik világba, a tündérek
világába, olyan, mintha álmodnánk, s itt a másik világban
megtanulhatjuk a növények és állatok nyelvét is. Ha jól
meggondoljuk, e mesének valóságalapja lehet, amennyiben a
mennyei, sokaknak csak a halálon túl feltáruló boldoglétről ad hírt.
„Az aranyerdő... egynapi járásnyira feküdt a világ végén túl. Az
aranyerdő és a világ vége között akkora semmiség tátongott, hogy
azt emberi szájjal ki se lehet mondani. De ha szép idő volt, akkor az
aranyerdő széléből mégis meg lehetett látni a világ végét. Az igaz,
hogy nem sokat lehetett látni belőle, csak éppen egy keskeny,
halovány csíkot, mint mikor virradatkor a felkelő nap megvilágítja az
ég alján húzódó sávos felhőt...az aranyerdő népe csupaadta
tündérekből állott. A tündérek pedig, amint azt minden halandó jól
tudja, olyanféle lények, akik boldogságban, csendes



megelégedésben, örökös vidámságban élnek a maguk országában...
a kis pásztorfiú... odavaló volt, ahonnan a szél jött. A vasorrú bába...
porszemmé varázsolta Jankót... A havasi szél menten szárnyra kapta
a finom kis porszemet és vitte, vitte, mígnem elérkezett vele a világ
szélére... aztán... szokása szerint nekivágott a semmiségnek. El is
jutott szerencsésen az aranyerdőbe, de addigra úgy elgyengült,
hogy a porszemet leejtette. A tündérek persze, amikor a szél
távozása után előbújtak rejtekhelyeikből, tüstént megérezték, hogy a
világból egy porszem került át az ő birodalmukba...a tündérkirály
gyengéden megdörzsölte a porszemet. Abban a pillanatban nőni,
alakulni, formálódni kezdett a porszem, és egyszerre csak ott állott a
király előtt a pásztorgyerek a maga igazi valóságában...A tündérek
jóindulatuknak minden jelével elhalmozták a pásztorgyereket, aki
álmélkodya nézte őket és szentül azt hitte, hogy álmodik. Megtanulta
ugyanis a füvek, a fák, a virágok, a bogarak s a madarak nyelvét.”
Ez a hatalmas „semmiség” a világ végén túl elgondolkodtató lehet.
Olyan, mint egy hatalmas, parttalan tenger, amely nem vízből áll,
hanem minden ismert valaminél finomabb, „semmibb” anyagból, a
valami és a semmi határállapotából. Tekintve, hogy ezen a parttalan
világóceánon túl található a tündérvilág, ami pedig más népmeséink
szerint az Óperenciás tengeren is túl fekszik, felmerül, hogy a
„semmiség” parttalan világóceánja lehet maga az Óperenciás
tenger. Ennek a gondolatnak a nyomán merült fel az ókori
görögöknél „apeirón”-ként ismert parttalan világtenger képzete. Az
Óperenciás tenger a magyar népmesében a nagyon távoli,
ismeretlen helyet, „a világ szélét” jelentő népmesei kifejezés, az
ismert és az ismeretlen világ határát jelenti. Az apeiron jelentése
pedig: határtalan, végtelen. Elsősorban Anaximander (ie. 610 – 546)
milétoszi filozófus filozófiájából ismeretes. A gyimesi pásztorgyerek
című székelyföldi népmese nyomán feltűnt, hogy az „apeirón”, azaz a
parttalanság világóceánjának neve mennyire hasonlít az Óperenciás



tenger nevére: Óperen(ciás) és apeirón, tartalmi és alaki hasonlóság
egyaránt fennáll. Ha úgy vesszük, hogy a világ vége az, ahol a föld az
éggel összeér, akkor a világ végén túl az ég található, s ha itt élnek a
tündérek, akkor mennyei, égi lények. Lehetséges, hogy valós nyomra
bukkantunk, és a magyar népmesékben megőrződött ősi magyar
mitológia és az ókori görög filozófia között kapcsolat áll fenn?
Lehet, hogy sokaknak meglepő, de számtalan sok nyom köti össze a
magyar népmeséket az ősi görög, mezopotámiai, kínai, egyiptomi,
indiai, szkíta mitológiákkal. Itt most csak egy pár érdekes
hasonlóságot emelnék ki. Az ókori görög mitológia egyik jól ismert
alakja Hermész (05. kép), az istenek hírnöke, a pásztorok istene,
Apollón Napisten egyik legközelibb barátja.
5. kép. Hermész görög ábrázolása. Figyeljük meg a baloldali képen a
szárnyas csizmákat, a jobboldali képen a széles karimájú kalapot és
pásztorbot-szerű szárnyas pálcát, amelyen kígyó tekereg.
Pásztorbot-szerű pálcáján két kígyó tekereg, rajta szárnyak.
Hermész szárnyas bőrcsizmát és karimás kalapot visel. A széles
karimájú nemezsapka – figyelem! – láthatatlanná tette a viselőjét,
éppen úgy, mint népmeséinkben. A szárnyas csizma emlékeztethet



népmeséink hétmérföldes csizmájára. Érdekes hasonlóságot mutat a
korabeli etruszkok szárnyas csizmájával (06. kép).
6. kép. Etruszk bronz szárnyas ember , kb. i.e. 600-ból. A Louvre
ben található.
A nemez a korabeli szkíták és hunok, az eurázsiai síkság
pásztornépének jellegzetes, hagyományosan birkagyapjúból, víz
segítségével, gyúrással készült posztószerű anyag. A széles karimájú
kalap a korabeli szkíta mágusok viselete (07. kép).



7. kép. A berlini aranysüveg korát i.e. 1000 – i.e. 800 közöttre teszik.
Aranylemezből készült. Közép-Európában, Dél-Németországban
került elő. Véleményem szerint szkíta mágus viselhette (ld.
Grandpierre Atilla: Királyi mágusok ősnépe – a magyar. 2007).
A „sárga kicsi kígyó” című székely népmesében a főhősnek Tündér
Ilona kertjéből kell elhoznia az aranyalmafáról három aranyalmát.
Ókori görög mítosz szerint a Heszperidák kertjáben nő az a
csodálatos fa, amely aranyalmákat terem. Berze Nagy János „Égig
érő fa” című könyvében megemlíti ennek a görög mítosznak a
kapcsolatát a magyar népmesékkel. A magyar néphagyomány és a
Világfa kapcsolatát „Karácsony” című könyvemben többszáz oldalon
igyekszem megvilágítani (Grandpierre 2006).
„A sámánutazás alapvető technikája az irányított transzállapot. Az
utazás, amelyre [a sámán] készül, a hétköznapi ember számára
lehetetlen. Ők csak egyszer tehetik meg ezt az utat, amikor
meghalnak, s a testükbe való visszatérés reménye nélkül. A földet és
az alvilágot (illetve a Világfa a felső világgal köt össze minket – GA)
egy hatalmas fa kapcsolja össze (a Világfa! – GA), ezen kell
leereszkednie a sámánnak. Az út félelmetes szakadékok mellett
vezet...A szora sámánok állandóan és nyugodtan utazgatnak.
Szibériában az utazásra sokkal ritkábban kerül sor, akkor viszont
sokkal drámaibb, mivel a sámánok felrepülnek a csillagok közé, vagy
összecsapódó sziklák között szökellnek az alvilág felé” (Piers
Vitebsky: A sámán. A lélek utazásai. Révülés, eksztázis és gyógyítás
Szibériától az Amazonasig. Magyar Könyvklub – Helikon Kiadó, 1996,
70-73. o.). Ismét egy, a népmesékből ismerős részlet. És ismét a
lélekutazás egyik jellemzője, az élet és a halál közti vékony
mezsgyén utazás jelképei tűnnek fel, az összecsapódó sziklák,
amelyek a görög mitológiából Scylla és Charybdys sziklái néven
ismerősek, és a magyar népmesékben is gyakoriak.



A magyar népmesék legfőbb elemei – a Világfa, a griff, a sárkány, a
szarvas – a szkíta művészet legfőbb jelképei. Nem véletlen, hogy
részletekbe menő egyezés mutatható ki a 7000 éves tripoljei
műveltségből fennmaradt Életfa és a magyar népművészet Életfái
között (08. kép).
8. kép. Balra a 7000 éves tripoljei „rushnyk” a Fekete-tenger északi
partjáról, Oleg Umansky (2006) nyomán. Jobbra a magyar
népművészet jellegzetes Életfája. Jól megfigyelhető az egyes
motívumok következetes megfelelése a két képen.
A mágikus világlátás, a sámánizmus ennek elsatnyult változata
Kállay Ferenc (1790-1861) a pogány magyarok vallásáról a
következőket mondja: „A mágia elaljasodása (elsatnyulása) az, amit
ma samanizmusnak nevezünk.” (ld Diószegi, szerk. Az ősi magyar
hitvilág. 1971, 113). Diószegi Vilmos erre a következőket mondja: „A
pogány magyarok – ma már világosan látjuk – nem álltak semmiféle
kapcsolatban sem a buddhizmussal, sem pedig a párszizmussal, a
perzsák tűzimádó vallásával, s hitvilágunk nem ebből a »két tiszta
kútfőből alacsonyodott le« samanizmusra.” (Diószegi 1971, 11).
László Gyula találóan jegyezte meg, hogy a sámán-hit, illetve a
táltos-hit olyan, mintha a kereszténységre azt mondanánk, hogy
káplán-hit, illetőleg püspök-hit. Bakay Kornél „Szkíta hún



hagyományok vagy finnugor rokonság?” (2015) című tanulmányában
kiemeli László Gyula életművének ismertetésekor következő
megállapításait: „Felül kell vizsgálni a sámán-táltos kérdést. A táltos
nem azonos a sámánnal. A sámánizmus csak kísérő jelenség, nem
alapja volt a hitvilágnak. A legprimitívebbet keresték, így szűkült le a
hitvilágunk a táltoshitre. Azt tartották csak ősinek, ami primitív. De
nem így volt!”
Mi akkor a helyes elnevezés? Ahogy azt az „Atilla és a hunok”
(Grandpierre K. Endre – Grandpierre Atilla) c. könyvben részletesen
megvizsgáltuk, az ősi magyar szemléletre a leghelyesebb a korabeli
kifejezéseket alkalmazni. A korhű megnevezés: mágikus rendszer
(The Oxford English Dictionary, 1989). A “pogány” magyarokhoz
látogató bizánci és nyugati misszionáriusok a magyar vallás papjait
“mágusok” néven említették (Dömötör Tekla, 1995, 530). A bécsi
krónika „magosok” néven említi a magyar bölcseket (Bécsi Krónika,
142, 292). A Kassai Kódex-ben följegyzett középkori magyar
inkvizíciós perek jegyzőkönyvei a magyar vallás papjait mindig
“mágus”-ként, az öreg főpapokat “pontifex magorum” néven illetik
(Fehér Mátyás Jenő, 1999, 197). „A párthusok a mágusokból és a
rokonokból választják a királyokat” – írta Strabón kétezer évvel
ezelőtt (Strabón, 547). A mágikus rendszerről és a „mágikus”
fogalmának korhű értelmezéséről „Atilla és a hunok” című
könyvünkben számoltunk be részletesebben.
A „mágikus világlátás” kifejezés magában foglalja a mágikus
érzékelést, a mágikus gondolkodást, a mágikus átváltozás és a
mágikus átlényegülés képességét. A mágusok a Természet
lényegének titkait hivatásszerűen és közösségben, egész életen át
kutató őskori és ókori természettudósokként érthetők meg igazán. A
mágusok tudásukat folyamatosan és szervezetten fejlesztő tudós
osztályt alkottak, és így ők szerezhették meg azt a tudást, amelynek
további fejlesztésére a sámánok nem voltak berendezkedve.



Évezredeken át rendszeres, alapos, célratörő és felkészült elméleti
és gyakorlati, közösségileg szervezett és hagyományozott
tevékenységet folytattak. Ezzel szemben a sámánok a tudást a
hagyománytól készen kapják, azt közösségileg szervezetten tovább
nem fejlesztették, és így tudásuk törvényszerűen csak
csökkenhetett. A sámánok „tudománya” így nem tudomány, hanem
csak sorvadófélben levő hagyománynak, szokásnak tekinthető.
Megállapítjuk, hogy a sámánizmus nem jöhetett létre magától,
hanem szükségképpen a mágikus kultúrából kellett létrejönnie,
mégpedig ennek sorvadásával, eredeti működési feltételeinek
vesztével, eredeti összefüggéseinek feledésbe merülésével. És mivel
a sámánizmus eredete minden bizonnyal az őskőkorszakba, vagyis
több tízezer éves múltba vezet (lásd Mircea Eliade Az extázis
archaikus technikái c. könyvét), ezért a mágikus műveltség még
ennél is ősibb kell legyen.
4. Miben rejlik a népmese alapvető üzenete számunkra? Mit
mondanak népmeséink a magyarságról, a magyarság
küldetéséről?
Mi a mese? A magyar néprajzi kézikönyv szerint meghatározása
meglehetősen nehéz (Banó 1987). Régen a jelentése „példázat”,
„példabeszéd”, tanulságos monda lehetett. Maga a „mese” szó arra
utal, hogy egy történet elmesélése következik. A népmesék
leggyakoribb kezdőképlete, az „Egyszer volt, hol nem volt...” is azt
jelzi, hogy egy régi időkben lezajlott történetről van szó.
Tekintsük a mese történeti valóság-alapját (1) a mese alapvető
tulajdonságának. Az 1700-as évek végétől a mese szó fokozatosan
kiszorítja a régibb rege, majd mende-monda kifejezést. A modern
felfogás a mesének két alapvető jellemzőt tulajdonít:
(2) a mese költött, a mindennapi valósággal össze nem egyeztethető



jellegű, és:
(3) hogy a mese valami nagyon szép dolog: mesés, meseszép,
mesébe illő.
Ezzel a két modern tétellel akaratlanul is elérkeztünk egy
vízválasztóhoz. Ha ugyanis az eddigieket elfogadjuk, akkor az (1), (2)
és (3) jellemzők együttesen csak úgy egyeztethetők össze, hogy,
(2)-nek megfelelően, a régi idők valósága a mai valósággal azért nem
egyeztethető össze, mert a régi idők valósága olyan meseszép volt,
hogy az a világ mai keretei között el sem képzelhető. Ha így van,
akkor a világ mai menetét követve ez a meseszép társadalmi,
pontosabban közösségi együttélés sohasem érhető el. Valóban, a
modern idők összeegyeztethetetlenek a meseszép világgal, és olyan
törvények elfogadását követelik meg tőlünk, amelyek kizárják, hogy a
mai világot körülöttünk meseszéppé tehessük.
Nagy kérdésekhez érkeztünk, olyan kérdésekhez, amelyekre alább
még vissza kell térnünk. Banó István (1987) így indokolja meg a mese
tartalmának költött, valótlan minősítését: „A mesében ugyanis sok
minden olyan van, ami a valós világban lehetetlen: beszélő állatok,
tárgyak, mindenkit legyőző kard, halál utáni csodás feltámadás,
sárkányok, boszorkányok, óriások és óriáserejű törpék...” Tény, hogy
ugyanez az időszak, az 1700-as évek végétől az, amelynek során a
materialista világkép az eddigieknél is jobban háttérbe szorítja a
magyar szerves műveltség világképét, azt a világképet, amelyből a
népmesék születtek. És mivel a materialista világkép gyakran
végletesen kirekesztő formájában érvényesül a mai világban, minden
vele ellenkező tényt kötelező érvénnyel figyelmen kívül hagyandónak
minősít és végletesen leértékel, szükségképpen a népmesék is
ennek az eljárásnak esnek áldozatul, ha hagyjuk.
A néprajzi kézikönyv szerzője (Banó 1987) hithű materialistaként



„valós” világ alatt kizárólag a mai materializmus által elfogadott
világot érti. Pedig valóság az élet, a lélek, a szellem, az értelem is.
Ebben a fejezetben igyekszünk jelezni néhány érvelést, ami arra utal,
hogy boszorkányok, illetve tündérek lehetségesek itt a földi világban,
például a tájakban, vagy földi életutunk előtt és után a szélesebb
értelemben vett, élő Világegyetemben. A tündérek Ipolyi Arnold
szerint felsőbb lények. Ha a Föld él, ahogy James Lovelock
tudományosan igazolt Gaia-elmélete feltárta, akkor Gaia az embernél
felsőbb lény, tehát ilyen szempontból tündérinek minősíthető. Ha a
Nap él, ahogy azt e sorok szerzője a Héliosz-elmélettel feltárta
(Grandpierre 2015), akkor a Nap is egyfajta felsőbb lénynek
tekinthető. Számtalan sok jele van annak is, hogy őseink szellemi
létformában tovább élnek köztünk. Ahogy annak is, hogy régebben
ismertük a Természet nyelvét – ezek azok a természetes érzések,
amelyeken ma is beszélnek hozzánk az állatok. Ma is előfordul a
valóságban, hogy életünk egy-egy különleges szakaszában
rendkívüli tudatállapotba kerülünk, mert felelevenednek a bennünk
lappangó természeti erők és valóságos erőforrássá válnak lelkünk,
érzésvilágunk és értelmünk, gondolatvilágunk számára. A sárkányok,
griffek, óriások a népi emlékezet évmilliókra terjedését mutatják, és
létük inkább nyitott kérdésnek tekinthető, mint kizártnak.
Más tények is jelzik, hogy a népmesék alapvetően nem költött
természetűek. Ahogy a néprajzi kézikönyv is írja: „A népmesében
azonban – szemben a belőle kialakult műmesével – mégsem
lehetséges minden. A mesei csodás dolgok egy nagy rendszer tagjai,
amelyek mint meseelemek és mesemotívumok a népmese sajátos
építőköveiül szolgálnak.” De felvetette-e valaki, miféle
összefüggések, törvények szabják meg ezt a nagy rendszert, hogy
mi tartozhat bele, és mi nem? Eredményeim szerint az a törvény, ami
a népmese elemeit megteremti, ami összefüggéseiket létrehozza és
a végkifejlet felé vezeti, nem más, mint a valóság olyan alaptörvénye,



amit a materialista világkép nem ismer, de aminek újra felfedezése
rendkívül időszerű: az élet egyetemes alaptörvényéről van szó. Azért
kell a népmesének a jó győzelmére vezetnie, mert az élet mindig az
élet fenntartására, megvédésére és továbbadására irányul. Azért
tartalmaz a népmese csodálatos elemeket, mert az élet
alaptermészete szerint a legmagasabb boldogságra irányul. Minél
jobban megközelíti az életünk a számunkra elérhető legmagasabb
kiteljesedést, annál csodálatosabb lesz, és annál több csodaszerű
elem kapcsolódik be életünkbe.
Mi a mese? Eredetileg egy rövid történet a régmúltból, amikor a világ
még mágikus volt. Egyes német népmesék így kezdődnek: „A régi
időkben, amikor még a kívánság is elegendő volt ahhoz, hogy az óhaj
valóra váljon, élt egy öreg király.”
A régi időkben az ember még mert vágyni, lélekben a Ternészethez
folyamodni. Aki vágyni mer, azt ma már álmodozónak tartjuk, aki nem
számol a valósággal. Helyette a tettek emberét értékeljük, aki erős
akaratú. Azért vagyunk átkozottak, mert nem a helyes dolgot
akarjuk. A vágy, az eredeti, természetes, emberi vágy az igazi
erőforrásunk. Az ember az évszázadok alatt fokozatosan eldurvult,
elvesztette hitét a csodákban és a tudásban. Ma egy olyan világban
élünk, amely az élet értelmét minden lehetséges módon
megkérdőjelezi, és amely arra büszke, hogy elutasítja a hitet.
Ezért a mesék ma minden eddiginél fontosabbak. Arról az emberről
és arról a hitről beszélnek, amikor még készek voltunk azzal a
feltétlen bizalommal élni, amellyel a kisgyermek a világra jön. Azzal a
bizalommal, hogy minden megmagyarázhatatlan, rejtélyes és sötét
dolog mögött ott rejlik a fény – amely mindig táplál és erőt ad. Ha
sikerül ezzel a bizalommal élni legalább valamennyire felnőtt
korunkban, megmenteni valamit a világ megértéséből, amit
semmilyen gondolatrabló nem tud eltulajdonítani tőlünk, akkor ez



fontosabb lesz az életünk végén mint bármilyen más útravaló, amit a
modern világtól kaphatunk – írja Franz Vonessen „Das kleine
Welttheater: das Märchen und die Philosophie” című, 1998-ban
megjelent könyvében.
A népmesék teljesebb felfedezése új fényt vet a magyarság
küldetésére is. A mai világ jórészt kiölte a nyugati emberből a
közösségi, nemzeti, családi összetartozást, az élet és a család
megbecsülését. Ennek a következménye a magyarság és a nyugati
emberiség létszámának rohamos csökkenése, a nyugati emberiség
tehetetlen bábbá válása. A romlás nem új keletű, és a népmeséket is
érinti. Tolkien, a Gyűrűk ura szerzője “On Fairy-Stories” (A tündér
történetekről) című 1947-es írásában annak a gyanújának ad hangot,
hogy a tündér fogalma a nyugati világban fokozatosan
„ésszerűsödött”, a gyerekek, a felhasználók igényeihez
alkalmazkodott. Sajnos, a tündér fogalmának alárendelése a piaci
igényeknek nem szolgálja a gyermekek lelki épségét, ellenkezőleg.
Sok egyéb hasonló jelenségre lehetünk figyelmesebbek, ha jobban
megismerjük és összevetjük a nyugati, a magyar és a kínai
népmeséket. Népmeséink egyik legnagyobb tanulsága, hogy
érdemes eredeti jelentéskörüket alaposabban megismernünk, mert
ez segíti nemzetünk lelkületének jobb megértését, s ezzel
nemzetünk lelki-szellemi folyamatosságát, fennmaradásunkat is.
S ha az elmúlt évszázadokban, évezredekben elkövetett hibáinkból is
tanulni akarunk, képesek lehetünk tudatosan fejleszteni s
helyreállítani az élet szépségének, az emberi összetartozás
melegének, a nemzeti összetartozás felemelő távlatainak erejét. A
Világfában rejlő kozmikus életerő teljesebb megismerése teszi
lehetővé, hogy tudatosan is éljünk ezzel a kozmikus életerővel, és
ennek alapján építsük fel a magyarság, az emberiség élet-szerető
jövőjét.