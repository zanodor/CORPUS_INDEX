---
master_file: "[[@MozgaEvelinTihanyia]]"
---
# Index for Mozga Evelin – A Tihanyi összeírás szláv előzményű személyneveiről 2.pdf

DOI: 10.35528/Helynevtort/15/11 193
Mozga Evelin
A Tihanyi összeírás szláv előzményű személyneveiről 2.*
1. Egy korábbi írásomban az 1211-ben keletkezett Tihanyi összeírás szláv eredetű személyneveinek egy részéről már szóltam (MOZGA 2018), a mostani tanulmányom annak folytatásaként kezelendő. A magyar nyelvvel érintkező idegen nyelvek közül a korai ómagyar korban (895–1350) a szláv befolyás játszotta az egyik legjelentősebb szerepet, melynek természetes következménye a különböző jövevényelemeknek — így a személyneveknek is — egyik nyelvből a másikba áramlása. A korai okleveleink tanúsága szerint a középkori Magyarországon nem ritkán kaptak az egyének olyan nevet, amely végső soron a szláv nyelvekből származik. A szláv személynevek magyar névrendszerbe való integrálódása során rendszerint végbemegy valamilyen morfológiai vagy hangtani adaptációs folyamat. Esetenként ugyan előfordul az is, hogy a szláv személynevek mindenféle morfológiai változtatás nélkül kerülnek be a magyar személynévrendszerbe, de jóval gyakoribb az, hogy mind az összetett, mind pedig az egyszerű szláv nevek esetében szerkezeti és/vagy hangalaki módosulások is kísérik e nevek magyar névrendszerbe történő beilleszkedését. A fent említett írásomban a Tihanyi összeírásnak azokat a személynévalakjait adtam közre, amelyek véleményem szerint összetett szláv személynevekből származnak. Az alábbiakban pedig azokra kerítek sort, amelyek egyszerű szláv személynévi előzményre mennek vissza. A névfejtésekhez a legjelentősebb hazai és nemzetközi szakirodalmat (MELICH 1903–1905, KÁLMÁN 1989, HAJDÚ 2003, SLÍZ 2011, TÓTH V. 2016; MARETIĆ 1886–1887, MIKLOSICH 1927, PROFOUS 1947–1960, BENEŠ 1962, SVOBODA 1964, SPLITTER–DILBEROVIĆ 1966, ILČEV 1969, GEBAUER 1970, ŠMILAUER 1970, GRKOVIĆ 1977, SCHLIMPERT 1978; ÁSz., EtSz., EWUng., FNESz., OklSz., RMCsSz., SłSNO., TESz. stb.), valamint kisebb tanulmányokat is felhasználtam. Az egyes nevek etimológiája nem ugyanolyan módon ítélhető meg. Vannak olyan névmagyarázatok, amelyek szilárd alapokon állnak, de lényegesen jellemzőbb az, hogy több lehetséges megoldás is kínálkozik a név származtatására.
* A tanulmány az MTA–DE Magyar Nyelv- és Névtörténeti Kutatócsoport programja keretében készült.



Mozga Evelin
194
Az itt közölt személynevek szláv nyelvi magyarázatát én magam sem tartom kizárólagosnak — ezért adott esetben más elképzeléseket is bemutatok —, de a felvethető lehetőségek közül különböző okok folytán a legvalószínűbbnek ezt a származtatást gondolom.
2. A nevek állományának áttekintésekor a korábbi feldolgozás menetét követve szócikkes formában közlöm azokat az összetartozó névalakokat, amelyek létrejöttében egyszerű szláv személynévi formák játszottak előzményként szerepet. Címszóként az egymással összefüggést mutató nevek minden olyan névformája szerepel félkövér kiemeléssel, amely a Tihanyi összeírás hiteles és fogalmazványi példányában megjelenik. Ennek megfelelően 35 szócikkbe rendezve 83 különböző névalakról szólok az alábbiakban. A nevek feltételezett ejtésváltozatait a címszó után szögletes zárójelben jelölöm. A szócikkek felépítése megegyezik a korábbi írásomban alkalmazott eljárással. A magyarázó részek előtt minden esetben idézem ERDÉLYI LÁSZLÓ szövegkiadása alapján (PRT. 10: 502–17) az 1211. évi birtokösszeírásban megjelenő személyneveket szövegkörnyezetükkel együtt. A szócikkek gerincét a különböző adatokkal, érvekkel alátámasztott névfejtések alkotják, amit a magyar névrendszerbe simulás változatos módjainak bemutatása, valamint a személynevek Árpád-kori továbbélésének felvázolása egészít ki.
3. Egyszerű szláv személynév átvétele morfológiai változtatás nélkül
Az alábbi etimológiákat az eredeztetés valószínűségi foka alapján mutatom be.
3.1. Az első típusba azokat a neveket sorolom, amelyek mögött bőséges szláv személynévi anyag áll, többnyire ezek szláv etimológiai háttere is jól felderíthető, továbbá más eredeztetés komolyan nem merült fel velük kapcsolatban. Az ilyen személynevek szláv származtatása áll tehát a legbiztosabb lábakon.
Bolosoy ~ Bolosey [bolozsoj ~ bolozsej]
„[In Tychon] hii sunt pistores [...] filius Moncha, Hoiud cum filiis suis Bolosoy, Forcos; In villa Zeuleus hii sunt vdornici: filii Arud, Cepous (Chepov) cum filio suo Gregorio, filius Feleh cum filio suo Bolosey; Vdornici de Mortus [...] filius Samson (Samsou), Bochochi (Bocochi) cum filiis suis Theke, Bolosoy (Bolosey), Marcel, frater eius, Tenc (Tencu) cum filiis suis Mocud, Venes (Venehs); vdornici in villa eadem Gomas [...] filius Stephan, Behneh cum filiis suis Bolosoy, Pota” (PRT. 10: 504, 506, 512, 513). Szláv eredetű, vö. cseh Blažej szn. (PROFOUS 1947–1960: I, 86); le. Błażej, Błożej szn. (SłSNO. 1: 170, lásd még FNESz. Balazsér). A lengyel névformák legkorábbi adatai 14. századiak, melyek minden bizonnyal a latin Blasius-ból valók, erről 13. századi lengyel források is tanúskodnak, vö. 1206: Blasius, 1224: Blasius szn. (SłSNO. 1: 170). A szlávban -ej, -oj személynévképzőt alkalmaztak időnként keresztény nevek szláv nyelvekbe való beillesztésekor, de más nevek képzésekor is, vö. cseh Bartoloměj, Blažej, Matěj, Ondřej, Milej, Raděj, Slavoj;



A Tihanyi összeírás szláv előzményű személyneveiről 2.
195
le. Bartłomej, Błażej, Maciej, Milej, Božej szn. (BENEŠ 1962: 96, MIKLOSICH 1927: 6), szb-hv. Radoj, Bogoj, Vidoj, Mihoj, Andrej, Matej, Mihej, Petrej szn. (MARETIĆ 1886–1887: II, 120–121, SPLITTER-DILBEROVIĆ 1966: 60–61, MIKLOSICH 1927: 6), szorb Andrěj, Milěj szn. (SCHLIMPERT 1978: 195). A szláv jövevénynév a szó eleji mássalhangzó-torlódás feloldásával integrálódott a magyar névrendszerbe. Hasonló szláv háttérre megy vissza a Tihanyi összeírás Matey neve is (lásd alább). Az Árpád-korban gyakori személynév volt, legkorábbi adata: 1138/1329: Bolosoy (ÁSz.). A személynévből metonimikus névadással helynév is alakult: 1323: Balasey hn. (Gy. 1: 529, vö. még FNESz. Balazsér).
Bozuc [bozsuk, esetleg bazsok]
„In villa Fuzegy [...] sunt vinitores: filius Suda, Bozuc cum filio suo Bencheh (Bunceh)” (PRT. 10: 512). A személynév szláv eredetű lehet, vö. blg. Божúк szn. (ILČEV 1969: 80), cseh Božík szn. (BENEŠ 1962: 118, GEBAUER 1970: I, 90), le. 1399: Bożik szn. (SłSNO. 1: 240), amely a szlávban az ’isten’ jelentésű főnév képzős származéka vagy összetett szláv személynév előtagja (HAJDÚ 2010: 99). A Tihanyi összeírásban szereplő név a szláv személynévből hangrendi kiegyenlítődéssel alakulhatott, de azt, hogy a magyarban az eredeti személynévi alak is megőrződhetett, a Bozsik személynév mutatja. NAGY GÉZA török eredetű személynévnek tartja a névalakot (1891: 117), vö. oguz/türkmén 14–15. sz.: Bozoq ~ Bozuq? szn.; tatár 1506–1519: Bozuq ~ Bozïq ~ Buzuq szn. (RÁSONYI–BASKI 2007: 165). A névre az itteni előfordulás az egyetlen adat az Árpád-korból, bár esetleg kapcsolatba hozható még a Váradi Regestrum Bozc nevével, ahogyan erre FEHÉRTÓI az Árpád-kori személynévtárban utal: 1214/1550: Virhar de villa Fansol ioubagio Barnabaeimpetiit dominum Bozc de villa Ziloch profurto [...] Bozc, portato ferro iustificatus est (VR. 310, 183; ÁSz.). A személynévből alakulhatott a többfelé előforduló Bozsok helynév, vö pl. 1277: Bosuk; 1237–40: Bosuc; 1341–46: Bozuk; 1329/1378/1388: Bozok (FNESz. Bozsok, Balatonbozsok, Csácsbozsok, Palotabozsok).
Matey ~ Matoy ~ Mathoy [mȧtej ~ mȧtoj]
„[In Tychon] coci [...] filius Sata, Matey (Matoy); In alterovilla [...] Belen [...] ioubagiones [...] filii Micus, Matoy, Forcos; In villa Fotud [...] iobagiones [...] filii Mathoy, Miclous (Micolous), Donat, Fitcha” (PRT. 10: 503, 507, 510); „In villa Fotud [...] piscatores [...] filii Vedelin, Nomuolou (Numuolou) cum filiis suis Povka, Mathoy, frater eius Pouus (Pous) cum filio suo Chekine; Vdornici de Mortus [...] Paul cum filio suo Mathoy; filii Vosod, Bense cum filiis suis Hoda, Erzeu, Mathoy” (PRT. 10: 511, 512); „In villa Gamas [...] ioubagiones [...] filii Matey, Martinus cum filio suo Bas, frater eius Joanchi (Hioanci) cum filio suo



Mozga Evelin
196
Gyl (Gil); In Gomas [...] agricolee [...] filius Kesseh, Pentuc [...] frater eius Chomos [...] tercius frater eius Semchi [...] ceteris fratribus Mortunus, Matoy” (PRT. 10: 513, 514). Feltehető, hogy a latin Matheus vagy Mathias személynév szláv Matej alakja kerülhetett át a magyarba, vö. cseh Matěj szn. (BENEŠ 1962: 44, GEBAUER 1970: II, 321), le. 1397: Matei, 1399/1400: Mathey szn. (SłSNO. 3: 421), szb.-hv. Matej szn. (SPLITTER-DILBEROVIĆ 1966: 60), keleti szorb Matej szn., északi szorb Matej, Matejo szn. (SCHLIMPERT 1978: 82, MIKLOSICH 1927: 65). A példaként említett nevek szláv képzőt tartalmaznak (erről bővebben lásd a Bolosoy ~ Bolosey alatt). A személynév első adatai a Tihanyi összeírásban jelentkeznek, de az Árpádkori magyar nyelvemlékekben később is gyakran feltűnnek; vö. pl. 1214/1269: Mathoy, 1218: Matey, 1225: Mathei, 1226/1229: Mathey stb. (ÁSz.). Az -oj végű alakok talán hangrendi kiegyenlítődéssel jöttek létre.
Micula ~ Micola [mikula ~ mikola]
„In villa Eurmenes [...] ioubagiones [...] filius Micola, Endus, cum filiis suis Kelemen, Zorida; In villa Supoc [...] vndornicij: filius Kelemen, Micola, Zethe (Zeteh); In villa Gamas [...] ioubagiones [...] filius Micola, Bugus cum filio suo Guze” (PRT. 10: 504, 513); „In villa Gamas [...] de alia generacione vdornicorum: filius Bolsou, Micola cum filiis suis Tubus, Dolus, Thimoteo; artifices [...] filii Bosar, Micola cum filio suo Nuhu et frater eius Morodech (Morodig); In villa Thurkh [...] joubagiones [...] filius Medue (Meduue), Micula cum filio suo Maca” (PRT. 10: 513, 514, 515). Az oklevélben szereplő személynév nagy valószínűséggel a latin Nicolaus személynév szláv névformájának átvétele. Több szláv nyelvben is a név elején n > m változás következett be, néhány nyelvjárásban pedig o > u záródás is előfordul (HAJDÚ 2010: 334); vö. le. Mikoła ~ Mikuła szn.: 1372: Micola, 1391: Micola, 1392: Micula, 1398: Micula, 1443: Micula stb. (SłSNO. 3: 489–490, FNESz. Vámosmikola, MELICH 1903–1905: 119, mindehhez vö. TÓTH V. 2001: 218, SZŐKE 2015: 184). Gyakran előforduló név az Árpád-kori magyarországi oklevelekben. FEHÉRTÓI az első személynévi adatát egy +1086-os hamis oklevélből említi, legkorábbi hiteles forrása pedig a 12. századból való; vö. +1086: Micula, 1138/1329: Micula (ÁSz.). A személynévből alakultak a többfelé előforduló Mikola helynevek; vö. 1216/1391: Nichola, 1303/1372: Mycula (FNESz. Mikola), 1300: Mikula (FNESz. Vámosmikola), 1326: Mykolatelukefeu (FNESz. Füzesmikola), 1247/1357: Mykola (KMHsz. 1: 188, FNESz. Garammikola).
Milost [miloszt]
„In villa Udori [...] ioubagiones [...] filius Milost, Pentuc (Pentuc) cum filiis suis Wnoca, Huceh, Mouroz, Wid, Honus; In villa Kecu [...] exequiales [...] filius Wayad, Teber et frater eius Milost” (PRT. 10: 504, 505).



A Tihanyi összeírás szláv előzményű személyneveiről 2.
197
A személynév kétféleképpen válhatott a magyar névrendszer elemévé. Egyrészt egy szláv közszóból alakult összetett vagy egyszerű szláv személynév is átkerülhetett a magyarba, ehhez lásd le. 12. sz., 1204: Milost szn. (SłSNO. 3: 514), továbbá szb.-hv. Milgost szn. (GRKOVIĆ 1977: 132), cseh Milhost szn. (GEBAUER 1970: II, 360), le. 12. sz. Miłogost, 1265: Miłogost szn. (SłSNO. 3: 512), valamint cseh Miloš szn. (SVOBODA 1964: 152), szb.-hv. Miloš, Miloša szn. (MARETIĆ 1886–1887: II, 125), blg. Miloš szn. (ILČEV 1969: 334, lásd még FNESz. Miglész, SCHLIMPERT 1978: 86, MIKLOSICH 1927: 74–75, MELICH 1903–1905. 1/2: 118). Az összetett szláv személynevek előtagjának és az egyszerű szláv személyneveknek egy ősszláv *milъ ’kedves’ jelentésű szó az alapja (ŠMILAUER 1970: 122, SCHLIMPERT 1978: 86), az egyszerű nevek képzőkkel alakultak. A szláv személynévi alakok megfelelőit megtaláljuk az Árpád-kori magyarországi oklevelekben is, vö. 1221/1550: Milos, 1228/1378: Milos, 1234/1364: Mylos, 1138/1329: Milgozt, 1243: Milgoz, 1266: Mylgozt, 1271/1272: Milgost stb. szn., +1086: Milozt, 1138/1329: Milost, 1213/1550: Milosth, 1252: Milozt stb. szn. (ÁSz.). Másrészt a szláv milostь ’irgalom, könyörület’ szó bekerült a magyar nyelvbe is; vö. a Halotti beszéd milostben szavával, ami később malaszt alakban állandósult (KNIEZSA 1974. 1: 324, MELICH 1903–1905. 1/2: 118, MIKLOSICH 1884: 94, TESz.), így a szláv átvett szóból is alakulhatott elvileg a magyarban személynév. Ezt az elképzelést némileg gyengíti az a körülmény, hogy hasonló jelentésű szóból (pl. kegyelem, irgalom) alakult személynevet nem találunk az Árpád-korban (ÁSz.).
Radista [radis(z)ta]
„[In Tychon] [...] sunt agricolee [...] filius Gerete, Radista, cum filio suo Gregorio” (PRT. 10: 504). Minden bizonnyal szláv eredetű személynév. Szláv előzményként szóba jöhet a Radiš — ez esetben a szláv személyneveknél gyakori -ta képző kapcsolódott a névhez (erre azonban nincs közvetlen szláv adatunk) — és a Radost(a) személynév egyaránt, vö. cseh Radiša szn. (SVOBODA 1964: 151), le. 1414: Radysz szn. (SłSNO. 4: 432), szb.-hv. Radiš szn. (GRKOVIĆ 1977: 165); illetve le. 1136: Radost, 1155: Radost, 12. sz.: Radosta, 1222: Radosta szn. (SłSNO. 4: 422–423), cseh Radost, Radosta szn. (SVOBODA 1964: 155), szb.-hv. Radost, Radosta szn. (GRKOVIĆ 1977: 167, vö. még SCHLIMPERT 1978: 112–113, MIKLOSICH 1927: 91, MELICH 1903–1905. 1/2: 125). A szláv Radost(a) személynév a szláv *radostь ’öröm’ jelentésű szóból alakult (SCHLIMPERT 1978: 113). Árpád-kori oklevelekben névbelseji veláris magánhangzót találunk a hasonló névadatokban, tehát hangrendileg kiegyenlített formákban jelentkezik általában a név, vö. 1141–1161: Radasta, 1185/1249/1352: Radusta, 1271: Raduzta stb. (ÁSz.), palatális második szótagbeli magánhangzóval csupán az 1211-es birtokösszeírásban fordul elő.



Mozga Evelin
198
Rodoan [rado(β)án(y)]
„In predio Mortua piscatores [...] filii Ereus, Vodos, Rodoan” (PRT. 10: 509). Szláv eredetű személynév, vö. blg. Радовáн szn. (ILČEV 1969: 417), szb.-hv. Rȁdovan szn. (GRKOVIĆ 1977: 166), cseh Radovan ~ Radvan szn. (PROFOUS 1947–1960: III, 532), le. 1204: Radouan, 1187: Radouani, 12. sz.: Radouanus, 1218: Radovanus, 1385: Radwan stb. szn. (SłSNO. 4: 424, 426–428, vö. még MELICH 1903–1905. 1/2: 125–126, MIKLOSICH 1927: 91, FNESz. Füzérradvány, SLÍZ 2011). A szláv név az ősszláv *radovati ’örvendezik, örül’ jelentésű szóból származik (SCHLIMPERT 1978: 113, lásd még a Radista alatt is). A személynév gyakori használatát az Árpád-korból fennmaradt számos előfordulása mutatja, v nélküli alakban (+1086: Rodoan, 1131: Rodoan, 1141–1161: Radoan stb.; vö. ÁSz.) és v-s formában egyaránt adatolható ([1067]/1267: Rodowan, 1186/1240: Rodovan, 1212: Radowan stb.; vö. ÁSz.). Helynévként is gyakran előfordul a középkorban, vö. 1262: Rodowan; 1260: Rodoan; 1299: Rodouan, p.; +1214/1334: Rodwan, [1291–94]: Rodoan (KMHsz. 1: 228–229).
Riba ~ Ribba [riba]
„In villa Fotud [...] ioubagiones ecclesie [...] filius Horgid, Pasca, cum filiis suis Bed, Pouca, Riba (Ribba)” (PRT. 10: 510). A személynév szláv eredetű, mely a szláv ryba ’hal’ jelentésű közszóból származhat (vö. SVOBODA 1964: 196), vö. cseh Ryba szn. (SVOBODA 1964: 196), a le. Ryba nevet csak családnévi adatként lehet kimutatni (SłSNO. 4: 522), or. Pьıба szn. (vö. FNESz. Ipolyszög). A Tihanyi összeírás Riba (Ribba) névformája az Árpád-kor egyetlen ismert adata a személynévre (ÁSz.).
Sicula [szikula ~ sikula]
„In villa Zeuleus ultra Bocon joubagiones sunt de genere Mot [...] filius Sicula, Syke (Sike) cum filiis Almo et Endus” (PRT. 10: 507). A személynév valószínűleg szláv eredetű, vö. le. Sɩkuła ~ Sykuła, 1267: Sicula szn. (SłSNO. 5: 75, FNESz. Sikula); ? szb.-hv. Sekula, Sekuļa szn. (MARETIĆ 1886–1887: II, 127–128). A szláv eredet mellett szól az a körülmény, hogy az -ula gyakori személynévképző volt a szlávban, vö. Micula, Dobrula, Dragula, Grubula, Marula, Rȁdula, Vukula stb. szn. (MARETIĆ 1886–1887: II, 127). Elképzelhető, hogy az oklevél szövegében a Sicula név után említett Syke (Sike) személynév is esetleg ebből a szláv névtőből származik, de valószínűbbnek látszik, hogy az oklevél Sicus, Sycu, Syke (Sike), Syca (Sycca), Sykue (Sike), Syque neveihez hasonlóan ez inkább a latin Sixtus rövidítéssel és képzéssel alakult változata lehet. TERESTYÉNI a magyar közszóból származó nevek között tartja számon. Véleménye szerint a név a székely népnévből származik (1941: 59). A népnév hazai oklevelekben használt latinos siculus formája a korai magyar szikül alak és a latin Siculus ’szicíliai’ népnév hasonlóságán alapul (TESz.). BENKŐ szerint a hazai



A Tihanyi összeírás szláv előzményű személyneveiről 2.
199
szakirodalomban tévesen sorolták a Sikola személyneveket — így a Tihanyi összeírás Sicula névformáját is — a székely népnévből alakult személynevek körébe, mert ezek valójában szláv személynévből származnak (2002: 260, 2003: 88). A népnévi előzmény elleni érv az is, hogy az ilyen típusú személynevek a korai forrásainkban sohasem szerepelnek latin alakban személynévként. A személynév a Tihanyi összeíráson kívül még négy hazai oklevélben tűnik fel az Árpád-korban, vö. 1213/1550: Siculam, 1219/1550: Sicula, 1237–1240: Sycula, 1252: Sicule (ÁSz.). A személynévből metonimikus névadással helynév is alakult; vö. 1332–37: Sicula (FNESz. Sikula).
Vgrun ~ Vgron [ugron]
„Vdornici de Mortus [...] filius Vgrun (filii Vgron), Inod cum filiis suis Reche (Rece), Forcos, frater eius Meteu (Meceu) cum filiis suis” (PRT. 10: 512). A személynév a szláv ugrin ’magyar’ jelentésű szóból alakult szláv Ugrin személynév átvétele (FNESz. Biharugra, MELICH 1903–1905. 1/2: 129, PAIS 1918a: 42–45, RMCsSz. Ugron, HOFFMANN 2010: 177, FEHÉRTÓI 2006: 167, ZELLIGER 2006: 85, SZŐKE 2015: 107), vö. szb.-hv. Ugrin szn. (GRKOVIĆ 1977: 200), blg. Угрѝн szn. (ILČEV 1969: 503, vö. még SLÍZ 2011. Vgrinus). Az Árpádkori legelső névadatok második szótagjában még i szerepel, vö. +1086: Vgrin, 1138/1329: Vgrin (ÁSz.), s éppen a Tihanyi összeírástól kezdődően jelentkezik veláris magánhangzó a nevekben e pozícióban. Ez a változás a latinos Ugrinus formákban ugyanakkor nem érvényesül (vö. HOFFMANN 2010: 176). Az Árpád-korban többször előfordul a személynév, vö. +1086, 1138/1329: Vgrin, +1214/1334, 1221/1550: Vgron stb., de az oklevelek döntő többségében latinos formákban jelentkezik, vö. 1138/1329: Vgrinus, 1146: Vgrini, 1193: Vg(ri)no, 1198: Wgrinus, 1219: Ugrini, 1220: Wgrino, 1232: Ugrinus, 1273/1273: Wgrini stb. A személynév később családnévként is használatos volt, vö. 1398: Michael Vgron, 1448: Emericus Wgron, 1569: Ugron János stb. (RMCsSz. Ugron).
3.2. Az alább következő nevek szláv személynévi háttere vagy gyéren, vagy egyáltalán nem adatolható, és a szláv nevek eredetét sem ismerjük. Ez a nevek szláv származtatását bizonytalanná teszi.
Bihor [biχor ~ biχar]
„In villa Fotud hii sunt ioubagiones ecclesie [...] filius Tolloyd, Bihor” (PRT. 10: 510). KISS LAJOS szerint a magyarban előforduló Bihar helynév személynévből alakult, melynek forrása egy szláv *Bychorь személynév lehetett, melyre azonban egyik szláv nyelvben sem találunk példát, viszont valószínűleg ebből a személynévből alakult több szláv helynév is, vö. szb.-hv. Bȉhor hn., cseh Bychor, Bychory hn., poláb Bichore hn., le. Bychorz hn., és a magyar Bihar helynév is ebből a személynévből való (vö. FNESz. Bihar vármegye, MELICH 1903–1905. 1/2: 105; 1925–1929: 222).



Mozga Evelin
200
A magyar nyelvemlékekben a Bihar személynév csak szórványosan fordul elő. FEHÉRTÓI a nevet a Tihanyi összeírás személynévadatán kívül mindössze egy +1086-os hamis oklevélből említi Bichor formában, valamint egy 1271/1276. évi datálású oklevél valójában helynévi adatát szerepelteti még személynévtárának Bihor, Bichor címszava alatt: „de terra Zolouk a parte meridionali sicut metis separatur de terra Byhor” (ÁSz.). A Tihanyi összeírás faddi jobbágyának a neve esetleg arra utal, hogy a személy az életútja során valamilyen módon érintkezhetett az egykori Bihar vármegyével, így neve magyar eredetű is lehet, amely az említett helynévből alakult (ennek lehetőségéről lásd TÓTH V. 2016: 143–157). Helynévi eredű személynév több is van az oklevélben, vö. Tichon szn. (< Thichon, Tychon hn.), Beccey szn. (< Bechey hn.), Jouta (< Jouta hn.).
Piscu [pis(z)ku ~ ?piszu]
„In villa Kecu isti sunt exequiales: filius Piscu, Jacobus” (PRT. 10: 505). A névvel kapcsolatban felmerülhet a szláv eredet lehetősége, vö. le. 1265: Pisk, 1393: Piska szn. (SłSNO. 4: 281), 1424: Pysszko szn. (SłSNO. 4: 403), amelyek az ősszláv *pisk- ’sípol, fütyül’ jelentésű tőre vezethetők vissza (vö. SCHLIMPERT 1978: 101, FNESz. Piskó). A névnek esetleg [piszu] olvasata is elképzelhető, de ez a jelölésmód az sz hangra az oklevél helyesírási sajátosságai alapján nem jellemző (erről bővebben lásd a Pasca alatt). A Tihanyi összeírás Piscu névformája a személynév egyetlen ismert Árpádkori névadata (ÁSz.).
Vehseh [vese ~ vése]
„In villa Zeuleus [...] sunt ebdomadarii: Boza cum filiis suis Paulo et fratre eius Michi, Zulehu, Boche, Vehseh cum filiis suis, Petheh (Pehteh) cum fratribus suis” (PRT. 10: 516). A személynév eredete bizonytalan, talán szláv személynévből származik, vö. cseh R. Vieša szn. (FNESz. Vése). Régi szláv személynévtárakból azonban nem ismerek hozzá kapcsolható adatokat. A magyar névben található szó belseji és szó végi h hangérték nélküli betű lehet. Ez a helyesírási sajátosság a Tihanyi összeírás hely- és személyneveiben igen gyakran jelentkezik (vö. GÁCSER 1941: 25–27, KOVÁCS É. 2015: 58, 111, 188, MOZGA 2015: 172–173, lásd még a Kuleh, Lehcu alatt is).
A Tihanyi összeírás Vehseh névformája a személynév egyetlen ismert Árpádkori névadata (ÁSz.). FEHÉRTÓI a Vehseh és a Veche, Vece, Veze címszó alatt felsorolt névalakok között esetleges összetartozást feltételez (ÁSz.), ez utóbbiak azonban szóbelseji s hanggal aligha olvashatók.
3.3. Az alább tárgyalt nevek esetében a szláv eredet mellett másféle nyelvből való származtatás is reálisan figyelembe vehető. A szláv és a más nyelvbeli származtatás lehetősége között nem tudunk valószínűségi fokozatot felállítani.



A Tihanyi összeírás szláv előzményű személyneveiről 2.
201
Bela [béla ~ bëlä]
„In villa Fotud hii sunt iobagiones ecclesie [...] filius Thomas, Zegen, cum filiis suis, Bodou, Bela, Vus, Zennes cum filio suo Vasaard (Vasard)” (PRT. 10: 510). A személynév etimológiája meglehetősen bizonytalan: a névnek szláv, magyar, török és héber származtatása is felmerült. A személynév talán a szláv *bělъ ’fehér’ jelentésű melléknévből alakult személynevek valamelyikéből származik (MELICH 1903–1905. 1/2: 102, BENKŐ 1950: 21, TÓTH V. 2016: 163), vö. szl. Bêla, Bela szn. (MIKLOSICH 1927: 39), cseh Běl szn. (BENEŠ 1962: 253), déli szorb Běla szn., északi szorb Bela, Běla szn. (SCHLIMPERT 1978: 14). A szláv származtatás elleni érvként jegyzik meg a szakirodalomban, hogy a magyar formának megfelelő névalak a szláv nyelvekben csak női névként fordul elő (NAGY G. 1891: 114, KÁLMÁN 1961: 87), noha a szerb-horvátban megtaláljuk férfinévként is, vö. szb.-hv. Bȅla, Bjȅļa szn. (MARETIĆ 1886–1887: II, 82). Egyes magyarázatok szerint a régi magyar Bél személynév -a képzős származéka, melynek így ’belső rész, szív’ jelentése lehetett (KÁLMÁN 1961: 87, a képzőre lásd SZEGFŰ 1991: 251). E magyarázatnak némileg ellentmond, hogy a 1113. században négy magyar király is viselte ezt a nevet, márpedig az uralkodói osztály magyar közszóból alakult névválasztása nem volt szokás. Más elgondolás szerint török eredetű névről van szó, vö. kun bil ’élesít’ ige, melynek jelentése ’előkelő vagy élesítő’ (NAGY G. 1891: 114, LADÓ–BÍRÓ 1998), ehhez azonban török személynévi alapot nem lehet kimutatni, de lásd tör. 7–8. sz.: Belä-tuγma szn. (RÁSONYI–BASKI 2007: I, 142). Az Árpád-kori magyarországi oklevelekben gyakran előfordul a név, legkorábbi adatai már a 11–12. században jelentkeztek; vö. [1046]/XII–XIV.: Bela, +1086: Bela, [1117]/XII.: Bela, 1131: Bela, 1131–1141: Bela, 1137: Bela, 1138/1329: Bela stb. (ÁSz.).
Pasca [páska ~ paszka ~ ?pásza]
„In villa Fotud [...] ioubagiones ecclesie [...] filius Horgid, Pasca, cum filiis suis Bed, Pouca, Riba (Ribba); curriferi: f-i Zeud (Zeund), Micus cum f-is suis, Pasca, Thexa (Texe), frater eius, Lucus; Vdornici de Mortus [...] f-us Nemthe (Nemteh), Pasca, Wolter (Wolterh)” (PRT. 10: 510, 511, 512). Elképzelhető, hogy a személynév a szlávból került a magyarba, vö. le. 1399: Paszka, 1470–1480: Paszka szn. (SłSNO. 4: 198, lásd még FNESz. Páskaháza, MIKLOSICH 1927: 84). Az átvett alak [páska ~ paska] ejtésű lehetett. Esetleg feltehető, hogy a Pasca névalak a latin Paschasius személynévből alakult rövidüléssel, de míg az Árpád-kori magyarországi oklevelekben a Paschasius ~ Pascasius ~ Paskasius névnek néhány említését találjuk csak, addig a Pasca ~ Pascha ~ Paska névforma meglehetősen gyakori volt (ÁSz.), így ez az elképzelés kevésbé valószínű.



Mozga Evelin
202
Másrészt egy feltételezett, de nem adatolható magyar pászka ’húsvét’ jelentésű közszóból is alakulhatott a személynév. A lexéma a latin pascha ’keresztény húsvét’ szóból származik, mely a gör. πάσχα ’húsvét’ átvétele. A TESz. szerint ’húsvét’ jelentésre utalnak az 1214/1550: Pasche és az 1216/1550: Pascham személynevek, melyek a magyar Húsvét személynevekkel állíthatók párhuzamba, esetleg azok fordításai lehetnek. Az Árpád-kori személynévtár az említett nevekkel azonosnak véli a Pasca névformát is (ÁSz.). A magyarázatot gyengíti, hogy ebben a jelentésben a magyarban e közszóra nincs adatunk; ’húsvéti kalács, macesz stb.’ jelentésben pedig csak a 18. századtól fordul elő (TESz.). FEHÉRTÓI mintegy kéthasábnyi terjedelemben közli az etimológiailag összetartozó Pasca, Pascha, Paska címszavak alatti névformákat. A legelső említések az 1211. évi oklevélből valók (ÁSz.). A személynév helynévben is szerepel, vö. 1318: Pascahaza (FNESz. Páskaháza).
A Pasca név [pásza] olvasata nem tűnik valószínűnek. Noha a 13. században e és i előtt az sz hangnak szokásos jelölése volt az sc jel, a Tihanyi összeírásban ez csak szórványosan jelenik meg. GÁCSER mindössze öt esetben tartja ezt a betűkombinációt sz hangértékűnek, vö. fg. Scentis ~ h. Sentus szn.; Scesun szn.; Scimis szn.; szóközépen u előtt kétszer: Boscu, Boscut szn. (GÁCSER 1941: 10).
Tichon [tiχon(y) ~ tiχan(y)]
„In villa Ozoufeu [...] sunt agricole [...] filii Tichon, Hythe cum filio suos Bod” (PRT. 10: 505). A személynév etimológiájával kapcsolatban többféle elképzelés is felmerült a szakirodalomban. Általános vélekedés szerint a Tihany személynevünknek egy szláv köznévi előzményű (a tichъ ’csendes, nyugodt’ + -(o)ń ~ -(o)nъ szláv képző) szláv személynév lehet az alapja (ŠMILAUER 1970: 181, HOFFMANN 2010: 4445). Az előzményül szolgáló szláv személynévhez, vö. cseh Tichoň szn. (SVOBODA 1964: 161) (vö. FNESz, Tihany, MIKLOSICH 1927: 106, MELICH 1903–1905. 1/2: 129). Egy újabb felvetés szerint a személynév görög eredetű, és a görög Τύχων névből származik. A görög személynév alapja a görög τυγχάνω ige származékából alakult görög τυχών igenév, melynek jelentése ’(aki) célba ért; (aki) célba talált’ → ’sikeres; szerencsés; boldog’. Az oklevélben szereplő helynév és személynév így a bazilita monostor védőszentjére, Ciprusi Szent Tükhónra utal (SZENTGYÖRGYI 2010: 388–389). Az Árpád-kor egyetlen magyar Tihany személynévi adata az 1211-es birtokösszeírásból származik (ÁSz.). Az oklevélben említett földműves a Tihany településsel szomszédos Aszófőn élt, így nem zárható ki az a lehetőség sem, hogy a személynév közvetlenül a helynévből ered. (A helynévi eredetű személynevekről lásd még a Bihor szócikkében is.)



A Tihanyi összeírás szláv előzményű személyneveiről 2.
203
Vid ~ Wid ~ Vuid ~ ?Huid [vid], Widu [vidu], Vida ~ Wida [vida], Vide ~ Videh [vide]
„In villa Udori [...] sunt ioubagiones [...] filius Milost, Pentec (Pentuc) cum filiis suis, Wnoca, Huceh, Mouroz, Wid, Honus; In villa Pechel [...] vdornici: filius Pond, Vid cum filiis suis Rada (Wgod, Chemeh); In villa Aarach [...] vinitores [...] Mortum cum filiis, Tompa et Petur, German, Vid; In villa Fuzegy [...] vdornicij [...] filius Vid, Thomas” (PRT. 10: 504, 506, 512); „In villa Fuzegy [...] agricolee [...] Culessed cum filio Symou (Simoun) filius Vida, Huid” (PRT. 10: 513); „In villa Zamthou [...] vndornicicij! [...] filii Johannis (Vid) cum filiis suis Vid, Laurentio, Thompa, Zeuleus, Reke, Toppa; In villa Thurkh [...] ioubagiones ecclesie [...] filius Wuosos, Michy (Wosos, Mici) cum filiis suis Vuid (Wid), Wasard” (PRT. 10: 515); „[In Tychon] [...] pistores [...] filius Wida, Mog” (PRT. 10: 504); „In villa Fuzegy [...] ioubagiones [...] filii Nulod, Vnoca (Hunoca) cum filiis suis Queueric (Keueric), Videh; In villa Thurkh [...] vdornici [...] filius Tupoz, Codou cum filiis suis Quene, Vide, Leguine, Coda (Choda) cum filios suo Tiuan (Tiwan)” (PRT. 10: 512, 515); „[In Tychon] artifices [...] filius Buhte, Bogar, filius Boda, Mihal cum fratre suo Martino et filio suo Widu” (PRT. 10: 503). A személynevek valószínűleg szláv eredetűek. A különböző szláv nyelvekben meglévő Vid személynév a latin Vitus személynévből származhat, vö. le. 1222: Wido szn. (SłSNO. 6: 54–55), szb.-hv. Vid, Vide szn. (GRKOVIĆ 1977: 52), szlov. Vid szn. (vö. SLÍZ 2011. Vitus, MELICH 1903–1905. 1/2: 208). A magánhangzóra végződő névformák tővéghangzós (Widu) vagy -a/-e (Vida, Vide) képzős magyar — esetleg szláv — fejlemények lehetnek. HAJDÚ szerint ezek az alakok a Vitusból a magyar nyelvben is létrejöhettek (2010: 505). FEHÉRTÓI a Tihanyi összeírás Huid névformáját a Vid szócikk adatai között sorolja fel személynévtárában (ÁSz.). Ez esetben a szókezdő h-nak nincs hangértéke, csupán helyesírási sajátosságként értékelhető. Szó elején, mássalhangzó előtt is előfordul a Tihanyi összeírásban ilyen hangérték nélküli h betű, [v] hangot jelölő betű előtt esetleg még egy esetben: Hvic (< Vik < Viktor) (MOZGA 2015: 165). A személynév különböző morfológiájú alakokban gyakran jelentkezik az Árpád-kori hazai oklevelekben, vö. pl. [XI.]/Krón., 1202–1203/1500 k., 1213/1550: Vid, [1071]/KrónKomp.: Vyd, 1138/1329, 1206–1218: Wid, +1135/+1262/1566: Wyda, 1202–1203/1500 k., 1221: Vida, 1216/1550: Vidam, 1221/1550: Vidu stb. (ÁSz.). FEHÉRTÓI az Árpád-kori oklevelekben gyakran feltűnő, a Vidus címszó alatt felsorolt névformák és a fent említett névalakok között nem jelez kapcsolatot (ÁSz.). A személynevekből metonimikus névadással többfelé is keletkeztek helynevek, vö. 1298: Wyd (KMHsz. 1: 199, FNESz. Tiszavid), 1456: Wyd (FNESz. Nemesvid), 1313: Wyd (FNESz. Hajdúvid); összetétellel 1335: Vydafalua (FNESz. Videfalva).



Mozga Evelin
204
Vitu [vitu]
„In predio Mortua piscatores [...] filius Vitu, Ilbad (Ilabad), filius Sumad, Veynus” (PRT. 10: 509). A személynév végső soron minden bizonnyal a latin Vitus személynévre megy vissza, melynek azonban teljes formáját megtaláljuk a régi szláv nyelvekben is, így a szláv átvétellel is feltétlenül számolnunk kell. Talán a szláv Vit, Vito névalakok lehettek az oklevélbeli Vitu névnek a közvetlen forrásai, de előzményeként a szláv Vitomer, Vitoslav nevek is szóba jöhetnek, vö. le. 1190: Vitus, 1206: Witus, 1204: Vito, 1230: Vito, 1325: Wit, 1381: Vit szn. (SłSNO. 6: 128–129), cseh Vít szn. (MIKLOSICH 1927: 41), északi szorb Wit, Wito, Wita szn. (SCHLIMPERT 1978: 155). A személynév egyetlen ismert Árpád-kori magyarországi névadata az 1211es birtokösszeírásban található (ÁSz.), de -d-vel is jelentkeznek hasonló névformák (ezeket lásd fentebb a Widu-hoz kapcsolódóan), s ezek között etimológiai kapcsolat is feltételezhető. FEHÉRTÓI viszont a Vitu és a Vidu címszó alatt felsorolt névalakok között nem jelez összefüggést (ÁSz.).
3.4. Minthogy az alábbi nevek esetében az olvasat is rendkívül bizonytalan, így a szláv etimológiai háttér meghatározása is meglehetősen esetleges.
Kuleh [külë ~ kulë]
„In predio Colon [...] agasones [...] filius Heim, Hagya (Heym, Hagia) et filii Kuleh, Johannes, Pous” (PRT. 10: 508). A személynév talán szláv etimonra vezethető vissza, vö. le. 1379: Cula, 1383: Kula, 1393: Cule stb. szn. (SłSNO. 3: 190-191), cseh Kula, Kule szn. (BENEŠ 1962: 244, SVOBODA 1964: 204). A szláv *Kul- kezdetű nevek valószínűleg a latin Nikolaus név szláv változatainak rövidített formájából alakultak, vö. le. Mikulasz szn. (SłSNO. 3: 498–499, ehhez lásd a Micula ~ Micola szócikket is). Más, kevésbé valószínű elképzelés szerint talán egy ’gömb, golyó’ jelentésű szláv közszó is lehet a személynév alapja, vö. le. kula, cseh koule, kule (SCHLIMPERT 1978: 72). A Tihanyi összeírás jellemző sajátsága, hogy helynévi és személynévi szórványaiban gyakran előfordul az -eh betűkapcsolat szóvégi helyzetben. E nevek nagy részénél a h-nak csak ortografikus szerepe van, hangérték nélküli. Másrészt jelölheti az -ő deverbális névszóképző -eγ előzményét, illetve a finnugor eredetű -eγ kicsinyítő képzőt is (vö. GÁCSER 1941: 25–27, KOVÁCS É. 2015: 58, MOZGA 2015: 172–173). Itt hangérték nélkül szerepelhet. A magyarba az -e végű szláv névforma kerülhetett át, ami esetleg hangrendi kiegyenlítődéssel palatális alakúvá vált. A Tihanyi összeírás névemlítésén kívül még egy Cule névadatot ismerünk az Árpád-kori magyarországi oklevelekből (1138/1329: Cule), FEHÉRTÓI más nevekkel való kapcsolatát nem jelöli (ÁSz.).



A Tihanyi összeírás szláv előzményű személyneveiről 2.
205
Lehcu [?lëχü, ?leχkü, ?lekü, ?lécsü]
„In villa Pechel [...] vdornici [...] filius Mod, Lehcu cum filiis suis Lessud, Vtoy, Monchacj” (PRT. 10: 504). A személynév olvasata és etimológiája bizonytalan. A névtest belsejében esetleg az oklevél gyakori hc betűkapcsolatát azonosíthatjuk, mely leggyakrabban k és cs hangértékben fordul elő a szövegben (MOZGA 2015: 160–161), valamint íráshibára is gyanakodhatunk ch betűkapcsolatot feltételezve, mely így h hangértékű is lehetett. Ez utóbbi esetben a személynév talán kapcsolatba hozható hasonló alakú szláv személynevekkel, vö. R. cseh Lech szn. (PROFOUS 1947–1960: II, 500), le. 1398: Lech, 1399: Lech stb. szn. (SłSNO. 3: 237, vö. még FNESz. Léh), a Tihanyi összeírásbeli alak ez esetben véghangzós forma lehet. Másrészről a Tihanyi összeírásban nagy számban előforduló -eh jelölésmóddal is számolhatunk — az oklevélben sokszor jelentkezik a h szóbelseji e után, mely gyakran csak helyesírási sajátosság —, ez esetben a név Lekü olvasatát feltételezhetjük. Ezt a lehetőséget a magyarországi oklevelekben fellelhető 1245: Lekv (ÁSz.) névadat támaszthatja alá.
Moraz [moraz ~ morász ~ maráz]
„[In Tychon] pelliparii [...] filius Fulbert, Moraz” (PRT. 10: 503). A személynév feltehetően szláv eredetű, vö. szb.-hv. Màrās, Maraz szn. (FNESz. Maráza). Középkori szláv oklevélbeli előfordulását és a szláv név eredetét azonban nem ismerem. Az Árpád-kori személynévtárban FEHÉRTÓI a Maraz, Moraz címszó alatt a Tihanyi összeírás névadatán kívül még nyolc Árpád-kori oklevélből említ adatokat, de más nevekkel való etimológiai kapcsolatot nem jelez (ÁSz.).
4. Egyszerű szláv személynévből morfológiai változtatás (rövidülés és/vagy képzés) által alakult személynevek
Az etimológiákat itt is az eredeztetés valószínűségi foka alapján mutatom be.
4.1. Az első csoportba tartozó nevek szláv származtatása bizonytalan, mivel a nevek szláv személynévi háttere csak ritkán adatolható, és a nevek eredetét nem ismerjük.
Borotcu [borotku]
„In villa Fured [...] Borotcu et Erdeud, hii sunt agricole” (PRT. 10: 506). Talán egy *Borot(u) névformából alakulhatott (FNESz. Borota) -k képzővel (SZEGFŰ 1991: 251), vö. 1237: Borotk szn. (ÁSz.). A feltételezett alapnév egy szláv *Borut(a) tőre vezethető vissza, mely a Borislav stb. nevek rövidített formája (SCHLIMPERT 1978: 21), vö. cseh Bořut, Bořuta szn. (GEBAUER 1970: I, 87, SVOBODA 1964: 166); le. Borut, Boruta szn. (SłSNO. 1: 224–225). Az Árpád-kori magyarországi oklevelekben kizárólag a Tihanyi összeírásban fordul elő a Borotcu névforma, emellett 1237-ből találunk még egy Borotk adatot.



Mozga Evelin
206
Képző nélküli, *Borot, *Borut változatok az Árpád-kori személynévtárban nincsenek (ÁSz.). KISS LAJOS a Borota helynév előzményeként a következő személynévi adatokat feltételezi: 1211: Borotcu szn. <: *Borot(u) szn.; 1237: Borotk szn.; 1324: Burita szn. (FNESz. Borota).
Buna [bun(y)a]
„In villa Aarach [...] sunt pulsatores [...] filius Galli, Buna cum filio suo Alexio” (PRT. 10: 506). A személynév eredete meglehetősen bizonytalan. Talán valamely — a szláv *buniti ’ordít, lármázik’ jelentésű szóból alakult — szláv személynév az alapja, vö. szb.-hv. Bun szn. (GRKOVIĆ 1977: 48), cseh Buň, Bun, Buň(a) szn. (GEBAUER 1970: I, 117, SVOBODA 1964: 155, lásd még FNESz. Bún, MIKLOSICH 1927: 38). A magyar névforma ebből a magyar -a személynévképzővel alakulhatott (SZEGFŰ 1991: 251). A Tihanyi összeírás névemlítésén kívül még öt hazai oklevélben fordul elő férfi- és női névként egyaránt az Árpád-korban; vö. 1199, 1202–1203/1550 k., 1231/1262, 1237–1240: Buna, 1283: Buna (Bunna) (ÁSz.).
Chenke ~ Senke ~ Fenkeh [csenke], Cenkes ~ Chenkes ~ Chenkez [csenkes ~ csenkesz], Chencud ~ Cencut [csenküd ~ csenköd ~ csenküt], Chenkeu [csenkő] „In villa Poposca [...] filius Monos, Fiacha cum filiis suis Huitol (Hiuotol), Chenke; In villa Sagh [...] sunt qui sales ecclesie solvunt: filii Ysyph (Isip), Petus [...] frater eius Nicus [...] frater eius tercius Chenke [...] quartus frater eius Cheke” (PRT. 10: 505, 512); „In villa Zamthou [...] vndornicicij! sunt [...] filii Meegeu, Karasun (Karachen) cum filio suo Michaele, Senke (Micahele, Fenkeh!)” (PRT. 10: 515). │„In villa Fuzegy [...] sunt vdornicij [...] filius Gudus (Cudus), Chenkez cum filio suo Kerus; In villa Gamas [...] sunt agricolee [...] filius Chenkes (filii Cenkes) Pentuc et fratres sui Theke (Ceke), Boda, Chet (Cet)” (PRT. 10: 512, 514). │„In predio Colon [...] sunt agasones [...] filius Chencud, Thecu (Cencut, Tehcu) cum filio suo Wosa (Wossa)” (PRT. 10: 508). │„In villa Fured hii sunt exequiales: filius Kauseud (Keseud), Vrbana cum filiis suis Beneduc et Chenkeu” (PRT. 10: 506). Talán szláv eredetű személynévből származhatnak a címszóban felsorolt oklevélbeli alakok, vö. le. Czenek szn., Czenko szn. (SłSNO. 1: 369, SLÍZ 2011. Chenc), de figyelembe kell venni, hogy a lengyel személynévi példák a 14–15. századból valók. Az oklevél idézett névformái a szlávból a magyarba átkerült névből magyar -e, -s, -d ~ -t és -ő személynévképzőkkel jöhettek létre. A Tihanyi összeírásban a cs hang jelölésére a c, ci, s, ʃ, ch és hc jelek voltak használatosak. A ch a cs hang általános jele volt, de az oklevélben a c ~ ch jelölés ingadozást mutat (bővebben lásd a Cem alatt). Az s, ʃ jel cs hangértékben a 13. században csak szórványosan fordul elő, de a Tihanyi összeírás több névadatában is ilyen jelölést alkalmaznak (bővebben lásd a Cheke alatt). Az Árpád-kori



A Tihanyi összeírás szláv előzményű személyneveiről 2.
207
személynévtár is azonosnak tartja a Chenke és a Senke (Fenkeh) névalakokat (ÁSz.). Az oklevélben az f betűt viszont kizárólag f hang jelölésére használták (vö. GÁCSER 1941: 13), így a fogalmazványban lejegyzett Fenkeh alak bizonyára íráshiba lehet, amit az f és az ʃ betűk paleográfiai hasonlósága okozhatott. HAJDÚ MIHÁLY a Csenki családnévvel kapcsolatban megjegyzi, hogy annak alapszava az Árpád-korban igen gyakori Chenk, Chenke, Senke személynevünk. A Csenke személynév az egyik lehetséges magyarázat szerint egy *Csen tőből ez HAJDÚ szerint létrejöhetett a délszlávban bármely Sta- ~ Ste- ~ Sto- kezdetű keresztnévből — alakulhatott -ke képzővel. Más elképzelés szerint a magyar cseng hangutánzó ige lehet a személynév kiindulási alapja (2010: 118). A Chenke, Csenkes személynevek már a 12. századtól adatolhatók; vö. 1138/ 1329: Cenke, Chenkes, Cenkes, és az Árpád-korban gyakran feltűnnek az oklevelekben (ÁSz.). A Chenkeu személynév egy, a Chencud személynév pedig két további oklevélben fordul elő, míg a Chenk személynevet hat forrásban említi az Árpád-kori személynévtár (ÁSz.).
Strab [sztrab]
„In villa Thurkh [...] sunt vdornici [...] filii Strab, Karasun, Cysveth (cum filio suo Chuswet), frater eius Mochy (Moci) cum filio suo Kyrecy (Kyreu), tercius frater eius, Keled cum filiis suis Cheke (Ceque), Sumos” (PRT. 10: 515). A személynév talán kapcsolatba hozható a szláv *Starbiš személynévvel, lásd még le. 12–13. sz.: Strobis szn. (SłSNO. 5: 221). A szláv személynév alapja az ősszláv *storb- ’erős’ jelentésű szó (SCHLIMPERT 1978: 131). A Strab névalak hangtani jellegét a szláv nyelvek egy részében bekövetkező mássalhangzó közi or ~ ar > ro ~ ra típusú likvidaátvetés (tort > trot) magyarázza; vö. kárl > král. A személynév egyetlen ismert Árpád-kori magyarországi említése az 1211-es birtokösszeírásban található (ÁSz.).
4.2. Az alább tárgyalt nevek szláv és más nyelvbeli származtatása is számításba vehető, de a legtöbb esetben a felvetődő lehetőségek között valószínűségi fokozatokat nem tudunk felállítani.
Cheke ~ Ceke ~ Ceque [cseke], Chekud ~ Cekud ~ Sekud ~ Scechund [cseküd], Chekes [csekes], Chekeu ~ Cekeu [csekő]
„In villa Ozoufeu [...] sunt vinitores [...] filius Feleh, Cheke; In villa Poposca [...] sunt exequiales: filius Keueh, Zorida, cum filiis suis Cheke, Paul, Bota; In villa Aarach [...] sunt pulsatores [...] filius Cheke, Aianduc” (PRT. 10: 505, 506); „In villa vero Vazil [...] sunt servi: filii Karasun (Karachon), Chikireu (Chiqiteu), Cheke; In [...] villa [...] Belen [...] sunt iobagiones [...] Cheke filius Fosca (Foca); In predio Colon [...] sunt ioubagiones: filii Cheke, Petur; filius Cheke (Ceke), Tjuan (Tiuan)” (PRT. 10: 507, 508); „In villa Beseneu [...] sunt agasones [...] f-us Cheke, Buine cum f-is suis; In villa Sagh [...] sunt qui sales ecclesie solvunt [...] Cheke cum f-is suis Accentus (Acentus); In villa Igol [...]



Mozga Evelin
208
sunt servi: filius Wendech, Petur cum filiis suis Chyma, Cheke” (PRT. 10: 510, 512); „In villa Supoc [...] sunt vdornicij [...] f-us Heud (Ehud), Cheke; In villa Boclar [...] sunt vdornici: f-i Georgii, Cheke, Paulus; In villa Gamas [...] sunt vdornici [...] filiis Micolaus, Ceke, Buhte [...] isti sunt agricolee [...] filii Suge, Cheke, Symon” (PRT. 10: 513, 514); „In villa Thurkh [...] sunt vdornici [...] Keled cum filiis suis Cheke (Ceque) Sumos; [...] Petrus cum filiis suis Mica, Cheke (Ceque); filius Cheke (Ceque), Deus cum filio suo Pet; sunt vinitores ecclesie [...] filius Vzd, Cheke (Ceque) cum filiis suis” (PRT. 10: 515); „In villa Zeuleus [...] servi ecclesie [...] Chetur (Cheter), Heleh!, Coza cum filio suo Johannes et Johanca (Joanca), Ceke cum filiis suis” (PRT. 10: 516). │„In predio Colon [...] sunt servi [...] filius Chekud, Eguche (Cekud, Eguiceh); In villa Thurkh [...] sunt joubagiones ecclesie [...] filii Secud (Scechund), Fita, Resch (Rescu)” (PRT. 10: 508, 515). │„In predio Colon [...] sunt agasones: filius Wros, Chemos, cum filiis suis Vosud, Liuci et frater eius Chekes cum filiis suis Woda, Sombot” (PRT. 10: 508). │„In [...] villa [...] Belen [...] sunt ioubagiones: Yroslau, Chekeu cum filiis Toma, Mana (Matica); In villa Fuzegy [...] sunt exequiales [...] filius Chekeu, Demeu cum filio suo Beneduc (Benehduc); In villa Gamas [...] sunt agricolee [...] Semchi cum filiis suis Thoma, Chekeu (Toma, Cekeu)” (PRT. 10: 507, 513, 514). Az oklevél helyesírási sajátosságai azt mutatják, hogy a címszóban felsorolt nevek mindegyikénél lehetséges a cs-vel való olvasat, ugyanis az oklevélben a cs hangot c, ci, s, ʃ, ch, hc jelekkel egyaránt jelölik. A fogalmazvány c jeleit a hitelesített példányban gyakran ch-ra javították, vö. hp.1 Chekeu ~ fg. Cekeu, hp. Chekud ~ fg. Cekud, hp. Cheke ~ fg. Ceke stb. A jelenség az oklevél több személy- és helynévi adatánál jelentkezik, vö. hp. Chemeh ~ fg. Cemeh szn., hp. Beche ~ fg. Bece szn., hp. Buncheu ~ fg. Benceu szn., hp. Aarach ~ fg. Araci hn., hp. Bychachi ~ fg. Biccaci hn. stb. Az s, ʃ jel cs hangértékben a 13. században csak szórványosan fordul elő, de a Tihanyi összeírás több névadatában is ilyen jelölést alkalmaznak, vö. hp. Karasun ~ fg. Karachon szn., Bolsou szn., Supoc hn. stb. (vö. GÁCSER 1941: 12–13), és az Árpád-kori személynévtár is azonosnak tartja a Chekud ~ Cekud és a Secud ~ Scechund neveket (ÁSz.).
A személynevek etimológiája többféleképpen is magyarázható. Elképzelhető, hogy szláv eredetű személynév az alapszavuk; vö. szb.-hv. Ček szn. < *Čekan szn. (MARETIĆ 1886–1887: II, 71), cseh Ček szn. < R. Čěk szn. (FNESz. Szatmárcseke, MELICH 1904: 315–316). Az Árpád-kori személynévtárban a Chek, Chec, Cek címszó alatt a feltehető szláv névelőzménnyel megegyező személynévalakokat is megtaláljuk, vö. [1210], 1255, 1259: Chek, 1255: Cek, 1292: Chec (ÁSz.). A Tihanyi összeírásban szereplő Cseke, Cseküd, Csekes, Csekő személynevek a
1 Az oklevél hitelesített példányát a hp., fogalmazványát az fg. rövidítéssel jelölöm.



A Tihanyi összeírás szláv előzményű személyneveiről 2.
209
szláv eredetű Csek névből -e, -d, -s, illetve -ő képzővel alakulhattak a magyar nyelvben (a képzőkhöz lásd SZEGFŰ 1991: 251). A Csek személynévből alakult személynévi származékok más Árpád-kori oklevelekben is feltűnnek; vö. Cseke: +1086: Sekeh, 1138/1329, 1184, 1222: Ceke, 1181/XVI., 1198, 1226/1229: Cheke, 1201: Seke stb., Cseka: 1212, 1215/1550, 1219/1550, 1237–1240, 1251: Cheka, 1165, 1226/1296: Ceka, 1171, 1215/1550: Ceca stb.; Csekes: 1138/1329: Cekes, 1198: Chekesc, 1230: Chekes stb.; Cseked: 1230: Ceked, 1240: Cheked, 1138/1329: Ceket stb., Cseküd: 1281/1347: Chekud, 1282: Checud; Csekő: 1212: Chekeu, 1222, 1247 k.: Cekeu, 1279: Chekev, 1291: Chekew stb. (ÁSz.). Más elképzelés szerint a Cseke személynév a magyar népi csökik ~ csekik ’növésben elmarad’ -e képzős folyamatos melléknévi igenévi származékából alakult (vö. FNESz. Szatmárcseke, HAJDÚ 2010: 116, SLÍZ 2011). Az igéből más igenévképzővel alakulhattak továbbá a Csekő névformák is. Ez az eredeztetés azonban nem ad magyarázatot a Csek, illetőleg a Csekes, Cseked névformákra. HAJDÚ szerint ugyanakkor az is lehetséges, hogy mivel bármely Šte- kezdetű keresztnévből (pl. Štefan) a délszlávban Če- (Cse-) kezdetű alakváltozatok keletkeztek, azok ilyen formában kerültek be a magyarba. A névadaptáció során első szótagjukra rövidülve, különböző képzőkkel keletkezhettek aztán a Cseka, Cseke, Csekó, Csekő stb. nevek (HAJDÚ 2010: 117). Az itt említett magyarázatok közül egyik sem zárható ki. A névbokor elemeinek gyakorisága esetleg azt is megengedi, hogy az egyes névformák mögött többféle etimológiai háttér, többféle alakulásmód is meghúzódhatott. Az Árpád-kori magyarországi oklevelekben — ahogyan a fenti példák is mutatják — igen gyakran előfordulnak az egyes névformák (ÁSz.), az Anjou-korból viszont mindössze egyetlen adatunk van a személynévre: vö. 1337: Cheke (SLÍZ 2011). Családnévi funkcióban a Csek, Cseke, Cseked, Csekes, Csekő személynevek a 15. század elején tűnnek fel, és a későbbi századok folyamán is végig adatolhatók; vö. 1469: Anthonius chek, 1400, 1401: Blasium Cheke, 1417: Cheke, 1551: Czeke, 1713: Cseke Tamas stb.; 1525: Chyeked; 1568: Chekes, 1593/?: Mathaeus Csekes, 1663: Joannes Czekes stb.; 1429: Chekw, 1433: Chekew, 1522: Andreas Cheko, 1720: Casparus Csekő stb. (RMCsSz.).
Cem [csem], Cemma ~ Chemma ~ Chema [csemȧ], Chemeh ~ Cemeh [cseme], Chemata [csemata], Chemorog [csemoróg ~ csemorógy ~ ?csemörög], Chemen [csemény ~ kemény], Chemud [csemüd], Chemos [csemos]
„In villa Aarach [...] sunt pulsatores [...] (filius) Zegen, Zacharias (cum filiis suis) Cem et Chom” (PRT. 10: 506). │„In villa Kecu [...] sunt exequiales [...] Cemma (Chemma) cum filiis suis Bozur, Florianus, Bot; In villa Aarach [...] sunt pulsatores [...] filius Etcu (Ettu), Chema” (PRT. 10: 506). │„In villa Beseneu [...] sunt agasones [...] Celey cum filiis suis, Chema, Chemata, Chemorog” (PRT. 10: 510). │„[In Tychon] [...] sunt vdornici [...] filii Marcelli, Chemeh et



Mozga Evelin
210
Chala; In villa Pechel [...] sunt vdornici: filius Pond, Vid cum filiis suis Rada [Wgod, Chemeh, filius Rada], Keregus; In villa Zamthou [...] vndornicicij! [...] filii Chemeh (Cemeh) Zongud [...] et fratre Molvd cum filio suo Vaasar” (PRT. 10: 504, 515). │„In villa Beseneu [...] sunt aratores: filius Gurab, Heles cum filiis suis Cumou, Chemen cum filiis suis et Sentus frater eorum (Cunou cum filiis suis Chemen, frater eius Sentus)” (PRT. 10: 510). │„In villa Beseneu [...] sunt curriferi [...] filius Mogd, Chemud” (PRT. 10: 510). │„In predio Colon [...] sunt agasones: filius Wros, Chemos cum filiis suis Vosud, Liuci et frater eius Chekes cum filiis suis Woda, Sombot; In villa Fuzegy [...] hii sunt pulsatores: filius Nirteu, Retei (Retehi), filius Chemos, Chikuid (Cikuid)” (PRT. 10: 508, 513). A Tihanyi összeírásban a cs hang jelölésére a c, ci, s, ʃ, ch és hc jelek voltak használatosak. A ch a cs hang általános jele volt, de az oklevélben a c ~ ch jelölés ingadozást mutat. A fogalmazvány c jeleit gyakran javították a hitelesített példányban ch-ra; vö. fg. Cemeh ~ hp. Chemeh szn., fg. Bunceu ~ hp. Buncheu szn., fg. Araci ~ hp. Aarach hn. stb. (GÁCSER 1941: 12–13; további példákat lásd még a Cheke alatt is). Néha azonban az is előfordul, hogy a fogalmazvány ch jelét javítják a megpecsételt oklevélben c-re; vö. fg. Chemma ~ hp. Cemma szn. A személynevek feltehetőleg szláv személynévre vezethetők vissza; vö. óle. Ciema ~ Czema szn., ócseh Čemuslava ~ Čimislava női szn. (vö. SLÍZ 2011. Chema, FEHÉRTÓI 1999: 46, GEBAUER 1970: I, 166). Azonban a lengyel személynév legkorábbi adata is csak a 14. század végéről származik, vö. le. 1396: Czema szn. (SłSNO. 1: 368–369). Az oklevélben egyszer említett Cem személynév, a fent említett valamely szláv név első szótagjára rövidült magyar Csem alakja lehet. A Cemma ~ Chemma ~ Chema ~ Chemeh ~ Cemeh nevek pedig ebből magyar -a/-e képzővel alakulhattak (vö. SZEGFŰ 1991: 251), de a Csema formák esetleg közvetlen szláv átvételek is lehetnek. FEHÉRTÓI a Chem, Cem címszó alatt az 1211. évi oklevélen kívül még két másik oklevélből említ tulajdonnévi adatokat; vö. *1244–1245: de genere Chem [...] cum villa Chem [...] iuxta silvam Chem, 1282: Chem. A Chema, Chemma, Cema, Cemma szócikkben a Tihanyi összeírás adatain kívül még kilenc hazai oklevélben jelennek meg a különböző névformák, legkorábbi adata a 12. századból való; vö. 1166: Chemma. A Cheme, Chemeh, Ceme, Cemeh címszó alatt a vizsgált oklevélen kívül még tizenegy oklevélben tűnnek fel a névalakok, legkorábbi említése 1210-ből való: Ceme (ÁSz.). A valószínűleg szintén szláv eredetű Chemata név végén szláv -ta képzőt feltételezhetünk, mely szótagszerkezetét tekintve beleillik a 11–13. században nagy számban előforduló szláv -eta, -ta, -te képzős személynevek sorába, vö. Cimata, Beneta, Benata, Bogeta, Boguta, Kaleta, Paleta, Saleta, Vacata, Talota, Taluta, Trebeta, Milata, Babita, Petreta, Rubeta, Šimeta, Valeta stb. (MARETIĆ 18861887: II, 106, BENEŠ 1962: 88, FEHÉRTÓI 1995: 187, FEHÉRTÓI 1999: 51–52). E szerint a magyarázat szerint a név tehát a Csem, Csema nevekkel párhuzamosan,



A Tihanyi összeírás szláv előzményű személyneveiről 2.
211
közvetlenül kerülhetett át valamilyen szláv nyelv(ek)ből a magyarba. Emellett azonban szóba jöhet a név magyar közszóból való származtatása is. E szerint a magyar csemete ’1. növényi hajtás, fiatal növény, 2. leszármazott, apró gyermek, ivadék, utód’ szavunkat tekinthetjük a név forrásaként (vö. OklSz., EtSz., EWUng., TESz.). E magyarázat melletti érvként hozható fel, hogy az oklevél más helyén találunk olyan névalakot, melynek esetleg a magyar csemete szavunk lehetett az alapja, vö. 1211: Cemete (PRT. 10: 505). A közszó további személynévi adataira csak a 14–15. századtól találunk példát. A magyar etimológiai szótárak szerint a csemete közszó vitatott eredetű, mely vagy a népnyelvi csuma ~ csima ’rügy, zsenge hajtás, csomó’ szóból alakult -ta képzőbokorral, vagy pedig olasz jövevényszó, vö. ol. cimetta ’ág hegye’ (TESz.). A Chemorog név talán az említett szláv személynévből való magyar Csem(a) névből alakult a nem túl gyakori -ró képzőbokorral (pl. Gidró szn., vö. D. BARTHA 1958: 117) és -g vagy -gy képzővel (közszavaknál például boldog, és lásd esetleg Kevereg szn., vö. D. BARTHA 1958: 69, ÁSz.). A Chemorog név alapjaként a csemer ~ csömör ’egyfajta gyomormegbetegedés; bőr alatti csomó; lelki undor’ magyar közszó is szóba jöhet, noha a TESz. csak néhány tulajdonnévi példát említ első adatai között; vö. 1135/1262/1566: ? Chemer hn., 1138/1329: ? Simur hn., 1221/1550: Chumur szn. A Chemata és a Chemorog név az Árpád-kori nyelvemlékekben egyszeri névelőfordulásként jelenik meg a Tihanyi összeírásban. Ez megerősítheti azt a tényt, hogy az oklevélben szereplő besenyői lovászcsaládban hangalaki tekintetben összecsengő módon (lásd Chema–Chemata–Chemorog) megnevezett testvérek neve talán közös tőre vezethető vissza (vö. PAIS 1966: MOZGA 2016: 73–74). Elképzelhető, hogy az oklevél Chemud és Chemos névformái is az említett Csem személynévből alakultak -d és -s képzővel. Az Árpád-korban a Chemud névforma kizárólag a Tihanyi összeírásban fordul elő, a Chemos névre még egy további oklevélből találunk említést (ÁSz.). Kis valószínűséggel az oklevélben kétszer előforduló Chemen személynév is származtatható esetleg az itt tárgyalt Csem névből (az -n(y) képzőre lásd SZEGFŰ 1991: 251), de tarthatjuk ezt a magyar Kemény személynév variánsának is. Ugyan szó elején k hangértékben a k, c, ch és qu jelek körülbelül egyforma arányban szerepelnek, de GÁCSER szerint a ch jel palatális hang előtt csak egyszer fordul elő; vö. Cuchen szn. (PRT. 10: 513, lásd 1941: 8). A Tihanyi összeírásban a Kemény személynév -d képzős alakja is megtalálható; vö. Kemend szn. (PRT. 10: 507). Az Árpád-kori személynévtár a Chemen névformára még két további oklevélből közöl adatot, de a Kemen, Kemend nevekkel való esetleges összetartozását FEHÉRTÓI nem jelöli (ÁSz.).



Mozga Evelin
212
Chepes [csépes]
„In villa Fuzegy hii sunt joubagiones: filii Opus, Chepes, Chedeh, Paul, Adrian” (PRT. 10: 512). A latin Stephanus személynév szláv nyelvi alakja — vö. cseh Ščepán szn. (SVOBODA 1964: 179), le. Szczepan ~ Stepan ~ Czepan szn. (SłSNO. 5: 284–287, lásd még FNESz. Csépánfalu, EtSz. Csépán, MELICH 1903–1905. 1/2: 173–175, B. LŐRINCZY 1962: 15), ami a magyarba Csépán-ként adaptálódott —, az Árpádkorban igen gyakori használatú személynév volt. Ebből rövidüléssel alakult a Csep névforma, vö. Chep ~ Ceph ~ Cheph szn. (ÁSz.). A Chepes személynév e rövidült alakok -s képzővel továbbképzett formája lehet (vö. RMCsSz. Csépes). Emellett elképzelhető, hogy egy ősszláv *čepъ tőből alakult — vö. cseh čep, le. czop, szb-hv. cêp, blg. чеп — ’csép, bot, husáng, cséphadaró’ jelentésű szóból közvetlenül szláv személynév is létrejött, vö. cseh Čep szn. (SVOBODA 1964: 198, lásd még FNESz. Csép, SCHLIMPERT 1978: 30, KNIEZSA 1974: 125–126, TESz.), ami azt jelenti, hogy a Csep ~ Csép személynév esetleg szláv jövevénynév is lehet. A továbbképzése viszont ez esetben is a magyar nyelvben következett be. A szláv szó csép formában ’magnak a kalászból vagy hüvelyből való kiverésére használható eszköz’ jelentéssel a magyarba is átkerült, így az is fölvethető, hogy a Csépes személynév a magyar csép közszó -s képzős származéka. Az egyetlen ismert Árpád-kori magyarországi névadat az 1211-es birtokösszeírásban jelentkezik (ÁSz.), de később a személynév családnévként is tovább élt; vö. 1450: Stephano Chepes, 1459: Lucam Chepes, 1470: Francisco Chepes, 1479: Petrus Chepes stb. (RMCsSz. Csépes).
Mache [macse] ~ ? Maca [macsa], Mocchi ~ Mochi ~ Moci ~ Mochy [macsi ~ mocsi ~ moki]
„In villa Fotud [...] piscatores filii Mihal, Emus cum filio Mache, frater eius Vued, cum filiis suis Thica, Thiuan, Keuse, Serdehet tercius frater eius Comus” (PRT. 10: 511). │„In villa Thurkh [...] joubagiones ecclesie [...] filius Medue (Meduue), Micula cum filio suos Maca” (PRT. 10: 515). │„[In Tychon] filii ancillarum [...] filii Susanne, Bos cum fratre suo Mochi; In villa Ozofeu [...] agricole [...] Nemuogy et filii sui, Mocchi, Bunchi; In villa Fotud [...] piscatores [...] filius Mocchi, Choma cum filio suo (Bodus), Zorida” (PRT. 10: 504, 505, 511); „In villa Gamas [...] ioubagiones [...] filius Cuchen, Cosma cum filiis suis Jacobo, Mochi; in eadem villa Gomas [...] agricolee [...] filius Kesseg, Pentuc [...] frater eius Chomos cum filio suo Mochy (Moci)” (PRT. 10: 513, 514); „In villa Theluky [...] vinitores [...] filius Mochi, Fochas (Moci, Fotas); In villa Thurkh [...] vdornici [...] filii Strab, Karasun, Cysveth (cum filio suo Chuswet), frater eius Mochy (Moci) cum filio suo Kyrecy (Kyreu)” (PRT. 10: 514, 515); „In villa Thurkh [...] fabri ecclesie: filii Welprit, Moci que cum filio Egydio et fratribus suis, Stephano et Boxa (Bocsa) cum filiis suis Vnca (Vnuca) et fratres eius” (PRT. 10: 515).



A Tihanyi összeírás szláv előzményű személyneveiről 2.
213
A nevek eredete nem tisztázott. Elképzelhető, hogy szláv eredetű személynévből lehet őket magyarázni (FNESz. Macs), vö. cseh R. Mač szn. (SVOBODA 1964: 138), le. 1470–1480: Matthiam dictum Macz szn., esetleg 12. sz.: Moc szn. (SłSNO. 3: 351, 540). A magyar személynevek egy a magyarba átkerült Macs ~ Mocs névformából alakulhattak -a/-e, illetve -i képzővel. A fenti magyarázat mellett elképzelhető az is, hogy a latin Matheus, Matthias személynévből rövidüléssel és -csa ~ -cse képzővel jött létre az első két névváltozat a magyarban; vö. Paulus > Pacha ~ Pocha (FNESz. Pacsa), Laurentius > Leusa, Anna > Ancha, Magdalena > Magycha, Egidius > Eguche stb. (B. LŐRINCZY 1962: 22). A név tövében esetleg az ismeretlen eredetű, de korai adatolású makk ’a tölgyfa termése’ szót is kereshetjük, e szóban a szóvégi hosszú -kk későbbi nyúlás eredménye (TESz., TERESTYÉNI 1941: 28, OklSz.). A Tihanyi összeírásban a k hang ch-val való jelölése elsősorban veláris hangok előtt és szóvégen fordul elő, de a fogalmazvány c és k jelét a hitelesített példányban gyakran ch-val írták át, vö. fg. Moci ~ hp. Mochi (GÁCSER 1941: 8–9). Ez esetben feltehető a személynév k-val való olvasata is. Az Árpád-kori magyarországi oklevelekben még tizenegy Macha formájú névadatot találunk; vö. 1181/XVI., 1237, 1257, 1267/1380, 1295: Macha stb., a Maca pedig még két további oklevélben fordul elő; vö. 1165: Maca, 1248: Maca (ÁSz.). Az Árpád-kori személynévtár a Mochi, Mocchi, Moci, Mouchi címszó alatt a Tihanyi összeírás névemlítésein kívül csak néhány további névadatot sorol fel; vö. 1208/1359: Mocy, +1214/1334: Mochy, 1219/1550: Mouchi, 1237: Mochy (ÁSz.). Ezeken kívül a Tihanyi összeírásban Moc, Mochu, Mocud nevű személyeket is említ.
Sycu [sziku ~ siku]
„In altera vero nomine Belen isti sunt ioubagiones [...] Buz filius Sebeh, cum filio Lamberto, frater eius Sycu, cum filiis Vrbano, Jacou et Elmeg” (PRT. 10: 507). A személynév eredete bizonytalan. Talán az oklevélben is említett Sicula személynév rövidített alakja (ennek eredetét lásd fentebb). Ez esetben a szláv eredetű magyar névből a magyar nyelvben egy rövidített névforma is keletkezett. Másrészről a személynév a latin Sixtus (magyar nyelvbeli használatához lásd 1103>XVIII.: Sixtus, 1111: Syxt(us), 1113: Syxt(us), 1118/XIV.: Sixtus, 1211: Syxto, 1220/1550: Sixtus stb., ÁSz.) személynév rövidült alakja is lehet. Ritka személynév lehetett az Árpád-korban, a Tihanyi összeíráson kívül még három oklevélben említenek ilyen nevű személyeket; vö. 1138/1329: Sciku, 1208/1359: Siku, 1213/1550: Sicu (ÁSz.).
Vidikes [vidikes]
„In predio Colon [...] servi [...] filius Sumos, Vidikes, Ludeh, Ditmar (Detmar) cum filiis suis, Hosued, Zotur” (PRT. 10: 508).



Mozga Evelin
214
A személynév talán a Vid személynévből (erre lásd fentebb a Vid alatt) -ek képzővel alakult szláv Videk névből származik, vö. szb.-hv. Videk szn. (MARETIĆ 1886–1887: II, 100). A Videk személynévből magyar vagy szláv képzővel, illetve latinosítás útján is keletkezhettek az Árpád-kori okleveleink Videkus formái. Latinizálási eljárást gyakorta alkalmaztak az oklevelek megszövegezői mind a belső keletkezésű, közszói eredetű nevek (pl. Arpadius, Farkasius), mind pedig a szláv (pl. Bogdanus, Ladizlaus, Kazmerio), a német (pl. Leopoltus, Valterus) vagy a francia (pl. Galterus) eredetű nevek lejegyzésekor (vö. TÓTH V. 2015: 438, 2016: 95). Nem vethető el továbbá annak a lehetősége sem, hogy német névátvételről van szó a Vidikes névforma esetében, vö. ném. Vedecus, Wiedeck, Viduco stb. szn. (FÖRSTEMANN 1900: 1564). A személynévnek a magyar vidék közszóból -s képzővel való származtatása nem valószínű (vö. FEHÉRTÓI 1978: 339–344). A Vidikes személynévre a Tihanyi összeírásban találjuk a legkorábbi adatokat, de néhány további oklevélben is előfordul az Árpád-korból; vö. 1227: Videkus, 1231: Widekus, 1237: Widicus, 1237–1240: Vydecus (Vydetus), 1251/1281: Videcus, +1252/1270: Vydekus, 1262: Videkes (ÁSz.).
Vidus ~ Widus ~ Vido [vidus]
„In villa Poposca [...] sunt servi [...] filius Corrad, Georgius cum filiis suis, Jacobo (Jocobo) et Petro et frater eius Widus, cum filio suo Mihal; In altera [...] villa [...] Belen [...] ioubagiones [...] Huegit filius Poioas et filii fratris eius, Beneduc, Vidus, Zegen” (PRT. 10: 505, 507); „In villa Gamas [...] sunt de alio genere vdornicorum [...] filii Hodus, Kelemen (Kelehmen) cum filios Ayanduc (Hayanduc) et fratre suo Vido” (PRT. 10: 513). A személynév feltehetően a szláv eredetű Vid ~ Wid személynévből (lásd erről ott) alakult magyar -s vagy még a szlávban -š képzővel, de az is elképzelhető, hogy a Vid személynév latinosított lejegyzéséről van szó (ehhez lásd fentebb a Vidikes alatt). A Vido névforma is -us végű személynév, mely a cum vonzataként ablatívuszban szerepel az oklevélben. Emellett a latin Vitus személynév átvételére is gondolhatunk, amelyben magánhangzó közi t > d zöngésülés történt. A személynév gyakran előfordul az Árpád-kori magyarországi oklevelekben; vö. [1067]/1267, 1244/1270: Wydus, 1181, 1237–1240, 1246: Vidus, 1237: Widus (Vidus), 1242: Uidus, 1292–1294: Vydus (ÁSz.).
Wgod [ugod]
„In villa Pechel [...] vdornici: filius Pond, Vid, cum filiis suis, Rada [a hitelesített példányból hiányzik: Wgod, Chemeh; filius Rada]” (PRT. 10: 504). A kutatók jórészt egyetértenek abban, hogy a név a magyarban használatos Ug személynévből alakult a magyar -d személynévképzővel. Eltérő vélemények



A Tihanyi összeírás szláv előzményű személyneveiről 2.
215
fogalmazódtak meg azonban az Ug név eredetét illetően. PAIS DEZSŐ véleménye szerint ez a szláv eredetű Ugrin személynévből rövidüléssel alakult (1918b: 196). Ezt az elképzelést KISS LAJOS és SLÍZ MARIANN is támogatja (FNESz. Ugod, SLÍZ 2011. Vgrinus), noha előbbi az Ug helynevek személynévi alapszavának magyarázatakor a német Ugo személynevet is felveti (FNESz. Ukk, vö. még SZŐKE 2015: 108, FÖRSTEMANN 1900: 923). REUTER CAMILLO szerint a török ugu ’bagoly’ jelentésű közszóból alakult egy kikövetkeztetett török *Ugu személynév, amely a magyar Ug személynév alapja lehet (1982: 462–463), ez a vélekedés azonban meglehetősen bizonytalan. A szláv eredetű Ugrin magyarországi gyakorisága ezt az eredeztetést valószínűsíti leginkább. A név gyakran előfordul az Árpád-kori magyarországi oklevelekben; vö. 1219/1550: Vgudut, Vgud, +1247/1572: Wgud, 1256/1572: Wgud, 1267 k.: Vgud stb., ahogyan az Ug előzményre is több adatot ismerünk; vö. *1282/1411: Wg, 1299: terrarum Wg, [XIII.]: Wg (ÁSz.). A személynévből metonimikus névadással helynév is alakult; vö. 1287: Vgud (FNESz. Ugod).
5. Az egyszerű szláv személynévi előzményre visszavezethető nevek egy része mindenféle morfológiai változtatás nélkül lett a magyar névállomány tagja. Ezek között biztos etimológiai hátterű, adatokkal jól megtámogatható nevek (pl. Balazsej, Matej, Ugrin stb.) éppúgy vannak, mint bizonytalanabb szláv hátterűek (pl. Bihar, Vése), illetőleg egyesek esetében másféle etimológiai eredeztetés is felvethető (pl. Béla, Tihany), megint mások esetében pedig a magyarázatok jóval gyengébb lábon állnak (pl. Kuleh, Lehcu). Az egyszerű szláv személynevekhez a névintegráció során magyar képzőelemek is kapcsolódtak, melyek (a magyarban kialakult) csonkult és teljes névformához egyaránt járulhattak (vö. szl. Ček > Cheke, Chekud, Chekes, Chekeu, szl. Bun, Buň > Buna, szl. Ugrin > Ug > Ugod, Vid > Vida, Vide, Vidus stb.). (Az összetett nevek adaptációját vizsgálva korábbi munkámban ellenben azt tapasztaltam, hogy teljes névtesthez nem csatlakozott további morféma.) Ahogyan az ómagyar kori személynévanyag tekintélyes hányadánál, úgy e kisebb névcsoport elemeinek számottevő részénél is érvényes az a megfigyelés, hogy a nevek forrásaként több nyelvet is meg lehet jelölni, így a fenti neveknek csak egy töredékéről lehet a biztos szláv eredetet megállapítani.
Irodalom
ÁSz. = FEHÉRTÓI KATALIN 2004. Árpád-kori személynévtár. 1000–1301. Budapest, Akadémiai Kiadó. D. BARTHA KATALIN 1958. A magyar szóképzés története. Budapest, Tankönyvkiadó. BENEŠ, JOSEF 1962. O českých příjmeních. Praha, Československé akademie věd. BENKŐ LORÁND 1950. Árpádkori személynevek. Magyar Nyelvőr 74: 18–23. BENKŐ LORÁND 2002. A székely néprésznév ómagyar történetéhez. Magyar Nyelv 98: 257–265.



Mozga Evelin
216
BENKŐ LORÁND 2003. Beszélnek a múlt nevei. Tanulmányok az Árpád-kori tulajdonnevekről. Budapest, Akadémiai Kiadó. EtSz. = GOMBOCZ ZOLTÁN–MELICH JÁNOS 1914–1944. Magyar etymologiai szótár 1–2. Budapest, Magyar Tudományos Akadémia.
EWUng. = Etymologisches Wörterbuch Ungarischen I–II. Főszerk. BENKŐ LORÁND. Budapest, Akadémiai Kiadó. 1993–1995. FEHÉRTÓI KATALIN 1978. A Vidikes ~ Videkus személynévről. Magyar Nyelv 74: 339–344. FEHÉRTÓI KATALIN 1995. Árpád-kori személyneveink nyelvtörténeti felhasználásáról. Magyar Nyelvőr 119: 180–189.
FEHÉRTÓI KATALIN 1999. Az ómagyar (Árpád-kori) -ta/-te denominális nomenképző eredetéről. Magyar Nyelv 95: 45–54. FEHÉRTÓI KATALIN 2006. Az 1055. évi Tihanyi alapítólevél személy- és helyneveinek eredetéről. Névtani Értesítő 28: 161–170.
FNESz. = KISS LAJOS 1988. Földrajzi nevek etimológiai szótára I–II. Negyedik, bővített és javított kiadás. Budapest, Akadémiai Kiadó.
FÖRSTEMANN, ERNST 1900/19662. Altdeutsches Namenbuch. 1. Personennamen. München, Wilhelm Pink Verlag; Hildesheim, Georg Olms Verlagsbuchhandlung. Reprint.
GÁCSER IMRE 1941. Az 1211. évi tihanyi összeírás helyesírása és hangtana. A Magyar Nyelvtudományi Társaság Kiadványai 58. Budapest.
GEBAUER, JAN 1970. Slovník staročeský. Druhé, nezměněné vydání 1–2. Praha, Academia. GRKOVIĆ, MILICA 1977. • Грковиђ, Милица. Речник личних имена у Срба. Београд. HAJDÚ MIHÁLY 2003. Általános és magyar névtan. Személynevek. Budapest, Osiris Kiadó.
HAJDÚ MIHÁLY 2010. Családnevek enciklopédiája. Leggyakoribb mai családneveink. Budapest, Tinta Könyvkiadó.
HOFFMANN ISTVÁN 2010. A Tihanyi alapítólevél mint helynévtörténeti forrás. A Magyar Névarchívum Kiadványai 16. Debrecen, Debreceni Egyetemi Kiadó. ILČEV, STEFAN 1969. • Илчев, Стефан, Речник на личните и фамилни имена у българите. София, Българска Академия На Науките. KÁLMÁN BÉLA 1961. Béla. Magyar Nyelv 57: 86–88. KÁLMÁN BÉLA 1989. A nevek világa. Negyedik, átdolgozott kiadás. Debrecen, Csokonai Kiadó.
KMHsz. = HOFFMANN ISTVÁN szerk. 2005. Korai magyar helynévszótár 1000–1350. I. Abaúj–Csongrád vármegye. A Magyar Névarchívum Kiadványai 10. Debrecen, Debreceni Egyetem Magyar Nyelvtudományi Tanszéke.
KNIEZSA ISTVÁN 1974. A magyar nyelv szláv jövevényszavai 1–2. Második kiadás, Budapest, Akadémiai Kiadó.
KOVÁCS ÉVA 2015. A Tihanyi összeírás mint helynévtörténeti forrás. A Magyar Névarchívum Kiadványai 34. Debrecen, Debreceni Egyetemi Kiadó.



A Tihanyi összeírás szláv előzményű személyneveiről 2.
217
LADÓ–BÍRÓ = LADÓ JÁNOS–BÍRÓ ÁGNES 1998. Magyar utónévkönyv. Budapest, Vince Kiadó.
B. LŐRINCZY ÉVA 1962. Képző- és névrendszertani vizsgálódások. Az -s ~ -cs képzővel alakult névanyag az ómagyarban. Nyelvtudományi Értekezések 33. Budapest, Akadémiai Kiadó.
MARETIĆ, TOMISLAV 1886–1887. O narodnim imenima i prezimenima u Hrvata i Srba I–II. Rad Jugoslavensko akademije znanosti i umjetnosti 81–82. Zagreb. MELICH JÁNOS 1903–1905. Szláv jövevényszavaink 1/1–2. Budapest, Franklin-Társulat Könyvnyomda. MELICH JÁNOS 1904. „Ritus explorandae veritatis”. Magyar Nyelvőr 33: 305–327. MELICH JÁNOS 1925–1929. A honfoglaláskori Magyarország. Budapest, Magyar Tudományos Akadémia.
MIKLOSICH, FRANZ 1927. Die Bildung der slavischen Personen- und Ortsnamen. Heidelberg, Carl Winters Universitätsbuchhandlung.
MIKLOSICH, FRANZ 1884. Die slavischen Elemente im Magyarischen. Zweite Auflage. Wien und Teschen. Heidelberg, Carl Winters Universitätsbuchhandlung. MOZGA EVELIN 2015. A h graféma előfordulásai a Tihanyi összeírás személyneveiben. Helynévtörténeti Tanulmányok 11: 151–164.
MOZGA EVELIN 2016. A Tihanyi összeírás jövevényszemélyneveinek vizsgálata A személynévi etimológiák meghatározásának nehézségei. Helynévtörténeti Tanulmányok 12: 69–80.
MOZGA EVELIN 2018. A Tihanyi összeírás szláv eredetű személyneveiről. Helynévtörténeti Tanulmányok 14: 51–71.
NAGY GÉZA 1891. Árpádkori személyneveink. Turul 9: 112–130. OklSz. = SZAMOTA ISTVÁN–ZOLNAI GYULA 1902–1906. Magyar oklevél-szótár. Pótlék a Magyar Nyelvtörténeti Szótárhoz. Budapest, Magyar Tudományos Akadémia.
PAIS DEZSŐ 1918a. Ugron. In: Emlék Szily Kálmánnak a Magyar Nyelvtudományi Társaság elnökének nyolczvanadik születésnapja alkalmából. Budapest. 42–45. PAIS DEZSŐ 1918b. Ugra, Ug, Ugod, Ugocsa. Magyar Nyelv 14: 193–196. PAIS DEZSŐ 1958. Reg. Magyar Nyelv 54: 181–196. PAIS DEZSŐ 1966. Régi személyneveink jelentéstana. A Magyar Nyelvtudományi Társaság Kiadványai 115. Budapest. PROFOUS, ANTONÍN 1947–1960. Místní jména v Čechách. Jejich vznik, původní význam a změny I–IV. Praha. PRT. = ERDÉLYI LÁSZLÓ–SÖRÖS PONGRÁC szerk. 1912–1916. A pannonhalmi Szent Benedek-rend története I–XII. Budapest, Stephaneum. RÁSONYI LÁSZLÓ–BASKI IMRE 2007. Ononmasticon Turcicum — Turkic Personal Names 1–2. Bloomington, Indiana, Indiana University.
REUTER CAMILLO 1982. Ug, Kékug és Kékesd. Magyar Nyelv 78: 460–465. RMCsSz. = KÁZMÉR MIKLÓS 1993. Régi magyar családnevek szótára (XIV–XVII. század). Budapest, Akadémiai Kiadó.



Mozga Evelin
218
SCHLIMPERT, GERHARD 1978. Slawische Personennamen in Mittelalterlichen Quellen zur deutschen Geschichte. Berlin, Akademie-Verlag.
SLÍZ MARIANN 2011. Anjou-kori személynévtár 1301–1342. Budapest, Históriaantik. SłSNO. = TASZYCKI, WITOLD szerk. 1965–1987. Słownik staropolskich nazw osobowych 1–7. Wrocław–Warszawa–Kraków–Gdańsk, Zakład narodowy imienia ossolińskich wydawnictwo Polskiej Akademii Nauk.
ŠMILAUER, VLADIMÍR 1970. Příručka slovanské toponomastiky. Handbuch der Slawischen Toponomastik. Praha, Academia. SPLITTER-DILBEROVIĆ VERA, 1966. Beiträge zur Bidung der serbkroatischen Personennamen. Meisenheim am Glan, Verlag Anton Hain.
SVOBODA, JAN 1964. Staročeská osobní jména a naše příjmení. Praha, Československé akademie věd. SZEGFŰ MÁRIA 1991. A személynévképzés. In: BENKŐ LORÁND szerk. A magyar nyelv történeti nyelvtana. I. A korai ómagyar kor és előzményei. Budapest, Akadémiai Kiadó. 250–253. SZENTGYÖRGYI RUDOLF 2010. A Tihanyi alapítólevél görög helynevei. Magyar Nyelv 106: 385–396.
SZŐKE MELINDA 2015. A garamszentbenedeki apátság alapítólevelének nyelvtörténeti vizsgálata. A Magyar Névarchívum Kiadványai 33. Debrecen, Debreceni Egyetemi Kiadó.
TERESTYÉNI CZ. FERENC 1941. Magyar közszói eredetű személynevek az 1211-i tihanyi összeírásban. A Magyar Nyelvtudományi Társaság Kiadványai 59. Budapest.
TESz. = A magyar nyelv történeti-etimológiai szótára I–III. Főszerk. BENKŐ LORÁND. Budapest, Akadémiai Kiadó, 1967–1976.
TÓTH VALÉRIA 2001. Az Árpád-kori Abaúj és Bars vármegye helyneveinek történetietimológiai szótára. A Magyar Névarchívum Kiadványai 4. Debrecen, Debreceni Egyetem Magyar Nyelvtudományi Tanszék. TÓTH VALÉRIA 2015. Szempontok latin eredetű személyneveink névtörténeti értékeléséhez. A Desiderius névbokra alapján. In: BÁRTH M. JÁNOS–BODÓ CSANÁDKOCSIS ZSUZSANNA szerk. A nyelv dimenziói. Tanulmányok Juhász Dezső tiszteletére. Budapest, ELTE Magyar Nyelvtudományi és Finnugor Intézete–Magyar Nyelvtudományi Társaság. 437–447.
TÓTH VALÉRIA 2016. Személynévadás és személynévhasználat az ómagyar korban. A Magyar Névarchívum Kiadványai 38. Debrecen, Debreceni Egyetemi Kiadó. VR. = Az időrendbe szedett váradi tüzesvaspróba-lajstrom az 1550-iki hű másával együtt. KARÁCSONYI JÁNOS és BOROVSZKY SAMU közreműködésével kiadja a váradi káptalan. Budapest, 1903. ZELLIGER ERZSÉBET 2006. A TA. u[gr]in baluuana adata. Helynévtörténeti Tanulmányok 2: 83–86.



A Tihanyi összeírás szláv előzményű személyneveiről 2.
219
On the Slavic Personal Names of the Tihany Census
In an earlier paper of mine (MOZGA 2018) I introduced a larger group of personal names of possible Slavic origin in the Tihany Census, i.e., Hungarian name forms created from compound Slavic personal names. As a way of continuing this, in this paper I discuss those names of the charter that have their roots in singlecomponent Slavic personal names. Similarly to my earlier work, I also publish the related name forms arranged into entries. The head words of the entries include all name forms of coherent names in bold that appear in the authentic and draft copy of the Tihany Census. The supposed pronunciation variants of the entries are included after the head word in brackets. The structure of the entries is the same as those used in my previous study. Before the explanations, I always quote the personal names recorded in the examined charter together with their context based on the edition of LÁSZLÓ ERDÉLYI (PRT. 10: 502–517). The main part of the entries is made up of the etymologies as supported by various pieces of evidence, data, complemented with the introduction of the varied ways of adaptation into the Hungarian name system, as well as references to the survival of the personal names in the Árpád Era and possibly beyond. The 83 different name forms arranged into 35 entries belong to two large categories. In the first group, I included those names in which the Slavic personal name entered the Hungarian name system without morphological changes: for example, Bela, Matey ~ Matoy, Micula ~ Micola, Pasca, Radoan, Riba ~ Ribba, Vgrun ~ Vgron, etc. The second group is made up by those names that were formed from the Slavic personal name by means of morphological changes (shortening, suffixation of the name form): for example, Buna, Chepes, Strab, Vida ~ Vide, Wgod, Chema ~ Chemeh, Cheke, etc. In the process of name integration, the Hungarian suffixes could be attached both to the shortened and the complete form of the Slavic name.



Mozga Evelin
220