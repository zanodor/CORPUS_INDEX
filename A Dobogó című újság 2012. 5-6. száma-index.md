---
master_file: "[[@DobogoCimuUjsagy]]"
---
# Index for A Dobogó című újság 2012. 5-6. száma.pdf

Elsősorban Csontváry Kosztka Tivadar. Aztán azok, akik egy embertelen rendszerben mertek írni az ő emberségéről, arról, hogy „társaságok alakultak” és arról, hogy Isten szeretetét elhagytuk... Akkor írtak művészetéről, képei spirituális megnyilvánulásairól, amikor ezért nemhogy nem járt dícséret, hanem egyenesen üldöztetés volt a részük. Közvetíteni merték gondolatait a pozitívumról, a lángészről, a túlvilágról... Minden tiszteletünk az övék! Miért lett ez a szám „Csontváry-szám”? Hát éppen ezért! Semmi nem változott. Nem élünk emberségesebb világban, és ma is működnek azok a „társaságok”. Szükség van ebben a zavart világban Kosztka Tivadar tisztánlátására. Valahogy mindig minden nála köt ki. Ha Atilláról beszélünk, éppúgy nem lehet kihagyni, mintha népművészetünket boncolgatjuk. Táltos volt ő, el nem érhette a Megváltói fokozatot, mégis sok az egyezés az ő, és Jézus Krisztus „utóélete” között...
„Ti mesternek hívtok – és nem kérdeztek engem...
Útnak neveztek – és nem jártok rajtam...
Világosságnak hívtok – és nem néztek reám...
Életnek neveztek – és nem kerestek engem...
Bölcsnek hívtok – és nem követtek engem...
Hatalmasnak neveztek – és nem kértek engem...
Irgalmasnak hívtok – és nem bíztok bennem...
Igazságnak neveztek – és nem féltek tőlem...
Ha egyszer örökre elvesztek – ne okoljatok engem!”
(A lübecki Krisztus szobor felirata)
Csontváry Kosztka Tivadar is mindent megtett, hogy az utódokat megmentse... Ma már értjük is Pap Gábor jóvoltából, hogy mit is üzent nekünk. MezeiOttó, Szabó Antónia, Makoldi Sándor, Vida Mária, Tóth András, Földi Péter, Eördögh András és a többiek ezen az úton járva fejtik tovább a gondolatait. Most is érezzük jelenlétét, halljuk szavait. Jártunk a nyomában, faggattuk a helyszíneket. Földtörténeti korokban jártunk általa. Mindegyik arról beszélt, hogy el kell jönnie a magyarok korának. Gácstól Baalbekig. Van-e aki ma elfogadja, megérti és cselekvő énjével mindennapi életének részévé teszi őket? Mert ha van, akkor a magyarok be fognak jönni...
SÁROSI ZOLTÁN
3
MITIKUS MAGYAR TÖRTÉNELEM
Megjelenik minden páros hónap utolsó napján (február, április, június, augusztus, október, december)
Fõszerkesztõ: Sárosi Zoltán Kiadja: Két Hollós könyvesbolt
Elõfizetéssel kapcsolatos információk: 299-0032
A lap elõfizethetõ rózsaszínû postautalványon a Két Hollós Könyvesbolt címén (Bp. Kenyérmezõ u. 3/a, 1081). Előfizetésben terjeszti a Magyar Posta Zrt. Hírlap Terjesztési Központ
Postacím: 1900 Budapest Előfizethető az ország bármely postáján, a hírlapot kézbesítőknél,valamint megrendelhető e-mail: hirlapelofizetes@posta.hu telefonon: 06-80/444-444
világháló: www.dobogommt.hu villámlevél:
dobogommt@dobogommt.hu
HU ISSN 1589-3677(nyomtatott) HU ISSN 1589-4746 (online)
A lapban megjelent cikkekért felelõsséget vállalunk!
Dobogó
Mitikus Magyar Történelem (XI. évfolyam 5-6. szám)
Tisztelgés a Mester előtt!



A Parkrészlettel először az 1970-es évek vége felé találkozhattam. Mezei Ottóval, a kitűnő Csontváry-kutatóval és Haris Lászlóval, a nem kevésbé kiváló fotóművésszel együtt sorra szemrevételeztük a Dr. Gegesi Kiss Pál pincéjéből napvilágra hozott, „Csontvárynak tulajdonított” festményeket. Akkor is úgy ítéltem meg őket, mint ma: egészen biztosan nem Csontváry-művek. De a Parkrészlet nem volt közöttük! Ez a kép Dr. Gegesi Kiss Pál dolgozószobájában, az íróasztala mögött függött a falon. Tulajdonosa láthatólag kivételes megbecsülésben részesítette. Míg a pincében tárolt képekkel kapcsolatban kétségei voltak – ezeket kellett ott és akkor eloszlatnunk vagy megerősítenünk –, addig a Parkrészletet (ezt a címet Mezei Ottó adta a képnek) határozottan eredetinek tartotta. A kép provenienciáját Mezei Ottó a tőle megszokott alapossággal tisztázta, ő jelölte ki a helyét először Csontváry pályaképében, majd az értelmezését is megkísérelte a Művészet c. folyóirat 1979. januári számában. Németh Lajos elutasító véleményével szemben később Menyhárt László ugyanennek a folyóiratnak a hasábjain érvelt meggyőzően a kép eredetisége mellett. A kérdésben azután Zombori Lajosnak a pécsi Janus Pannonius Múzeum 1990. évre szóló Évkönyvében (megjelent 1991-ben) közzétett, A Hermes-féle füzetek című tanulmánya hozott döntő fordulatot. A Zombori Lajos által közölt mutatványok szemléletesen igazolták Mezei Ottó feltevésének helyességét, hogy ti. a Parkrészlet Csontváry pályaképében a müncheni tanulóéveket megelőző, önképző periódusba illeszthető be, a Németh Lajostól kifogásolt „rendellenességek” jelentős része pedig egyenes úton a Hermes-füzetek formakínálatára vezethető vissza. Magunk kezdettől fogva sajátkezű Csontváry-alkotásnak tekintettük a Parkrészletet. Érvelésünk alapjául egyebek között azok a „rendellenességek” szolgáltak, amelyeket túlságosan hangsúlyosnak találtunk ahhoz, hogy dilettáns elrajzolásoknak tekinthessük őket. Ezek egyikére-másikára annak idején már Mezei Ottó is felhívta a figyelmet. Például arra, hogy a középütt magasodó fa aránytalanul megnőtt a környezetéhez képest. Hasonló „aránytévesztést” tapasztalhatunk továbbá az emberalak és a trónszék viszonyában. De ez az emberalak – újabb „hiba” – nem is az út mentén halad előre vagy hátra, hanem merőlegesen az út vonalára. Aztán: az előtér pallója – ez már a magunk megfigyelése – és az alapjául szolgáló partszakasz kapcsolata a patak mindkét oldalán szembántóan „elrajzolt”... Nos, tapasztalati tény, hogy az ilyen fokú elrajzolások éppen a megfelelési kényszerektől szorongatott dilettánsokra nem jellemzők! Csontváry viszont egész pályafutása során éppen az ilyen, mértéktelen és éppen ezért különösen hangsúlyos „elrajzolásokkal” jelezte, hogy az illető képrészletnek a hétköznapin túlmutató jelentést
kell tulajdonítanunk a képi mondandó értékelésekor. Gondoljunk csak a kicsavart emberi végtagokra (Panaszfal) vagy a feltűnő lóláb-hiányokra (Zarándoklás, Sétalovaglás) az érett kori alkotásokban! Érdemes azután a tények egy másik csoportjára is felfigyelnünk. Nevezetesen arra, hogy a Parkrészlet c. képen egyéb, nem éppen „elrajzolás”-jellegű sajátosságok is jelentkeznek, amelyek kiteljesedett formában majd az érett Csontváry-korszak műveinek lesznek jellemzői. Ilyen „preformált” Csontváry-alakzat például – ahogy már Mezei Ottó is jelezte – a „burnuszos” emberalak, akinek a szerepét majd a Zarándoklás, illetve a Baalbek bennszülött-figurái fogják tovább érlelni, az öltözékhez közvetlenebbül illő környezetben. Újabb felismerésünk: a Parkrészlet jobb oldalán a háttérben kirajzolódó lombozat egyenesen az életmű utolsó készre festett darabján, a Tengerparti sétalovagláson köszön vissza ránk legfeltűnőbben, az itt is a jobb szélen magasodó fa egészen hasonló módon megoldott lombkoronájában. De a levélzet megfestésének utóéletével egész sor további festményen is találkozhatunk. Ilyenek: az 1901-es Holdtölte Taorminában, az ugyanebben az évben készült Naplemente a nápolyi öbölben, az egy évvel későbbi Mandulavirágzás Taorminában, az 1903-as Tavasznyílás Mosztárban, az 1904-es Kairói pályaudvar és Sétakocsizás újholdnál Athénben...Tovább menve: trónszékünknek a fordított perspektíva szellemében kialakított körvonalrajza az Olajfák hegye Jeruzsálemben c. kép itató tálkájának formaképletét előlegezi. A Parkrészlet előterében, a jobb szélen alul a part hangsúlyos letörése ugyancsak jellegzetes Csontváry-„műfogás”, amely akár pszichoanalitikus magyarázatot is provokálhat. Későbbi előfordulásai, hasonló helyzetben: Jajcei villanymű éjjel (1903), Tengerparti sétalovaglás (1909). A legfontosabb felismerés azonban még hátra van. Ez pedig így szól: a Parkrészlet egy hétrészes festményciklus nyitó darabjaként nyer különös jelentőséget a Csontváry-életműben. Ennek a ciklusnak valamennyi állomásán egyetlen hangsúlyos (férfi) szereplőt látunk. Szerepe szerint mind a hét emberalak önarcképi vonatkozásúnak tekinthető, és egyfajta beavatási folyamat egymást követő stációit képviselik. „A Napút festője” c. 1992-ben megjelent könyvünkben megkíséreltük kimutatni, hogy – idézzük – „Csontváry rendíthetetlen hivatástudata, illetve a „hívásban” foglaltak következetes véghezvitele – mindez tipikus példája egy nem megfelelő környezetbe született sámán (táltos) kényszerű sorsvállalásának.” (I.m. 34-35.o.) Továbbá: „Ahhoz, hogy Csontváry „sámánutazásainak” fontosabb égi állomásait is azonosítani tudjuk, tisztában kell lennünk azzal, hogy az asztrálmítoszi hagyomány szerint az évkörön belül a rendkívüli tulajdonságok az ún. „változó kereszt” szárvégein, az Ikrek, a Szűz, a Nyilas és a Halak Napút-szakaszain tűnnek fel. Az Ikrek a garabonciás, a Szűz a tudományos, a Nyilas a táltos, a
A Garabonciás útnak indul
Egy „Csontvárynak tulajdonított”, illetve tőle elvitatott képről
PAP GÁBOR



MITIKUS MAGYAR TÖRTÉNELEM 5
Halak a megváltó hatótere a Zodiákusban. Csontváry két egymásra épülő körben járja be ezeket az „égi” stációkat a maga festői pályafutása során, a második fokozat utolsó, megváltói küldetése azonban egyelőre bevégzetlen maradt. (Pontosabban fogalmazva: ennek betöltése nem az ő feladata volt.) Az első fokozaton megélt rendkívüli tulajdonságok képviselői Csontváry életművében: a Parkrészlet „turbános” útkeresője a garabonciás (Ikrek), a Festőlegény a tudományos (Szűz), a Prédikáló szerzetes a táltos (Nyilas), míg a Fohászkodó Üdvözítő az egyetemes megváltó (Halak) szerepkörét próbálgatja. Ugyanezeket a szerepeket a második fokozaton az Öreg halász (garabonciás), az Önarckép „pictor doctus”-a (tudományos), illetve a Marokkói tanító (táltos) játssza végig. A még betöltésre váró utolsó, nagy szerep, az ítélethozatalra visszatérő „megváltó” Atilláé, a Magyarok bejövetele című látomásban rajzolódik elénk.” (Az idézetet a legújabb, az első kiadás óta helyenként korrigált szövegváltozatban adjuk.) Ennek a felismerésnek a fényében válik érthetővé a Parkrészlet fájának „aránytalan” megnövelése is. Az asztrálmítoszi keretrendszerben, amelyben Csontváry valamennyi remekműve fogalmazódott, az óriásfa (törzsének közepe táján a „másság” képviseletét vállaló, feliratos papírlappal) a Tejút képjele, akárcsak az őt körülölelő út, illetve folyóvíz. Ezek együtt jelölik ki a Napúton (a Zodiákus elnevezése ez a XIX. századi csillagászati szaknyelvben) a garabonciás-Csontváry útra indulásának, illetve a táltos-Csontváry révbe érkezésé
nek hagyomány által jegyzett téridő-színeit, az Ikreket és a Nyilast. Csillagmítoszi szempontból ítélve – Baktay Ervin idevágó, 1958-ban publikált megállapításaira is támaszkodva – tehát tökéletesnek kell ítélnünk a Parkrészlet kompozícióját, annak minden „tökéletlen” formai részletmegoldásával együtt. De ugyan honnan tudhatta volna mindezt egy „nehézkezű dilettáns”, vagy hamisíthatott volna hasonlót egy rosszhiszemű Csontváry-utánzó a XX. század első felében, amikor mértékadó szakmai vélemény szerint mindaz, amit itt leírtunk, merő képzelgés, és semmi köze sincs Csontváry szigorúan dokumentált eszmevilágához. Utánozni vagy éppen hamisítani csak olyan sajátosságok mentén érdemes, amelyek könnyen-gyorsan felismerhetők, és amelyeket a „szakma” már egyértelműen hitelesített. A Parkrészlet fentebb elemzett sajátosságai nem ilyenek. Sapienti sat. (A bölcsnek ennyi elég.)
Budapest, 2008. szeptember 30.
www.dobogommt.hu
www.kethollos.hu
www.kiralyikozpont.hu
www.vezertv.hu



Kosztka Tivadar közművelődési tevékenysége 1884–1891 között
Csontváry pályakezdő éveiről, a festészet rendszeres művelését megelőző tevékenységéről igen kevés tényszerű ismeretünk van. Biztos fogódzónak önéletrajza két változatát fogadjuk el, illetve azokat a megjegyzéseket, amelyek kiadatlan írásaiból más összefüggésben publikálásra kerültek.1 Önéletrajza ide vonatkozó részének a korabeli hírlapanyaggal való összevetésére az utóbbi években történt kísérlet, de ez – bár értékes adatokkal járult hozzá a Csontváry-kutatáshoz – lényegében nem módosította a művészről kialakult korábbi képet.2 A gácsi éveknek pedig, az iglói elhivatás élményhez kapcsolódva, alapvető szerepe lehetett Csontváry emberi-művészi karakterének kialakulásában. Jelenlegi Csontváry-képünk ugyanis a művész elismertetéséért fáradozók munkája ellenére erősen romantikus színezetű, s ennek oka elsősorban az, hogy kevéssé ismertek és rendszerezettek azok a tényleges összefüggések, amelyek őt kora társadalmi és művészeti életéhez fűzték. Honi nagyjainkkal élete végén folytatott levelezését legjobb esetben megalomániás megnyilatkozásnak szokás tekinteni, s fel sem merül annak gondolata, hogy fiatalon, a kiegyezés utáni nemzeti felbuzdulás időszakában közéleti tevékenységével olyan tekintélyt, ellenzéssel vegyes elismerést vívhatott ki magának, aminek ismeretében későbbi leveleinek hangvétele – ha természetesnek nem is legalább érthetőnek tűnik. Érdemes tehát ezeket az éveket a felkutatott adatok ismeretében tüzetesebben szemügyre venni. Vajon mindössze annyi történt volna, hogy engedély nélküli pálinkamérés miatt gróf Forgách Antalné panasza folytán, aki Gácson a regáléjogot bérelte, hivatalosan elmarasztalják, kártérítésre ítélik, s elrendelik, hogy „a patika gondnoki kezelésre adassék” – ahogy az idézett írásból értesülünk? A Nógrád megyei 1887. január 15-i közigazgatási bizottsági ülés határozata valóban erről tájékoztat. De ez lett volna az ügy utolsó állomása, s a gyógyszertárat a helyi hatóság gondnoki kezelésbe is vette? Ha így lenne, nehezen hihető, hogy Kosztka Tivadar a helyi hatalmasságok nyilvánvaló zaklatásának kitéve még hét hosszú évig, 1894-ig, ahogy önéletrajzában írja, Gácson maradt volna?3 Célszerű tehát az eset előzményeit s a folytatását Kosztka közművelődési tevékenységével párhuzamosan végigpergetni, nemcsak az ügy tisztázása végett, hanem azért is, mivel az ellene folytatott eljárás személyes bosszúnak tekinthető, amit működésével hívott ki maga ellen, s így e kettő szorosan összefügg egymással. Miért kellene feltételeznünk, hogy nagyobb önéletrajzának azt a kijelentését, amely szerint „a Gácson töltött tíz esztendő... a magyar közművelődésre is be
folyással volt”, a nagyzási hóbort íratta vele. A vidéki gyógyszerészekre ezekben az időkben, amennyiben munkájukat komolyan vették, nehéz feladat várt: az orvosi, papi és tanítói hivatáshoz hasonlítható kultúrmisszió. „Bámulnunk kell azon – olvassuk a Gyógyszerészi Hetilap egyik 1885-ös számában –, hogy a mi gyógyszerészeink (ti. a franciákkal szemben) általában véve annyira érzéketlenek a tudomány ápolása iránt. Ők valóságos kultúrmissziót teljesíthetnének a vidéken. A haladás zászlója körül legnagyobb csapatot gyűjthetnének, mert szavokra a nagy közönség többet hajt, mint bárkiére, – olyan anyagi viszonyok között élnek,hogyáldozatotishozhatnának.”4 A cikkírónak még egy figyelemre méltó megjegyzése van, amely – mint látni fogjuk – az előbbi megállapítással összefüggésben szorosan kapcsolódik Kosztka közéleti tevékenységéhez: „Az indolenciából (társadalmi és szakmai közömbösségből) ki lehet vetkezni, csak akarni kell. Hanem annak az akaratnak hamar kell jönnie és erősnek kell lenni, mert már kezd a hit meggyőződéssé válni, hogy tanintézeteinkben s néha azon kívül is éppen a magyar elem az, mely a nyílt versenytéren relatív többségének arányában nem áll sorompóba.” Végezetül a cikkíró arra is felfigyel, hogy amíg a korábbi gyógyszerésznemzedék tagjai, ha önállóságra tettek szert, hasznos polgárai lettek a városnak, s befolyást gyakoroltak a közügyekre, a néhány év óta porondra lépők a gyors vagyonszerzést tartják szem előtt: alig melegednek meg a városban, máris szedik a sátorfájukat.5 Kosztka Tivadart egyesek a korábbi ismeretek alapján hajlamosak voltak a fiatal nemzedékhez sorolni, „gyors vagyongyűjtőnek” tekinteni, akinek csak arra lett volna gondja, hogy gondosan eltitkolt elhivatás gyakorlásához szükséges összeget minél hamarébb összekuporgassa, nem riadva vissza a társadalmi gyakorlatban tisztességtelennek számító módszerektől sem. Ezt – nem tagadható – igazolni látszik nagyobb önéletrajzának alábbi mondata: „...meghozattam az Önsegély című munkát, azt hiszem Smilestől, amelyből megtudtam azt, hogy minden nagy munkához nagy idő kell, s hogy a nagy időhöz csak pénz kell, amely nem állott rendelkezésemre.” Ha azonban arra gondolunk, hogy milyen családi környezetben nőtt fel, milyen nevelést kaphatott a kisszebeni piaristáknál s az „ungvári katolikus főgimnáziumban”, arra, hogy milyen áldozatkészséggel és odaadással vett részt az 1879-es szegedi árvíz mentési munkálataiban, s végül arra, hogy érettebb fejjel ismeretei állandó bővítésére törekedett, kérdéses, vajon önéletrajza idézett mondatából messzemenő következtetéseket vonhatunk-e le. Ellenkezőleg: nem a korábbi nemzedék tagjának te
6 Dobogó



kinthetjük-e inkább, azon nemzedék képviselőjének, amely az ötvenes és hatvanas években nevelkedve s a hetvenes években felnőve sok nemes eszmét mentett át a reformkor és a forradalmi évek nagyjait éltető szenvedélyes lobogásból? Pályáját, emberi magatartását és művészetét figyelmesen szemlélve s nevet adva a művein átsugárzó eszmeiségnek, amely hol a választott témában, hol abból kibontva jelképesen nyilatkozik meg, arra a meggyőződésre jutunk, hogy Csontváry a magyar pozitivizmus talán megkésett, de legjelentősebb képviselője6 eleinte a fővárostól távol, egy kis felvidéki községben, majd művészként a világban bolyongva, az Auguste Comte-i pozitivizmussal összefüggő istenkeresést is vállalva, sőt magát prófétának tekintve.7 A nyolcvanas évek elején, azokban az években, amikor Kosztkában még csak a nagyrahivatottság tüze lobog, erősebb benne a szándék és akarat, mint a célhoz vezető út biztos ismerete. Idézett néhány soros önjellemzését tekintsük mégis kalauznak, hiszen Samuel Smiles kötetéből8 eredendő jellemének és hajlamainak érdemes helyről érkezett elismerését olvasta ki. A jövőre nézve pedig olyan útbaigazítást kapott, amit praktikus és morális s a nemzet javát hangsúlyozó szempontjaival haszonnal alkalmazhatott életvitelében, munkájában. Különös egy könyv Smiles magyar viszonyokhoz alkalmazott Önsegélye! Lépten-nyomon olyan, hazai és külföldi példákkal igazolt megállapításokra bukkanunk, amelyek Kosztka életének s életelveinek ismeretében nem hatnak meglepetésként, sőt joggal merül fel annak gondolata, hogy nagyobb önéletrajza megszerkesztésekor – belső vázát, a fejlődésrajzot tekintve – a smilesi laikus morálfilozófia jelentékenyen befolyásolhatta.9 Könyves Tóth Kálmán (1837–1924) ezt a praktikus morálfilozófiát a reformkorból ismert s a kiegyezés után felélesztett hazafias gondolkodással és optimizmussal szövi át. Érdemes idézni a könyv néhány kiragadott mondatát: „A nemzeti előhaladás az egyéni munkásság; erély s erényesség összege; viszont az egyéni henyeség, önzés és bűn nemzeti süllyedést szül... Aránylag kevés befolyása van annak, hogy az ember kívülről miként kormányoztatik, míg másfelől minden attól függ, hogy miként kormányozza magát belölről... A szabadság szilárd alapja egyéni jellemre támaszkodjék, s ez leend ugyanakkor a társadalmi biztonság s nemzeti előhaladás egyetlen szilárd biztosítéka... Aki föl akar bármi tekintetben is tűnni: át kell törnie a közönyösség s tétlenség korlátait. Csak szorgalmas kéz és fő eszközölhet növekedést az önképzésben, bölcsesség gyarapodásában s az ipar terén... Az eredmény nagy titka azon művészetben rejlik, hogy a kínálkozó alkalmat megragadván a véletlent is előnyösen fölhasználjuk, s kitűzött célunkhoz idomítani tudjuk. Johnson tudor így körvonalazta a lángészt: nagy s általános tehetséggel bíró elme, melyet a véletlenség valamely különös irányba terel... A legdicsőbb férfiak sem tartották szégyenletesnek tisztességes és közhasznú életmód által keresni kenyeröket, nem téveszt
ve emellett soha szem elől a magok elébe kitűzött magasztosabb célt.” Csontváry esetében mintha beigazolódott volna Smiles odavetett megjegyzése: „Néha a nemes életpéldányt tartalmazó könyv, habár csak merő időtöltésből került is az olvasó kezébe, eddig lappangva rejlő tetterőt ébresztett életre.” Kövessük e „tetterő” közéleti megnyilatkozását. Kosztka tevékenységének vezéreszméje – mint látni fogjuk – a magyar pozitivista értelmiség magatartását meghatározó nemzeteszme, összekapcsolva a gazdasági és szellemi fejlődés nem kevésbé türelmetlen igényével. Kosztka álláspontját jelentős mértékben befolyásolta Grünwald Bélának a Felvidék nemzetiségi helyzetéről írt kötete10, végső fokon a Grünwaldnál is s a magyar pozitivistáknál is felmerülő nemzethalál képzete, „a veszélyeztetettség reális kisnemzeti tudata”11. Kosztka gácsi működésének másik meghatározója Trefort Ágoston ismert, Eötvös József-i indíttatású kultúrpolitikája s a Felvidéket és Erdélyt behálózó közművelődési egyesületeknek erre az időre eső megalakulása. Iglóra kerülésekor, 1880 őszén alakul meg Lőcsén a Szepesi Eötvös-kör, amelynek a helyi sajtóban közzétett programja később számára is mintául szolgálhatott11/a. Publicisztikai tevékenységének jelentős része is lesz a losonci Felső-Nógrád Megyei Magyar Közművelődési Egyesület létrejöttében.12 Szerencsétlensége az volt, hogy olyan nemzetiségi községben kísérelte meg e kultúrpolitika maradéktalan keresztülvitelét, amely az általa forradalminak gondolt, nem kellő diplomáciával tálalt javaslatait idegenül fogadta, s ellenfelének, a falu plébánosának szavára hallgatott, aki a helyi s a megyei hatóságok kegyében állt. Ezzel magyarázható, hogy a korabeli publikációk – mind a sajtó, mind a különböző kiadványok – a helyi plébánosnak tulajdonítják a Kosztka által felvetett és sürgetett reformok keresztülvitelét.13 Kosztka Tivadar végül is széles látókörű, a nép nyomorát s az európai fejlődés vonalát szemmel tartó értelmiségi volt, kíméletlenül szókimondó és kemény ember, s amikor kenyértörésre kerül a sor közte és a község vezetői, illetve az őket befolyásoló helyi uraság, gróf Forgách Antalné között, az sem menti meg az alantas bosszútól, hogy a Balassagyarmatnál jobban prosperáló Losoncon tekintélyt vívott ki magának, s az sem, hogy a miniszter, akihez az egzisztenciáját fenyegető peres ügyben fellebezésért folyamodik, felemás megoldással mellette foglal állást. Mindez néhány év leforgása alatt játszódik le, s Kosztka az anyagi csőd szélére sodortatva, amit bizonyára belső válság kísért, jó időre felhagy a közügyekkel való foglalkozással, lemondva dédelgetett életcéljáról, a képviselőségről, amelyet – feljegyzései alapján – „az igazság keresése” tett számára vonzóvá. A konfliktus kirobbanásának oka a gácsi vegyes iskola kibővítésének és a leányiskola felállításának ügye, amit Kosztka a Losonc és Vidéke 1885. június végi számában14 vet fel, azzal a nyomatékos kívánsággal, hogy az oktatás mindkét iskolában magyar nyel
7
MITIKUS MAGYAR TÖRTÉNELEM



ven folyjon. Ugyanitt írja: „Községünk nemcsak anyagilagvalóbanszegénysészbenmegfogyott,véznaéssajnálatra méltó, csupa tengődő és pálinka ivó családokkal vantele,holottarendesviszonyokmellettezenközség vagyonos, nevelt és civilizált egyénekből állhatna.” A fejleményekről Kosztka újabb, július 12-i cikkéből értesülünk.15 Az előző cikk megjelenését követően nyomban összehívják a község vezetőit, Kosztkát és néhány polgárt, s a tanácskozáson az iskolaszék elnöke, a helyi plébános bejelenti, hogy a még hiányzó összeget mulatságok rendezéséből kívánja fedezni, s egyben azt is, hogy – az olcsóbb megoldást választva – a leányok oktatását és nevelését káplánjára fogja bízni, ami feleslegessé teszi tanítónői lakás építését. Kosztkát feltüzeli a plébános javaslata: átmeneti megoldásul az iskola, a tanítónői lakás, sőt az amúgy is szükségessé váló óvoda céljaira felajánlja saját lakását, ellenszolgáltatás nélkül, megfelelően honorált tanítónői kinevezését kéri, s mindezek költségek fedezésére gyógyszerészi jövedelme egy részének felajánlásával községi pótadó bevezetését javasolja. Javaslatát s cikke néhány állítását – így a község állapotára vonatkozót – a szolgabíró természetesen visszautasítja. Kosztka a szolgabíró megjegyzésére válaszolva a cikkben visszatér Gács helyzetére, s szövegének ez a része különleges érdekességű. E sorokat nem a gyógyszerész Kosztka Tivadar, hanem az a Csontváry írja, akit kéziratos feljegyzéseiből ismerünk. A valóságtól merészen elrugaszkodó képzelet szárnyalását, talán az inspiráció megszületését érhetjük tetten. „Gács még egyszer hangsúlyozom – írja, – nem rendezett, hanem világhírű hellyé válhatik. Ki tagadja el tőlünk azt, hogy Gácsnak ősi várkastélya páratlan? Parkja, halastava, fácános vadkertjei s gyáraival nem oly szépet képvisel, melyhez hasonló ez országban nincs is! Azonban kitűnő ivóvize felülmúlhatatlan, légköri viszonyai nem-e egészségesek, hisz most is a jobbmódúak nyárban üdülésükért ide sereglenek, a tél sem zord, a viharok teljesen ismeretlenek, mert bármely oldalról jöttenek is azok, a közelben lévő hegységek lombjai által csak megtörve, mint szakadozott, erőtlen foszlányok, jöhetnek hozzánk, hosszú útról fáradtan, mint akár az a vészmadár, mely a tenger színe fölött nyílsebesen szeli part felé a légkört, hogy megpihenjen, s hírt hozzon, a földi lakónak a vihar közeledte felől. S mi gácsiak a természet ez óriását csak hírből ismerjük, nyugodtan alszunk gyermekeink ott künn pajzánul játszanak akkor, mikor más vidéken városok falai repedeznek, hajók árbocai recsegnek s emberek, állatok, fák, sziklák megszűntek lenni.” A szöveget a tanácskozás ismertetésébe szövi bele, községi pótadó bevezetése ürügyén! A világhírrel s kataklizmával példálózó sorok a békés falusiakból félelemmel vegyes felháborodást válthattak ki. De nemcsak a falusiakból, hanem a Forgáchokból is, akik a víziószerű sorokat pazarló életmódjuk s földjeik hanyag kezelése miatt gúnnyal vegyes fenyegetésként értelmezhették.15 A cikk visszhangja erre enged következtetni.
Egy héttel később, július 19-én ugyanis a község plébánosa kér szót a Losonc és Vidéke hasábjain.16 Az iszákosság vádját túlzottnak tartja, ő eleget tesz mondja – ez irányban is papi kötelmeinek, „különben szerencséltesse (ti. őt Kosztka) vasárnaponként a templomban, hallgassa meg beszédeit, s meg fog győződni, hogyakenyeretnemhiábaeszi.” Iskolát pedig a „katolikus hitfelekezet épít a közjóért és nem más, s ha Kosztka úrnak tetszik, építsen a magáéból, de felekezeti ügyeinkbe ne avatkozzék”; tanítónak azt fogadnak, akit akarnak, végül újra bejelenti, hogy káplánját tanítóként fogja alkalmazni. Kosztka nem marad adós a válasszal, írását a lap két folytatásban (július 26. és augusztus 2.) közli.17 Nem a plébánost akarja meggyőzni igazáról, hanem az értelmes, haladó gondolkodású közönséghez fordul. Ha korábban nem, ezzel az írásával hívja fel magára Losonc és Felső-Nógrád megye vezetőinek figyelmét. Határozott hangú, biztos kézzel megszerkesztett írás, szerzője az ézelmi és értelmi meggyőződés eszközeit ügyesen alkalmazza. Voltaképpen a korszerű magyar nyelvű leányoktatás érdekében emel szót. „Gondoljunk vissza gyermekkorunkra – írja –, az első anyai szóra, és ha gyermekkorunkat oldala mellett tölthettünk, nem visszhangzik-e fülünkben a nyelv, az ő figyelmeztetése?” Eszménye a művelt, tanult nő: „Nem a szépség, sem a pénz, mert ez múló valami, hanem azész,aműveltségemelikianőt.” Úgy gondolja, hogy nőideálját csak a különböző társadalmi rétegeket átható tanulási igény felvázolásával tudja elfogadtatni. Ennek példájaként sorolja fel a mesterembert, a „földészt”, a kereskedőt, tanítót, az orvost és ügyvédet, megjegyezve, hogy „alegtöbbbűnsembertelenségott és akkor fogamzott meg, amikor a tanulatlanság a nagyravágyással párosulva beteggé tevé az embert, veleatársadalomtöbbiosztályaitis.” E tanulási, művelődési igény kielégítésére azonban – hangsúlyozza – a papok nem alkalmasak, hanem csak megfelelő képesítésű tanítók és tanítónők. Ebből következően „minden oly zugiskola, mely okleveles tanító vagy tanítónő híjával áll fenn, hatóságilag bezárandó, s ez alól semminemű hitfelekezet kivételt nem képez.” Tehát „fizetéses káplán” a gácsi leányiskolában nem alkalmazható. A körültekintő írásnak meg is lesz a foganatja, a plébános ez év őszén a felavatásara kerülő iskolában képesített tanítónőt alkalmaz. Most azonban, megkésve, a község polgári vezetői lépnek sorompóba, s hármuk, köztük a szolgabíró aláírásával a Nógrádi Lapok és Honti Híradó augusztus 23-i számában közzéteszik Kosztka június végi cikkére adott válaszukat.18 Amit elsősorban zokon vettek, Gács anyagi helyzetének fitogtatása és a túlzott szeszivás kiteregetése. Itt értesülünk arról, hogy szeszméréssel – mint később kiderül, az egészségre ártalmas noah szőlőből készült bor ellensúlyozására – Kosztka is foglalkozik, sőt különböző magokat is árul. Cikküket fenyegetéssel zárják: „Ily hírek terjesztésével foglalkozni egy közénk nemrég jött
8 Dobogó



emberneknemtanácsos.” A cikk szerzői, nyilvánvaló, a regáléjogot bérlő Forgáchné ösztönzésére hozták szóba a pálinkamérés ügyét. Az erre vonatkozó új szabályrendelet a következő év nyarán jelenik meg, s ez mondja ki, hogy „azon helyek (fogadó, vendéglőipar, kocsma, sörház), melyekben regáléjog tárgyát képező italmérési jog gyakoroltatik, állandóan a hatóságok rendőri, illetve egészségrendőri ellenőrzése és felügyelete alattállnak.19” Ez jön majd kapóra Forgách Antalnénak. Kosztka a községi vezetők okvetlenkedését válasz nélkül hagyja, s a leányiskola ügyét, minthogy célját elérte, a maga részéről egyelőre befejezettnek tekinti. Ezzel kapcsolatban 1885 őszén még egy cikket ír,20 beharangozva a leányiskola ünnepélyes megnyitását, ugyanakkor a cikk hangvétele arra enged következtetni, hogy újabb tervek foglalkoztatják. A következetes magyarosítás gondolata korábban is jellemezte – részben ez volt az oka a plébánossal való összeütközésének –, s ennek a gondolatnak ad hangot most is, szélesebb társadalmi körre terelve a kérdést. A Losonc ipari és kereskedelmi fejlődését fenyegető pangásnak – írja – „mihamarabb útját állni nemcsak hazafias feladatunk, hanem vállvetve sorakoznunk és a megmentés nagy munkájában rang, kor s nem tekintet nélkül küzdenünk a legszentebb kötelesség. Ha mi a régi elmúlt rosszszokásokat,azidegentót (ti. szlovák – M.O.) nyelvet a magyar állameszméhez hűen meg fogjuk változtatni, a legnemesebbet tettük, mit a földi embertől s állampolgártól várni lehet.” Hamarosan értesülünk, hogy mit takart az erőszakos hang s a komolykodó pátosz. Ezekben a hónapokban ugyanis már folytak a tárgyalások a Felső-Nógrád Megyei Magyar Közművelődési Egyesület megalakításáról, s Kosztka Tivadar a gácsi kezdeményezések után ennek munkájába kívánt bekapcsolódni. A Még egy szó a „losonci közművelődési egyesület” megalakulásáig című cikke szeptember végén jelenik meg a Losonc és Vidékében.21 A „népfelszabadításért” küzdő Kossuth és a „szellem műveléséért” harcoló Széchenyi nevét és eszméit lobogtatva lép porondra, különösen fájlalva, hogy „Széchenyi szabadsága századokig viszszamaradt”. Ha korábbi cikkében a város vezetőinek szóló hazafias pátoszra figyeltünk fel, most a szociális újító mezét ölti magára. Szándéka őszinteségéhez azonban nem fér kétség: „Tessék vidékünkbelit összehasonlítani a városi hasonló módú egyénnel, s minden emberismerő azon szánalmat hozó meggyőződésre kénytelen jutni, hogy inkább az állathoz hasonló szokású, az emberi tehetségek s nemes tulajdonságok minden ízétől megfosztott individuummal van dolga, kinek ha lakásviszonyait megtekinti, önként pozitív elmondhatja, hogy vannak állatok e földön, melyek rendezettebb lakóházzal bírnak. Összezsúfolva szűk helyen, világosság és egészséges léghiány közepette ott tesped a család, baromfi, s itt-ott igavonó állatával együtt is.” Meglepő az a széles érzelmi skála, amelyen Kosztka cikkeiben mozog, s az a vidéki lapnál szokatlan gondolkodásbeli, stilisztikai emelkedettség és szókimon
dás, amely írásaiból lépten-nyomon kiütközik. Írásainak nem is akadt párjuk a Losonc és Vidékében, a jóval érdektelenebb Nógrádi Lapok és Honti Híradókban sem. Ugyancsak meglepő az a biztos érzék, amellyel a kitűzött cél eléréséhez szükséges hatáskeltés eszközét megtalálja. Publicisztikai tevékenységével sikerül is elérnie, hogy 1886 januárjában beválasztják a FelsőNógrád Megyei Magyar Közművelődési Egyesület alakító bizottságába, áprilisban a szűkebb körű alakító bizottságba, 1887 februárjában – egy hónappal azután, hogy elrendelték a gyógyszertár gondnoki kezelésre adását! – az igazgatói választmány tagjai közé.22 1885-ben, miután a megalakítandó közművelődési egyesület szükségességének hangot adott, még két megoldandó kérdést tűz napirendre. Az egyik a losonci ipariskola megszervezése (Losonc és Vidéke, november 15.), amelytől ugyan sokat nem vár, mivel „közönségünk nincs eléggé hozzászokva hazai termelvényeink fogyasztásához”, de mégis szükségesnek tartja, minthogy a helyi munkásság értelmi színvonalának emelkedését jelentené, s ezt Kosztka Losonc gyárvárossá való fejlesztése feltételének tekinti.23 Külföldi példák lebegnek szeme előtt, s Losonc jövendő fejlődését ezekhez méri. „A jövő biztosítéka – írja messze tekintve – közgazdaságunk átalakulásában rejlik. Statisztikailag kimutatható, hogy Magyarországon a kulturális haladás a legnagyobb fokot ért el a vidéken ott, ahol a föld a legtermékenyebb s legtöbb hasznot hoz. Nincs kizárva a terméketlen talajnál sem a haladás, mert tekintsünk Helvétországra, ott vajmi kevés értékes talajt látaszem,annáltöbbmíveltkezet,melyekmegszerezni hivatvák a földhiányból származó szükségleteket.” Kosztka Tivadar javaslatát akkor tudjuk kellőképpen értékelni, ha meggondoljuk, hogy a hazai iparoktatás ezekben az években a kísérletezésnél tartott, s törvényszabta rendezésére majd a kilencvenes évek elején kerül sor. Másik javaslata, az állami óvodarendszer megszervezése nem kevésbé úttörő jelentőségű (Losonc és Vidéke, 1885. december 13.).24 „Azóvóintézetekrendszere – kezdi írását – a modern fogalmak szerint a legnagyobb civilizátor ez idő szerint... Ha arról van szó, hogyaFelvidékművelődjék,azsemminévennevezendő más úton el nem érhető, mint ez idő szerint a kisdedóvók felállításával”. A javaslat felvetésére szociális érdek, a környékbeli nép helyzetének megismerése készteti. Az óvoda elsősorban a kisgyermek egészségét hivatott biztosítani, különösen télen, „amikor a gyermek öltözethiánya miatt hónapokat kénytelen tölteni teljesen rossz levegőjű helyen, s a szobának 10, egész 20-ig menő lakója között sokszor, sőt legtöbbször a megfertőzött levegő miatt lesz mindenféle betegségnek áldozata; míg tehát egyrészt a gyermekek élete többé-kevésbé a kisdedóvók által ellenőrizve volna, s így a nemzet szaporasága is kedvezőbb statisztikai helyzetbe juthatna; addig másrészt kulturális szempontból a kisközségek teljes átmenetet képeznének a civilizáció s a magyar állameszme felé”. A gyermekek
9
MITIKUS MAGYAR TÖRTÉNELEM



gondozását legcélszerűbbnek tartja a tanító feleségére bízni, aki – minthogy a nyomorgó tanító ügybuzgalma az iskolai oktatás időszakában kevésnek bizonyul „némileg az államnyelv elemi ismeretébe” is bevezetné a gyermekeket. Kosztka javaslatát felkarolja a gácsi plébános, aki időközben küzdőtársának mutatkozott, s a lap egyik 1886-os márciusi számában a Gácson létesítendő „magyar kisdedóvó-intézet” támogatására szólítja fel a vidék polgárait.25 Az óvoda felavatására május végén kerül sor, s az ezt hírül adó „vidéki levél” a „maholnap megnyitandó” iparitanuló-iskolát is említi. Mindebben, nem kétséges, az oroszlánrész Kosztkát illeti.26 Írásunk elején a Gyógyszerészi Hetilap alapján a vidéki gyógyszerészekre váró „kultúrmisszióról” beszéltünk, ami korábbi élete ismeretében a munkáját hivatásnak tekintő Kosztka Tivadar előtt is állt. Most úgy látjuk, hogy a szűkre méretezett keretek között országos politikát folytatott. Nem kapcsolódott pártokhoz, tapasztalataira, tanulmányaira s biztos ítélőkészségére támaszkodott. Türelmetlensége reformeri lelkületet takart, szemét folyton az elérendő célra függesztette, s úgy gondolta, hogy az elmaradott állapotok máról holnapra megszüntethetők, az anyagiak éppúgy, mint a szellemiek. Látszólag egy korábbi nemzedék tagjaként csöppent bele a századvégi kavargásba, naivan és tapasztalatlanul, valójában a divatos eszméktől függetlenül, a civilizált s valamennyi lehetőséget kiaknázó nemzeti állam eszméjét tartva szem előtt, próbált tájékozódni s lépéseket tenni megvalósítására. Mindezt az államiság eszméjébe vetett hittel és meggyőződéssel tette, s így elgondolásai egybevágtak a kormány törekvéseivel. Következetességére vall, hogy ezek az elgondolások, egyre tágabb kört alkotva, szorosan összefüggnek egymással. Nemcsak az eddig tárgyaltakra gondolunk, amelyek a magyar társadalmi helyzetből s hazai eszmei forrásból fakadnak. Azokra az elgondolásaira is, amelyeket kimondottan külföldi irodalom alapján próbált népszerűsíteni, természetesen a nógrádi, távolabbról a magyarországi környezethez alkalmazkodva. Elsősorban az amerikai pozitivista közgazdászról, Henry C. Carey-ről (1793–1879) van szó, akinek elméletével egyetemi éveiben ismerkedhetett meg, s akinek kötetét27 a nemzetgazdasággal foglalkozó Csontváry Kosztka bibliájának tekinthetjük. Amíg Smiles kötetéből egyénisége közelebbi megismeréséhez kaptunk támpontokat, Carey pozitivista s határtalanul optimista fejlődéseszméje s azok az azonos törvényszerűségek, amelyeket a természet, az egyén és a társadalom ideális életének összhangjából olvasott ki, Kosztka eszmerendszerének, világképének egyik feltételezhető alapját jelentik. Ismételjük: ideális életének összhangjából, mert a valóságban a társadalom szerkezete és élete nem ehhez az összhanghoz igazodott. Kosztka erre a harmóniára legfeljebb belső életében, életvitelében törekedhetett, s egyetlen területen, a festészetében valósíthatta meg. Carey fejlődéseszméje és egyetemes harmónia-elve, természetesen más élményforrásokból is feltöltve, hatással volt a festő Csontváryra is.
Carey a tökéletes társadalmi szerkezet legfőbb mozgatóerejének a „társulási erőt” tekinti, a kiművelt egyéniségek által kezdeményezett és létrehozott „helyi központok rendszerét”, amely a legkülönbözőbb foglalkozási ágakban működőket egyesíti. E rendszer fogja öszsze a termelőket és a fogyasztókat, a legteljesebb helyi önellátást biztosítva s minimálisra csökkentve a szállítás és a nyerészkedő kereskedelem szerepét. E termelői változatosság – mint írja – nagyarányú belső piacot és forgalmat eredményez, amely a fejlett külkereskedelemnek s távolabbról az állam növekvő hatalmának is a biztosítéka. E rendszer a kizsákmányolás mai fogalmát nem ismeri, hiszen „a fogyasztók és termelők mindinkább egymás mellett foglalnak helyet, a nyersanyagok és a bevégzett gyártmányok árai folyton közelednek egymáshoz, s egyúttal minden termelvény értéke csökken, az ember jóléte, hatalma, értéke pedig emelkedik, s a társadalom mindinkább a legszilárdabb, ti. piramidalakot törekszik magára ölteni.” A társadalom életének, „működésének” alapvető törvénye természetesen a mozgás, de ezt a mozgást nem a szervezetlen világban megfigyelhető „határozott (állandó) arány” szabja meg, mert a társadalomnál „a mozgási törekvés egyenes arányban áll a részek arányainak összhangjával. A szervetlen testeknek – folytatja a párhuzamot – mindig és mindenütt ugyanazon egyesülési erejük van. Nem így az embernek. Tökéletesedésre lévén képes, az egyesülési erő tehetségei fejlődésével növekszik benne, s növekednie kell évről évre, amint a társadalom mindinkább azon arányok felé közeledik, melyek megkívántatnak, hogy az egyénnek mindegyik tehetségét felvenni képes legyen. A társulás növekedik a különbségek növekedésével, s fogy ezek fogyásával, míg végre megszűnik a mozgás; ez történt mindazon országokban, melyek népességben s vagyonosságban aláhanyatlottak.” Ezek után érthető, hogy a társadalom életének szemléltetésére miért választja Carey a folyamatábraként elképzelt „tökéletes fát”, amely a különböző működések társadalmi megoszlását egyidejűleg képes feltüntetni, ugyanakkor világosan jelzi a történelem során végbement szerves fejlődést. Számukra itt a leglényegesebb, hogy fa alsó, utoljára kifejlődött s legerőteljesebb főága a mezőgazdaságot jelképezi, s a mellékágak az ezzel összefüggő „működési erőket”, termelési ágakat. Nagy vonásokban ez a váza Carey rendszerének, s Kosztka Carey elveivel, illetve az egyetemről hozott nemzetgazdasági ismeretekkel felvértezve indul újabb küzdelemre, már nem vidéki gyógyszerészként, hanem mint kiemelt megyei ember – közéleti férfiúként. 1886ban három olyan írása jelenik meg a Losonc és Vidékében (Mezőgazdasági viszonyaink és a házi ipar, március 28.; A mezőgazdaság és a pénzhiány, július 25.; Mezőgazdaságunk, s a hazai ipar, szeptember 12. és 19.), amely fogalmat ad a nagyobb összefüggéseket szem előtt tartó gyakorlatias szemléletéről. Korábbi cikkei, elsősorban a „Gácsi leányiskola” néhány gondolatának beépülésével e három írásból bontakozik ki
Dobogó
10



nemzetgazdasági koncepciója, amely ugyan a vidék gazdasági és szociális életét, illetve kiaknázatlan lehetőségeit tekinti eszmei alapnak, de ez amennyire sebezhető pontja elméletének, annyira erénye is. Koncepciója megvalósítását – a korábbi cikkeiben foglaltakhoz hasonlóan – a Felső-Nógrád Megyei Magyar Közművelődési Egyesülettől várta, s valószínű, hogy tőle ered az az aktív munkára buzdító írás, amelyet a lap a fenti két szeptemberi írást követően október 10én közöl – vezércikként.28 Úgy látszik, hogy a Közművelődési Egyesület, mint annyi más csoportosulás ebben a korban, egyletesdi volt csupán, a reformok megvalósítása nem foglalkoztatta, s részben ez lehetett az oka, hogy később nem találkozunk Kosztka cikkeivel a Losonc és Vidéke hasábjain, sem nevével az egyesület üléseit ismertető beszámolókon. A március 28-i cikkben javaslattal lép elő: a háziipar (fonás, kötés, fafaragás) környékbeli meghonosítását és a termékek értékesítése céljából losonci „háziipar csarnok” felállítását tűzi napirendre. Az elgondolásnak, ha volt is teoretikus alapja, Kosztkát végső fokon a helyi mezőgazdasági viszonyok elmaradottsága késztette a részletesen ismertetett javaslatra. Érdemes idézni néhány sort annak igazolására, hogy Kosztka mennyire tisztában volt a reális helyzettel: „A föld a régi rablógazdaság járma alatt nyög, mely föld igen apró részletekre van felosztva, s így sem egy, sem más szükségletet nem fedez, a jószág is rossz, mert a téli takarmányozás silány, a trágyának megtakarításáról, s annak helyes felhasználásáról, a föld népe alig tud valamit, a téli víz egész kényelemmel lúgozza ki a keservesen megtakarított trágyát, s így az haszontalanná válik; sok helyen még azt is feltüzelik. Hogy csak tűrhető trágyagödröket is építenének, mihez pedig kő van elég, arról még fogalma sincs a népnek.” Szociográfiai felmérésnek is beillenek e sorok, mint ahogy az a kétségbeesett figyelmeztetése is, melyre e lehetetlen állapot készteti: „Fel kell ocsúdnia e népnek (ti. a közönyösségből – M. O.) Nagy, igen nagy felelősség terhe fekszik rajtunk, századok mulasztásait kell pótolnunk, hogy csak azt is megtarthassunk, amink van. Ha nem segítünk a népen, a mostoha viszonyok óriási pusztítást visznek benne véghez; itt hagyják a földet, mely mostohájává lett, s a viszonyok sújtó hatalma üti, hol kevesebb fáradsággal, rendes munkával keresheti nyomorult élete fenntartási szükségleteit.” Ilyen helyzetben a háziipar megszervezése legalább a téli hónapokra biztosítana megélhetést és elfoglaltságot a vidék népe számára. Itt szükséges emlékeztetnünk Kosztka korábbi, anynyiszor felhánytorgatott minisztériumi beadványára, amelyben a selyemhernyó-tenyésztés meghonosítását javasolta. A fentiek ismeretébenem kétséges, hogy akkor is országos érdek vezette, mint ahogy az sem, hogy gácsi működését korábbi, altruista és a nemzet gazdasági érdekeit szolgáló tevékenysége folytatásának tekinthetjük. Ennek igazolására álljon itt öregkor: feljegyzéseinek egyik részlete: „Valamikor régen ra
jongó ifjúkoromban hazánknak gazdaságot és dicsőséget kívántam Istentől még életemben, e gazdaságra felsőbb szuggeszció folytán a selyemtenyésztés jött, mint eszme segítségül; amit én azután felfogtam és iskolák útján meg akartam honosítani az egész országban. Tervem a minisztériumokban a felekezeti iskolák miatt elkallódott s még ma is a földm. minisztériumban pihen. Pedig itt volna az ideje, hogy talpra álljunk, a gyapottal szemben selymet termeljünk s ezzel a valutát kényszerítsük, hogy emelkedjen, s hogy a behozatalra pénz ne kelljen. Ám próbálja meg a kormány most, mikor az iskolák fölött rendelkezik az ifjúsággal nemi különbség nélkül, a selyemtenyésztést monopolizálva keresztül vinni s meglátja, hogy a világ a valutánkat elismerésben fogja részesíteni, s a közönség selyemingben nem fog fázni.”291886-ban kevésbé költőien fogalmaz, de a nemzet anyagi felvirágoztatásának szándéka ugyanaz. Következő cikkének (A mezőgazdaság és a pénzhiány) záró javaslata nem olyan pontosan körülhatárolt, mint az elsőé – amely egy kis jóakarattal megoldható –, de átfogóbb jelentőségű. „Tessék az irányadóbb köröknek lelkük ismeretével hozzáfogni – írja határozottan – a vidék, illetve a mezőgazda-közönség helyzetének javításához, a pénztőke helyett, mely hiányzik, a munkafejlesztés és időnek értékesítését véve alapul”, ahogy azt XIV. Lajos és Sully minisztere tette, s „az államkincstárak 10-15 év alatt megtelnek.” Kosztka ezt a javaslatát is, mint a korábbiakat, megindokolja. Felismeri a 80-as évek közepén bekövetkezett mezőgazdasági válságot, a gabona- és gyapjúárak rohamos süllyedését s ennek súlyos következményeit. Nemcsak a föld vándorlását kézről kézre, a föld kizsarolását és az elszegényedést, hanem a védekezés korszerűtlen módját is, a földbe fektetett összeg minimálisra szorítását s az oktalan takarékosságot. Ez ugyanis azzal jár, hogy a gazda nem képes piacra termelni, ami a nemzet vagyonosodása helyett „a társadalom és államélet lüktetésének kevesbedését jelenti.” Tökéletesen ugyanez Henry Carey álláspontja is. Kosztka megoldásként voltaképpen a belterjes gazdálkodást javasolja, miközben a helyi tapasztalatokra támaszkodva nemzetgazdasági koncepcióját is felvázolja: „A hazai ipar- és kereskedelemnek egyedüli biztosítéka a vidéki közönség: a társadalom zöme, ezt kell nevelni, buzdítani munkafejlesztésre és az időnek értékesítésére, mert a föld s a reá fordított munka első helyen áll a nemzetvagyonosodás terén, utána jön az iparos osztály s csak azután a kereskedelem. (Carey piramisdiagramjának ugyanez a tagolása – M. O.) És ha a mezőgazdasággal foglalkozóknak keresetük nincs, amint ez ma nálunk is érezhető, akkor az ipar, ha van, pang, a kereskedelem teng vagy szünetel.” Harmadik cikkében (Mezőgazdaságunk, s a hazai ipar) a munka racionalizálását s az idő kihasználását „az ország vagyonosodása főtényezőjeként” jelöli meg, majd az iparos osztály szerepét és helyzetét körvonalazza. „Nem messze vagyunk attól a ponttól – írja a
MITIKUS MAGYAR TÖRTÉNELEM 11



12 Dobogó
dolgok természetes fejlődésébe vetett meggyőződéssel –, ahol azután Magyarországon is, mint más műveltebb államokban, nem csupán az aratás s a magnak becsétől lesz föltételezve az ország anyagi helyzete, hanem a föld karöltve a kézi munkával lesz hivatva az ország anyagi helyzete fölött dönteni s a modern haladásban az államot támogatni.” A két évvel korábbi mezőgazdasági válság azonban a kisiparosokat tétlenségre kárhoztatja, s a rájuk szakadt létbizonytalanságban sorra adják fel az ipart, tanítónak, szatócsnak, napszámosnak mennek, vagy – a vagyonosabbak – a külföldi ipart támogatva gyári termékekkel kereskednek. Ami segíthet Losoncon és környékén, az a város és a vidék összefogása: „...teszem azt, Losonc piaca megkívánja, hogy úgy a gácsi fazekas, mint a panyidaróci gazda vagy a szilajabb természetű budalehotai honfitársunk művelődjék s vagyonosodjék; mindanynyian képesíttessenek, a munkára szoktassanak, a modernebb igényeknek megfelelően, s mint ilyenek a hazai ipar- és kereskedelemnek biztosabb és állandóbb fogyasztóiként jelenthessenek meg a város piacán.” Ez lenne kívánatos, de a valóság mást mutat, s Kosztkába belehasít, nem kevésbé élesen, eszméinek és küzdelmeinek hiábavalósága: „...ha volna is pénzük (ti. a fenti iparosoknak – M.O.), nincs meg az érzék a csinos, szép, célszerű iránt, sőt a legegyszerűbb tisztasággal sincs e nép megismerkedve, és ha nem neveznők azt a hajlékot viskónak, hol ablak sincs, hanem van egy tenyérnyi nyílás a füst kibocsátására, bátran mondhatnók, hogy e nép a nomád életmódtól el nem tért... Lehet-e oly egyéntől, kit soha nem tanítottak egyébre, mint pálinkaivásra s az ó szokás szerint a föld feltúrására, a betakarítására, ingben s bocskorban való járásra, költséges előrevaló haladást kívánni, ily embertől, ki írni, olvasni nem tud, tudományt, világismeretet, oly leleményességet, mely művelt haladásra vall? A létnek biztosítását s egyszersmind a vagyonosodás
nak azt a módját föltételezni, ami manapság a képzettség s a szakszerűséggel járó modern individuumnak is fölötte nehéz!” Kemény szavak ezek, s nem csupán Gács, hanem Losonc toleránsabb vezetői is találva érezhették magukat. Ez után a keserű kifakadás után milyen gyógyírral állhat elő az eszme és a valóság közti szakadékot felmérő türelmetlen újító, ha nem híve az erőszakos beavatkozásnak? Újabb javaslatot terjeszt elő, tétova mozdulattal a Közművelődési Egyesület gazdasági szakosztályához intézve szavait, olyan javaslatot, amelynek keresztülvitele nem oldja meg a problémát, de legalább – szerencsés esetben – jelentős összeget biztosít a vidék lakói számára. Ha ugyanis Losonchoz mint központhoz 150–200 község tartozik, mibe kerül a városnak minden egyes hozzá tartozó község számára évenként legalább tíz darab bármilyen nemes gyümölcsfát ajándékozni? „Tíz év múlva – folytatja, pontosan kiszámítva az anyagi hasznot – egyesközségneklesz100,nembánom,akárszilvafája, ez nemzetközi cikk, mindenkor értékesíthető is, már most tíz év múlva egy-egy fának öt frtig becsült évi terméséből nyertünk kb. 100 ezer frt árut a nemzetközi piac számára. Így ebben és ehhez hasonló irányban, az anyagi és szellemi erőnek túl nem feszítésével vélem én a vidék megreformálását, tehát a mezőgazda helyzetének emelésével s ezzel a hazai iparnak és kereskedelemnek állandó és biztos fogyasztó közönségnek nevelésével.” Kosztka e javaslata sem volt különc gesztus, hiszen a gyümölcsfa-termesz-tés széles körű meghonosítására ebben az időben történnek érdemes kísérletek. Országosan népszerűsíti a sajtó, s bizonnyal volt tudomása a 80-as években fellendülő pomológiai irodalomról is. Gyürki Antal, Molnár István írásairól s munkáiról.30 A három írás nem hagy kétséget afelől, hogy milyen cél vezette Kosztka Tivadart publicisztikai tevékenységében, s afelől sem, hogy miért keresett kapcsolatot a losonci Közművelődési Egyesülettel. A „kultúr-miszszió” fogalma valóban nem fedi ezt a célt, bármennyire is egybevág a titokban nagyobb terveket dédelgető, lobogó temperamentumú „vidéki patikusról” alkotott elképzeléseinkkel. Kosztka Tivadar – e tetszetős és egyéb elképzelésekkel szemben – társadalmi reformerként jelenik meg, aki gazdasági és társadalmi eszméit fennen hirdetve s az azok nyomában fel-felcsapó lángokkal birkózva kísérli meg az adott helyzethez méretezett, maximális igényű elgondolásait valóra
Henry C. Carey: „A társadalmi tudomány kézikönyve” c. kötetének címlapja és a Carey-féle „tökéletes fa” két változata



1133
MITIKUS MAGYAR TÖRTÉNELEM
váltani. Gácson nyílt módja arra, hogy munkába állása után korábbi tanulmányait, a hazai és a külföldi pozitivista munkákból leszűrt elméleti ismereteit a valósággal egyeztesse, s ez utóbbi, Nógrád megye korabeli állapota késztette ama nemzetkép megfogalmazására, amelynek felvilágosult és civilizált, voltaképpen manufakturális gazdaság az alapja, s amelyben a mezőgazdasági termelőrétegek játsszák a döntő szerepet. Ebben a vidéki mintára elképzelt nemzetképben a kapitalista verseny visszásságai ismeretlenek, mert mint mondja – „e föld, ahol születtünk, még mindig biztosítja napi létünket”. De hogy tisztában volt azokkal, utolsó cikke mutatja: „Óriási máglyákban hevernek... a kész iparcikkek, melyeknek piac kellene, de fogyasztóközönség sehol; a munka nem szünetelhet, mert az iparos osztály tönkremegy; a tőke, mely a kész, felhalmozott áruban a divat s az idő pusztításainak alávetve, hovatovább vész, s a megsemmisülésnek kitenni szinte nem lehet; így keletkeznek a differenciák a munkaadó s a munkások között, mindenki jogait védi, s a sok kérdésből előtérbe lép a létérti küzdelem, s emiatt az utcai torlaszok!” Mire e cikke megjelenik, végleg betelt a pohár. Júliusban még büszkélkedve, saját szerepének fitogtatása nélkül számol be a Nógrádi Lapok és Honti Híradóban azokról az eredményekről, amelyeket Gácson alig egy év leforgása alatt sikerült kivívni.31 Részletesen ecseteli mint legfrissebb eseményt, a kisdedóvó megnyitását, bölcs előrelátással nyomban hozzátéve, hogy az óvodalátogatást törvényileg kötelezővé kellene tenni, s fájlalja, hogy az építési költségek fedezéséhez oly kevesen járultak hozzá. Erre felszisszen a Forgách család, s a család egyik tagja, gróf Forgách Sándor a Losonc és Vidékében „mint gácsi iskolalátogató” úgy nyilatkozik, hogy Kosztka Tivadar „több rendbéli felszólítás dacára sem adott, és jóllehet több hiteles tanú jelenlétében adta ígéretét és szavát, mégis az iskolaépítési költség fejében köröztetett íven egy fillérrel sem járult.”32 Gróf Forgách Sándor „Le az álcával!” felkiáltással bevezetett levelére Kosztka Tivadar hasonló hangnemben válaszol.33 Először is könyvei alapján részletesen felsorolja, mi mindennel járult hozzá az iskola költségeihez: „30 frt készpénz (beleértve a 10 frt-ot a díszalbumért); 30 db 50 kr-os sorsjegy vásárlása és a reá eső nyereménytárgyak; 50 db kis üveg illatszer; 100 csésze rummal és cukorral ellátott tea; az utánajárás, amikor gyógytára forgalma segéd hiányában szünetelt. „Végül pedig azt sem üti dobra >>Kosztka úr<< – folytatja –, hogy valahányszor az iskolába hívják, mindannyiszor a szegény gyermekeknek hol szorgalmi pénzt adott, hol pedig majálisi költségeit fedezte, legutoljára pedig az óvodára is 10 frt-ot adott.” Voltaképpen
ezután válaszol érdemben gróf Forgách Sándor levelére: „A 100 frt folyósítását (ti. Kosztka) azonnal eszközli, mihelyt Gács község szegénységi bizonyítványa az alispáni kéz által megerősíttetik s hozzám bemutattatik.” A törvény ugyanis úgy rendelkezett, hogy az iskola költségei országosan az illető községet (hitfelekezetet) terhelik, kivéve az alacsony létszámú, „szegény” településeket.34 Ezután lendül támadásba Kosztka. Hangja az önérzetes polgáré és társadalmi reformeré, aki mind a gazdasági és szociális fejlődés iránt érzéketlen községet, mind a főnemesi rangjukkal és tekintélyükkel visszaélő, „fenn az ernyő, nincsen kas”-t játszó Forgáchokat tollhegyre tűzi. Gács ugyanis – írja – „nem szegény, hanem társközségei között egyike a legvagyonosabbaknak, s oly jövedelmi forrásai hevernek elhanyagolva, hogy ha azokat csak némileg is fejleszti, ...hát nemcsak hogy nem szorul egyesek adakozására, sőt ellenkezőleg, adakozhatik is. Itt van pl. a községi adó, amit eddig nem fizettek, s valami domestica címén gr. Forgách Sándor úr évenként vagy semmit vagy legföllebb 2 frt-ot fizetett, pedig 50 000 frt-nál több kamatozó pénze is van; egy kapás embert évi 2 frt 60 kr-ral terheltek meg, ahová Kosztka urat is sorozták csak azért, mert nem gácsi hrncsár, azaz polgár... Eltűrik a megalázást (ti. Gács polgárai), s inkább szegénynek vallják községüket, a lelkészt pedig kényszerítve engedik országszerte alamizsna-gyűjtésre s indokolatlan kéregetésre.” Végezetül reméli, hogy „az új községi törvénnyel teljesen megváltozik a helyzet, Gács község is a nagykorúak közé lép, s akkor nem fog szorulni holmi sajgó kebelek zöngeményeire, annál kevésbé alamizsnák gyűjtésére.”35 Ha előbb nem, e cikk megjelenését követően lépett a színre gróf Forgách Antalné, s emelt panaszt Kosztka Tivadar ellen regálécsonkítás címén. A balassagyarmati közigazgatási bizottság 1887. január 15-én hagyja jóvá
Parkrészlet. Olaj, vászon. 51x78 cm budapesti magántulajdon



14 Dobogó
a regálécsonkítási ítéletét, a kártalanítást, s rendeli el a patika gondnoki kezelésbe vételét.36 Április közepén értesülünk arról, hogy Kosztka Tivadar „a gondnoki kezelés ellen panaszt emelt a miniszterhez, kihez most az ügy felterjesztetik végeldöntés végett”.37 A minisztérium júniusban kikéri a tiszti főorvos véleményét is.38 A közigazgatási bizottság augusztus 16-i ülésén értesülünk a végső fejleményről, amely szerint „GrófForgách Antalnénak Kosztka Tivadar gácsi gyógyszerész elleni panasza folytán a minisztérium végleg döntött, és Kosztka Tivadar regálécsonkítónak mondatván ki, a grófnét kártérítési igényének a bíróság előtti érvényesítésére utasította; a provisorságot nem rendeli el.”39 A Forgáchok és körük már egy hónappal korábban megünnepelte a győzelmet, július 14-én Gácson galamblövészetet tartottak, amelyre 20 kocsi hozta az előkelőségeket. Jelen volt természetesen a plébános is.40
Ezzel befejezettnek tekinthetnénk az ügyet, s megnyugodhatnánk, hogy Kosztka Tivadarra békésebb, bár munkás évek következtek. De nem ez történt! A Losonc és Vidéke 1891. február 22-i számának utolsó oldalán az alábbi „árverési hirdetményre” bukkanunk: „Alulírt kiküldött végrehajtó ...ezennel közhírré teszi, hogy a losonci kir. járásbíróság... végzése által Czöllner Viktor gyógyszerész végrehajtó javára Kosztka Tivadar gyógyszerész ellen 4500 frt tőke, ennek 1888. év november hó 16 napjától számítandó 5000 frt után 6% kamatai, és eddig összesen 75 frt 11 kr perköltség követelés erejéig elrendelt kielégítési végrehajtás alkalmával bíróilag lefoglalt és 3704 frt 40 kr-ra becsült szobabútorok, sebészeti eszközök, szeszek és illatszerek stb-ből álló ingóságok nyilvános árverés útján eladatnak. Mely árverésnek az 1890. évi 5581. sz. kiküldetést rendelő végzés folytán a helyszínén, vagyis a
gácsi gyógyszertárban leendő eszközlésére 1891-ik év március hó 6-ik napjának de. 9 órája határidőül kitűzetik és ahhoz a venni szándékozók oly megjegyzéssel hívatnak meg, hogy az érintett ingóságok ezen árverésen... a legtöbbet ígérőnek becsáron alul is eladatni fognak... Kelt Losoncon, 1891. évi február hó 6-án. Honti Ferenc kir. bírósági végrehajtó.” A kölcsönre, a fentiek után aligha kétséges, a kártérítési összeg kiegyenlítése miatt volt szüksége.40/a Ez az összeg, 14 hektoliter szesz ára nagyjából a felvett kölcsön összegével azonos. Az árverésre azonban valószínűleg nem kerül sor; Kosztka 1891. február 15-ével bérbe adja a patikát Hackenberger László kurticsi (Kürtös, Arad megye) gyógyszerésznek,41 aki későbbi publikációi alapján a tételes vallásokkal szembenálló, Kosztkával rokon istenkeresők családjába tartozott.42 Három hónappal később, a Losonc és Vidéke június 28-i számában azt olvassuk, hogy a Felső-Nógrád Megyei Magyar Közművelődési Egyesület rendes évi közgyűlésén a választmány tagjai közé „az eltávozott Kosztka Tivadar helyére” új tagot választottak. Önéletrajzában – miért, miért nem? – azt írja, hogy 1894-ben adta bérbe a patikát, s ez év február utolsó napjaiban készítette az első karakterportrét Hollósy müncheni magániskolájában. Ugyanakkor úgy tudjuk, hogy 1893 és 1895 között korábban elkezdett s 1879-ben félbehagyott jogi tanulmányait fejezte be a budapesti egyetemen...43 A tárgyalt események s különösen viharos befejezésük ad támpontot egy korai Csontváry-festmény megfejtéséhez, amelyet különben kezdő festőtől származó parkrészletnek néznénk, staffázsfigurával.44 A háttérből, a fák közül keskeny sétánnyal szegélyezett patak kígyózik elő, a sétányon magános emberi alak látható. Az erdei út, a kép előterében, keskeny pallón visz át, majd jobbra fordulva lankás domb tisztásához vezet, ahol műromnak tűnő, trónusszerűen kiképzett ódon kőszék áll, s előtte a földön, odavetve, kerek koszorú. A palló közvetlen szomszédságában, a kép centrumában, öreg, repedt és korhadt törzsű lombos fa, tövében dús lombú bokorral, amely a szokásos ábrázolásokkal szemben nem hajlik a patak fölé, hanem mintegy „fontossági szerepet” játszva – a patak és a hozzá csatlakozó sétány kontúrját arra készteti, hogy a lombozat záróvonalának engedelmeskedve merész ívben meghajoljon. A különös benyomást, amit az üres kőszék, az odavetett koszorú s a fa és a bokor helyzete sugall, fokozza az öreg fa oldalára erősített, néhány kusza ecsetvonással megfestett feliratos tábla, amelyen legfeljebb egy balra, az emberi alak felé mutató nyíl vehető ki.45 A legnagyobb meglepetést az emberi alak közelebbi tanulmányozása váltja ki. Nem egyszerű staffázsfigura, amilyen a korabeli tájképfestők munkáin megjelenik, hanem szakállas, burnuszos férfi, aki a kezében tartott könyvet vagy írást (pontosan nem vehető ki) tanulmányozza, ahhoz hasonló pózban, ahogyan Csontváry a „marokkói tanítót” ábrázolja, húsz évvel később! Ezek után nem okoz különösebb nehézséget a kép értelme
Parkrészlet. Kivágat a képből - a burnuszos alak (fotók: Haris)



1155
MITIKUS MAGYAR TÖRTÉNELEM
zése. Jobb oldala az üres trónussal, a földre vetett koszorúval s a korhadt fára erősített táblával feltehetően allegorikus jelenet, az elutasított földi dicsőség és hírnév naiv jelképezése, míg a festmény másik oldala a bizonyára nem földi tudományokba mélyedő arab ruhás férfialakkal a Kosztka előtt álló útsejtetése. A két oldalt a patak vize s az öreg, illetve az erőteljes fiatal fa, bokor köti össze és választja szét, aminek, mint allegorikus utalásnak a jelentése szintén eléggé egyértelműnek tűnik. Kosztkát – akár 1891-ben, akár 1894-ben határozta el magát a döntő lépésre, akár korábban is kacérkodott a tervvel – a gácsi események minden bizonnyal erőteljesen megrázták, s az is bizonyos, hogy tudományokban jártas, sokoldalúan művelt ember lévén a festőséget nem önmagáért, nem a puszta időtöltés kedvéért, még kevésbé kenyérkereseti okokból vagy a személyes érvényesülésért választotta, hanem elsősorban azért, mert ezzel is a nemzet ügyét kívánta szolgálni. E néhány gácsi év korabeli adatokra támaszkodó rekonstruálása végül is nemcsak a korábbitól eltérő, azzal homlokegyenest ellentétes megvilágításba állítja Kosztka Tivadar alakját, hanem biztos fogódzót nyújt emberi jelleme, karaktere és szellemi felkészültsége megítéléséhez is. Nehezen képzelhető el, hogy az, aki olyan formátumú képeket festett, mint ő, fiatalon csendes, visszahúzódó, galambepéjű ember lett légyen, mint ahogyan az is, hogy ne állt volna a kor, közelebbről a Monarchia különlegesen tájékozott, értelmileg és érzelmileg művelt polgári értelmisége szintjén. Ami e korai évekre vonatkozóan meglepőnek tűnhet, nemcsak magas fokú szellemi felkészültsége, intelligenciája, céltudatos következetessége, hanem morális és etikai beállítottsága, határtalan segíteni akarása, amely egyénre, kisebb és nagyobb közösségre egyaránt kiterjed, s amelynek jelentős – ha nem kizárólagos – szerepe volt a közéleti szerep vállalásában, amitől hatékony társadalmi reformok keresztülvitelét remélte. Mindez megérteti a népe, nemzete iránti elkötelezettségét is, s bárhogyan ítéljük meg ma e jellegű tevékenységét, a nemzet felemelésének őszinte szándékához nem fér kétség. Szükséges megjegyeznünk, hogy e szándék vezeti később is: amint, mint ambiciózus közéleti férfi nem válthatott valóra, arra a teljes önkifejtésre tör majd, nem csekélyebb céltudatossággal mint festő, vállalva az ezzel járó legbenső önátadást is, sőt e szándék vezeti élete utolsó éveiben is, az általa „hatalmi korszaknak” nevezett időszakban, amikor a Monarchia veszett ügyének elkötelezett s magát különleges képességekkel felruházottnak vélő eszmei politikusként kísérli meg az immár végérvényesen lehetetlent.
MEZEI OTTÓ JEGYZETEK
(LV: Losonc és Vidéke; NLHH: Nógrádi Lapok és Honti Híradó)
1. Mindkettőt közölte a Csontváry-emlékkönyv (Budapest, 1976). Kiadatlan írásaiból számos részletet közöl Németh Lajos monográfiája (11. kiadás, Budapest, 1970) és Pertorini Rezső Csontvárypatográfiája (Budapest, 1966).
2. Hann Ferenc: A gácsi patikus – Ismeretlen dokumentumok Csontváryról, Palócföld, 1973/3. – A szerző kizárólag az NLHH részleges anyagára támaszkodik.
3. A két önéletrajz szövege ellentmondó. A kisebben (Csontváryemlékkönyv. 42-43. o.) azt írja, hogy Gácson gyógyszertárt nyitott, s „néhány évig lankadatlan szorgalommal” odajutott, hogy a gyógyszertár „adósságmentesen” állt, majd „amikor már 100 koronát havonta jövedelmezett, bérbe adva” Münchenbe ment. A nagyobb önéletrajzban (i.m. 77. o.) ezt írja: „Tíz évi szorgalmas idő után (vagyis 1894-ben) az összes kiadások fedezve, ház és kert állott rendelkezésemre és gyógyszertár bérlete.”
4. Ilosvay Lajos: A tudományos chemia állapota külföldön és hazánkban. Gyógyszerészi hetilap 1885/1. és 2. sz.
5. Ügyeink – Egy év története, Gyógyszerészeti Hetilap, 1885/7.
6. Németh G. Béla: Létharc és nemzetiség (Az „irodalmi” értelmiségi felső rétegének ideológiájához. 1867 után) c. tanulmány a Létharc és nemzetiség c. kötetben (Budapest, 1976). A párhuzam részletes megvilágítása különtanulmányt igényel.
7. A pozitivizmus kettős arculatáról I. Kozári Gyula: Comte, a pozitivizmus és az evolúció (Ismertetés és kritika). Nagyvárad, 1905; A pozitivizmus mint vallásrendszer – Comte Ágosi munkái nyomán írta Kun Sámuel. Különlenyomat a Magyar Philosophai Szemléből, Budapest, 1892.
8. Önsegély élet- és jellemrajzokban – Az angol eredeti után a hazai viszonyokhoz alkalmazva magyar nyelven előadja Könyves Tóth Kálmán, Budapest, 1873; később több kiadást ért. I. még: Jellem Smiles után a hazai viszonyokhoz alkalmazta Könyves Tóth Kálmán, II. jav. Kiadás, Budapest, 1880 (az I. kiadás éve: 1874).
9. Egyik kézírásos feljegyzéseiben ezt olvassuk: „Elővettem hát Smiles Önsegély című munkáját s ezzel csillapítám magam...” (A kézirat Dr. Gegesi Kiss Pál tulajdonában.)
10. Grünwald Béla: A Felvidék – Politikai tanulmány, Budapest, 1878; I. még: (Grünwald Béla:) Közigazgatásunk és a magyar nemzetiség, Budapest, 1874: Mudron Mihály: A felvidék, Felelet, Grünwald Béla hasonnevű politikai tanulmányára, II. kiadás, Pozsony, 1878.
11. A „veszélyeztetettség” – amint önéletrajzából kiderül – személyes életének is meghatározó élménye, sőt az alkotásra késztetés alapvető indítéka.
11/a Zipser Bote (Lőcse), 1880. szept. 18., okt. 16., okt. 25. A német nyelvű lapban az Eötvös-kör progjamjáról, megszervezéséről és működése megindulásáról szóló beszámolók magyar nyelven jelentek meg.
12 A szervezet a Felvidéki Magyar Közművelődési Egyesülettől függetlenül működött. Ennek „nógrádi fiókja” Balassagyarmaton volt, s tevékenysége amannál, a losoncinál kisebb körre terjedt ki.
13. Nógrád vármegye népoktatásának története, szerk. Pacséri Károly, Balassagyarmat, 1900. – A Kosztka és a gácsi (gácsfalvai) plébános közti ellentétre mi sem jellemzőbb, mint hogy az állami anyakönyveztetés bevezetésekor a belügyminiszter Kosztka Tivadart nevezi ki a gácsi anyakönyvi kerület könyvvezető-helyettesévé. L. NLHH, 1896. VIII. 23. E lap 1895. III. 17-i számában ugyanis ezt olvassuk az állami anyakönyveztetésről: „A fő dolog, hogy független emberekre bizassék, még az állami és községi néptanítókra sem, mert (azok is) legtöbbnyire a lelkészek befolyása alatt állnak.” A Gyógyszerészi Zsebnaptár alapján a gácsi patikának 1896. és 1898. között valóban nem volt bérlője, a gyógyszertárat e három évben Kosztka személyesen kezelte, sőt a Zsebnaptár az első két évre Kosztka anyakönyvvezető-helyettesi megbízását is feltünteti.



14. Kosztka Tivadar: A magyar nyelv és az iskola, LV. 1885. VI. 28.
15. Kosztka Tivadar: Felvidékünk iskolái, 1885. LV. VII. 12.
15/a A falu feletti vár átmenetileg a Wenckheim-család tulajdona volt. A Forgáchok XVIII. századi kastélya a községben állt (időközben elpusztult, illetve lebontották). A korabeli Forgáchok életvitelére vonatkozó adat Kabar Zoltánnénak (Budapest), Székely Sándor leányának szíves közlése. Székely Sándor Kosztka gácsi patikájának utolsó bérlője, majd a háború alatt tulajdonosa volt.
16. Miessi Zsigmond pléb.: Gácsfalva. 1885. júl 15., LV. 1885. VII. 19.
17. Kosztka Tivadar: Gácsi leányiskola, LV. 1885. VII. 26. és VIII. 2
18. A gácsi leányiskola, NLHH, 1885. VIII. 23.
19. Megyei szabályrendeletek. NLHH, 1886. VIII. 15.
20. Kosztka Tivadar: A közmívelődés érdekének elmozdítása céljából Gácson rendezendő ünnepélyek, LV. 1885. IX. 20
21. Kosztka Tivadar: Még egy szó a „Losonci közművelődési egyesület” megalakulásáig, LV. 1885. IX. 27.
22. LV.: 1886. I. 17.; 1886. IV. 4.; 1887. II. 27.
23. Kosztka Tivadar: Az ipari iskola kérdéséhez Losoncon, LV, 1885. XI. 15.; I. még: Az ipari iskolákról és az iparosoknak, Losonci Phoenix, 1882. VII. 27. és VIII. 3.; Holles Danó: Iparos iskola Losoncon, Losonci Phoenix, 1883. I. 7. és I. 14.
24. Kosztka Tivadar: Kis községek óvóintézetei, LV. 1885. XII. 13.; I. még: Incédy László: Kisdedóvók, Losonci Phoenix, 1883. IV. 8.
25. Miéssi Zsigmond: Magyar kisdedóvó-intézet Gácson, LV. 1886. III. 28.
26. Vidéki levél (Egy gácsi lakos), LV. 1886. VI. 6.
27. A társadalmi tudomány kézikönyve, Cery Henrik „Principles of social sentence” c. munkájának átdolgozata, Pest, 1867. (Az angol
eredeti 1857-ben jelent meg.) Careyt a Nyíri Közlöny 1871. XII. 10-i száma „A világ legnagyobb státusgazdájának” nevezi.
28. A „Felső-Nógrád Megyei Magyar Közművelődési Egyesület”-ről (Egy egyesületi tag), LV. 1886. X. 10.
29. A kéziratos anyag Dr. Gegesi Kiss Pál tulajdonában. Az Ung (Ungvár) 1868. II. 6-i száma cikket szentel az „eperfa- és selyemtenyésztésnek”, megemlítve, hogy Olaszország „ennek az iparágnak köszönheti gazdaságát”. „Nemcsak a nagy, de a legkisebb birtokosok is oly jövedelmet biztosíthatnak maguknak azáltal – olvassuk -, melyet sem a gabona, sem a tengeri vagy a dohány nem nyújtanak.” Kosztka beadványához érdekes adalék, hogy az 1824-es kézírásos családi genealogóia szerint egyik nagyszülője az eszéki király selyemipar főinspektora volt. – A Felvidéki Magyar Közművelődési Egyesület hivatalos lapja, a Felső-Magyarországi Nemzetőr 1889. VI. 10-i száma beszámol Aron Ede Gyakorlati útmutatás az eperfa és selyemhernyó tenyésztésére c. könyvéről (II. kiadás). Az ismertetés említi Mária Terézia 1763-as rendeletét az eperfa ültetéséről, Széchenyi kezdeményező lépéseit, majd az 1860-as években újból meginduló törekvést a „selyemtenyésztés felvirágoztatására társadalmi úton”. 1871ben Szekszárdon „selyemtenyésztési felügyelőség” létesült, s ennek működése nyomán a 80-as években valóban jelentős eredmények születtek. 30. Testvére Kostka (!) László az alföldi szőlészet, a gazdaságos szőlőművelés érdemes alakja. Szőlészettel a 90-es évek közepétől kezdve foglalkozott, „nagy szenvedéllyel”. Célja nemcsak az volt, hogy bő termést biztosítson, hanem az is, hogy a munkaszakaszok egyszerűsítésével olcsóbbá tegye a művelést. Így 40%-os pénzmegtakarítást sikerült elérnie. A peronoszpóra ellen az általa szabadalmazott „Kostka-féle rézmészpor”-ral védekezett. (Kostka László: Új szőlőművelési album, Kecskemét, 1913.)
31. NLHH. 1886. VII. 4.
32. A közönség köréből – Le az álcával! – Gr. Forgách Sándor mint gácsi iskolalátogató, LV. 1886. 47. sz.
33. Kosztka Tivadar: A közönség köréből. LV: 1886. XII. 5.
34. Az 1891-es népszámlálás adatai alapján Gács lakóinak száma 1349, Gácsfalváé: 690, Gács-Lehotáé: 364, Tamásié: 831. (LV. 1891. II. I.)
35. Kosztka a készülő közigazgatási reformra gondolt. Erről I: LV, 1891. I. 25. A tárgyalt cikkben saját anyagi helyzetéről azt írja, hogy „mint kezdő gyógyszerész Gácson, még mindig nagy terhekkel küzd a napi kenyérért, sem fekvő birtokkal, sem készpénzzel nem rendelkezik.” – A gácsi kisdedóvó további sorsa Kosztka kijelentését igazolta: az NLHH 1888. XII: 9-i számában az áll, hogy az óvoda, melynek „felállítása Miessi Zsigmond hazafias ügybuzgalmának köszönhető”, állami segélyhez folyamodott. A Felső-Magyarországi Nemzetőr ez év májusi száma nem helyesli, hogy „a közművelődési egyesületek rendszeres iskolákat tartsanak fenn” (Hitter Ferenc: Nemzetiségi kérdéseink s a magyar visszahatás, VI.).
36. NLHH, 1887. I. 23. – Ekkor már a plébános is nyíltan színre lépett. A Valami a magyarosodás érdekében c. cikkében (LV. 1887. II. 13. ), név említése nélkül, Kosztkát veszi célba: „...vannak (ti. Gácson) veszélyes elemek, akik Gács előrehaladását, magyarosodását (!) irigy szemmel nézik, alattomban minden szép, üdvös és jó ellen törve és működve”.
37. NLHH, 1887. IV. 17.
38. NLHH, 1887. VI. 12.
39. NLHH, 1887. VIII. 21. – A pernek csak egyik kiváltó oka Kosztka itt tárgyalt közművelődési tevékenysége, a tulajdonképpeni oka gyógyszerészi működése, amelyről ugyancsak sajtóbeszámolói alapján kapunk képet. Az ellene indított eljárás végső fokon ürügy volt, mind a Forgáchok, mind a falu vezetői s a plébános meg akar
Hídon átvonuló társaság. Olaj, vászon. 60x72 cm. (1903–1904) Bedő Rudolf tulajdona (Corvina Fotóarchívuma)
Dobogó
16



tak szabadulni Kosztkától. L. Mezei Ottó: Adatok Csontváry Kosztka Tivadar gácsi gyógyszerészi éveiből (kézirat).
40. NLHH, 1887. VII. 31.
41/a A balassagyarmati törvényszék korabeli iratanyaga sajnos nem lelhető fel.
41. Gyógyszerészi Hetilap. 1891. II. 28., Gyógyszerészi Közlöny, 1891. II. 28. Hackenberger László 1894-ig bérli a patikát, ekkor Kosztka, egy évre, 9ccsének, Lászlónak adja át. L. Gyógyszerészek évkönyve (Gyógyszerészek Zsebnaptára), 1892-1895, szer. Varságh Zoltán stb.
42. Egy hívő (Hackenberger László) : Új világrend a világháborúból, Arad, 1916: Hackenberger László: Az iskola vallása – Misztikus világszemlélet, Rákosliget, 1923.
43. A Budapesti Királyi Magyar Tudomány-Egyetem Almanachja az 1893/94. és az 1894/95. tanévre. (Kosztka Mihály néven szerepel!)
44. 51x78 cm, olaj, vászon (dublírozva), j. n., Dr. Gegesi Kiss Pál tulajdonában. 45. Az NLHH 1886. VII. 4-i számában a közönyről, illetve a hazafi küzdelmét kísérő értetlenségről szólva megjegyzi, hogy „azisarégikorhadtfánakegyvadonca”. A fa allegorikus emlegetése különben a korabeli sajtóban, alkalmi beszédekben ismételten visszatér, frázisként használták.
MITIKUS MAGYAR TÖRTÉNELEM 17
1853. Július 5-én született Kisszebenben (ma Szlovákia), Kosztka Tivadarként; e lengyel nemesi családnév költői fordításával alkotta meg később a Csontváry művésznevet. Apja, posztupici dr. Kostka-Kosztka László orvos gyógyszerész és anyja Unghmegyei daróci Hajczelmajer Franciska fiaként.
„Emlékszem jól a kétéves koromra, egykori huszárlábaimra, hátul gomboló hózentrágeres nadrágomra, amelyből kifityegett rendesen az ingem csóvája. Így kerültem az utcára Kis-Szebenben nevezett promenádé labirintba.”
1856–1863. Életre szólóan belévésődik az égbolton végighúzódó nagy üstökös katartikus élménye.Elemi iskolai és algimnáziumi tanulmányait szülővárosában végzi. Kisszebent elpusztítja a tűzvész, Bella húga a tűz áldozatává lesz. A család elhagyja a várost, Szerednyére költöznek, a Kosztka-fiúk az ungvári Kegyesrendi Főgimnáziumba járnak.
„Én 12 éves koromban nagyban törtem a fejem. Nagypénteken a daruréten egy madarat megsebeztem s a csatornán át kellett kelnem, de ugrás közben a havas partról lecsúsztam a feneketlen csatornába s csak halálos erőlködéssel vergődtem ki a partra.”
1868–1873. Eperjesen kereskedősegéd, ahol alaposan megtanul németül, majd 1871-ben Tiszalökön apja patikájában tölti gyógyszerész-gyakornoki idejét. Gyógynövényeket gyűjt, ezzel felvirágoztatja a patikát. Megtekinti a Bécsi Világkiállítást. Decemberben Lévára kerül gyógyszerész gyakornoknak. 1876–1880. Okleveles gyógyszerészként egyéves önkéntes katonai szolgálatot teljesít, közben az egyetem jogi fakultását látogatja, s a közigazgatás tanulmányozása céljából a fővárosnál írnokoskodik. A Magas Tátrában, Iglón éri a belső késztetés, az állítólagos égi hang. Hermes-füzeteket másol, a Mintarajziskola igazgatójának tanácsát kéri a tájfestés és a festői technikák ügyében.
„Iglóról egyenesen Rómába siettem, ahol több hónapnyi tanulmányozás után arra határoztam el magamat, hogy húsz esztendeig kell dolgoznom, s akkor utolérem a nagyokat, avagy túlszárnyalom.”
1881-1883. A Vatikánban szembesül Raffaello műveivel, és ekkor megbékél sorsával, ugyanis Raffaello művészetében az élő természetet, az energiát, az isteni szikrát nem találta. Párizsban Munkácsyt keresi, de a találkozás nem jön létre. Itt értesül a belügyminiszter rendeletéről gyógyszertárak felállításáról, s az okleveles gyógyszerészjogosítványról. Szentesre kerül gyógyszerésznek egy másik rokonához.
1894. 41 éves korában megkezdi művészi stúdiumait, Münchenben, Hollósy Simon szabadiskolájában, Karlsruheban, Düsseldorfban és Párizsban. Elhagyja Párizst, végleg szakítva az akadémiákkal. A nyarat Raguzában tölti, ezután Svájcba, majd Genovába utazik, innen Rómába, majd pedig Nápolyba és Pompejibe megy.
„A gyógyszertárt 1894-ben bérbe adtam. Az első rajzom koponyarajz volt, amihez a híres Wertmüller Mihály állta a modellt : aki a rajz befejezése után magából kikelve mondá: – 17 éve vagyok modell, de még soha senki nem készített rólam ilyen erős rajzot, kedves uram, mint ön.”
1897. Sokat utazik. Itáliában, Dalmáciában és a Felvidéken fest. Ezen évek életrajzi adatai rendkívül hézagosak, nem egyszer egymásnak ellentmondóak, ma már szinte lehetetlen őt nyomon követni. 1899–1900. Ismételten Dalmáciában találjuk, Trauban dolgozik. 1900-ban kiállító művészként, Csontváry néven szerepel a Nemzeti Szalon katalógusában, de a kiállításon nem vett részt. 1901. Castellammareban, és Pompejiben fest, Capriban megtekinti a Kék-barlangot, majd Vicot, Sorrentot, Amalfit és Posiliot keresi fel. A telet Castellammareban tölti. 1902. Napút motívumokat fest Dalmáciában, Spalatoban, Baloméban és Trauban. A nyarat a Magas-Tátrában tölti, ahol ismételten szemügyre veszi a „nagy motívum”-ot. Késő ősszel Selmecbányán, útban Itália felé Budapesten fest. Castellammareból megy Taorminába. A telet ismét Castellammareban tölti. 1903. Scardone, Jajce, Mosztár. A nyarat a Magas Tátrában tölti, innen megy vissza Taorminába. Szigetvár és a Hortobágy megfestése után európai körútra indul. Karácsony estéjén ér Betlehembe. Már kezd kibontakozni művészetének kettős arculata: a természet szépségének dicsérete és belső lelki drámájának kivetítése a természeti motívumokba.
„Betlehemben a Salamon nyaralójában gondolkozom, micsoda nyomorban élhetett az a szegény bölcs Sálamon - három medencét készített a pici forrás körül, melyek vízzel sohasem teltek meg, a pici forrás nyáron ujjnyi vastagságú vizet eregetett magából s mert elvezetve nem volt, a közelben tócsát képezett s a Salamoni tavak elnevezése is ebből keletkezett. Ma ez a víz vékony csővel Jeruzsálembe folyik, a törökök szent kútjaiba lábmosáshoz gyülemlik.”
(folytatás az 53. oldalon)
életrajz



18 Dobogó
Csontváry tudvalevően 1903 és 1907 között festi azokat a műveit, amelyek művészetét, sajátos világképét s ennek vetületeként különleges térszerkezetét magas szinten képviselik, s amelyeket az utóbbi év nyarán a világ elé tár Párizsban, ahol a kritika úgy nyilatkozik – pontosítva Kosztka fonetikusan rögzített kézírásos tudósítását: „Le travail surpasse tout ce qu’il y a aumonde.” (A kézirat a Gerlóczy család tulajdonában.) Ezekben az években szerveződik és indul be Gödöllőn a preraffaelita szellemű művésztelep, amellyel ugyan Kosztkának nem volt kapcsolata, de ennek képviselői a maguk módján annak a szerves világképnek a kialakításán, gyakorlatba való átültetésén fáradoztak, amelyet Kosztka életében és művészetében mindenfajta recept és stilisztikai reminiszcencia mellőzésével valósított meg. Elegendő ennek kapcsán a Mária kútjára és Körösfői-Kriesch zeneakadémiai freskójára, A művészet forrására utalni. Koronghy Lippich Elekkel, a gödöllői s a többi, így a kecskeméti művésztelep minisztériumi mecénásával folytatott levelezése, amely ezekre az évekre esik, Csontváry számos megnyilatkozása mellett arról győzhet meg, hogy festészetét nemzeti létünk alapvető fontosságú megnyilatkozásának, magas fokú szellemi kisugárzású, társadalmi hatóerejű tevékenységnek tekintette. Végül is miben áll művészetének sajátos nemzeti volta, amit írásaiban nem győzött elégszer hangsúlyozni, s amit, ha egy-egy éles szemű kortársa, kritikusa felfedezett is munkáiban, fantazmagóriának bélyegzett? Még élesebben fogalmazza: szűkebb érvényű, tehát szubjektív jellegű művészi világkép kialakításán fáradozott-e, vagy mondhatjuk-e, hogy olyan színenformán átizzó eszmerendszert, művészileg megjelenített létezésformát alakított ki, amelynek korából táplálkozó, de messzire vezető s a magyarság létével, sorsával összefüggő történelmi-társadalmi vonatkozásai vannak? Ha ugyanis Adyhoz vagy Bartókhoz mérjük őt, amit a vele foglalkozók annyiszor megtettek, ez utóbbi kérdésre szükséges választ keresnünk. Művésznek erre választ adni, bárki lett légyen az, nem kétséges, hogy csakis azzal a magyarságtudattal és etikai elkötelezettséggel lehetett, amellyel Csontváry – írásai tanúsága szerint – különben is rendelkezett. Csontváry a Taormina, a Baalbek, a Zarándoklás s a Máriakútja alapjául szolgáló motívumokban, s a többiekben is, a magyarság létéhez, múltjához, kötődő vonatkozásokat kereste. Nem egyszerűen romantikus ösztönzésnek engedve utazott hát Keletre annyiszor, hanem azért, mert a magyarság ősi múltjával kívánt kapcsolatot találni, azzal a hellyel, emlékkel, tájjal, amely az ő „világító erejű napszínekre” szomjas szelle
mének, képzeletének megfelelt. E helyek, emlékek, tájak megfestésével nemcsak az ő, hanem a magyarság történelmi és társadalmi küldetését is igazolni kívánta. Visszaálmodta volna magát a hatezer éves cédrusok honába és korába, a keleti őskultúrák idejébe, ahová a magyar nép múltját kutatva végül is eljutott? 1903 őszén, mint ismeretes, kis híján hajókatasztrófának esett áldozatul. Az ennek hatására kialakított életviteléről így számol be feljegyzéseiben: „Habár leszámoltam az élettel, de szembe nem helyezkedtem a teremtővel, hanem belenyugodtam mindenbe, ami körülöttem történik. A sors rendelete a fatalizmus érzésének kellett lépnie előtérbe. Meztelenül jártam kel
tem a világban s mindenre alaposabban figyeltem még a saját énemet is ellenőrzés alá vettem. Először eltávolítottam minden szükségtelen hiába való terhet. Kikapcsoltam a szellemi világomból is mindent, amit láttam és olvastam csupán a kinyilatkoztatásra (ti. az 1810-as elhivatásélményre – M. O.) támaszkodtam. Szívemet, agyamat, gyomromat túl nem terheltem soha. Tehát amire szükségem nem volt azután nem vágytam többet soha sem. (Keleti tanítás szerint ebben a teljes belső elengedettséggel jellemezhető „ürességben” fogamzik meg a meditációs mű. – M. O.) Ezzel eljutottam az önismerethez eljutottam az anyagi és szellemi világ különbözetéhez. A sivatag a lakásomban a források mentén a napfénynél boldog voltam. Kenyérrel és édes gyülöccsel táplálkoztam s gondtalanul dolgozhattam. Ebben az igénytelenségig menő gondtalanságban palettámra kerültek a világító színű napszínek ezt megtáviratoztam Hollósynak és a kultúrminiszternek s azután indultam el Jeruzsálembe.” (Kosztka az akkor bevett szokás szerint a felfedezőket történelmi jelentőségű személyeknek tartotta. – M.O.) A csodálatos ebben a dologban (ti. az ő fejlődésében
Az „élő perspektíva”
MEZEI OTTÓ



19
MITIKUS MAGYAR TÖRTÉNELEM
M.O.) az, hogy az egész világon egyedül állok s a naphozhasonlóvagyok.Napszínekkelfestekanapbabelenézek a nap nyugtával nyugalomra térek s a nap keltével ébredek.” (A kézirat Dr. Gegesi Kiss Pál tulajdonában.) Nem nosztalgikus álmodó volt tehát; az ősi létezésformát, amelyet a magyar nép ősi létformájával valamilyen módon azonosnak tartott, maga is vállalta, megélte és megjelenítette, nem látványszerűen, hanem képei szín- és formavilágában, térszerkezetében és belső összefüggéseiben. „Nézzünk vissza arra az időre olvassuk kézírásos feljegyzésében (a Gerlóczy család tulajdonában) –,amikorottközelazÓperenciánálvagy a perzsa öbölnél, az Eufrát szögén mesélt a Kati vagy az Erzsi elődje. Tehát ott az Eufrát szögén nem messze Bagdadtól húzódtak meg első vándor őseink... Ez volt az ún. Bab-il telep... Így épült aztán Attila Tadmur (vagyis) Palmyra a híres Zenoba királysága... Napimádók voltak, akik Baal istennek áldozatot hoztak. Ezen az úton a nagy Libanonnal szemben eljutunk Baalbek templomához.” Hogyan is mondja Ady?
„Ki vagyok? A győzelmes éber, Aki bevárta, íme, a Napot S aki napfényes glóriában Büszkén és egyedül maga ragyog. Ki vagyok? A Napisten papja, Ki áldozik az éjszaka torán. – ... Evoé, szent ősláng, Napisten, Én vártam, lestem a te jöttöd, Papod vagyok, bolondod, beteged.”
(Egy párisi hajnalon)
Csontváry azonban nem „éjszakai torokon” hozta áldozatait, ő, a „napút”-festő, a vakítóan tiszta fényből szőtte áldozatait, éltető eleme, közege a fény-tér volt. A kor, a századforduló irodalmának kellő ismerete hiányában fantazmagóriának minősíthetnénk a magyarság múltjáról kialakított teóriát. Valójában ennek az elméletnek akkortájt, egészen az első világháborúig, gazdag hazai és külföldi irodalma volt. Francia, német angol szerzők munkái közt válogathatunk, a hazai szerzők azokkal vitázva vagy egyetértve foglalnak állást, s fejtik ki a maguk álláspontját. Erre az időre esik a Louvre asszír gyűjteményének alapos rendezése, s a gyűjtemény vezetője, Edmond Pottier művészettörténeti tanulmányában az ázsiai (értsd: sumér, mezopotámiai) és az európiai (értsd: krétai, görög) művészet érintkezési területét Szíria, illetve Anatólia vidékein keresi. Csontváry ebbe a korabeli irodalomból nyomon követhető népmozgási folyamatba illeszti bele a magyar nép ősi útját, s e keleti népek kultúrájával hozza kapcsolatba a nyelvét, vallását, szokásait, erkölcseit, amelyekkel 1910 körül nálunk Fáy Elek foglalkozott behatóan, s ezzel magyarázható a Taormina, a Panaszfal s a Baalbek „vallásdisputaként” való emlegetése kézírásos feljegyzéseiben, természetes utalással a nap
isten győzelmére. Ez teszi érthetővé, hogy a világháború éveiben az újabb, egyetemes katasztrófaélmény levezetésként miért idézi fel földrengésszerű viharként Attila győzelmes útjait írásaiban, s miért kezd bele ezzel összefüggésben – a hatalmas méretű kartonba, amelynek főhőséül – mindenfajta segítségi szándéka meghiúsulásával – a nemzetmentés még egyszeri, utolsó lépéseként, bármennyire fonáknak tűnik is, önmagát teszi meg. A vázolt szemléletnek a fentebb említett Edmond Pottier csupán egyik, nem is a legjelentősebb művészettörténész képviselője. E szemlélet alapján állt a pályáját a 10-es években kezdő Henri Focillon, a két háború közötti francia művészettörténet-írás kiemelkedő alakja. Az ő tanítványa a litván származású Jurgis Baltrusaitis, aki a Focilloni indíttatásra támaszkodva 1934ben teszi közzé az Art sumérien – art roman című munkáját, amelyben korábbi kutatásait kiegészítve, a román kori épületszobrászat főbb motívumait a sumér művészetből eredezteti, s ezek közül is első helyre a népművészetünkről ismeretes életfát állítja. Azt a motívumot, amelynek szerteágazó, elsősorban az ősművészetekben és a népművészetben való előfordulásáról, eredetéről és gazdag kultikus jelentéséről a 10-es, 20as évek méltatlanul elfeledett néprajzkutatóra, Huszka József Az istenfa címmel terjedelmes tanulmányt tett közzé 1908-ban, nagyjából egybeesően Csontváry iparcsarnoki kiállításával, ahol monumentális cédrusképei is láthatók voltak. A kettő közül nyilvánvalóan a Zarándoklás az a remekmű, amely szerkezetében egyetemes létezésfor
Athéni utca. Olaj, vászon 102x90 cm (1904.) Révész Kálmán tulajdona (Corvina Fotóarchívuma)



mát képvisel, olyan egységet, teljességet, amely párjánál is gazdagabbá, rétűvé avatja. A Zarándoklás hívja fel nyomatékosan a figyelmet Csontváry oeuvre-jének alapvető vonására, arra a sajátos térszerkezetre, amely itt is jelen van, s amely legtisztábban a Mária kútjában ölt testet. E térszerkezet, sőt joggal mondhatjuk: térrendszer ugyanis az egyedüli, amely az ő kozmikus teljességre vágyó létezésformájának és – Solymossy Sándor kifejezésével – integritásos gondolkodásmódjának tökéletesen megfelelt. Bár alkalmazza a klasszikus perspektíva szabadon értelmezett változatait, képeiben majdhogynem kezdettől fogva kimutatható egyfajta görbe vonalú perspektivikus ábrázolásra való törekvés. Erre az eredendő törekvésre mutat, pregnáns módon, két-három korainak minősített munkája, az Almát hámozó öregasszony, a Szerelmespár és a Randevú szokatlan, egymást értelmező térszerkezete. A „gömbperspektívának” – nevezhetjük így – Csontváry esetében azért tulajdoníthatunk döntő fontosságot, mert – amint e rendszer 1968-as geometrikus kidolgozásából kiderül – ez az egyetlen megszerkeszthető távlati ábrázolási mód, amely az adott térbeli jelenséget teljességében és megszakítatlan folyamatosságában, 180 fokos körbefordulással, síkban kiterítve képes szemléltetni. E szemlélet képzőművészeti megjelenése nem új, megtalálható már a XV. században, a klasszikus perspektíva kezdeti alkalmazásával egyidőben, majd e században ismét feltűnik, amikor a modern törekvések képviselői, a klasszikus perspektívát elutasítva, ehhez a teljességet ígérő megoldáshoz folya-modnak. E perspektivikus szemlélet a kortárs hazai festők közül a kubizmus és a futurizmus emlőin nevelkedett Galimberti Sándor 1915 elejéről származó képén, a világháborús katasztrófával kapcsolatba hozható Amszterdamon jelenik meg döbbenetes erővel. Csontváryt azonban nem vezette elmélet, s amit saját felfedezésének tartott, azt feljegyzéseiben „élő perspektívának”, „az élet perspektívájának” nevezi. 1910 körüli, nyolchetesre tervezett oktatási programjában, amit ismereteink szerint szűkebb körben váltott valóra, főbb festményei címét megadva felsorolja az egyes elemekhez (tűz, víz, levegő, föld), illetve természeti motívumokhoz kapcsolódó távlati problémákat, amelyeket – joggal hiszi – tökéletesen megoldott. E felsorolás visszatérő kifejezése a „mélység távlat”, amely nyomban értelmet nyer, ha legjelentősebb képeire gondolunk. Nehéz szabadulni attól a gondolattól, hogy e „mélység távlat” szüntelen kutatásának jelentékeny része volt sajátos térrendszere kialakításában. Tudjuk, hogy nyomban első római látogatásakor mennyire elégedetlen volt Leonardo „mérnöki” perspektívájával, s azt is, hogy Raffaello széles és mély teret nyitó Stanzák-beli freskói is csak részben elégítették ki az ő nem kevésbé tág tér megjelenítésére vágyó képzeletét, amire elsősorban a monumentális Baalbek hozható fel példának. E „tág tér” megoldással hol párhuzamosan, hol önállóan feltűnik a motívum gömbfelületszerű kiképzésére irányuló törekvés. A megoldás a
mesterkéltség legcsekélyebb nyomát sem mutatja, sohasem kiszámított, mérnöki szerkesztésszerűen kiagyalt. Csontváry belső indulattól, ihlettől ösztönözve, nem egyszer csupán a motívum egy részénél tartja szükségesnek ezt a sajátos kialakítást, annál az elemnél, részmotívumnál, amely képzeletét elsősorban megragadja. Erre vall a CastellammarediStabia vagy a Jajcei vízesés térszerkezete. Az utóbbinál látni való, hogy a kép középterét elfoglaló sziklás zuhatagegyüttest tartotta lényegesnek előreugratni, s a hátralépő sziklafallal szemben konvex felületté domborítani. E térszerkezet különleges esete az Athéni utca, amelynél az utca perspektivikusan futó vonalát szabálytalanul széthajlítja, a jobb oldali épület erkélytartó figuráit pedig erőszakos módon meggörbíti. Nem kevésbé elgondolkodtató az Áldozati kő Baalbekben hatalmas tömbjének kialakítása. Ez ugyanis csak látszólag követi a pespektivikus rövidülés szabályait, s a tömb vége azon a ponton, ahol felépítéséből adódóan voltaképpen megszakad, továbbfolytatódva jobbra elfordul, s kifut a képmezőből. Minden egyes ilyen jellegű képe más-más oldalról közelíti ugyanazt a problémát, anélkül, hogy a megoldásokra bármilyen merev szabályt, egyértelmű normát lehetne alkalmazni. Ami közös, az a motívum körhöz, félkörhöz, félgömbfelülethez alkalmazkodó kialakítása. Ehhez a megoldáshoz
Madár (Gém) Olaj, vászon 110,5x96,5 cm losonci magántulajdon
Dobogó
20



nyújt érdekes támpontot a Villanyvilágította fák Jajcében című képéhez készült néhány vázlat, amely Gegesi Kiss Pál gyűjteményéből ismeretes. A vázlatok mindegyikén Csontváry más-más nézőpontból közelíti a motívumot, láthatóan arra törekedve, hogy azt teljes térbeli megjelenésében birtokba vegye. A kész képen a domboldalt az ívben elforduló úthoz igazítva, öblössé képezi ki. Ez az eszmei térszerkezet ismét más képet ölt a Máriakútján, amely ha a két cédrusképre gondolunk, világosan mutatja, hogy a térszerkezet nála egyben létezésformát jelentett. Amíg ugyanis korábbi képein a motívumokhoz kívülről közelített, s ő maga jobbára kívül állt a térszerkezeten, utóbbi képein, elsősorban a Mária kútján belülről kifelé haladva értjük meg a tér szerkezet logikáját, az alakok deformáltságát és léptékrendi csökkenését, amely azonban itt sem igazodik sémához, amint azt Mária és az önarcképszerű figura összevetése mutatja. Szükséges volt Csontváry sajátos térrendszerére felhívni a figyelmet. A művészettörténet tanúsága szerint egy-egy kor, egy-egy kultúra megközelítésének igazi alapja, s egy-egy művész eredetiségének, eredendő zsenialitásának mércéje az a sajátos térfelfogás, amely ezen belül minden más jelenség helyét és rendjét meghatározza. Csontváry zsenialitásához nem fér kétség, mint ahogyan ahhoz sem, hogy valójában nem is egy bizonyos kor, hanem egy kultúra esszenciális megjelenítésére vállalkozott. „Atér – írja Pierre Francastel nem önmagában való realitás, amelynek csupán az ábrázolásmódja változik a koroktól függően. A tér maga az emberi tapasztalat.” Tapasztalat volt ilyen értelemben Csontváry számára is. Ugyancsak Francastel kutatásai alapján tudjuk, hogy a Csontváry által is nagyra becsült s „a művészek arany korának” nevezett quattrocento, közelebbről a klasszikus perspektíva kialakulását megelőző évtizedek festé
szete milyen gazdag térszerkezeti megoldásokat mutat fel. Nem kevésbé gazdag – bizonyítja be ugyanő – a XIX. század végével meginduló időszak, amely a klaszszikus térfogalom szétrombolásával veszi kezdetét. Nos, Csontváry e korba született bele, s e ponton, a fenti vonatkozásban ismét korának gyermeke. Nagyságát az bizonyítja, hogy e klasszikus térszerkezet helyett olyan új megoldásokat teremt, amelyek ugyan összevethetők más jelentős művészek térszerkezetével, de végső fokon senki máséhoz nem foghatók, sajátosan, félelmetesen az övéi. Úgyannyira, hogy e megoldásokat és kikövetkeztethető genezisüket – változatosságuk mellett ugyanis egyfajta kikristályosodásról beszélhetünk – éppúgy legbenső magunkénak mondhatjuk, mint a bennük testet öltött képi gondolatok összességét. A főbb motívumokat már e változatos térrendszerhez igazodva öltenek más-más megjelenést. Az „áldozati kő” az azt övező cédrusokkal egy losonci gyűjteményből ismert képen (Olaj táj) jelenik meg, két egymáshoz támaszkodó épületecske formájában, majd a felkelő nap előtti szertartásos hódolatnak tűnő Baalbeken (a Jupiter templom oldalsó bejáratánál méltóságteljes pózban álló női alakok láthatók!), jellegzetes kőtömbként, sziporkázó fényben, szivárványszínekben fürödve, az arab házacskák közül, a mélyből kiemelkedő cédrus tövében, végül az ismert című festményen, időtlen fenségben s a cédrusok ünnepélyes sorától kísérve. A Fohászkodó Üdvözítő sírkőlapja a motívum vándorútjának, változó jelentésének egy másik állomását képviseli. Gondoljunk a madármotívum más-más értelmű megjelenésére: kitüntetett szerepben tűnik fel az Áldozati kő cédrusain, a Zarándokláson, s mint egyedüli motívum, lélegzetelállító káprázatként, hófehér nemes kócsag képében, lenyűgöző színű s mély távlatú égbolttal a háttérben (Gém, losonci gyűjteményben). Csontváry létrendszere s ezen belül a különböző megoldások létrejötte – nem kétséges – szakadatlan belső munka, folytonos küzdelem eredménye, e küzdelmet letörések és győzelmes felszárnyalások kísérik. Nem látszik kétségesnek az sem, hogy mindez valamilyen módon szerves fejlődést mutat, a fa növéséhez és kiterebélyesedéséhez hasonlót, ahhoz a hatezer éves cédruséhoz, amelynek háromszögletű magjából végül is gyönyörűséges példány fejlődik, s amelynek égre mutató lombozata – nézzünk csak a Zarándoklás cédrusára! – ugyanazt a háromszög alakot veszi fel, amit mag korában viselt. Ezzel a háromszögletű maggal a kezében
MITIKUS MAGYAR TÖRTÉNELEM 21



Dobogó
22
indult el kiválasztottként – jelképesen és valóságosan – „világfestő” útján, ahogyan e kifejezést maga használja, Kosztka Mihály Tivadar, az iglói Jó Pásztor patika gyógyszerésze, s ért fel arra az emberi-szellemi magas
latra, ahonnan a hatezer éves cédrusokkal „társalkodott”, arra a pontra, ahol – miután kiválasztottságát méltóképpen igazolta a világ előtt – a bibliai próféták egyenrangú társának érezte, érezhette magát.
„Én, Kosztka Tivadar, ki a világ megújhodásáért ifjúságomról lemondottam, amikor a láthatatlan Szellem meghívását elfogadtam, akkor már rendes polgári foglalkozásban, kényelem- és bőségben volt részem. ... Párisnak tartva 1907-ben milliókkal szemben álltam egyedül az isteni gondviselés eredményével, s az egész világ hiúságát pocsékká zúztam; egy napon Párist kapitulációra bírtam, s a világot túlszárnyaltam, de tíz millió embert el nem pusztítottam, csupán kijózanítottam őket; a dolgokból reklámot nem csináltam, mert a kufárok sajtójával nem törődtem, hanem elvonultam a Libanon tetejére, s ott cédrusokat festettem....” „...Ti, hibás emberek, nem elég, hogy a sarlatánok útján eltévedtetek, hanem az isteni természettel szemben támadásba mentetek. Ti nem voltatok megelégedve az egészséges tiszta levegővel, megrontottátok füsttel, bűzzel, ti nem voltatok megelégedve a legjobb forrásvízzel, teli tettétek magatokat különféle szeszekkel, tinektek hiába sütött a Nap - ti nem vettétek észre, tielőttetek hiába zúgnak a patakok, rohannak a folyók, megtermékenyíteni őket, ti nem voltatok arra valók...”
(A Pozitívum)
„...Amikor Damaszkusz utcáit járom, s a vidéket is szorgalmasan kutatom, előáll egy görögnek látszó ember, s olasz nyelven mondja: Ön uram nemde egy nagy festményhez keresi a motívumot, de ezt Damaszkuszban nem találja, most jövök Baalbekből, ahol a templomot a legszebb megvilágításban láttam, siessen oda, most van az ideje, a keresett motívumot ott találja...” „...A kisgyermekkori élményeimet kiegészíti az óriási nagy üstökös, mely nyáron, 1856. vagy 57-ben a Kis-szebeni óratorony fölött képződött, de éjfél felé a világító csóvája az égbolton Végighúzódott, s fényes csillaga pedig házunk fölött ragyogott. E tünemény álmaimat soha nem látott tájakkal ébrentartotta, a Valóságot pedig az éghez irányította. De mert gyermekésszel az égbe hatolni nem tudtam, a természetet tanulmányoztam. A természetből a növényt, a rovart, a pillét, a kőzetet és a madarakat válogattam ki...” „...Hajnalban nap-nap után a lángoló Kárpátokat figyelem s egy délután csendesen bubiskoló tinós szekeren megakadt a szemem. Egy kifejezhetetlen mozdulat kezembe adja a rajzónt s egy vénypapírra kezdem rajzolni a motívumot...” „...A principálisom nesztelenül hátul sompolyog, a rajz elkészültével a vállamra ütött. „Mit csinál: hisz maga festőnek született.” Meglepődve álltunk, egymásra néztünk s csak ekkor tudtam és eszméltem, amikor magam is az eredményt láttam, hogy valami különös eset történt, amely kifejezhetetlen boldog érzésben nyilvánult meg. A rajzot oldalzsebbe tettem s e perctől fogva a
világ legboldogabb embere lettem. Principálisom távoztával kiléptem az utcára, a rajzot elővettem tanulmányozásra: s ahogy a rajzban gyönyörködöm, egy háromszögletű kis fekete magot pillantok meg balkezemben, mely figyelmemet lekötötte. E lekötöttségben fejem fölött hátulról hallom : Te leszel a világ legnagyobb napút festője, nagyobb Raffaelnél...”
„..Fönn nem maradhatott senki és semmi sem, az árbócok recsegése után a hajót remegés fogta el ... A kabinba a víz ki- és behatolt, minden tárgy összetörött; beállott az éj sötétsége, toronymagas hullámok rémes vergődése. Ekkor kerültem a sorssal ismét szembe, s megkérdeztem, vajjon azért kellett nekem az életemet megszakítanom, hogy itt ebben a rettenetes viharban nyomtalanul tűnjek el? Ha ezt kívánta tőlem a sors, a láthatatlan isteni akaraterő, ám legyen. Háborgás nélkül lecsillapítám szívem érzését, festőszekrényemet magamhoz csatolva elaludtam... ”
(Önéletrajz)
Ki nem lehet Zseni? Nem Zseni az, aki energiáját megosztja mással. Nem Zseni, aki elfecsérli testi, szellemi és szívbeli erejét, aki apró pénzre beváltja energiáját, aki pályájának kezdetén vagy közepén szövetkezetben él, aki önerejének támogatására folyamodott segélyhez, a ki hitében megtántorodhatott, és az út közepén megállott, aki a viharban tengerre szállani nem mert, akit a sivatagban a félénkség láza gyötört, akit honvágya visszatart a nagyvilág ismerettől, a ki szeszes italokkal él, a kinek kemény a föld és a kőpárna, a ki kábul a számításnál, akinek nincs színérzéke, a ki nem lát élesen a jövőbe, aki nem ismeri a jellemeket, a ki magába zárkózva unatkozik, aki embergyűlölő, aki káros szokásoktól szabadulni nem tud, aki testileg gyenge terhelt, a ki a szerelemnek ellentállani képtelen, aki nem ismeri a szerelmet, aki nem érzi a szerelemben rejtőző energiát, aki a pénzt imádja, aki a vagyonban gyönyörködik, aki tülekedve küzd az elsőségért, aki hajhássza a dicsőséget, aki munka nélkül él, aki eredeti dolgot nem csinál, aki a világ teremtését erővel kutatja, aki embertársát nem szereti, aki különbséget érez az emberi és állati növény között, a ki keresi a földi boldogságot és családi életre vágyik, az maradjon békés családapának-anyának otthon, és ne kínálkozzék Zseninek. Hanem iparkodjék erőteljes, egészséges szép gyermekekre átruházni a tiszta energiát, nevelve azokat a leggondosabb tisztasággal, edzéssel, kitartással abban a kecsegtető reményben, Ostwald tudós szerint is, hogy ezekből Zseni is lehet.
(A lángész. Ki lehet és ki nem lehet zseni? Bp., 1913.)
(folytatás a 38. oldalon)
Részletek Csontváry írásaiból I.



MITIKUS MAGYAR TÖRTÉNELEM 23
Újabb adatok az alkotói módszer értékeléséhez
Figyelemre méltó, a maga nemében páratlan rajzokat őriz a Semmelweis Orvostörténeti Múzeum. E néhány vázlat nemcsak ismeretlensége, hanem a Csontváry-életművében elfoglalt helye miatt is jelentős. Az eddig ismert grafikák – ceruza- és szénrajzok zömmel rajzbéli felkészültségéről tesznek tanúságot, és Csontváry festői munkásságát megelőző időszakban, a müncheni tanulóévekben, 1894–1895-ben születtek. A késői, kontúrozott szénvázlatok pedig az utolsó megfestett nagy művet, a Tengerparti sétalovaglást (1909) követően készültek. E grafikák alapján a szakirodalom két csoportját különböztette meg a rajzoknak: a biztos rajzi tudást igazoló, Hollósy Simon szabadiskolájában készült korai rajzokat és a soha el nem készült képek torzóban maradt késői dokumentumait, a művész összeomló belső világának utolsó fellobbanásait.1 A szóban forgó ceruzavázlatok viszont Csontváry alkotói korszakának legtermékenyebb szakasza kezdetén készültek. Minden valószínüség szerint 19031904-ben, éppen akkor, amikor a művész saját állítása szerint is rábukkant a plein airre, a „napút” ábrázolására. Ilyen vonatkozásban tehát egyedülállónak kell tekintenünk e rajzokat, amelyek fontos adalékul szolgálnak Csontváry festői „beérkezésének” megismeréséhez. Ismertetésüket megnehezíti az a tény, hogy esetleg soha el nem készült vagy elpusztult, illetve ismeretlen helyen levő művek vázlatairól van szó. Az azonosítást és a datálást viszont könnyíti számunkra az, hogy a rajzok utazás során készülhettek. Ezt kis méretük mellett alátámasztja az a körülmény is, hogy Csontváry a papírlapok mindkét oldalát telerajzolta, mivel pedig színvázlatok, mindenképpen a helyszínen készülhettek, élményrögzítés céljából. Szignált és datált lap nincs közöttük, ám az ábrázolt téma és Csontváry életútjának ismerete lehetővé teszi az évszám-meghatározásokat. A könnyebb eligazodás kedvéért vegyük sorra a vázlatokat a valószínű időrendben (a címek a témák alapján születtek): 1. Vázlat-töredék. papír, ceruza, 20,2x28,5 cm, é. n. (Semmelweis Orvostörténeti Múzeum, 78.55.1.1) 2. Állattanulmány. papír, ceruza, 28,5x20,2 cm, é. n. (1. sz. hátlapján – Semmelweis Orvostörténeti Múzeum, 78.55.1.2) 3. Szaharai vázlat I., papír, ceruza, 22,4x58,1 cm, 1903–1904 (Semmelweis Orvostörténeti Múzeum, 78.55.2.1)
4. Szaharai vázlat II., papír, ceruza, 22,4x58,1 cm, 1903–1904 (3. sz. hátlapján – Semmelweis Orvostörténeti Múzeum, 78.55.3.2). 5. Szaharai vázlat III., papír, ceruza, 21,7x15,1 cm, 1903–1904 (Semmelweis Orvostörténeti Múzeum, 78.55.3.1). 6. Szaharai vázlat IV., papír, ceruza, 15,1x21,7 cm, 1903–1904 (5. sz. hátlapján – Semmelweis Orvostörténeti Múzeum, 78.55.3.2). Elsőként említsük meg az Állattanulmány című vázlatot, mert ez a rajz – ha tévesen is – már ismert a szak
irodalomból. Másrészt ennek nyomán juthatunk el ahhoz, hogy milyen módon kerültek ezek a ceruzarajzok a Semmelweis Orvostörténeti Múzeumba. Az Állattanulmány cím nem teljesen fedi a valóságot, csupán azért tartottuk meg, mert Németh Lajos Csontvárymonográfiájában ezt a címet adta a rajznak.2 A rajzon ugyanis az állatokon kívül, a lap alsó részében házsorvázlatok is szerepelnek. Téves továbbá az is, hogy
Újonnan felfedezett ceruzavázlatok
VIDA MÁRIA
Állattanulmány. é. n.



az egyetlen papíroldalon levő állattanulmány két önálló rajz lenne. Az eredetieket a szerző lappangónak ismeri és a képeket csupán az 1936-os Fränkel Szalonbéli kiállítás katalógusa alapján közölte.3 Szerencsésebb lenne, ha a képjegyzékben feltüntetett Ceruzavázlatok cím mellett marad. Igaz, hogy a rajzot két külön darabként illlusztrálja a katalógus, ám a bevezetőben közölt megjegyzés csak egyetlen rajzról beszél: „Kiállítok egy ilyen ceruzafirkát is, amely egy papíron különféle ídőben és helyen készített vázlatokat mutat.”4 Ez az oka annak, hogy két különálló rajzként publikálták, sőt a papír alsó felében levő vázlatot el is hagyták. Mégis ez a téves közlés vezetett el bennünket a rajzok Semmelweis Múzeumba kerülésének történetéhez. A vázlatok egy albumban voltak, amelynek a borítóján ovális alakú rézlemezbe vésve az alábbi cím olvasható: „Magyar művészi-gyógyszerészek művei”, az ex librisen pedig Horváth Jenő neve áll. Horváth Jenő (1881–1945) gyógyszerészdoktor, a hazai gyógyszerésztörténeti múzeum ügy lelkes patrónusa össze akarta gyűjteni az íróvá, művésszé lett gyógyszerészek adatait.5 Így került be albumába többek között, a 2. és a 3. táblára, ez a néhány Csontváry-rajz, csupán a művész nevének megjelölésével. Sajnos az albumban szereplő művek zömmel fotográfiák vagy, amennyiben eredetiek, akkor csak kevésbé ismert karikatúrák, tájkép-akvarellek. Horváth Jenő a rajzokhoz 1943. november 22-én jutott, Székely Sándor kecskeméti gyógyszerész útján, aki a felvidéki Gácson először bérlője volt Csontvárynak, majd 1915-ben megvette tőle patikáját. A trianoni döntés után Kecskeméten 1921-ben nyitott patikát.6 A gácsi patika padlásáról ekkor hozta magával az Önarcképet, több más képpel együtt, melyeket később eladogatott, elajándékozgatott.7 A már említett állatrajz kölcsönként került az 1936-os kiállításra. Gerlóczy Gedeon visszaemlékezésében említi, hogy Lehel Ferenc 1936 tavaszán felkereste őt a kiállítás tervével, és közölte vele, hogy „Kecskemétről újabb Csontváryművek kerültek forgalomba”, Horváth Jenő albuma az 1948-ban létrejött Ernyey József Gyógyszerészi Múzeum tulajdonába került, a Semmelweis Orvostörténeti Múzeum egyik alapanyagába. (Alapja az orvosegyesületi Orvostörténeti Múzeum, 1905; a gyógyszerészegyleti Gyógyszerészeti Múzeum,1906, az Ernyey József Múzeum jogelődje.)9 Csontváry alkotói módszerének jó dokumentálója a Szaharai vázlat I–IV. című rajzsorozat. A szakirodalom általában úgy tartja számon, hogy képei megfestésére vázlatkészítés nélkül került sor. Ő maga is gyakran úgy nyilatkozik, hogy „még csak rajzpróbára sem került a dolog”.10 Igaz, hogy mielőtt valóra váltotta volna monumentális terveit, hosszasan és gyakran, többször is tanulmányozta témája színhelyét, újból és újból viszszatért oda: „Nem rajzoltam, nem festettem, hanem csak figyeltem és bámultam a természet monumentális szépségét, a hangulat csendes mély ütemét, a gyönyörnek a legszebb természet zenéjét.”11 Ma már számtalan írásos és szóbeli bizonyítékunk van arra,
hogy milyen tudatosan oldott meg egy-egy feladatot, miután a látvány közvetlen hatása alól szabadulva, vásznon is megörökítette látomását. Rendelkezett a fantázia teremtő működésekor mozgósítható valamenynyi eszközzel, ugyanakkor 20 évi kemény munka után hitte csak, hogy megvalósította képein is a levegő perspektíváját – a színtávlatot. Szinte hihetetlennek tűnik, hogy az iglói patikus már 1884-ben, jóval a nagy utazások előtt írta le az alábbi képsorokat: „Egy zsenivel találkoztam aki úgy tud festeni, hogy a madár az ágon tud énekelni, az ember hangosan tud beszélni, a lovak nyeríteni tudnak kacsintani levegő mozgásban vonul, szemünk előtt látjuk a napot szállni forró leheletével, a hold fölkel bágyadtan a csillagokat tündökölni, a rózsákat nyílni, pilléket szállni, a tengert hullámzani, Cápákat cetteket keringeni, azután egy förgeteget közeledni, porfelhőket levegőbe dobni, s azután nem látunk semmit sem...”12 A látvány bűvölete nem engedi, hogy pontokkal, vesszőkkel, szünetekkel megzavarjuk a természet végtelen folyamatát. Századunk prózája gyakran tudatosan fogalmaz. „Csontváry módszerével”, ezzel új műformát teremtve az irodalomban. Csontváry ugyanakkor azt is tudta, hogy ezt a látványt csak igen nehéz, céltudatos alkotó munkával lehet megörökíteni. Feszty Árpád emlékezésében elmondta, hogy Csontváry fáradságos útjain mindig a „nagy motívumot” kereste. Ott, ahol a történelem dicső hagyományai és az ősi kultúrák emlékei a természet fenséges környezetében találkoznak. Hangsúlyozta a motívum magasabbrendű szellemiségének fontosságát, és azt az erőfeszítést, amivel a látvány kisugárzó művészi erőit összegyűjtötte és megfestette.13 Az eszmei szintézis után tért rá a festészet technikai feladataira, ekkor kezdte kutatni a régi mesterek világító színeinek és élő perspektívájának titkát, és hangsúlyozni a képvászon és a festékek kitűnő minőségének fontosságát. A szaharai vázlatok két lapon megőrződött négy rajza kitűnően illusztrálja a fentiekben elmondottakat. Az egyes rajzok bemutatják, hogyan talált rá Csontváry itt és ekkor a „sokatkeresettnapútszínekvilágítófokozatára”.14 Nagy utazása során 1903 késő őszén Spanyolországon, Gibraltáron, Máltán át érkezett Alexandriá
Szaharai vázlat IV. (1903–1904)
24 Dobogó



MITIKUS MAGYAR TÖRTÉNELEM
ba, majd Kairóba, hogy a „gyönyörű naplementékkel megismerkedve”, rövidesen tovább utazzék a Vöröstengeren át Betlehembe, ahol a karácsony-éjszakát töltötte.15 Vagy ekkor, vagy a következő év elején festhette szaharai képeit. Elképzelhető, hogy 1904 elején, mert minden-képpen időre volt szüksége, hogy az élményt önmagá-ban feldolgozza. Önéletrajzi vallomása is ezt a feltevést igazolja: „Ezután a tapasztalatok után a telet Kairóban töltöttem, ahol megfestettem világító színekben repülő Szaharai Naplementét olyan eredménnyel, amelyre még ma is megelégedéssel viszszatekintek.”16 Németh Lajos a szaharai festményeket időrendben a Panaszfal elé helyezi, hivatkozva annak új színvilágára és merőben új koloritjára.17 Elismeri ugyan, hogy a téma miatt szorosabban kapcsolódik az előző Fohászkodó Üdvözítőhöz (1903) és a Passióhoz. Sajnos, a Szaharai táj és a Szaharai Naplemente ismeretlen helyen lévén, nem igazolhatják egyértelműen feltételezését. Azonban az 1904-es év mellett szól az is, hogy az egyetlen meglévő kairói festmény ekkor készült. Az is lehetséges, hogy Csontváry a napút-színeket elsőként alakos kompozíción kísérelte meg, mert ezt könnyebb feladatnak tartotta. Tudjuk, hogy tájképeit sokkal többre tartotta alakos képeinél, az utóbbiakat ezért gyakran ki sem állította.18 A Szaharai tájról annyit tudunk, amennyit volt tulajdonosa, a néhány éve elhunyt dr. Nádor Henrik közölt róla: Nílus-parti sivatagi táj, előtérben tevés alakokkal,
háttérben a piramisokkal.19 Ez a leírás pontosan ráillik a Szaharai vázlat III. című rajzunkra. Nádor Henrik 1936ban jutott a festményhez, elképzelhető, hogy ez is a gácsi patika padlásáról, Székely Sándor kecskeméti patikus útján, aukción került tulajdonába. A kép a Fränkel Szalon-béli kiállításon mégsem szerepel. Talán Csontváry első plein air-képét oly féltékenyen őrizte, hogy megmutatni sem akarta senkinek, hiszen ő maga sem állította ki soha. Vagy mégsem volt megelégedve a képpel? A másikról, a Szaharai naplementéről önéletrajzi megjegyzésén kívül semmit sem tudunk. Mindenesetre a Szaharai vázlat I. „piros” égaljjal jelzett távlati rajza hasonlót vázol fel, háttérben a „gizehi piramisok” hármas csoportjával. A szaharai vázlatok egyértelműen bizonyítják Csontvárynak alkotó módszerével kapcsolatos saját kezű feljegyzéseit és nyilatkozatait, a kortársak megjegyzéseit és a szakirodalom feltételezéseken alapuló következtetéseit.20 Gerlóczy Gedeon és Bedő Rudolf szóbeli közlése szerint Csontváry festményei elkészítése során igen racionális munkát végzett. Feljegyzéseket készített a lefestendő tájról, amelyeket különböző napszakokban és évszakokban tanulmányozott, a színeket is jelezte noteszbe írt vázlatokon, és racionális megfigyeléseit tömör formában vetette vászonra.21 Racionális és praktikus munkára utalnak a Baalbekkel és a Magányos cédrussal kapcsolatos adatai is.22 Méretek és arányszámítások után pontos színmegjelöléseket közöl mindkét képről, a noteszt 1907-ben zárta le. A Baalbeket vélte festői elképzelései szintézisnek, ám a színek világításbeli fokozatait Kairóban találta meg. A Szaharai vázlat I. szinte az egyetlen olyan rajza Csontvárynak, amelyen a jegyzetekhez hasonlóan a színeket pontosan megjelölte. A lap felső részén a „piros”-sal jelzett félkörív feltétlenül a naplementére utaló színjelzés. Alatta a fokozatok: „drap kékesfehér”, lejjebb „kékes”. A település házain nemcsak a ház színeit tüntette fel, hanem külön az ablakszíneket is, jelezve a színek fényértékét, világításbeli fokozatait. Pertorini Rezső elemzése „napút színeinek világító fokozatairól”23 mintha beigazolódna ezen a vázlaton. A napfény által leadott energia hatására a tárgyak és az élőlények színükben megváltoznak, majd a fény felszívódik ismét a napba. A napszakok közül legnehezebb a naplemente megfestése, mert a tárgyak „felfénylenek” és visszaadják a napfényből elnyelt energiát színek formájában, amit a nap hatása alatt magukba fogadtak. Ez a világító színek fázisa. A kékes égalja a közelebb levő házakat „kékes drap”, „kékes” árnyalatúra festi, a távolabbiakat a lemenő nap „rózsa” színűre. Közvetlenül a nap alatt levő házak: „krém rizs”, „s.(ötét) rózsaszín”, lejjebb „z.(öldes) sárgás”, „alul kékes”, „ablak vil. zöld”, vagy „krém rózsaszín”. A lemenő nap sugarait visszaverő ablakok színét fontosnak, kiemelésre méltónak tartó Csontváry a ház kubusait halvánnyá radírozta, az ablakok foltjainak így hangsúlyozottabb jelleget adott. (Hasonló figyelhető meg a Baalbeken, csak
Szaharai vázlat III. (1903–1904) részletes adatok a szövegben. Fotó: Vékás
25



ellentétes napszakban, virradatkor.) A piramisok mögött lebukó nap az előttük fekvő teret „sárgás zöld”re színezi. A Szaharai vázlat III. a különféle térsíkok változásait illusztrálja. Közel a piramisokhoz naplementekor „a víz violás kékes zöld, sárgás”. A hátlapon levő Szaharai vázlat IV. a különböző térsíkok méretarányait ábrázolja, elsősorban az élőlények méreteit. A három térsík közül az elsőben legelésző lovat látunk, a középsőben halványan vázolt házsort és a leghátsóban, a legtávolabb lévőben szinte a horizont tetején álló emberalakos tevéket, perspektivikus rövidülésben. Egyértelműen nem bizonyítható, hogy a rajzok egyidőben és egymással összefüggésben készültek, mivel semmiféle datálás nincs rajuk. Mégis, ha sorra vesszük a vázlatokat, erre kell gondolnunk. Egyetlen bizonyítéknak látszik, eltekintve a feltételezett téma azonosságától (márpedig a piramisok rajza alapján csak erre gondolhatunk!), hogy az egyetlen lap mindkét oldalán lévő rajzok valami módon összetartoznak. A Szaharai vázlat II-nek önmagában nem volna semmi értelme, ha a másik oldalon nem lenne egy részletező vázlat. Hiszen az egyik felén csak piramiskontúrok láthatók, a másikon talán házsor kontúrjai. E
vázlat inkább az aláhúzott felirata érdemel említést: „faristo (fariseo?), gracia, intrika”. Ez lenne tehát a téma eszmei summázása? Sorrendben ennek kellene az első rajznak lenni, csupán a minőségi érték miatt került a II. helyre. Lehet, hogy nincs tartalmi összefüggés a vázlat és a felirat között, bár az elhelyezés,
kiemelés és az aláhúzás valamiféle kapcsolatra enged következtetni. A „faristo” lehet elírás, mert ilyen szó nincs a latin nyelvben, a sorba a fariseo illik legjobban. Csontváry Kosztka Tivadar, függetlenül minden impresszionista, divizionista, posztimpresszionista, szimbolista jellegtől, korának gyermeke volt. Ízig-vérig benne élt a „fin de siécle” világában, a századforduló közérzetéből – korszakváltás, szüntelen „kivonulás” (szecesszió) – táplálkozott. Marcel Poust számára is Combray, majd későbbi utazásainak színhelye, Baalbek jelentette az „eltűnt” és a „megtalált” időt. És a magyar Krúdy Gyula is tájakban lelte meg a világot és benne az embert, akit ábrázolni, „érteni” akart. A Szaharai vázlat I–IV. rajzsorozat eszmeileg mindenképpen összetartozik, ezért bátorkodtunk közös cím alatt összetartani e rajzokat. A II. számú lehetne a „summa”és a körvonalazás, az I. számú a távlati térsík vázlata, a III. számú a közeli térsíké és a IV. számú az ábrázolásra kerülő állatok perspektivikus méretarányainak rögzítésére hivatott. A további két rajz, a Vázlat-töredék és az Állattanulmány szintén az 1900-as évek elején készülhetett. Ezeken a rajzokon is hasonló módszer figyelhető meg. A Vázlat-töredék az előtérben látható, három férfialakot vivő csónak alapján kissé emlékeztet a Villanyvilágított fák Jajcéban (1903) című képre, bár e kompozíció szerkezete nem egyezik a vázlatéval. Az is lehetséges, hogy árvizi élményből táplálkozó, soha meg nem festett kép vázlata. Mindenesetre a színekkel kapcsolatos megjegyzései és a hasonló tónusosság a szaharai rajzokhoz közeli időre teszi. A Vázlat-töredék színekre vonatkozó bejegyzései: „aranyos zöld”, „zöldes”, a ház „violás” árnyalatai is az említett jajcei kép színeit juttatják eszünkbe. A hátoldalon levő Állattanulmány a térsíkok perspektivájára jó példa: az előtérben levő három állat és a távolban levő három állat egymáshoz képest perspektivikus rövidülésben látható. A kép középpontjában, a horizont tetején ott áll az ember. Az ismeretlen rajzok részletes ismertetése alapvetően fontos. Nemcsak azért, mert minden új adat vagy
Szaharai vázlat I. (1903–1904)
Szaharai vázlat II. (1903–1904)
26 Dobogó



műalkotás megismerése gazdagítja a Csontváry-oeuvre-ről alkotott képünket, hanem azért is, mert erősen módosítja az eddigi értékeléseket. Egyrészt igazolja az életmű méltatása során eddig született következtetéseket a művész alkotó módszerére vonatkozólag.24 Másrészt a grafikai munkásság értékelésénél egy harmadik, középső korszakot jelöl ki, az 1894–1895-ös években készült, illetve az 1913 utáni évekből származó szén- és ceruzavázlatok között.25 Csontváry önéletrajzai, a kortársaknak tett vallomásai és a Bedő Rudolf hagyatékában levő notesz ismeretében egyébként is feltételezhető, hogy ebben a korszakban ugyancsak keletkeztek rajzok. Bármennyit tanulmányozta is a választott témát, valamilyen formában rögzítenie kellett az adott napszakban és adott szögből látott tájat, embereket, távlatokat, fényeket, színeket... Méltatói negatív kritikának tartják, ha fényképek, nyomatok felhasználásának lehetősége egyáltalán felmerül a munkásságával kapcsolatban.26 Holott biztos adatunk van arról, mégpedig egy tőle származó levél, hogy információkat, „felvételeket” kért például a hortobágyi puszta megfestéséhez.27 Több képéről bebizonyosodott, hogy meglepően hasonlít színes nyomatokhoz, az idegen vándor szemével látott Baedeker-képek szerke-zetéhez.28 Hatalmas vásznait nyilvánvalóan nem a szabadban festette, s természetes, hogy bizonyos „fogódzókra” szüksége volt. Egyébként sem ismeretlen a korszakban fényképek vagy színes nyomatok használata, hogy csak egy kiemelkedő példát, a Cézanne-ét említsük. Természetesen a látottakon mindig változtatott, saját elképzelése szerint kiemelte az általa lényegesnek tartottakat. Végül külön értéke a Szaharai vázlat I–IV.-nek, hogy számunkra ismeretlen, a művész számára korszakalkotó festményekről szerezhettünk e rajzok alapján némi ismeretet.
IRODALOM
1. Romváry Ferenc: Csontváry szénrajzai – Adalék Csontváry grafikai munkásságához, Janus Pannonius Múzeum Évkönyve, 1975
76, 281-197, o.; vö.: Németh Lajos: Csontváry, 2. kiad., Bp., 1970 Oeuvre-katalógus, 277-288. o. 2. Németh Lajos: i.m. – Oeuvre-katalógus, 121 és 122. sz, 31., 32. ábra; vö. Pertorini Rezső: Csontváry patográfiája, Bp., 1966, 154. o.; Romváry Ferenc: i.m., 297. o. k. és I. (lappangó grafikák) 3. Csontváry Tivadar újonnan felmerült képeinek kiállítása. Fränkel Szalon. 1936. május 3 – 31. (előszó: Lehel Ferenc) 4., 14. o. 4. Uo. 6. o. 5. Magyar Életrajzi Lexikon, III. k. Bp. ny: a. (Életrajzi adat: Hegedűs Lajos): vö. Baradlay János: A magyarországi gyógyszerészet története. I. k., Bp., 1930, 322. o. 6. Székely Sándor levele Horváth Jenőhöz, 1943. XI. 22. (Semmelweis Orvostörténeti Múzeum, Könyvtár és Levéltár, Horváth Jenő hagyatéka) – Székely Sándor 1914-ben bérlő; 1915-ben tulajdonos. Vö. Gyógyszerészek zsebnaptára 1914. Bp., 1913, 139. o; Gyógyszerészek zsebnaptára 1915. Bp., 1914. 137. o.) 7. Lehel Ferenc: Csontváry Tivadar a posztimpresszionista festés magyar előfutára. II. kiad., Bp., 1931. 69., o. 8. Csontváry-emlékkönyv – Válogatás Csontváry Kosztka Tivadar írásaiból és a Csontváry-irodalomból. Bp., 1976. 135. o. – Az Önarckép ekkor került Ernst Lajos tulajdonába. 9. Antall József: Az orvos- és gyógyszerésztörténeti múzeumügy Magyarországon, Múzeumi Közlemények, 1971, 2. 41. o. 10. Csontváry-emlékkönyv – Csontváry kiadatlan önéletrajza, i.m. 82. o. 11. Uo. 79. o.
12. Lehel Ferenc: i.m. 67. o.
13. Megjegyzés az 1908-as kiállításhoz (Feszty Masa közlése), Csontváry-emlékkönyv, 132.o. 14. Németh Lajos: i. m. 105. o. 15. Csontváry kiadatlan önéletrajza. Csontváry-emlékkönyv. 80. o. 16. Uo. 81. o. 17. Németh Lajos: i. m. 105. o. 18. Lehel Ferenc: i. m. 48. o. 19. Németh Lajos: i. m. 105. o. 20. Uo. 156. o. 21. Pertorini Rezső: Csontváry patográfiája, Bp., 1966. 76. o. 22. Csontváry-notesz. Lehel Ferenc ajándékaként került Dr. Szalayhoz. Aukcióra került 1936-ban, Bedő Rudolf hagyatékában van. Idézi: Németh Lajos: i. m. 260., 262. o. 23. Pertorini Rezső: i. m. 78. o. 24. Németh Lajos: i. m.
25. Romváry Ferenc: i. m. 277-288. o. 26. Lehel Ferenc: i. m. 26. o.
27. Csontváry levele Haranghy Györgyhöz, 1903. június 4. Csontváry emlékkönyv, 41. o.: közölte: Kampis Antal: Csontváry ismeretlen levele. Műterem, 1958/2. 4. o. 28. Jászai Géza: Csontváry, kritikai jegyzetek, idézi Perneczky Géza: Vita a cédrusok tövében (1967), Tanulmányút a pávakertbe, Bp., 1969, 223. o.
Vázlat-töredék é. n.
27
MITIKUS MAGYAR TÖRTÉNELEM



Csontváry számomra a küldetésében megbizonyosodott zseni példája, olyan, aki küldetését komolyan vette és betöltötte – érettünk. Hogy ez a csoda létrejöhessen, ki kellett szállnia az egyén látóköréből – ami kora festészetében, az elzsáneresedett európai „magasművészetben” példátlan esetnek számított (a magyar népművészetben viszont általánosnak mondható). A világot a közösségi össztudás (a szó általánosabb és nemesebb értelmében vett kultúra) birtokában olyan csomópontból (világképpel) szemlélte, amelyben megoldódik, s egyszersmind fel is oldódik és kiteljesedik az egyén. De nem az önös Én szintjén, hanem a közösségben, ahol valóban veszteség nélkül feloldódhat, és önmaga mélyebb, gazdagabb tudatára ébredhet. Csontváry fokozatosan pontosítva fogalmazza meg műveiben a kulcsszó, az elhívásakor tisztázatlanul kapott NAPÚT értelmét, melyből végső soron valamennyi témája, akárcsak a megjelenítésükhöz választott eszközök: színszimbolikája és a fogalmi-, a Mária Kútján a forgatott perspektíva következik. Írásaiból is tudjuk, ezek az eszközei energiacentrikusak, és közvetlenül éltető energiaforrásunkhoz, a Naphoz, a kozmoszhoz kapcsolódnak. „Az élet nem elmélet, az élet valóság, amely kötelezettséggel jár mindenkivel és mindennel szemben.” – írja. Az alkotás útja így nála két fokozatú: 1. elemző természet megfigyelés a teremtő energiának az útját követve, 2. összegzés, a (másodlagosan bár, de ugyancsak művészi energia révén. Azaz analízis és szintézis – a teremtés felelősségével. A világ megismerésének ezt az útját valljuk ma is „egyedül üdvözítőnek”. A minőségek e hierarchiája pedig olyan világképet körvonalaz – amihez csak természetes, dialektikus és szerves gondolkodással lehet eljutni. Csontváry pályaképében fontos, sőt sorsdöntő mozzanat volt a NAPÚT-színek megtalálása („plein air erfunden”). Amit értelmezhetünk úgy is, mint a kortárs impresszionista színlátás felfedezését, csakhogy észre kell vennünk, Csontváry „plein air”-je gyökeresen más alkotói mentalitást jelöl. Ő nem önkényesen szakítja ki az idő folyamatából a pillanatnyit, mint az irányzat nyugat-európai megalapítói, hanem a folyamatban lezajló különböző fajta jelenségek változásait saját „faj-karakterükön” belül figyeli és ezeknek egymáshoz viszonyított hierarchiája szerint idézi meg újra a természetet. Így jut el a különböző idősíkok problémájához – akár egy képen belül is – amit forma-, arány-, ritmus-, színkülönbségekkel érzékeltet. Mert a különböző fajtájú dolgok („fajok”), például a víz, föld, levegő, ég, fa ember, ló, teve, sas, stb. átváltozásai különböző úton-mó
don és különböző időegységek alatt mennek végbe. Mégis a Földön az életet adó energia a Nap, ami minden lét lehetőségét biztosítja – így világos, hogy erre az energiaforrásra (mint festő: a fényre) – fűzi fel energiafokozatok szerint a való világ dolgait és jelenségeit. Itt kapcsolódik az ősi magyar hitvilágban és népművészetben egyaránt tetten érhető szimbolikus fogalomalkotáshoz, s azon keresztül egy eredendően dialektikus világképrendező, illetve -örökítő elvhez. Csontváry itt is elől jár, amikor pl. az európai kereszténység által is évszázadokon át evidens kultúrértékként használt, felhasznált – sőt utóbb elhasznált – szimbolikát visszavezeti eredeti, mélyebb és hosszú távon is hatékony értelmére: pl. a Madonna kapcsán, a „Mária kútja” c. képén. „...mert a Nap, a ki szeme a világnak, és a világosságnak fejedelme, oe toelti be világossággal a számlálhatatlan chillagokat, de a Hóldnak mint valami Jegyesének hévségesb világosságot szolgáltat. Ugy gondolkogyál azért a Szentekroel is, hogy oek fénylenek mint a chillagok, a B. Szuez, mint a Hold, Krisztus urunk,mintaNap” – mondja még 1631-ben Kopcsányi Márton a Bódog Szüz Mária élete c. művében. Csontváry a tér-, és szín-szimbolika révén vall főképpen erről a kozmikus szemléletről a képein. Ha a színek felosztását elméleti problémaként kezelem, nem tűnik fel az a nagyon fontos hiánya a mai színelméleteknek, hogy nem lehet minden színt, de még az alapszíneket sem egyforma értékűeknek tekinteni és mechanikus osztással kapott azonos formakeretekhez kötni, mint pl. Itten 12 osztású színköre esetében látjuk. (1. ábra) Viszont, ha (mint a Napból származó energiát, fényt) kozmikus mivoltában, illetve a létnemlét viszonyában vizsgálom, ahogyan Csontváry tehette, akkor nagyon is fontosnak hat a színek hierarchikus viszonya és az abszolút, illetve viszonylagos formája is. Viszonylagosan a színek mindig valamilyen formához kötötten és folyamatosan változóan vannak jelen környezetünkben, megjelenésük ilyenkor mindig egyedi szituációkat tükröz, így véletlenszerű. Ha a véletlent az általános szintjére akarom emelni, akkor törvényszerűen fel kell vetnem a szín és a forma abszolút viszonyának problémáját is. (Vannak színelméletek, amelyek felvetik
A minőségek hierarchiája avagy Csontváry és a forgatott perspektíva
MAKOLDI SÁNDOR
28 Dobogó
1. Johannes Itten: Tizenkét osztású színkör (A színek művészete, Corvina, 1978.)



ugyan ezt a problémát, de pszichológiai alapon, tehát a szubjektumhoz viszonyítva, így jórészt ismét csak esetlegesen.) Saját tapasztalatom a 2. ábrán foglalom össze. A földi létet elsődlegesen a Föld és a Nap viszonya határozza meg. A Nap fénye az éltető energia, tudjuk: az abszolút fehér. Hiánya sötétséget, halált eredményez, ami abszolút értelemben a feketéhez köthető. Ez a kozmikus léptékű ellentétpár a színeknél is szélső érték, és létünk szélső pólusain is, mint végső határ jelentkezik. A fény és az árnyék, az éjszaka és nappal, az éves fény-maximum és -minimum folytonos váltakozásuk mentén létrejövő hullámvonal így a szakadatlanul, folyamatosan változó élet jelképének is tekinthető. A színek fizikailag is, és időben is e két tartomány között jelentkeznek, oszlanak szét az élet megjelenési formáinak jelölőiként. A fekete értékig is nyúló kék a tőlünk távol lévő éggömb élményében, az űr elvonó-jellegű energiáiban jelentkezik számunkra a természetben. Ezzel szemben a Nap fehér felénk-sugárzásának látványa, a sárga: a másik típusú, adó energiát jeleníti meg. A már érzékelhető kék és a sárga színekhez kötődő természetes forma tehát a gömb (vagy kétdimenziós síkvetületében a kör). A gömb-forma értelmezése: mozgás, végtelenség, teljesség. A gömb-formához kapcsolt kék és sárga szín tartalmilag tehát fedésben van a formával, amint Kandinszkij is utal rá: a kék koncentrikusan távolodó (negatív), a sárga koncentrikusan közeledő, sugárzó (pozitív) energiájú szín. Az életet a Föld, mint glóbusz és mint humusz hordozza, szintén gömb alakon. Színe a feketével keveredő vörös – azaz barna. Formaképlete ugyan gömb, számunkra – rajta élők számára – azonban mégsem jelentkezik így, mert egy szinten lévén vele, csak véges szakaszát érzékeljük, vízszintes horizontként. Nem külső pontból látjuk, mint a sárgát és a kéket, tehát megítélésünk sem lehet teljes (gömb) a napi életre vonatkoztatva, amit e szín képvisel, hanem ennek csak határ-jelzésére, a földi élet-régióra utal. Csak most értünk a harmadik alapszínhez, a vöröshöz (piroshoz), amire Kandinszkij a statikus energiát tartja jellemzőnek. (Ez optikailag úgy jelentkezik, hogy sík felületen sem az előre-, sem a hátrahúzás érzetét nem adja.) Hozzátesszük: tartalmilag ez az élet színe (vér), s mint az élet, ez is véges. Formailag is a véges szakaszokkal határolt idomok, geometrikusan pl. a négyszög, a földi végesség jellemezheti. A négyszög statikus és „tudattalan”, mert nincs olyan középpontja,
ami azonos tulajdonságú pontjainak egyenértékű centruma lehetne, ami körül elindulhatna a mozgása. Középpontjáról csak átlói alkotta háromszögeivel „szerez tudomást” (talán ezért tartják a háromszög-formát a tudat jelképének). A hús-vér élet korlátainak is hordozója a vörös, és mivel formája általában ott kiegyensúlyozatlan (kivétel a négyzet, mint forma), arányai nem megszabottak, változtathatóak: a változtathatóság feszültsége él benne, ezért is energikus szín. A vörös kiegészítő színe (amivel az abszolút fehéret, a teljességet, a fényt, adja) a zöld, a Földön a hús-vér élet mellett létező többi élő anyag (növény) színe, így a természeté, amit a Nap (sárga) és a víz, levegő (kék) éltet, ezek függvénye, s keveréke is. Ember, ha magára veszi ezt a színt, a természet, a teljes élet fölött válik uralkodóvá – a mohamedánoknál csak az uralkodó viselhette a „prófétazöldet”. A narancs-vörös-lila a születés-élet-halál folyamatának szimbólumai, földi, a vörösön belüli tartományban. Amikor a sárga átmegy narancsba, az élettel telítődik, „melegebbé” válik. Amikor azonban a vörös ellilul, a kékkel (az elvonóval, az éggel) alkot „hűvös” határszínt: a lila így lesz nálunk a temetéseken az élet végét jelző szín. (A narancs és a lila természetesen megint kiegészítő színek, tehát együtt a fényben újra a teljességet, a fehér fényt adják.) A 2. ábra szín-, és forma-rendjén áttekintve az eddigieket, kitűnik: a piros (földi, véges) behatároltság a
29
MITIKUS MAGYAR TÖRTÉNELEM
2. Fogalmi színértelmezés, ami a Csontváry képek értelmezésénél is segítségünkre lehet
3. A XX. századi magyar Nap-madár a népművészetben a. fából faragott „babuka” madár, b. tojásból készített „kukó” madár, c. a fentiek szárnyalása a Nap-járást, szárny- és farok-kiterjedésük a Nap által évente bejárt csillagászati utat (NAPUTAT) testesítik meg
ab
c



fekete-fehér végletei között (hol világosabb, hol sötétebb barnát alkotva a fény hiányával) adja a föld körét. Ezen túl csak az éggömb külső kéke ad kört (burkot). Közöttük a Nap sugarai – ha a valódi földi járásának modelljét is belerejtjük – az Egyenlítő sávjától a Térítőkig mozogva adják felettünk a sugárzást, a sárgát ami egy-egy Csontváry kép véges terében is megjeleníti a NAPÚT színeket (a Nappal éltetve a zöldeket, barnákat-vöröseket, narancsokat-lilákat – a fehér teljességig). Később rájöttünk, hogy ez a fény-öv nem csak a Nap járásának, de az égen az Állatöv csillagainak, a bolygók járásának is a helye, s Pap Gábor ki is mutatta az egyes Csontváry képeken az ennek megfelelő Napút-karakter jegyek megtestesülését is a létben. (megj.: 2009.) A színek ilyen értelmét feltételezve, az egyedi dolgokat – egy-egy Csontváry képen belül is – nehézségek nélkül „átöltöztethetjük” a kozmikus értékek formaruhájába. Hiszen Csontváry ezen a NAPÚTON járt, amelyet a magyar népművészetben is a szárnyaló Nap-utat leíró, egy-egy fából kifaragott „babuka-madarak” (3/a ábra) testesítenek meg (ismerjük a modellt Svájctól a vogulokig). De nálunk Húsvétra, a feltámadás (tavaszi napéjegyenlőség) jelképeként tojásból is megformálja népünk e madarat (3/b. ábra), mint Indiában az „idő fájaként” a hunok maradékai is megformálták Radzsasztánban a patkó ívet. (4. ábra) A Nap járása határozza meg ugyanis a földi időt is, de mi, keresztények, fény-keresztként értelmeznénk e fát, ami ugyan szárnyaló madaraknak is a babuka-fája, de a megfeszített Napistenünk, Krisztus kozmikus hatását is felidézi. Krisztus feltámadásakor ahogyan a magyar nép az életcsira jeléből, tojásból is készít hasonló röptű, kiterjesztett szárnyával a NAP-UTAT leíró fény-madarakat, úgy festi Csontváry is ezt a ragyogó-sárga, Nap-ívet a Megváltónak életet adó Mária köré, a sivatagban az élet vizét adó kútnál, a NAPÚT színekkel. (5. ábra) Csontváry: Mária kútja Názáretben c képén nagyrészt vízszintes hullámzású sötét fokozatokba ágyazódnak a lét fizikai, illetve szellemi állapotait megjelenítő föld-színek. A kúttal a föld gyomrába látunk bele – vagy egy másik világba, ahol a fény feldereng. Még az ég sem olyan világos, foltja sem jelentős, mert ide le, a Földre született meg egy barlangban - a legenda szerint is – a Világ Világossága: Jézus, a Napistenünk a téli napfordulón, az év legsötétebb pontján Ha az árnyak, a barlang sötétje, azaz a fekete a vörössel, ugye a földi élet, a vér színével keveredik, akkor kapjuk meg a barna árnyalatait – a föld, a talaj, a por és hamu, azaz mulandó anyagi mivoltunk szimbólumát. A kép bal alsó sarkában a föld hullámainak sodrásából ilyen értelemben jön létre az első, még kicsi ember, maga is barna ruhában. Földre visszanézése és Mária felé vonszoltatása öntudatlan állapotát hangsúlyozza, mint az emberi lánc-folyamat másik végpontján, a fején üres korsóval visszaforduló, szintén barnába váltó nőalak. Az első csoport Márián keresztül a jobb felső régióban lévő templom – talán valóban a
jeruzsálemi Gábor arkangyal temploma – felé tart, a nőalak kezében fekete tégla előtt fehér liliommal, a szüzesség, tisztaság jelképével (amit a templomban a szeplőtelen fogantatást jelentő Gábriel idézett meg). Nő társa, vagy kék kendős (égi szellemű) önmaga már ugyanott kék ruhás, „aranyhajú” gyermeket cipel fölfelé, Mária – a szűz Anya felé. Menetirányuk folytatása valóban a gyermek Jézuson és a vízöntő férfi fejvonalán keresztül a képen lévő másik, csecsemőt tartó, rózsaszín ruhás (fiatal) nőalakra mutat, s a templom bejáratánál ér véget ezen indító, szakrális átló. (6. ábra)
A kis csoportot követően – a kép középpontjában Mária hatalmas alakja ül, a hajdani középkori ikonok hierarchiája (fogalmi perspektívája) szerinti legfontosabb alak, a legnagyobb méretben. Személye a szintén hatalmas erejű, időtlen anyaságot megtestesítő létforma jeleként „magára veszi” a földi lét gondjait: barna haja, feje ugyan megvilágosul, de lefelé haladva bábozódott „porhüvelye” egyre sötétebbé válik Csontvárynál. Ikonokon is láthatjuk ilyen báb-állapotát, amiből mint a természetben – új lény, fényes, szépséges, továbbélő mivolta születik meg a betlehemi csillag alatt a méhéből (7. ábra) a barlangban is a kozmikus csillagállás, a tehénnel jelzett anyaság (Rák) tengelyében. A Csontváry képen nincs glóriája, vagy az egész kútív az, mert a pozitív energia, a Nap (sárga) bearanyozza szellemét. Testét vörös ruha (az élet, vér színe) fedi
30 Dobogó
4. „Az idő fája” könyvillusztráció, Radzsasztán (India) XVIII. sz.



belül, amit beborít az égtől kölcsönzött kék (szellemi, elvonó, elvonatkoztató szín). Mivel az ikonográfiailag is kék köpenyen Csontváry engedte a vöröset áttetszeni, érzékelni tudjuk a lilába váltást a határ, a halál földi jeleként. De e színnek a másik, fenn említett jelentés-lehetősége tényleg az ég felé mutat úgy, hogy a kék szín felül függőleges ecsetvonásokkal van felhordva a ruhára. Alul pedig a vízszintessé váló kék vonalak között sötét tónusok ütnek át, hírt hozva az „alvilág”, de legalábbis a földi mocsok birodalmából, ahová a lábunk ér. A keresztény ikonográfia hasonló fogalmakkal öltözteti vörösbekékbe Madonnáit, csakhogy a rene-szánsz testiséget hangsúlyozó ideológiájának szűrő
31
MITIKUS MAGYAR TÖRTÉNELEM
5. Csontváry Kosztka Tivadar: Mária kútja Názáretben. Olaj, vászon, 380x550 cm. 1908.
6. Szerkezeti értelmezés – szakrális átló



jén át nézve mi jórészt csak külsőségként, és leegyszerűsítve látjuk ma már mindezt, ami nem is hat gondolkodásunkra. Názáret térképén (8. ábra) ott a valódi kút, ami így néz ki ma... (9. ábra), valóban patkó-ívet adva a párkányig, horizontig, mint egyes székelykapuink.
Mária kútja és alakja Csontvárynál a Napba öltözött asszonyt idézi, és azt a természeti csodát, amit spirálaranymetszésnek nevezünk, pl. egy (Vénuszt idéző) kagyló-analógián a természetben. Tudjuk Csontváryról, hogy behatóan tanulmányozta a természetet, mert csodálta – így e kagylóformát itt, mind majd az aranymetszést, a tökéletes arányokat méltán kereshetjük a képén. Az anyasággal szükségszerűen velejáró elmúlás, átváltozás során a kagylóként burkolódó lepel Csontvárynál szabadon hagyja a kis Jézust, az anyja öléből kialakuló gyermeket, aki a Biblia szerint megváltónak (a rosszat jóra fordítani) született erre a földi létre: Fején barna haja világos és sötét, mint arcán is játszik az árnyék. „Prófétazöld” ruhába öltözteti Csontváry – melynek zöldjei a két „kozmikus szín”, a sárga és a kék különböző mértékű keverékei (egyesítése), a
32 Dobogó
7. Ikon: Karácsony éjjele. Guido da Siena iskolája, XIII. sz. Siena, Képtár
9. Názáret térképén lenn: a kút és vele szemben a hegyen Gábor arkangyal temploma
8. Mária kútja ma Názáretben (Csathó P. szívességéből)
10. Eljegyzési násfa az Eszterházy-kincstárból (XVII. sz.) – rajta a kezek a napfényt tükröző ékkő-csomópontot „forgatják”



földi élet, vegetáció és egyben a vörös kiegészítő színe – azaz anyjával együtt a teljességre (az egyesült fehér fényre) utalnak. Kezükkel is összekapasz-kodnak, de Jézus mozgásiránya már jelzi a „kirepülést”, amihez Mária kezei adnak itt – a szó szoros értel-mében, leolvashatóan – szárnyakat. A vállon e kéz-szárnyak azonban ellentétes állásúak, így „kirepülve” forgó mozgást feltételeznek, mint a népművészetben a „forgó rózsa”, szárnyas kerék és egyéb Nap-szimbólumok. Még a híres középkori magyar ötvösség is használta jelét: főúri eljegyzési ékszereken, a kéz-szárnyak fénylő ékköveket fognak közre (10. ábra), de utunkon az Ural-vidéki, permi bronzokon megdicsőült emberi alakot röptet e madár-szárny, mint a már közelebbi, nagyszentmiklósi aranykincs több ábrázolásán is madár emeli égbe a kiválasztottat. (11/a-b. ábra) Jézus, a Sol Invictusnak, legyőzhetetlen Napnak nevezett kisded karjai is kiírják a repülő, spirál mozgás-pályát, s. szívére helyezve a spirál-aranymetszés kiszerkesztett arányait. A Csontváry kép – mint e központ körül forgó univerzum – a természettörvény főbb csomópontjai szerinti fon
tos képi elemekre mutat. (12. ábra) Nekünk a megszületett Megváltó szíve a világunkat mozgató erő érzékelteti Csontváry - hisz e földön Karácsonykor, a
Bakban, a Nap alsó helyzetében (barlangban) született meg értünk. Illetve az egyházatyák is erre a napra tették később, s máig a téli NAP-forduló után van (minden évben) Krisztus születésnapja. A Nap járásának (újjászületésének) kozmikus rendje szerint választódott ki az időpont, és a forma is – amit az idézett madarak, s Mária kútjának íve is kiír. Az anya így természet-istenasszony szerepkörű, kútja is éltető vizet ád az embereknek. A természet legszebb (tökéletes) emberi törvényeként az anyaságot testesíti meg Csontváry ezért a kút ívében a két kifolyójának arányát aranymetszés szerint rajzolja meg, és metszéspontjába szintén a kisded szívét teszi! (13. ábra)
Csontváry más képein az anyaság még lehetséges formáit, útjait is ellenpontozza: pl. „A panaszfal bejáratánál Jeruzsálemben” c. kép két ellentétes alsó sarkában a gyermekét magához szorító, babusgató, bebugyoláló (ezzel, mintegy elnyomó) típus az egyik, a má
33
MITIKUS MAGYAR TÖRTÉNELEM
11/a. Bronz-függő sámán ruháról, Perm, (Oroszország) IX-XI. sz. b. Nagyszentmiklósi (avar?) kincs 7. sz. korsójának részlete
12. Spirál-aranymetszés szerkesztett ábrája – a kisded szívéből indítva a képen – fontos csomópontokra mutat
13. Szerkezeti ábra: a képen a kút aranymetszés arányaival



sikban a meztelenül is maga fölé emelő, a veszélyeknek kitett, de tenyerén-hordott, kezéből sólyomként „röptetett” (mintegy szabadságát biztosító) típus. Lehet ez a mai és a régi ideál szembeállítása, de a nyugati és a keleti civilizációk különbségének érzékeltetése is. A madonnai kozmikus egység mindenesetre inkább keleti gondolat, amikor Mária úgy előlegezi, illetve váltja fiát, mint esthajnalcsillag a kelő-nyugvó Napot – valószínűleg a Jézust kereső keleti mágusok szemében is. Vénuszként a magyar népmesék Tündér Ilonáját is felidézi bennünk, hiszen az ő égben lebegő palotájában fakad az élet és a halál vize (amiből a fiúnak, a hősnek el kell hoznia egy-egy korsóval a földre). Tündér Ilonánk a „Magos a rutafa” c. népdalban viszont Magyar Ilona alak-változatban él, ami elvezet ősi hitvilágunk (másutt Vénusz, Istár, stb, nálunk Boldogasszony) istenségéhez, akit a kereszténységgel váltott fel a Szűz Mária fogalom, bár mindenképpen megmaradt égi királynő, azaz csillag-, bolygó-természete, mint idéztük Kopcsányi Mártontól, a középkorig. Csontváry műveivel ezt a szemléletet is visszahozta a „magasművészetbe”. A változó, és minimális árnyékot okozó fények elhelyezkedéséből és színminőségéből következtetve, a képen valószínűleg a felkelő Nap van jelen – hiszen ez a születés helyzete is. (A kép mondanivalója feltételezi, bár ikonográfiailag nem zárhatjuk ki a Hold, Mária kapcsán a holdfény jelenlétét sem, ami Mária arcán, vagy a felette lévő félkör-ív révén érzékelhető.) Mindenesetre a Hold esetében is a Nap fénye ömlik el sárgán a „Mária kútját” védő ív falán, mintha a barlangban belülről áradna a megszületett fény. Ebből a „falból” azonban források fakadnak – Csontvárynál is kettő, mint Emesénk álmában, Álmos mitikus születése körül. (Két forrás, a népmesékben is aranyhajú Ikrek!) És ott van a képen elrejtve a Nap-járást formázó „babukamadár” is túlról, a Turul leszállva Máriára is (szentlélekként), e képen csőre épp a kép középpontjába ér (14. ábra). Mellettük a víz öntője – jelen korszakunk képviseletében maga Csontváry – tudta ezt, mert nem lehet
véletlen a szerkesztés, s az önarcképi vallomás sem! Ismét más műveiről hozva a tudatosság bizonyítékát: A magyarok bejövetele vázlaton az ikrek mellett a középpontban lévő férfi öleli e sólymot (15. ábra), aki
valószínűleg a magyarok őse, Nimród, ill. méltó utóda, maga Atilla – hiszen az ő zászlaján volt (a források szerint) – címerállat a Turulmadár, ami aztán nekünk az Árpád-ház Turul-nemzetségének keresztény szentjeit adta, Emese álmából fakadóan. Ebből a mitikus alapból fakad aztán az a történelmi tény is, hogy Szent István királyunk a Boldogasszonynak ajánlotta fel a Szent koronát, melylyel ő a magyarok égi királynője, s Magyarország Mária országa lett. Csontváry Máriánál ezt az eredőt kereshette Názáretben is. A kép középpontja a madár csőre, Mária szellemén (fején). Az égi madár átöleli, magába fogadja Máriát és Jézust, kiknek egymás-hoz viszonyított dőlésszöge 23,5 fokot idéz (16. ábra), ami a Nap-pálya és a Föld-tengely dőlésszögében csillagászati vonatkozású, mint a madár mitikus sze-repe is az éggel kapcsolatban. A színeket tovább olvasva elmondhatjuk, hogy Csontvárynál tudatos az elemek, a fény (Nap, sárga) és a víz (kék) elemének hangsúlyozása is, hiszen ezek adják a zöldet, a vegetációs élet színét, amit a gyermek Jézus is magára vesz e világban. De a víz (életvíz) öntője, közvetítője, elöl a tudón szolgáló ember kezén (cselekvésén) is zöld ecsetvonások cikáznak. Mária túloldalán, a másik forrásnál barna föld-emberek, segítő asszonyok végzik mindennapi munkájukat – hiszen azt
34 Dobogó
14. A kép közepe, azaz átlóinak metszéspontja a madár csőrénél található
15. Férfialak (Atilla) madara Csontváry: A magyarok bejövetele kartonján



MITIKUS MAGYAR TÖRTÉNELEM 35
is el kell végeznie valakinek. De a sötétség állapotából lassan kilépve, felnőve a vizet fejükön hordozók is nők, mint a vizet őrző Tündér Ilona. Az élet tovább-hordozói tehát a nők, s nem csak az élet-víz esetében. A férfi: „vízöntő”, adó. Előtérbe helyezett korsójából kiöntve is megcsillan a víz-fény, s homloka is fényben fürdik – míg a hozzá jövő állatok különböző, egymásra épülő változatait, állapotait látja el. A jelenséget egy világos, kékes ruhájú, sárga fényben úszó fejű, égő gyertyára emlékeztető formájú lény nézi, aki újra egyesíti magában a tükröződő, átváltozásra oly hajlamos víz-elemnek egységét az égi tűzzel, a Nappal. Látja a jelenés lényegét, s innen eredhet megvilágosodása: tulajdonképpen ide járulnak a különböző típusú állatok és emberek is, mint a betlehemi jászolhoz, a kisded köszöntésére. Máig egyik karácsonyi népi játékunk a kecske-alakoskodás (17. ábra) a Bak havában, vagy Erdélyben a turka-járásnak nevezett kecske-bábú indítja a télből az új, a megszületett Nappal az új, termékenységet ígérő évet. Kultúránkban az életfának, mint az élet vizének is állatok az őrzői: a lét alsó határán, fekete állati lények jönnek ide inni a képen. A „köszöntés” módjával jellemzi Csontváry az állatok fajainak a jelenséghez való viszonyát. A Máriáék felől öntött vízhez jövő állatok között hierarchikus a rend, „faj-tulajdonságaik” pedig alkalmasak tágabb
asszociációk felkeltésére is. Bak helyzetben – a bakkecskéknek csak lelógó fülei fehérek, madárszerűek, így szárnyalhatna is szellemük. Talán, ha majd ittak a vízből, mint a sötét-fejű szamár is – hiszen ebből az energiából a sötét fejűek részesülnek. Míg a többiek mintegy megértvén az itatás-ivás jelkép mivoltát (ami azáltal is hangsúlyozódik, hogy nincs medre a kőben a víznek) – nem is kell, hogy hozzáérjenek, úgy is részesülnek belőle. A sivatag szélén (nem csak Názáretben, hanem ugyanígy Egyiptomban: 18. ábra), s a sztyeppei övezetben mint nálunk is az ivócsanakok állatalakos fogóin – ivóedények füleként évezredek óta gyakran találunk kecskéket, párosan pl. Lurisztánban is. Bronz halotti idolon az éltető vízhez járulni, az élet forrását őrizni különösen jelentőségteljes. (19. ábra) Nálunk – a lovas népek szokása szerint – övre akasztható pásztor-csanakokon azonban nem csak (hegyi) kecskét, hanem kígyótól kezdve más lelkes állatot is kifaragnak pásztoraink. Az, hogy milyen minőségek jönnek az éltető forráshoz, mint a keleti vallások istenségeihez is, vagy éppen azok égi energiáiból megtestesülni, az a különböző kultúráktól függ. A 20. ábrán Krisna-Visnu testét a hindu hierarchia szerint építik fel a lét fázisaiként az élőlények kozmikus egységben – s köztük (általunk bekeretezve) – látjuk a kecskét, melynek a füle az alulról felszállt fehér hattyú-madár, mint Csontváry képén. Az istenség teste a kozmikus világ jelképe ott, mint nálunk – Csontváry is: az alsó helyzetben a sötét bakkecskével, mint csillagászati jelképpel indítja a hierarchiát, akár ha Mongóliában lennénk, ahol (a tunhuangi barlangokból is előkerült X. századi történetben) Buddhához vonulnak az emberek után a különböző állatok. Az aprók felett elől a kecske (bak), majd a juh (kos), lovak (vagy ló és öszvér?), meg a tevék.
16. Mária és Jézus testének tengelye (kb 23,5 fokos dőlésszöge) is csillagászati viszonylatokat sejtet
17. Hajdúdorogi kecskés játék (2009. Karácsonyán)
18. Arany kancsó Egyiptomból (Zagazigi kincs)
19. Bronz halotti idol Lurisztánból (Perzsia, ie. I. évezred)



Dobogó
36
A Csontváry képen a kecskék felett sötét fejű, vízhordó szamár vagy öszvér hegyezi szarv-szerű füleit, amik között kékesen csillan a háttérben egy korsó. Ehhez azonban nincs közvetlen köze sötét szellemének, a keverék állat csak úgy tudja hordozni a vizet a barna korsóban, ha mások rákötözik. Bár teste egyre világosodik, fejét (szellemét) sötétkék alapon piros pettyes nyakörv választja el tőle. E szolgai állapot ellentéteként fölötte a nemes ló – az emberhordozó – a feje felé világosodó. Fehér, intelligens fejéhez világos-kék, szalag vezet, vezéreket illető csengővel harangként – a hátán a fehér (kendős) fejű, vérpiros ruhájú ember szinte a korsóból nő ki. Ezen emberi minőség a lova által emelkedik az állati és emberi szint fölé is, az ív egyik végpontján. A Nyilas minőséget képviselő képjel népmeséink fehér lovát idézi, az által is, hogy a képen a szájánál narancsszínben „izzik” a kút végi kőfal, mintha parazsat enne – mint táltosaink. Csontváry itt úgy jelzi ezen képességeit még, hogy nem fest neki lábakat! Más képein is gyakran él e jelzéssel (Sétalovaglás, Zarándoklás a cédrusokhoz Libanonban). Megteheti, hiszen az őskor óta használja az emberiség képírása a szárnyalás jelzésére a (madáron kívül) a lábatlan állatokat, mint látjuk Ny-Európától, Lascaux mágikus barlangfestményeitől Ázsiáig, s az Ural-hegységben is a tízezer éves barlangfestményeket. A bika szarvai között feltűnő szárnyaló (lábatlan) ló már ebben az időben is csillagászati értelemben magyarázható. (21.
ábra) Nálunk a farsangi lovasjátékok ember-szereplői élők, mégis máig ekképpen hatnak. A 22. ábrán bemutatott barlangfestményen fenn a lovak (részben lá
batlan) vonulását az ősember az alsó helyzetű bak kecskékkel egyértelműsíti számunkra, akik mint kúthoz, a Bakban a zárt energiák forrásához jönnek „inni”, amiből azután felszabadulnak a Nyilas energiák is, feljebb a lovakkal (a precesszió következő fázisában). A Csontváry képen a Mária felé mutató világos kőpárkány fölé csak a teve nyújtja még be az állatok közül a nyakát, megint ellentétes tónusfokozatban. Sötét (bár gyöngyökkel ékesített) a feje, ami aztán teste felé kivilágosodik – mert az állatok közül ő tudja a legjobb hatásfokkal a vizet a testé-ben raktározni. Csontvárynál a jobbról, mások feje fölött betekintő, hetyke keleti vitéz férfialakot (némi önarcképi jelleggel) már a Panaszfal közelében magyarként, huszár ruhában is láthattuk, a Magyarok bejövetele kartonon pedig egyenesen teveháton! A sivatag jellegzetes állata fontos hangsúlyt kap Csontváry képein tehát, talán Közép-ázsiai eredetünkre utaló vallomásként. Nem alaptalanul, hiszen Szántai Lajos hívta fel a figyelmünket, hogy már a Képes Krónika egyik miniatúráján, ami a magyarok bejövetelét ábrázolja, a lovasok mögött ott vannak jelzésül a tevék is... (23. kép) A tevéről szóló keleti mese őt teszi meg az állatok legfontosabbikának, annak ellenére, hogy kimaradt az Állatövből! Az állatok hierarchiája a kép szélén, egymás fölé függőlegesen épül – itt ők mintegy külső szemlélői is az emberi világnak. Jelenlétük állati mivoltukon is túl
20. Visnu-Krisna kozmikus állapota (India, Radzsasztán, 19.sz.)
21. Lábatlan ló, Lascaux (Franciaország) i.e. 15-10 ezer évvel
22. Bakkecskékből indított lovak ábrája (Lascaux, Franciaország)
23. Képes Krónika: Magyarok első bejövetele



MITIKUS MAGYAR TÖRTÉNELEM 37
mutat, hiszen e függőleges tendencia felettük a tájban a fehér templomban, szakrális térben végződik. Csontvárynál tehát a teve is bekerülhetett a Zodiákusba, itt a csillag-erők állati képviselői közé. Az emberek csoportja erre merőleges, horizontális tendencia a képen, egyedi színeik barna tónusokba vannak beágyazva mint a földbe magába. Ő felettük az ő otthonaik, házaik vannak a tájban, a kút sárga fénye által megvilágítva. Ez azonban már a kép tér-szerkezét határozza meg. Az emberek vonulása a Madonna, illetve a Turul körül: a kép alján, a kis föld-barna alakkal indul és a kis barna (visszaforduló) nőalakkal fejeződik be – vonulásuk azonban nem lineáris, egy nagy S vonalat írva le. (24. ábra) Arányaik (jelentőségüknek megfelelően) a
Madonna körül fogalmi, un. fordított perspektívát adnak, amit a középkori ikonfestészetből a reneszánszig ismertünk. A szellemük (fejeik) a Jézus szíve, mint az aranymetszés által is megadott központ körüli átlók középpontja köré szerkesztett négyzetbe, az élet végességébe foglalható bele. Ez a négyzet szintén olyan kb. 23,5 fokot bezáró átlókkal rendelkezik, mint a Föld egyenlítője mentén a Nap útját határoló térítők. Csontváry a kép szerkezetében is figyelembe vette ezzel a térrel a Nap útját, azaz a „NAPUTAT”! (25. ábra) A színelméletben is kialakult élettér-négyszög ugyan véges és „öntudatlan”, azaz nem tud mozogni saját középpontja körül, de a beléje írt S vonal, vagy végtelen görbe már élteti a középpontot! Az S vonal mentén tűnnek ki a barnából a Nap színek is, szivárványosan: az első csoport üde, gyermeki narancsos-vörös színeitől a férfi energikus tűzvörösén át fordul a lilás női ruhákig, mint határszínig a sötét (a nemlét-öregség) fokozataihoz, majd a középponton Máriát elhagyva a felélénkülő kékek szellemi színéét kapják a vízvivő nők. Amikor a lábuk a Naptól is megtermékenyült sárga hullámokba ér: egyenesen tarka, színpompás lesz a ruhájuk – bár sötét-világos váltakozásában – a barna, a házaktól visszaforduló nőalakig. Akik mosnak: e vízzelbepiszkolódnak (sötétek, öregek, földiek), akik a fejükön viszik házaikig, az életterükig: fiatalok, színesek.
Furcsa kötődés alakul ki a vízhez, különösen itt, a sivatag szélén: jelentősége valóban az élettel ér fel. Itt értékelik hát igazán, nem nálunk, ahol az alsó régióból származó víz természetes, hogy van, s éltet – itt felülre – a fejükre (szellemükhöz) kerül. Az égi, nálunk éltető Nap pedig itt alulról süt (a barlang-kút szájából), mintegy a Föld gyomrából világít, hiszen fenn már pusztító erejű valójában. Ez a fekvő, S-vonalra íródó folyamatos mozgás olyan tér-idő diagramot alkot, amely végső soron azáltal alakul ki, hogy az életet nem rögzített nézőpontból szemléljük (ami ellentmondana az élet négy dimenzióban történő szakadatlan változásának is), hanem mintegy vele mozogva. Ezt nevezzük most forgatott perspektívának: Ha az ember utazás (egyenletes mozgás) közben figyeli a jármű oldalsó ablaka mellett elsuhanó tájat, a hozzá közel eső elemek gyorsan, a távoliak egyre lassabban tűnnek tova az időben – míg egy ponton megáll a mozgás, a távol visszafordulni látszik, és ellentétes irányban iramlik el. Ellentétes irányú mozgások vagy nagy sebesség mellett ezek az S vonalak egy napraforgó magrendszerének képletéhez hasonlóak – ami a természetben szintén aranymetszésben növekszik. Középpontjuk a földön helyben marad – illetve velünk együtt halad – akárcsak a táj felett lebegő Nap. Csak e két közép hat változatlanul, valamenynyi többi pont, ami az S-pályára íródik, S irányú mozgást ír le. A csomópontok a viszonylagos állandóság képviselői, mint a képen a Nap alatt a Madonna – a többi maga az élet változása, pontosabban változó megjelenési formái, periférikusabb lét-állapotok. Csontváry a Madonna fölé a hegyek metszéspontját teszi, ahol az ég megjelenik, és összekötve térben az eget a földi csomóponttal köré festi a Nap színét – a diadalívben. E térképletet (kicsiben és belülről) a régi sátrakat, cirkuszi játékokat, és a körhintákat is idézi, amennyiben ott a „világtengelyt” a forgó univerzum veszi körül – a különböző állatokkal megtestesített Zodiákust forgatva a „porondon”. A kívülről nézett, a világfa rokon képletével mintegy „fedésbe hozott” képén, a Zarándokláson megfestette Csontváry is, a körülötte lejtett kör
24. S vonalú térszerkezet: forgatott perspektíva
25. Az élet tere a szerkezetben



Dobogó
38
tánccal együtt – míg „belülről nézve” e teret a Mária kútja idézi fel. Így tűnik ki, hogy itt a perspektívát Csontváry nem külső pontból szerkeszti meg, hanem mintegy belülről, a kép eszmei-formai középpontjából kiindulva. Maga is a képben lévén. Logikus, hogy Máriához viszonyítva lesz kicsi a tőle távol eső valamennyi képelem, még akkor is, ha hozzánk, a jelenés külső szemlélőihez történetesen közelebb fekvőnek látszik a reneszánsz látvány-térszerkesztéssel ellentétben. Fogalmilag, a festményen elöl álló, fekete háromszögfejű, alávetett helyzetű lénytől a fejét legmagasabbra emelő tevéig végigjárta tehát Csontváry (vagy a lovon ülő vitéz, az ember) a megismerés lépcsőfokait. Akárcsak kijelöltetése kis, fekete (háromszög) alakú magjától a Magyarok bejövetele tevén érkező, vele beszélő, felülről így mindent meglátó táltosáig, a NAPÚTfestészet egymást követő, lépésről-lépésre tisztuló fokozatait. Most már tudjuk, nem csak képletesen, de valóságosan is a Nap útja szerint, a forgó univerzumban. Mi pedig megélhetjük a kép egészében (a nők vonulásában is) Csontváryval létünk lehetőségének különböző formáit. Csontváry festészetének példáival egyben visszavezetett minket a természetes, szerves vizualitás fogalmaihoz, amelyet a természeti népek műveltsége az őskor óta használ, és a magyar népművészet is megőrzött, de a megszületett gyermek is természetesen alakít ki. Példa erre egy 4 éves gyermek cirkuszi élményeit egymás után rögzítő rajza, amelyen: 1. magától értetődően óriás méretben, jelentőségének megfelelően
idézi meg a bohóc alakját, aki nekünk – a nézők közül egynek – dobta vissza a labdát az előadás folyamán. 2. Ugyanezt az előadást felülről látja (fogalmilag), s a körporondon a lovak körül valósul meg a forgatott perspektíva mozgásdiagramja. (26. ábra) Az ember tehát ezzel a természetes (szerves) fogalmi képalkotással születik, míg meg nem tanítják a látszat ábrázolására akadémista módon, addig ezt a képírás-szemléletét meg is őrzi, s felnőtt korában „népművészetet” csinál, vagy a világ lényegét kereső európai művészként mint Csontváry – felelősséggel fejezi ki a valóságot!
1979-2009
26. Négy éves gyermek egyidejű két rajza a fogalmi perspektíva alkalmazásának természetes kifejeződése
Részletek Csontváry írásaiból II.
(Folytatás a 22. oldalról)
„...Ismerem az utat, amerre mennem kell. Ismerem a szellemi hatalmat, világteremtő energiát, mellyel számolnom kell; semmi kétség, hogy egy még legjobb világrészbe kerülünk, és kiapaszthatatlan szépségekben gyönyörködünk...”
(A túlvilág)
„Itthon, mivel hogy az akadémiákat is a feje tetejére állítottam, bojkott alá kerültem. Gúnyos mosolyok közt a Kelet prófétája lettem, és mert a zsenik tenyésztését nem engedélyeztem, hát földrengést kértem. Azóta reng alattunk a föld, zseniket hajszolunk, de az Isten szeretetére nem gondolunk. Alkohol, dohányfüstbe fullad itt minden, csatázunk, harcolunk, vitatkozunk a napi megélhetésen, Isten adta mindennapi kenyéren. Sokat utaztam, sokat átéltem és láttam, de ilyen pusztulással nem álmodtam. Emberek hová süllyedtünk – mi lett ebből a modern kultúrából. Ha dudva nőtt s a dudvában dúvad és ezt pusztítjátok, ám legyen, tisztuljon meg hát ez a világ, hogy Isten félelemben és közvetlen kapcsolatban, békességben és szeretetben tovább fejlődhessen. Mi reánk magyarokra, s Attila dicsőségére büszke honfiakra, kimondhatatlan értékkel bír az a tudat, hogy ennél a kőnél volt a mi létünk történelmének első felvonása. Ennél a kőnél Attila megrendült
bizalommal fordult az Isten segítségéhez, s a segítség jött földrengéssel, a római templomok összedőlésével, turul sas hozta pengével, s Attila a világ legnagyobb hadvezérekénti kinevezésével...” „...A legnagyobb tekintély ezen a világon a világfejlesztő akarat, a természetben élő energia, mely kinyilatkoztatás útján fejleszti a világot s halhatatlanná teszi a valóságot. Ehhez a tekintélyhez legközelebb áll a lángész, vagyis Zseni, aki a feladatot meg is képes oldani. A feladat az, hogy az emberi faj tulajdonságát ki kell domborítani,, s az Isteni rendeltetés szerint kell fejleszteni...” „...Ha te szereted a földet, ember, s Istenre gondolsz, amikor kapálsz, a palánta téged felismer – szeretettel gondol reád, mert őbenne is él az Isten. Nyújts táplálékot a fejlődő kis lénynek, növény-állatvilági egyednek, s az gyönyörűségedre fejlődni fog nyújts táplálékot a vadállatnak, mely éhezik s az hozzád simulni fog. Nyújts táplálékot nagy hóban a madaraknak s a világ minden részéből hozzád ellátogatnak, fára telepszenek le s neked csicseregve hálálkodnak. Nyújts táplálékot a vagyontalan szegénynek, ez el fog ismerni téged Isteni tekintélynek. Az élet nem elmélet, az élet valóság, amely kötelességgel jár mindennel és mindenkivel szemben...”
(A tekintély) (folytatás a 47. oldalon)



MITIKUS MAGYAR TÖRTÉNELEM 39
A tengerparti sétalovaglás (Kat. 110*) kilenc lovasból álló csoportja felületes megtekintésre rendszer nélkül álldogálló, mozgó, forgolódó, talán éppen induláshoz sorakozó lovascsapat benyomását kelti. Alaposabban szemügyre véve a képet, kiderül, hogy ezen túl a kompozíció még egész sor ritmikai, esztétikai, gondolati kötelékkel kapcsolja össze a széles ívben felsorakozó lovasokat.
A lovascsoport formai elemzése
Jobbról balra sorra véve a lovasokat, észrevehetjük, hogy kettő-kettő mindig jól komponált, feszültséggel teli alakzatba áll össze. Két-két lovas egymás közelében, a párok között némi távolság. Különösen közel helyezkedik el a 4.–5. lovas, a csoport sűrűn kitöltött centrumában. A lovasok elrendezése végig olyan szőnyegszerű, hogy a hosszú frízen sehol sem fedik egymást, függőleges vonallal egymástól elválaszthatók. Kivétel az említett 4.–5. lovas, a középső, fehér lovas nő és a mellette balról, egész közel álló sötét paripa. Ezen két ló kontúrjainak kiálló nyúlványai azonban beilleszkednek a másik kontúrjának homorulataiba; így ezeket nem lehet függőleges vonallal különválasztani anélkül, hogy a választék egyik vagy másik lovat ne metszené. A kettősök ritmikai sorozatát felbontva, az is kiderül, hogy a lovasok nemcsak egyik, hanem a túloldali szomszédjukkal is jól társított párt alkotnak. Jobbról kezdve elemezzük végig ezeket a kettősöket. A 8.–9. karcsú, magas, sötét ló a homokszínű lovasokkal feszesen egymás mellett áll; a feszességet fokozza, hogy a két ló fehér fejét a jobb felső és bal alsó sarokban a lónyakakból szerkesztett erőteljes diagonális köti össze, és a karcsú lábak kissé divergálnak. Ez a szerkesztés mintha rugalmasan összepréselné a lovak farát. Ezt hangsúlyozza a háttérben egymással szögben álló két fatörzs is. A 7.–8. lovat még nagyobb feszültség taszítja szét a nekik jutó szélesebb felület két oldalára. Ez az erő a jobb oldali lovas fejétől a nagy izomerővel lefeszített lónyakon és fejen, vele szemben pedig a bal oldali lovas fejétől a ló előretartott lábán áthaladó, V alakban szétfeszülő tengelyek okozzák. Felfokozza a csoport elaszticitását a két lovas kontraposztos tartása. A 6.–7. ló ismét szűkebb sávra összepréselve, dívergáló lólábakkal, szinte összeérő farkakkal és a férfi lo
vas törzsének a középvonal felé dőlésével a felhúzott íj feszültségére emlékeztet. Ez az elegáns lovaspár talán a legszínesebb része is egyben a csoportnak. Az 5.–6. ló ismét kissé széthúzva, a rájuk eső képzeletbeli keret két szélén látható, de köztük már hiányzik a lovaspárokat összehúzó vagy szétvető erő; ezek – az előző lovaspárok szemben vagy háttal társításával ellentétben – egy irányban, balra haladnak, szinte távközt betartva. A férfitársaságban a két előkelő nőalak, sötét szoknyájuk, valamint paripáik fehér és sárga színeivel a víz kékje előtt a csoportosulás leginkább színkontrasztos része, és egyben a sor közepét képezik. A 4.–5. lovas ismét közelebb került egymáshoz, de mivel ugyancsak egy irányban haladnak, társításuk szintén nélkülözi az előző pároknál észrevehető összetartó vagy szétfeszítő erőt. Ez a lovaspár fordulópont az egész kompozícióban. Míg jobboldalt csak szembenálló, esetleg oldalukat előnyösen mutató lovasokat látunk gondos, összeszedett tartásban, a 4. lótól kezdve a lovak egyre inkább hátuljukkal fordulnak a néző felé, itt egyre jobban elmosódik a párokba való tartozás szuggesztiója, a kimért díjlovagló attitűdöket csupán célszerű, a 3. lovas esetében a lomposságig elhanyagolt mozgás váltja fel. A 3.–4. lovas félig a kép háttere felé, egy irányban halad, a párok között talán ez a legkevésbé mutatós együttes. A 2.–3. pár kontrasztjaiban érdekes. A háttal álló fekete ló lovasával éppen kétszer olyan magas, mint a kissé távolabb haladó szürke lovas-alak. Az 1.–2. lovas együttese ismét feszültséget hordoz: a karcsú, szúnyoglábakon egyensúlyozó fekete ló és a terpesztett, biztos alapon álló fehér hátas hangsúllyal zárja az együttest, és a hátát mutató, tőlünk ellovagló csoporttal újra visszaállítja a kapcsulatunkat az 1. lónak ránk, nézőkre visszatekintő feje. Tovább elemezve még a lovasok csoportosítását, kiderül, hogy ha belőlük hármas, négyes csoportokat, öt- vagy hattagú társításokat vágunk ki, mindig teljesnek ható kompozícióként jelennek meg, hiánytalan esztétikai élményt, kiegyensúlyozott szerkezetet nyújtanak. A páronként egymáshoz közel, majd távolabb álló lovasok sora kifejezett zenei vagy táncritmust is idéz, ennek élményét Németh Lajos eképp érzékelteti: „A lovak mozgása, az alakok mozdulatai, a visszatérő színek, egy-egy motívumnak, mint a vizet ivó kutyának megkettőzése olyan ritmusfutamba fonódik, mint a zenei dallam bujkáló, egymásba fonódó folyama.” (1, 197) A látszólag minden elrendezés nélkül összeverődött lovasok csoportozata tehát formailag rendkívül gondosan szerkesztett kompozíció.
Sétalovaglás Csontváry tájain
TÓTH ANDRÁS
*A Kat.-számok itt és a következőkben a Németh Lajos monográfiájában közölt Csontváry-oeuvre-katalógus számozására utalnak. Egyéb zárójeles számjelzéseink első tétele irodalomjegyzékünk sorszámát, a második a hivatkozott mű oldalszámát idézi. (Szerk.)



Dobogó
40
A lovascsoport gondolati elemzése
A lovas fríz könnyen felismerhetően három csoportra oszlik: egy népesebb, öt lovast összefoglaló együttes a középen, az előtér és középtér határán, és mindkét oldalt két-két lovasból álló kisebb csoport a kép szélén, egészen az előtérben. A középső csoport közepén a fehér lovon ülő kék ruhás nőalak a kép központja; úgy tűnik, az egész kompozíció ennek a nőnek a felmagasztalására, ünneplésére jött létre, amit Csontváry hallatlan tervszerűséggel, a rafináltságig finom műgonddal old meg. Aki még nem ismeri a fehér lovasnő központi jelentőségét, annak figyelme először rendszerint a bal oldali nagy fehér lovasra irányul, esetleg a kutyák közt szétterpesztett lábakkal feszítő pirosas lóra vagy a sárgacsikós nőlovasra; ugyanis ezek az alakok nagyobb mé
retűek, színük is feltűnőbb. A fehér lovasnő egyike a kép legkisebb lovasalakjainak, és szinte szerényen húzódik meg az elegáns, dekoratív kiállású, pompás színű paripák és délceg lovasaik között. Ami a fehér lovat elsőnek kiemeli, az a fehér színe, mely sokkal vakítóbb – főleg a tomporán -, mint a többi lóé vagy a kutyák sárgás-lilás árnyalatú fehérje. Ha egyszer felfedezte szemünk ezt a fehér foltot, a továbbiakban mindig visszaterelődik tekintetünk a középpontba, ha a képen elkalandozik. Segíti ezt a vonzást az is, hogy ez a fehér színfolt egy bájos, gömbölyű lovacskát idéz elénk, melynek szemlélése elgyönyörködtet bennünket. A ló még fejét is alázattal lehajtja a megtiszteltetéstől, hogy úrnőjét szolgálhatja. Ez az a könnyed, formás, gömbölyű idomú hátasló, amit a századforduló szakirodalma előkelő hölgyek számára tanácsol; a ki
Egymásnak feltűnően megfelelő lovasok a Tengerparti sétalovaglás (felső sor), illetve a Zarándoklás a cédrusokhoz Libanonban (alsó sor) című képeken
Lepelbe burkolt anya-gyermek kettős a Zarándoklás a Cédrusokhoz Libanonban (bal oldal), illetve a Mária kútja Názáretben (jobb oldal) című képeken



MITIKUS MAGYAR TÖRTÉNELEM 41
vétel nélkül szögletes csontú többi paripa között szelíden, óvatosan hordozza a csodálatos kék ruhás nőt. Ilyen lovat ma már csak cirkuszban látni, s hátán, mint ruganyos kanapén, büszkén és nyugodtan ülhet akár egy hercegnő is. Talán cirkuszhercegnő? Nem, a szomszéd lovasok magatartása igazolja, hogy valóban olyan előkelőség, aki uralkodik a többieken. A tőle balra, barna lovon lovagló elegáns férfi és a jobbra, sárga paripán mellette haladó nő egyforma udvariassággal néz feléje; az udvarhölgy még a ló fejét is arra fordítja. Az előkelő hármas előtt, mintegy elővédként halad egy fehér lovas, éppen leereszkedik az öblöt szegélyező mélyútra. A kék ruhás nő mögött mint a díszőrség hátvédje feszít hatalmas piros paripáján egy daliás férfi, háttal a menetiránynak. A négyszöget formázó ünnepélyes alakzat közepén tisztelettől körülvéve táncoltatja lovát az a drága aszszony, akire mindezt a megtiszteltetést két kézzel szórta a mester; akinek kék színeit a tenger kékje előtt a legnagyobb festői igényességgel festette meg: a festő „múzsája”. Távol, a két „balszélső” lovas között a mélyúton felismerhető még egy kis lovas: előőrse is van az ünnepi menetnek. A menet iránya az előőrslovason, az ünnepi elővéden, a központi fehér lovon és a hátvéd fordítva álló lovasán átfutó egyenes; ez mutatja a díszmenet irányát balra, a kép háttere felé. A kíséret: az előbbire derékszögben álló egyenes mentén sorakozó lovaspárok, talán az oldalvédek lehetnek, esetleg a díszkíséret hármas sorát szélesebb rajvonallá fejleszthetik ki, de most a kőfal és a tengerpart közti útszűkület miatt várakozni kénytelenek. Ha majd a háttal álló utóvéd is megfordul, ők is besorolnak a helyükre; a bal oldali fekete ló már készülődik is helyét elfoglalni.
Változatok az életműben
Felmerülhet a kérdés, nem a felületes nézőnek vane igaza, aki a tengerparti lovasok csoportját a véletlen, a pillanat szülte ötlet alapján festett rögtönzésnek látja, és az elmélyült szerkesztést, minden egyes lovasnak az összes többivel fennálló szoros kompozíciós és gondolati kapcsolatát csak belemagyarázásnak tartja. Ez könnyen eldönthető, ha a kompozíciót összehasonlítjuk Csontváry egy másik festményén, a Zarándoklás a cédrusokhoz Libanonban (Kat. 107) című képén ábrázolt hasonló lovascsapattal. Ekkor kiderül, hogy a cédrus elé festett lovascsoportot a Tengerpartilovaglás egyfajta vázlatának vagy előtanulmányának is tekinthetjük. Könnyen felismerhető a két lovascsoport lényegi azonossága. Mindkét csoport 9 lovasból áll, középütt a kék ruhás női lovassal, aki a Cédrus előtt mint „Mária a gyermekkel” jelenik meg. A jobb oldali négy lovas öszszeszedett, feszesebb kiállásban, nagyobbára a nézővel szemben helyezkedik el. A bal oldali négy lovas mindkét képen többnyire a nézőnek háttal, ziláltabb csoportozatban és tartásban. Mindkét képen látható baloldalt egy a csoportnál hátrébb elhelyezett, balra, a háttér felé tartó lovas. Jobboldalt fehér szamár helyettesíti az egyik kutyát, a másik kutya kontúrjainak a cédrus előtt a nyergeletlen fehér ló előtér felé lejtő fara felel meg. A központi lovasnőn kívül mindkét festményen találunk olyan lovasokat, akik egymásnak igen feltűnően megfelelnek. Ilyen mindkét kép jobb szélén a két katonás tartású lovas, szorosan egymás mellett; a cédrus előtt piros fezekben. És a két bal szélső ló: a mindkét vásznon a sorral szembenálló, jobb felét mutató fehér ló, valamint a háttér felé haladó, hátulról ábrázolt ló. Mindkét festményen megtaláljuk a lovasok során áthaladó két-két tengelyt, melyek nagyjában derékszögben metszik egymást. A cédrus előtt szembetűnő megoldásban, ahol is egyszerű rátekintéssel észlelhető a balra, a háttér felé és a jobbról, a háttér felől sodródó lovasok sorának találkozása. A Tengerparton pedig gondolati szerkesztésben: mert itt a lovasok optikailag egy síkban jelennek meg. Itt elmélyülésre van szükség, hogy az egymás mögött, valamint az egymás mellett lovaglókon áthaladó egyeneseket elképzeljük, de az eredmény ugyanaz: a csoport közepén egymásra merőlegesen találkoznak. A két csoport közti feltűnő egyezések kétségtelenné teszik, hogy itt ugyanannak a gondolatnak kétszeri megfestéséről van szó, illetőleg a két lovascsapatot egymás variációjának kell tekintenünk. A két lovascsapat rokonságára Németh Lajos is céloz a tengerparti lovasokról írván: „Zarándoklók ezek is, mint a cédruspár előtti figurák.”(1, 196) Ha a két motívum azonosságát felismertük, revideálásra szorul a Csontváry alkotó módszerére vonatkozóan életrajzírói által felállított elmélet, melyet Kampis
A Tengerparti sétalovaglás, alatta a Zarándoklás a cédrusokhoz Libanonban című kép megfelelő kivágata a jellegzetes kettős hegyorommal



Dobogó
42
Antal így fogalmazott meg: „Képzelete azonban már a puszta szóra is kész képeket kavart elébe, amelyekhez Csontváry a helyszínen csak a hitelesítő jegyeket kereste meg. Ha megtalálta, akkor munkája teljessé, befejezetté vált s a szándékon is túlemelkedett. Ha azonban nem találta meg amit kívánt, akkor kiégett, kihűlt elképzelése. Belefáradt a festésbe, befejezetlenül hagyta. Azok a képei maradnak el értékben leginkább, amelyekben belső látomása sehogyan sem lelt külső támogatásra.” 2 Erre a szigetvári képet hozza fel példának. Abban egyetértek az elmélettel, hogy Csontváry kész, kialakult belső képekkel indult témakereső útjaira, és ha elképzeléseinek megfelelő helyszínt talált, az tehetségének szárnyakat adott. Nem lehet azonban egyetérteni azzal a megállapítással, hogy ha Csontváry a helyszíntől nem kapta meg belső képeinek hitelesítését, belső képe, a megalkotás vágya lassan elsorvadt és a témát elvetette. A lovascsoportok ugyanis mást bizonyítanak. Ezek belső képét éveken keresztül hordozta magával, Libanontól Párizsig, és ismételten a helyszínhez igazította: egyszer arab burnuszokban, máskor angol divat szerint öltözve festette meg őket. Ezért úgy tűnik, hogy a szigetvári festmény esetében a remények be nem válását más okban kell keresni.
A lovasokon kívül a két festményen még a motívumok egész sora egyezik. Egyáltalában a Zarándoklást úgy lehet tekinteni, mint a Csontváry-motívumok tárházát, melyben összegyűjtve fellelhetők több festményének jelentős szereplői és mozzanatai. Mintha a Zarándoklásba bele akarta volna festeni minden nagy festői elképzelését: a cédrust, Máriát, a lovasokat, a táncosokat, a hegyeket, és a szépségnek ebben a nagy gazdagságában ezek egymástól nem érvényesülhettek volna olyan pompásan és jelentékenyen, mint ahogy megérdemelnék, ezért azután külön vásznakon úgy festette meg újra ezeket a fontos motívumokat, hogy külön-külön teljes jelentőségében tudjon tündökölni mindegyik. A Mária kútján (Kat. 108.) viszontlátjuk Máriát, aki ugyancsak kék ruhában, fátylasan, ugyanabban a testhelyzetben ül a kút káváján, mint a cédrus előtt a lovon, talán csak kéztartása változott „rituálisabbá”. De a kúton ülő Mária sokkal súlypontosabb, szinte kinagyított. Mögötte a fejükön korsót hordó nők testük zenei vonalvezetésével a fa körül lejtő táncosnőket idézi. Felállításuk rendje is olyan, hogy baloldalt hátulról kezdve először jobbra indul a sor, aztán balra fordul, majd nagyobb lendülettel újra jobbra kanyarodik, akár a cédrus körül. A cédrust még két változatban is vászonra vitte. Egyik a közismert Magányos cédrus (Kat. 106.), a másik a Sétalovaglás jobb oldalán elhelyezett fiatal példány, melynek koronája már nem fért bele a képbe.* Ennek a fiatal cédrusnak a részletei jobban emlékeztetnek a Libanoni cédrusra, mint a Magányosra: a Zarándoklás és a Tengerpart cédrusainak bal oldali ágai között feltűnő a hasonlatosság. A két utóbbi festményen egyébként is szinte kimeríthetetlen az azonos mozzanatok, a hasonló festői megoldások sora. Találóan jegyzi meg, Németh Lajos a cédrust szemlélve: „Látensen már benne van mindaz, ami majd a >>Tengerparti sétalovaglás<<-ban csúcsosodik.” (1.190) Vegyük sorra a további azonos jegyeket. Talán legfeltűnőbb azonosság a mindkét kép bal oldalán alkalmazott élénkvörös szín. A Sétalovagláson a hegy elnyúló ormán, a Zarándokláson a cédrus felmeredő ágán és a középtér bal oldalának enyhe talajdomborulatán. Elmélyültebb figyelmet igényel már a hegyek azonosságának megállapítása. A cédrus hátterében húzódó világos rózsaszín hegyvonulat alsóbb rétegében, a fa két oldalán felismerhető a Sétalovaglás hátteréül szolgáló mindkét hegy körvonala. A kontúron belül a hegyek színe egészen a fehérbe hajló, világos rózsaszín, sziluettjük teljesen megfelel a Sétalovaglás hegyeiének. Mindkét festményen a jobb oldali hegy közép felé néző csücske alatt helyezkedik el a kék ruhás, központi nőlovas.
A cédrus-motívum a Baalbek (felül), illetve a Magányos cédrus (alul) című festményeken
* Németh Lajos egy további változatot is említ, ez a Baalbek c. festmény bal oldalán látható és - mint azt T. A. alább megerősíti a Magányos cédrus előképének tűnik (l. 185. - Szerk.)



MITIKUS MAGYAR TÖRTÉNELEM 43
Azonos a két festmény középtere is. A cédrus előtti tér talaja a már említett bal oldali rőtvörös ragyogás kivételével sötétbarna, zöldbe, feketébe hajló. A közepén azonban jól elkülöníthető egy világosabb, barnásvöröses színnel festett, körre emlékeztető terület, melyen a cédrus áll és a táncosok mozognak. Ennek a világosabb színű porondnak az alakja igen emlékeztet a tengeröbölére. Ha vastag cédrus nem állana a közepén, úgy tűnhetnék, mintha a kék tengeröböl színes negatív felvételét látnák. A két kompozíció azonosságát még kiemeli a mindkét festmény kerek középterét körülálló lovascsapat. Igazán meggyőző azonban akkor lesz a két kép azonossága, ha a Zarándoklásból is olyan arányú kivágást készítünk, mint amilyen a Sétalovaglásé. A két kép azonossága, illetve az, hogy egy téma két változatával állunk szemben, az összehasonlítás alapján nem lehet kétséges. A festmények keletkezési ideje alapján ítélve nagy a valószínűsége annak, hogy megalkotásuk Csontváryt az 1907–1909. években hosszan foglalkoztatta.
A változatok eredete
Merülnek fel azonban Csontváry oeuvre-jében adatok arra nézve is, hogy az elemzett festmények témájára már régebben is keresett megoldást. Ilyen 1906ból Baalbek (Kat. 104.) című hatalmas vásznán a cédrus egy változata. Még érdekesebb adatnunk van azonban 1904-1905 teléről, amikor A taorminai görög színház romjait (Kat. 97.) festette. Ennek a hatalmas vászonnak a közepén, a mélytávlatú tájkép középterében az antik színpad kompozíciója rendkívül emlékeztet a Zarándoklás és a Sétalovaglás elrendezése. A kompozíció közepén itt a kráter falát nem hegyek, hanem építészeti elemek képezik. Ennek a felfelé szélesedő kék foltnak a kivételével az egész kompozíció architektonikus elemekből épül fel. Az oszlopos, boltíves színpadi háttérfal kétoldalt állva maradt romjai tömegükben, illetve folthatásukban már emlékeztetnek kissé a fentebb elemzett hegyek sziluettjeire. Az azonosságot azonban a színpad dönti el, melynek a tengeröbölre emlékeztető alakját Csontváry a kőkerítés markáns megfestésével hangsúlyozza. Ez a felismerés új értelmet ad a másik két képnek is. Nyilvánvalóvá lesz, hogy a Cédrus köré festett barnásvörös udvar ugyanúgy színpad, mint a Sétalovaglás tengeröble is színpadi díszlet, az élet színpada. Szembeötlő az antik színház vízre néző két színészbejárójának igen gondos kidolgozása. A bal oldali előtt még a kijártság nyomait is megfestette a művész, mintha az előtérből ívben hajló gyalogösvény vezetne át rajta a háttérbe. Talán ez adja magyarázatát mindkét másik képén a lovas sorok kereszteződésének. A színpadon egyik oldalon is, másikon is bejönnek a szereplők, a táncosok, keresztezik egymás táját. Talán a Sétalovaglás jobbról belovagló, balra kilovagló szereplői mellett az építészeti elemek azt a két színészbejárót idézik. Ott vannak a színpadon a lovasok is. Igaz, hogy ez még csak a lovascsapat absztrakt tömege, de benne „csúcsosodik” már minden paripa, minden lovas a maga egyéniségével, a maga helyén. A színpadon keresztben, hosszában elnyúló, szürkés, lilába hajló kék építőkövek, oszloptöredékek halmaza folthatásában kísértetiesen egyezik a lovascsoport beosztásával: jobbról két lovas, aztán megint kettő, aztán a középtől tovább egyre lazább ritmusban, egy-egy a bal oldali színészkijáró irányában leejtett kődarab a balra, hátratartó lovas helyén. Legfeltűnőbb azonban a sétalovaglás központi nőlovasának megfelelő helyen a kivilágító hármas kő. A jobb oldali lejtő végénél, az első „lovasoktól” kissé a háttér felé. A többi szögletes kőhöz képest legömbölyített, azoknál sokkal fehérebb, és körvonalaiban is emlékeztet egy kerek idomú, kis fehér lovon női nyeregben ülő lovasra. Mint a lovascsapatot, a színpadon sorakozó kőkockasort is kétszer festett meg Csontváry. A kis Taormina (Kat. 96.) kivágásában csak a színpad és az előteret teljes szélességében kitöltő „kőlovasok” sorával. A
A Taormina-motívum Raoul Dufy festményén: a falrés nem emlékeztet tölcsérre, sem a kövek lovasokra – Csontváry „Kis Taormináján” – még hasonló a helyzet



Dobogó
44
taorminai görög színház romjai változatban nagyobb tájkompozícióba illeszti a színházat, úgy mint a Zarándokláson a lovasokat. A két kompozíción körülbelül olyan változatokkal alakítja ki a két kőkockasort, amelynek megfelelnek a két lovascsapatban látható változatoknak. A Nagy Taorminán a hegyeknek megfelelő falrészletek és a kockasor között, velük párhuzamosan futó fal alapjának hangsúlyozásával széles, szürkés-kékes-lilás sávval kijelölte a cédrust körültáncoló táncosnők sorának helyét is. A gyökerek azonban még mélyebbről erednek: a Cédrus és a Sétalovaglás témájára utaló motívumokat a festőnek még ennél koraibb alkotásain is találunk. Igen kifejezetten az 1903–1904-ben keletkezett Fohászkodó üdvözítő (Kat. 81.) című vásznán. A Csontváry vonásait viselő Üdvözítő égbe törő alakja széttárja karjait, mint a cédrus a maga ágait. Talajig érő ruhával borított alakja alig különbözik a fa földbe gyökerezett törzsétől: mindkettőn a kettéágazódások azonos vonalritmusával találkozunk. Feltűnő és figyelemre méltó az üdvözítő és a cédrus törzsének hasonlósága. Mindkettő jobb szélének megfelelően lent kezdődik a csodálók csoportjának sora: az Üdvözítőn az apostoloké,
a Cédruson a lovasok jobb oldali, feszesebb csoportja. Jobboldalt félreállítva a fiatal fa, mint a Sétalovagláson. Legrégebben az 1902-ből származó alkotásán, a Castellammare di Stabián (Kat. 60.) találjuk meg a téma felvetését, mégpedig mindjárt jelentős motívumok egész sorozatával együtt. A kép közepét a tengeröböl tölti ki, kerek foltja emlékeztet a Sétalovaglás vízére. Baloldalt a háttérben a lejtős hegy, csúcsán a vörös folttal. A Castellammare bal oldala tehát közeli rokonságban áll a másik két képével. A háttér jobb oldali lejtője azonban már nem hegyoldalból, hanem építészeti elemekből képződik. A középrészen látható apró piros háztetők mintha rímelnének is a Nagy Taormina megfelelő kis házaira. A kerek öblöt jobbról hosszúkás kőkockákból rakott, ívelt kőkerítés szegélyezi, mint az antik színház nézőterét. Csontváry a számára annyira fontos témát ebben a változatban részben természeti, részben architektonikus elemekből komponálta; úgy tűnik, számára a kétféle motívum között nem nagyon volt különbség. A táncosnők helyét a tenger színén fehéren fodrozódó hullámok sora foglalja el, a fehér ruhák táncos rit
A „közvetítő” ábrázolásának változatai: Hunyadi János, (Hunyadi a nándorfehérvári ütközetben, 1903), az Üdvözítő (1903) és a Zarándoklás cédrusa (1907)



MITIKUS MAGYAR TÖRTÉNELEM 45
musára a hullámtarajok vízszintes sávban összefüggő világos fátyla emlékeztet. A szamár is feltűnik, és a vitorlások törzsén a többi kép bal felén jelentkező élénkpiros, valamint jobboldalt a sárga szín is. A kiránduló lovascsapatot itt még kecses hajók sétavitorlázása helyettesíti az előtérben. Korai jelentkezése ennek a jellegzetes motívumkomplexumnak az 1903-ban készült Hunyadi a nándorfehérvári ütközetben (Kat. 72.) című kép. A háttérben a „tölcsért” alkotó hegyek; az előtérig nyúlik előre a „beszorított öböl” sötét foltja, ennek jobb oldalán a katonás rendben sorakozó magyar lovassereg, bal felén a rendetlen tömegben tolongó törökök – a két különböző típusú lovascsapat. A beszorított öböl jobb szélén ágaskodó lován Hunyadi úgy tartja a kardot, hogy a zászlóval és Kapisztrán János keresztjével a libanoni cédrus szétterülő ágaira emlékeztet. Tőle jobbra Rozgonyi Cicelle alakjában a Sétalovaglás fehér lovacskáján a „múzsa” libben elénk. Ezzel a képpel kezdődően 6 éven keresztül bírkózott Csontváry a témával, festette változatainak sorát. „Ontotta az örjöngő domboldalakat, a gyilkos fákat és a szorongó öblöket... valószínűleg önmagát látta mindenben.” (Bálint György, 1936 – 1, 53.) A Castellammare di Stabia, a sorozat első vászna még egy lényeges adatot szolgáltat a nagy téma értelmezéséhez: rajta kétséget kizáróan felismerhető, hogy a háttér bal oldali, piros sapkás, lejtős hegye a Vezúv.
Ennek az ismerete a tűzhányó közelségét kölcsönzi mindazoknak a festményeknek, melyeken a Vezúv képe újra és újra feltűnik. Talán kifutó, izzó lávát jelképez a Sétalovagláson és a Zarándokláson a tűzpiros szín, kráteréből kiköpött, tüzes gázokat látunk a Magányos cédrus egén, melyen ugyancsak változatban látható a háttér mindkét hegye. És talán mindegyiken fokozza a mulandóság hangulatát. Ez lehet a jelentősége a mindkét taorminai képen a háttérben látható másik tűzhányónak, az Etnának is. Csontváry Koronghy Lippich Elekhez írt leveléből Németh Lajos megállapította, hogy a festő a Sétalovaglást Nápolyban festette. Úgy látszik, a művésznek vissza kellett térnie az eredeti helyszínre, hogy a legsikeresebb változatot megteremtse.
A beteljesedés sorozata
Amikor Csontváryt a hallucináció hivatásának tudatára ébresztette, a rá váró „feladatról” még alig tudott magának fogalmat alkotni. Rómába kellett mennie még azért is, hogy tájékozódjék, milyenek a Raffaello-festmények, melyeket túl kell szárnyalnia. Megpróbálta Hunyadi János, az Üdvözítő, majd a cédrus alakjában saját magát megjeleníteni. Figyelemre méltó azonban, hogy a megdicsőítésben nem festőt, művészt választott modellül, mint Dante, Raffaello, Velazquez, Van Dyck személyét, akiket írásban eléggé le is kicsinyelt. Olyan jelentékeny lényt szándékozott megmintázni saját alakjában, aki a földi és túlvilági erők között közvetítőként szerepelhet: – „A világ tudomására adjuk, hogy nem élünk elhagyatva, van kire támaszkodnunk, a világ teremtővel kapcsolatban vagyunk. ...nézzétek, hogy készíti elő az isteni természet a Zseniket” – írja (3. 123.) Ezért mindhárom megjelenési formájában az egek feléközvetítőtartásban, széttárt, magasra emelt karokkal ábrázolta magát, ügyelve, hogy a három ábrázolás
A lovas asszony változatai a Hídon átvonuló társaság, a Hunyadi a nándorfehérvári ütközetben, a Sétalovaglás, a Taormina és a Zarándoklás című Csontváry-képeken, illetve (a felső jobb oldali képen) egyik feltételezett ihletőjük, Mária Terézia egykori pozsonyi lovasszobra, Fadrusz János alkotása



Dobogó
46
körvonalai minél kevesebb változásban kerüljenek az egyes képekre. A teljes megdicsőüléshez lényeges volt a helyszín megválasztása is, mely a fontos eseményhez illően jelentékeny. Erre a két egymás felé lejtő hegy közé beszorított tengeröblöt tartotta alkalmasnak, mely középütt összefüggésben van a tengerrel és az éggel. A mélykék víztömeg és levegőég mint kék üveggomb gombolódik a földhegy és a tűzhányó masszívumai közé. Ez az a hely, ahol az őselemek – víz, tűz, föld, levegő – összeszűkülve egy pontban érintkeznek. A fölfelé széttartó hegyek alkotta tölcséren át hathatnak Földünkre a túlvilág energiái. Ezen az égi résen közvetíthet a túlvilág felé az erre alkalmas, rátermett zseni, aki széttárt karjaival megismétli a tölcsér vonalát, szinte beilleszkedik az eget a földdel összekötő résbe. Ennek a kulcspozícióban levő helynek pontos leírását irodalmi hagyatékában is megtaláljuk; egy versében:
„Az ember elérkezik egy bizonyos határhoz jobbról eltávolodott, balról megállott, a középút nyitva volt mindenkinek, az vitt ez egyenes Isteni összeköttetéshez...” (3. 130)
A fehér lovas nőalak Hunyadi mellett tűnik fel először Csontváry életművében, a hőstől jobbra, Rozgonyi Cicelle alakjában. A továbbiakban ez a fontos motívum a sorra készülő kompozíciókban mindig ugyanazon a helyen, kisebb változtatásokkal, de azonos tartásban és körvonalakkal összesen ötször fordul elő: az említetten kívül a Taorminában absztrakt „megkövesült” formában, majd a Zarándokláson, a Mária kútján és a Sétalovagláson. A legutóbbi esetben ez a fehér ló is azok közé tartozik, melyeknek Csontváry nem festette valamennyi lábát; legalábbis a két mellső láb nem látszik. Az elülső végtagoknak kétféle helyzete képzelhető el az állat tartása alapján. Lehet, hogy a ló éppen ágaskodást fejez be, és a mellső lábak a földre ereszkedés előtti pillanatban a lovas szoknyájától eltakarva még a levegőben vannak. A másik lehetőség az, hogy a fehér ló mellső lábait rézsút előrefeszíti a földnek. Ebben az esetben a fehér ló mintegy visszahőkölve állana. A fej és a hátsó lábak tartásából ennek a póznak nagy a valószínűsége, és így kerülne leginkább ritmikai, dinamikai egyensúlyba a neki háttal álló, a két kutya között lábával vizet paskoló lóval. Nem hagyhatjuk azonban említés nélkül, hogy ebben az esetben a lovas nő ábrázolása feltűnően emlékeztet Fadrusz János megsemmisült pozsonyi Mária Terézia-szobrára. A hátsó lábak, a fej tartása, a lecsapott far, a lovas délceg ülése rendkívül hasonlít az akkor újdonságként ünnepelt királynői emlékműre. A festményt bátran tekinthetnénk a fehér lipicai és lovasa könnyedebb, festőibb másolatának. Az összefüggés feltételezése nem nélkülöz minden alapot, hiszen a Csontváry-életműben ábrázolt 51 lovas közül ez az
egyetlen hasonlít csupán a Mária Terézia-emlékműre, a többi a kompozíció, lófajta, szín, ló és lovas magatartása szempontjából mind merőben különbözik tőle. Csontváry egyéb lovasai közül még leginkább a hasonló szimbolikai funkciót betöltő Rozgonyi Cicelle lipicaija emlékeztet a királynő lovára faj- és bizonyos tartásbeli egyezések tekintetében, de ez a ló tért nyerő lépésekkel tör előre a csatamezőn, nem pedig megtorpanva áll. A Sétalovaglást megelőzően Csontváry már olyan jelentős személyiségek alakjában mutatta be „múzsáját”, mint Mária, Rozgonyi Cicelle; nem lehet szimbólumvilágával összeférhetetlennek tekinteni, ha ezúttal a nagy királynőt megillető külsőségekkel ábrázolja. Hogy ebben mennyi volt a tudatos gesztus, azt ugyanolyan nehéz eldönteni, mint ahogyan ma arra sem ad
A „két hegy”, az „öböl”, és a „lovascsoport” variációi a Csontváryéletműben: Tengerparti sétalovaglás, Zarándoklás, Taormina, Castellammare di Stabia



MITIKUS MAGYAR TÖRTÉNELEM 47
hatunk biztos választ, hogy a „tölcsérként” szétnyíló hegyalakzatokat, a „beszorított öblöket”, porondokat előzetes szándékkal komponálta-e festményeibe, vagy csak akkor keltette benne a mű a jóleső kielégülés érzését, amikor ezek a szimbólumok már a helyükre kerültek benne. A Taormina elemzése a tudatos alkotó munkát teszi valószínűbbé. A Mária Terézia-szoborra vonatkozó feltevés megerősíteni látszik a Csontváry képalkotási módszeréről vallott azon korábbi felfogást, amely szerint előzetesen képeket hordozott magában, és kereste az alkalmat azok megfelelő környezetben való megfestésére. A szamárháton menekülő Mária konvencionális ábrázolása ugyanúgy alkalmas lehetett arra, hogy belső képének alapjául szolgáljon, mint a nagy királynő új pozsonyi lovasszobra. Évekig tartó keresés után Csdontváry megtalálta a kifejezés eszközeit. Négy képen bemutatta a „Közvetítőt” – elhagyottan, félreállítva (Magányos cédrus), teljes megdicsőülésben (Zarándoklás), majd két változatban is álmai asszonyával nyugodt egyetértésben osztozva az elismerésben Mária kútja, Sétalovaglás). Hogy ezeket a festményeket ő is sorozatnak tekintette, az kitűnik Koronghy Lippich Elekhez 1909. november 27én írt leveléből: „Csak az a veszedelem fenyeget, hogy Berlinbeneliskelladnivalamit,sőtfélő,hogyazegész Cyklust megveszik.” (1. 198) A Sétalovaglás a kék ruhás nőt ünnepli, ő áll a festmény középpontjában. A bámulók sora udvarias tiszteletadással veszi körül, de minden pátosz nélkül. Ez a rendkívül sokféle összefüggésekre, kapcsolatokra épí
tett, bonyolult kompozíció a „múzsa” és a művész (a „közvetítő”) helyzetének viszonyát is egyértelműen tisztázza. Az aranymetszés az egymásnak háttal álló férfi- és nőlovas között húzott függőleges vonallal két részre osztja a festményt: a bal oldali az asszonyt ünnepli, de nem a középvonalban; a fehér ló feje van a tekintélyt adó jobb oldali hegy kezdetével egy vonalban, a bal oldali rész aranymetszésében. A kisebbik rész a cédrust dicsőíti. A „tölcsér” itt nem hegy, nem architektonikus elem, hanem a szembenálló két ló kontúrja; a lovak között jelezve van a „beszorított öböl” gondolata is a víz megcsillanó kék színével és a kutya mohó ivásával. És a megdicsőítés kellékei között a jobb oldali rész aranymetszésében ott a cédrus, a szerényen jobbra húzódó művész jelképe. A Sétalovagláson tehát mindketten jelen vannak, kétfelől ugyan, de az aranymetszés által mégis egyesítve. Osztoznak a dicsőségben, melyből a művész ezúttal a nagyobb részt a „múzsának” juttatja.
Felhasznált irodalom
Németh Lajos: Csontváry, Corvina, 1970 Kampis Antal: Csontváry Ismeretlen Levele, Műterem, 1958/2. 5. 5. o. Pertorini Rezső: Csontváry patográfiája, Akadémiai Kiadó, 1966 Kocsis Szabolcs: Aranymetszés Csontváry művészetében, Művészet, 1964/8. 18. o. Koch, Karl: Der Baumtest, Bern und Stuttgart, Hans Huber Verlag, 2. kiadás
Halász László-Harsányi István: A libanoni cédrusok és alkotójuk, Művészet, 1962/3. 12. o. Csontváry-emlékkönyv, Corvina, 1976
Részletek Csontváry írásaiból III.
(Folytatás a 38. oldalról)
„...Maradandó alkotást csak az igazságból meríthetünk, az igazságot csak az Istentől nyerhetjük. Akinek megadatott a képesség az alkotásra, annak megadatott a képesség a halhatatlanságra. A képesség nemcsak az embernél nyilvánul meg, hanem az állatoknál, a madaraknál, a rovaroknál is érvényesül. Elődeinket, akik állattenyésztéssel foglalkoztak, mindazon területeken megtaláljuk, ahol vadban dús legelőkre akadunk. Kezdetben az egész család, asszony, gyermek a juhnyájak után ballagott, később, amint elszaporodtak, nem vándoroltak. Az aszszonyt gyermekeivel az Eufrátnál találjuk házakat építeni, erődöket emelni látjuk. Ebben a helyzetben fejlődött ki az arany-csipkés párta és a fodros szoknya. De amint híre terjedt az úri módnak, irigyeket támaszt Babilonnak. Csaták zaja riasztotta fel a békességet s nyugtalanította a babil népséget. Biztonságról kellett gondoskodni s a sivatagban mélyebben elrejtőzni. Így épült fel Attila városa, Tedmur, világhírű Palmyra, Zenobea királysága...” „...Párducbőrős kacagánya volt minden legénynek, ez volt a dísze az ősi erénynek. Az ősi erényhez járult a vadászat szenvedélye, a sasok, sólymok oktatása, a dal és a zene.
Tüzes paripákon lándzsa, nyíl s karikással legelészve jártunk, egy-egy vadnak a felbukkanására nyeregbe szálltunk. ...Nagyobb vadnak, párducnak az elejtése, körtánc volt a következése, utána jött a sasok lakomája, a nomádok esti imája, a dal és a zenebona. Így éltünk ősidőkben, télen a meleg tartományokban, nyáron a magashegyoldalakban.
„Levelére válaszolva értesítjük, hogy az Óbudai temető vezetőségének jelentése szerint Csontváry Kosztka Tivadar nevű elhunyt temetése 1919. június hó 28-án, az Óbudai temető XVIII/476-os számú sírba történt. A XVIII-as percella harminc éves használati ideje 1953 évben lejárt, ekkor kiürítésre meg lett hirdetve. Tekintettel arra, hogy Csontváry Kosztka Tivadar sírjának további harminc évre való meghagyása iránt a hozzátartozók részéről intézkedés nem történt a megadott határidőn belül, a Köztemetői Szabályrendelet értelmében a nevezett hamvai is kiexhumálva egy közös sírba lett elhelyezve.
Kelt 1959. március 21-én A Fővárosi Temetkezési Intézet Igazgatósága...”
(A részletből következik, hogy a Kerepesi temetőben nem a sírja, hanem a síremléke található.)



Dobogó
48
Csontváry Kosztka Tivadar a világ tisztításán fáradozott, ezért lehívta az égi vizeket vásznaira, hogy abban fürödhessen minden tisztulni vágyó. S mivel a világ tisztításán-jobbításán fáradozott, azonosulása az „atillai-küldetéssel” természetes. Nem titkolt tény Atillával való szellemi azonosulása. Nevéből kiindulva, illetve a Jajcei vízesés című képét „boncolgatva” közelítünk üzeneteihez. Egyik tekintetében sem mi leszünk az úttörők, de bízva az üzenetek sokrétű és kiapadhatatlan forrásában, tesszük meg utunkat. Mint tudjuk a Csontváry nevet – több, de hasonló alternatíva után – ő választotta. Vagy helyesebb úgy fogalmazni, hogy megtalálta, vagy adatott neki. Kiválasztatott egy útra, egy feladatra. Ehhez a Teremtőtől igen nagy és súlyos batyut kapott, no meg azt a kis háromszögletű magot. A „súlyos batyu” jelen esetben nem csak egy költői szófordulat. Tárgyunkat képező festményén meg is jelenik. A táj, ami magában rejt különféle állapotokat, állatövi-jegyeket, kozmikus-tételeket Pap Gábor értelmezésében több helyen és többször is terítékre került.1 S ha egyszer már rányílott az ember szeme s értel-me az efféle látásmódra, óhatatlan, hogy a legváratlanabb pillanatokban elő ne bukkanjanak ilyetén jelenségek. A kép bal oldalán, a vízszintes középvonal tájékán, jól kivehető módon előhívódik egy görnyedő férfiember, aki, mintegy batyut cipeli hátán a „teremtett világot”. (1. kép) Ez a figura a süvegével, a bajszával, illetve arc-jellemzőivel mintha fiatalabb változata lenne annak a szintén süveges, de ősz férfinek, amelyik A panaszfal bejáratánál Jeruzsálemben című képén jelenik meg. (2. kép) Csak míg ez utóbbi határozott körvonalú, az előbbi, rejtőzködő állapotban van. Míg ez utóbbi ősz-ős állapotban, révedező tekintettel és csak szellemi szinten leledzik egy tejfehér zuhatagban, addig az előző sötét terhet visz vállain, felénk forduló tekintete pedig mintha azt kérdezné: Figyelsz? Ő nem csak szellemiségében van jelen, de azt sem lehet állítani, hogy testet öltött állapotban mutatkozik. Ruházata-viselete emlékeztet egy szűrre, amiben tulajdonképpen van is meg nincs is test. Ez a ruházatszerű alább hullámozva-folytatódva magára ölt egy másik létállapotot, talán egy állat sejlik fel belőle, vagy éppen egy másik arc. Ebben talán nem is az a lényeg, hogy miből mivé változik, hanem maga az átváltozó létállapot a fontos. Mert mint tudjuk: nyelvünkben az állat, az állapot kifejezője. A rajzolat, ami redőkbe gyűrődik, megidéz egy levetett bőrt. Tehát állapotváltás következik be. Ha valaki leveti bőrét, az azt jelenti, hogy egyszer pont a szűrő
közegétől válik meg (itt a szűr-szerűből válik gazdátlan bőr), ami egy másik létállapotba való átfordulásnál lehetséges csak. Párhuzamként tegyük ide Bertalan példáját, s nézzük meg Michelangelo festményét a Sixtus-kápolna mennyezetéről, ahol az Utolsó ítélet jelenetében, közvetlenül az ítélkező Krisztus mellett látható. (3. kép) Bertalan-bőrtelen különvált bőre szintén redőkben hullik-nyúlik alá. Ezen sem kimondottan az emberi jellemvonás a domináns, mondhatni állatiasodik (állapotváltáson megy át). Szűkítve: majom-szerűvé formálódik.2 Pontosabban fogalmazva: az átváltozás folyamatában valósággal elfolyik. Ez az elfolyós-folyamat a Jajcei kép alakjának ruharedőzetében is bekövetkezik, ami által szó szerint szellemi (vagyis szellem-világ) szinten jelentkező – mintegy „megereszkedett” formájú – szelle
Csont-vár rejteke
SZABÓ ANTÓNIA
1. kép Csontváry Kosztka Tivadar: Részlet a Jajcei vízesésből



MITIKUS MAGYAR TÖRTÉNELEM 49
miség rajzolódik ki, mely erősen emlékeztet a Krisztusarcra. S ha már ez a kép előállt, a kiindulásul szolgáló háton cipelt virágos, bokorszerű növényzet innentől kezdve, legyezőszerű terülésével mintegy „toll-koronát” kölcsönöz a Krisztus-fejnek. Ilyen példát mutat a ludaspusztai kereszt. A testetlen öltözet másik párhuzama a Magyarok bejövetelének „Csontváryjában” jelentkezik újra. (4. kép) A ruházat mögött ugyanúgy nem érezhető a test,
mint a Jajcei rejtőzködő alakon. A testnélküli ruházat ráadásul a szénrajz-kartonon sötét szárny képzetét is adja, ami az aláHuLLás HoLLóságával párosulva éppen a „testetlenítő” Vízöntő megjelenítője.3 Ennek okán is feltételezhetünk szellemi kapcsolatot a Jajcei vízesésen rejtőzködővel. No meg, ha itt a teve hátán lovagló, a Nyilas-Bak kettősét adja Pap Gábor értelmezésében4, akkor éppen a megcsontosodás oldásának tekinthetjük jelen nézőpontunkból a „bejövőnek”, azaz Csontvárynak „testetlenségét” és hollóságát. A megcsonto
2. kép. Csontváry Kosztka Tivadar: Részlet A panaszfal bejáratánál Jeruzsálemben című képből.
3. kép. Michelangelo: Szent Bertalan a Sixtus-kápolna mennyezetéről.
4. kép. Csontváry Kosztka Tivadar: Részlet a Magyarok bejövetele kartonjáról.



Dobogó
50
sodás és a feloldódás összefűzött kettőse itt szemet szúróan hangsúlyos, hiszen az önarckép, az ön-szellemiség igen erőteljes, csontos koponyában „hordozódik”, és már a nyakvonaltól lefelé „megfoghatatlanfelfoghatatlan”.5 A kemény koponyában „természetellenesen” álló szemek, nem csak a felfelé való összpontosítás kifejezői, hanem az éppen emlegetett elfolyósodó-folyamat, vagyis az átváltozásé is. Hollóságát illetően érdemes párhuzamot vonni népmeséink azon hollójával, mely egy csepp „oldattal” éppen az erőnlétet segíti elő, mondhatni szilárdítja meg. Az atilla-ital párhuzammal ugyancsak ezt a képletet kapjuk, hogy tudniillik Nagykirályunk a lét anyagtalan anyagaként „oldott” állapotban – segíti megmaradásunkat.
***
Alább rátérünk Csontváry nevének, illetve a Jajcei vízesés azon értelmezésére, ami más összefüggések nyomvonala mentén született. Ezen összefüggések, az állapotok és folyamatok kettősségét, azaz a megtartó és mozgató erők viszonyrendszereit – történelmi és mondai személyekre, eseményekre vonatkoztatva vizsgálta.6 Boncoljuk hát: a csont és a vár a Bak felügyelete alá tartozik. Családi neve a Kosztka csontocskát jelent, de Czuczor-Fogarasi szótálában tallózva rátalálunk a koczka értelmére, ami: köb. (Visszalapozhatunk Koppány megközelítéseihez, ahol a köb nyomán a gömbölyű, öblös, tömör fogalmakkal találkoztunk.)7 Koczázni annyi, mint „kövecseket összekocogtatva játszani”. Több leágazás mellett számunkra különösen érdekes, hogy a magyar Szilárd férfinév szerepel a névfejtésben. A szilárd tulajdonságcsomagjában ezek olvashatóak: „...ellenerővel daczoló, nem törékeny; a maga nemében erős, kitartó. /.../ lelkiereje edzett, kit a külső ellenszegülés egyhamar meg nem rendít, meg nem tör, kinek jelleme határozott, állhatatos, erélyes.” A jellemnek, de a csontrendszernek éppúgy, mint a várnak, a szilárdság nélkülözhetetlen. Ebből egyenesen következik, hogy Csontváryra tartópillér szerepkör ruházódik, természetesen szoros összefüggésben táltosi mivoltával. A szaturnikus jellemzőknek megfelelően több képén láthatunk oszlopsorokat, eget tartó támpilléreket, és láthatunk hegyeken emelkedő, megkövesedett emberi hajlékokat, melyek mindegyike egy-egy komor koponya. Legtöbbjük ablak-szeme üregesen, vakon sötétlik, vagy cseppet sem bizalomgerjesztő fogsorkén sorjázik. Mindezt úgy látja és láttatja, mintha a nézőpont valahol a magasban lenne. Távlatból szemlél, távlatokat jár be, és távlatokat lát. (5. kép.) Festés közben tehát révül, repül, festészete visz magával, mint a táltos. Ő maga mégis zárt állapotban van, képeiben rejtezik. Az igazságot képei hirdetik, azokban tükröződik, pontosabban azokban nyilvánul meg a „világfejlesztőerő” vagy „Pozitívum”. Pap Gábor ezt a „Pozitívumot” jelölte meg Csontváry „ikreként”.8 Ha a viszonylatokat akarjuk megtalálni, akkor a kettősség
ből a megtartó erőt Csontváryban, a mozgatóerőt (a „világfejlesztő erő” okán) képeiben ismerhetjük fel. Írásaiból tudjuk, hogy ő maga is „mozgósításra”, pontosabban fellelkesítésre szánta képeit. Keresztnevének jelentése: Isten ajándéka. Úgy éljünk vele.
***
Gondolatmenetünk egyik vezérfonala a kettősség, s az egymáson való át-át „hallás” boncolgatása. Így alakult ez jelen képünknél is. Mikor kiválasztottam, jó példának bizonyult az előbbiekre, melyet a csontosodó, kövesedő, hegyen sűrűsödő, a felfelé áramlást lefalazó, megnyomó kép-tér és a fehér habok zuhatagában feloldódó formák szembejövő áradata adott. Szépen illeszkedett Buda „hegyeihez” és Atilla „folyóvizéhez”, a szaturnuszi jellemzékekhez, s az ezt oldó Tejút és Vízöntő egybezúgó áradatához. Hosszabb szemlélődés közben rá kellett jönni, hogy a felső megcsontosodott világnak egyenrangú félelmetes párja: a feloldódás. Az élet zöldjét kiszorító, kövesítő, vakszemes ház-koponyák börtönei a maguk megkötő erőivel nem kevésbé drámaiak, a habok sodrásában alakjukat – testüket vesztett, feloldódó létállapotoknál. Ettől baljós érzések kavarognak az emberben. Azzal kezdtük és folytattuk, hogy vannak állapotok, melyek véd-várakat nyújthatnak az életnek és vannak kiáradások, melyek felvirágoztatnak, megvilágosítanak. A Jajcei vízesésnél ezek nem így működnek. Kozmikus dráma zajlik a szaturnikus színpadon. Szinte semmi nem az, aminek látszik, az élő minőségek vagy szó szerint foghatatlanok, illékonyak, fátyolozottak, vagy „természetellenesek”. Hiába feszül Napút-ív a többolvasatú szellemiség fölé, hiába fürdik – a sziklának álcázott medve vagy nyúl – nyakig a folyamban, nem könnyíti megtisztulás. Átlényegülések és feloldódások ide vagy oda, tartja sötét tömegű tornyosulatát. Mindenki tudja, hogy Csontváry képeinek üzenete kimeríthetetlen, hiszen a mindenség, a „világfejlesztő erő” nyilatkozik meg bennük, ami mindig újabb és újabb összefüggéseket dob felszínre. Ez most sem maradt el, nem kevés meglepetést okozva. Mintha csak e
5. kép. Csontváry Kosztka Tivadar: Jajcei vízesés



MITIKUS MAGYAR TÖRTÉNELEM 51
tanulmány alapgondolata hívta volna elő rejtekéből: állapot és folyamat kettősségére, az ikrekség és a mérlegség megnyilvánulásaira, a teljes kiegyenlítettség harmóniáját meglátni akarón kerestem táppontokat a szóban forgó képen, mikor föltűnt egy törésvonal. Ez oly módon osztja ketté a képet, mintha az, két félből állna. A látvány először a fekete-fehér, azaz szürke árnyalatú reprodukción ötlött szembe, mivel ezen sokkal karakteresebbek a sötétebb és világosabb részek. Csontváry a vágás vonalát szinte a „szánkba rágja”, meghúzza azt a színekkel, de leginkább fény-árnyék határvonallal. Mit tesz ilyenkor az ember (lánya), különösképpen, ha már látta-hallotta Pap Gábor „anamorfotikus torzításokról” szóló értekezéseit Csontváry képeinek vonatkozásában?9 Előkap egy tükröt, s leesik az álla. Lát két teljesen új Csontváry képet.10 Tulajdonképpen meg lett az, amit éppen kerestem, sőt több is annál: az ikrekség, a mérlegség, az egyensúlyi helyzet „előállt” (ezek nem is maradhattak el, hiszen a kép szimmetria tengelye lett „aktivizálva”), de ez nem hozott felszabadító érzéseket, ellenkezőleg. Az átváltozás okán láthatóvá vált az addig láthatatlan. (6. a-b. kép) Szembesülni az új képekkel, vagyis üzenetükkel, megrázó élmény. Olyan, mint a jövőt fürkészendő, sejtelmes jóslatokkal szembesülni, s nem éppen rögtelen utat látni. Amit Csontváry lát/láttat, az a Vízöntő úttalan-útja.
Kíséreljük meg szavakba foglalni a látványt, vagyis a látomást. Mivel egy egységet bontottunk ketté, bizonyosak lehetünk benne, hogy egyszerre, egy időben történő dolgokról kapunk tudósítást (nyilván azért tartoznak össze). Mindkettőnél természetesen megváltozik az eredendő térszerkezet. A jobboldalból zárt, tömör egység született, előredomborodó hatással, ahol az egymással szembefordult építmények és a hegy, szinte egybeforr. A tetején egy komor várfal képződik, mint lefedő nehezék, ami ugyanakkor vészterhes csapdának, vagy egy óriásira méretezett kútkávának is nézhető (ez a Vízöntőre utaló jel). Ezek a forma által előidézett képzetek, attól az apokaliptikus manicheista tételtől sem idegenek, amely azt mondja, hogy a Fényoszlopba be nem kerülő sötét elemek egy malomkővel lefedett mélységben nyelettettnek el.11 Az eredeti kép sötét medve-feje még „kint volt a vízből” és a profilját mutogatta, itt szembefordult, hatalmasra duzzadt, s szó szerint „átszellemült”. Átszellemültségéért nagy árat kell fizetnie. Testisége, léte állapotvesztéssel jár – feloldódik. A teste-vesztett létállapotba fordulás fájdalmas drámája játszódik le: gyötrelmes kín torzítja medvénk vonásait, s szinte hallani a mérhetetlen jajszót!12 Fény-lénnyé válni, kozmikus Tej-folyamban feloldódni, az anyagi világot elhagyva tiszta szellemiséggé lenni, úgy látszik nem könnyű dolog. Ég felé meredező sötét, csupasz ág-agancsai is mintha most törnének elő csont-föld koponyáját szakítva, fájdalmát tetézve. Ez egy igazi, világraszóló medvetor. Minden ízében torról van szó: torkig van a torkolatban, eltorlaszolja a hegyet, a várost, a víz útját, egyszóval a kijáratot. Eszébe is jutnak az embernek azok a népmesék, hol hatalmas kövek, bakkecskék, vagy sárkányok rekkentik el a várostól az éltető vizet. De menjünk tovább: a medve megnyílt torka, mint Hadészé, és mintha a világ összes sarát akarná azon kiokádni. A zuhatagban lavírozó kis csónakos innentől a másvilági útjárás révésze lesz, ki szivárványhíd alatt térülfordul parttól-partig. Azt taglaljuk itt, hogy a medve miképpen és mivé változott, de még mindig a látható formák adta fogalmakból építjük gondolatainkat, hiszen még tényleg itt torlaszkodik – ha átalakultan is – eldugaszolva a kijárat lehetőségét. Az igazán mellbevágó végső elillanást talán úgy kell elképzelni, mintha egy nagy szökőkút mindent eltakaró vízfüggönye előtt állnánk, ami maga adja a formát, aztán hírtelen s váratlanul valaki elzárná a csapot. De ki is ez a medve? Medvével találkozhatunk az égi vizeken, mint csillagképekkel – Kis- és Nagymedve –, illetve az évkör úgynevezett haláltengelyén a Szűz jegytartomány Hold-házaként. Ebből a kínálatból a Kismedve bizony eltorlaszol, eldugaszol egy bejáratot, mégpedig az ég sátorának nyílását, ami a jelenlegi Sarkcsillag irányában van. Ennek magyar elnevezése: Bábamatullája, s mint ilyen az élet fonalát tekergeti forgó orsójáról.13 A forgó oRSó maga uRSuS (Ursula), azaz a medve latinul, de magyarul oRSóS. Ha bábáról van
6. a-b kép. Csontváry által „jelölt” vágás mentén kialakult két kép



Dobogó
52
szó, akkor a fonál egy köldökzsinór, ami összeköti az eget a földdel. Tehát itt, ezen a ponton egy kozmikus szülés-születés folyamatnak kellene történnie, de mint látjuk Csontvárynál, a „szülőcsatorna” el van zárva. Megoldásának-megoldódásának kulcsa a medve „feloldódása”. Csontváry „látomásának” valóságos alapja napjainkban már érezteti hatását, hiszen a kozmikus világkorszak-váltással együtt jár a Föld forgástengelyének irányváltása, vagyis az északi pólus „elvándorol” jelenlegi helyéről. Ahová megérkezik majd, azt a csillagképet mondja a magyar hagyomány Paradicsomkertnek (Cepheus).14 E csillagképnek, ha emberi minőségben van ábrázolva, a feje éppen a Tejútban „fürdik”. Ahhoz, hogy ez a minőségi változás bekövetkezzen, a medve-szellemiségnek el kell enyésznie, illetve emberivé kell válnia.15 Most nézzük meg másik Medve-helyünket. Őt az idősíkon találjuk, mint mondtuk a Szűz második Holdházaként. Orsolya-medvénkhez hasonlóan szintén meddősítő közreműködés várható felőle, vagyis elzárja az élet lehetőségeit. Erről az „új” képről, mivel szimmetrikus, s van másik „párja” is, egy másik „együttállás” is beláthatóvá válik, mégpedig éppen a Vízöntő torkolatánál, ott is az utolsó – megmérettetési – stációnál. Ekkor a Halak világhónapjának Halak dekanátusa tölti idejét, s mivel ennek testisége a Szűz melyet esetünkben a medve képvisel –, törvényszerű, hogy annak kell felolvadnia a zuhatagban. Ez volt eredeti képünk árnyékos oldala, de miről mesél a másik, a világosabb? A tér síkká terül, úgy vízszintesen, mint függőlegesen távlatok nyílnak, az előbbiek után, mintha levegőhöz jutnánk. Kettőződésekből ikrekségek születtek, jól mutatja ezt a megkettőződött fehéres őr-torony. A vízesés átalakul Vízöntővé, mely jobbról és balról egyaránt folyik, míg középen hatalmas szakadékban folytatódik. Az eddig sehova nem – pontosabban a szakadékba – vezető híd átfut a túloldalra, s Mérleggé egészült ki, ezt a két szélen megjelenő „indóház”, mint a mérleg két „serpenyője” erősíti. Tehát a Vízöntő mindhárom dekanátusa „előállt”. A kép felső hányadában, ahol a tér síkká terül, középen – az előző sötét várfallal ellentétben – egy lépcsőzetesség csúcsán, fehér piramis emelkedik az ég végtelenébe. A híd mérlege alatt viszont a vízesés ágai homorúvá változtatják a teret, mintha egy kút belső köble vagy köpűje látszana. (Vajon mit fog kiköpülni?) A homorú tér belsejében, a víz-függöny mögött aranyló- és narancsos sárgák sejtetik, hogy arrafelé lehet a Nap háza, az „Oroszlán-barlang”. Ez már csak azért is így van, hiszen az előtérben ott a megkettőződött oroszlánból létrejött oroszlános kapu.16 Kozmikus összefüggésében a Vízöntő és az Oroszlán a precessziós nagy Nap-év kardinális tengelye, s mivel ezen időrendben nincs a Vízöntőnek saját ideje, az Oroszlán felé „nyúlik ki” az idő, ebből a szempontból az innen nézvést a homorú térszerkezet törvényszerűen jön létre. A Nap-színekkel telített szivárvány-híd itt sem marad el, alatta az állatfej a medvéhez hasonlóan szembefor
dult, és nyúllá egyértelműsödött. Úgy tűnik semmi jórafordulás nem ment végbe rajta, sőt metszőfogait „villogtatva”, sötét zátonyként fenyeget. A Nyúl a Medve mellett a Szűz másik Hold-háza. Csontváry képén ez nem fehéredik ki, sötét – rossz – fokozatban marad. Azoknak, kik a két „új” Csontváry kép létjogosultságában kételkednek, és úgy vélik merő spekuláció a vágásvonal mentén való tükröztetés, továbbá nem adnak hitelt olvasatuknak, ajánljuk figyelmükbe egy mai japán buddhista meditációs-tér két képét.17 (7/a-b. kép)
7/a. kép. Zárt térszerkezet, melynek neve: Mennyei föld. A kép középterében a „Mérhetetlen Fény” Amitábha-Buddhája.
7/b. kép. Nyitott térszerkezet és a háttér végtelen ege előtt a 11 fejű és 1000 karú Kannon bodhiszattva, kinek neve „Az alátekintő úr”, vagy „A Világosságot teremtő hang”.



MITIKUS MAGYAR TÖRTÉNELEM 53
Jegyzetek
1 Pap Gábor: A Napút festője Csontváry Kosztka Tivadar. Pódium Műhely Egyesület, Debrecen, 1992, 12. old.
2 Asztrámítoszi keretben értelmezve a Majom a Vízöntő keleti váltópárja. Ráadásul azt is észre kell vennünk, hogy a testiségében ép Bertalan egy öregember, míg a saját majomszerűvé „maszkírozódott” bőre ifjabb korú, amiben ugyancsak a Vízöntő Ifjúját láttatja Michelangelo mester.
3 A Holló a keleti állatövön belül a Vízöntő második Hold-háza.
4 Pap Gábor: A Napút festője – Csontváry Kosztka Tivadar. Pódium Műhely Egyesület, Debrecen, 1992.
5 A nyakvonal asztrálmítoszi foglalatban a Bika, ez által a testiség felségterülete.
6 Az alábbi tételek egy korábbi írás kivett részletei. In.: Makoldi Sándor – Makoldi Sándorné – Szabó Antónia: Sugallat. FŐNIX Kiadó, Debrecen, 2007
7Ez a megjegyzés az itt nem szereplő előzményekre utal vissza.
8 Pap Gábor: Csak tiszta forrásból. Adalékok Bartók Cantata profanájának értelmezéséhez. Mandátum. A Kós Károly Egyesülés kiadványa, Budapest, 1990. 191. old.
9 Pap Gábor: A Napút festője – Csontváry Kosztka Tivadar. Pódium Műhely Egyesület, Debrecen, 1992.
10 A tükröztetés nem öncélú játék, határozottan hiszem, hogy jelen esetben a „tengely” éppolyan szándékos jelölés Csontváry részéről, mint a görbült térszerkezetek jelölése.
11 Mani tanai. In.: Vonzáskör. Miskolc, 1987. 29. old.
12 Itt utalnánk Pap Gábor korábbi olvasatára, melyben többek között a JaJCe=JaJSzó. Lefordított jelentése pedig: tojás.
13 Bábamatullája névváltozatot közli: Toroczkai-Wigand Ede: Öreg csillagok. Műszaki Könyvkiadó METRUM szerkesztősége. 1988. Czuczor-Fogarasinál az orsó értelmezése a forgás.
14 Donald H. Menzel: Csillagászat. Gondolat, Budapest 1980. 288. old.
15 Az északi népeknél Szibériától Észak-Amerikáig a medvét erdei embernek hívják. Több monda szól arról, hogy a medve Numi-tórem fia, ki az égből bocsátatott alá „ezüstláncon aranybölcsőben vagy egy gyapjúkosárkában egy mézelő világra” (A Tejút fiai. Tanulmányok a finnugor népek hitvilágáról. Európa Könyvkiadó, Budapest, 1980).
16 A metszés és tükröztetés következményeként, bizonyos „rejtőzködő” állatok eltűntek egyik vagy másik térből, illetve a megmaradtak ikresedtek – például ilyenből lett itt az „oroszlános kapu”. Természetesen újabb „rejtőzködők” is születtek.
17 A japán szöveg fordításáért Jámbor József színművész úrnak mondok köszönetet.
A képek forrása:
1, 2, 4, 5 képek: Németh Lajos: Csontváry. Corvina, Budapest, 1974. 3. kép: Én, Michelangelo. Levelek, versek, dokumentumok. Corvina Kiadó, Budapest 1972. 6. a-b. képek: A szerző „átalakítása”. 7. a.-b. képek: Ismertető Uebatake Toga-Village (Japán) meditációs központról.
(Folytatás a 17. oldalról)
1904–1905. Jeruzsálemben megörökíti a zsidók panaszfalát. Majd Athénba megy, onnan tovább Taorminába és végül odahaza a Felvidéken végre elkezdi festeni a nagy Tátra-képet. Befejezi a Taorminai görög színház romjait, ezt követően pedig a Tátra képet. Budapesten keret nélkül állítja ki festményeit. Jeruzsálemben fest, majd Damaszkuszban tovább keresi az újabb „nagy motívumot”. 1906–1907. Libanonban megfesti legnagyobb méretű plein air festményét, a Baalbeket. Libanonban festi a cédrusokat. Párizsban rendez kiállítást a Grande Serre de la ville de Paris kiállítócsarnokában, a Kristálypalotában.
„...a gondviselés nem pihent, megfestette velem a libanoni, öthatezer éves cédrusfát, melynek egyik ága kardot ránt s fenyegeti a világot.”
1908–1909. Megfesti a Mária kútját Názáretben. Ősszel ismételten kiállítja képeit Budapesten. Palesztinában megfesti a Marokkói tanítót. Nápolyban készül utolsó festménye, a Tengerparti sétalovaglás. 1910–1912. Budapesten megrendezi negyedik kiállítását. Salzburgban és Bécsben szervez újabb bemutatót. Tervezett berlini be
mutatkozása a „vállalkozó hűtlensége miatt abbamaradt”, bár már katalógust is készített. Lelki egyensúlya meginog, pszihózisa súlyosbodik, közéleti aktivitása azonban változatlan. Filozófiai töltetű írásműveket, röpiratokat szerkeszt, előadásokat tart, brosúrákat jelentet meg. 1915-18 között készülnek kéziratos naplójegyzetei. Torzóban maradt, meg nem valósult képterveken munkálkodik. 1919. Óriás méretű kartonon örökíti meg saját apotheozisát. A festő verőérgyulladásban meghal a budapesti Új Szent János Kórházban. Óbudán temetik el.
„...Én feláldoztam az életemet megtudandó, mi a való, hogy fejlődik ki a világ és hogy fejlődik tovább, mert minden ami van a pozitívum akaratából fejlődött ki s ami lesz a pozitívum kinyilatkoztatása alapján fog kifejlődni.”
életrajz



Dobogó
54
A mellékelt rajzokat a somoskőújfalui általános iskola 2. 3. 4. osztályos tanulói készítették rajzórán, illetve szakkörön. A tanév folyamán Csontváry életművének több darabját elemeztük a gyerekekkel, többféle módon. Talán a mű is, talán a módszer is közrejátszott abban, hogya Zarándoklás a cédrusokhoz Libanonban című képét sikerüIt a legeredményesebben értelmezni. A tanulók feladata az volt, hogya mű címének ismerete nélkül rajzolják le a vetített képet, és írják le: „mi van a képen, mi történik a képen, mit ábrázol a kép?” Természetesen ez a másolás – amely egyben a megfigyelőképességüket is fejlesztette – része annak a sokirányú feladatokat megjelölő tanmenetnek, amelynek végső célja az, hogy a gyerekek alkotó emberekké formálódjanak. (Nem művészekké!) A fő cél azonban most nem a megfigyelőképesség fejlesztése, hanem a kép lehető legmélyebb megismerése volt. (Picasso is ebből a célból másolta az antik falfestményeket.) A másolás olyan közvetlen kapcsolatot hoz létre a művel, amit a passzív szemlélődés soha nem tud biztosítani, hiszen a másoló megvalósítja a képi tartalmat hordozó formát, és közvetlenül tapasztalhatja, hogy minirnális formai torzulás is jelentéstartalmi változást okoz. Így aztán, mire kész a festményről készült rajz, világossá válik a képi tartalom, amit le is
lehet írni, el is lehet mondani. (Ezzel fejlődik a szóbeli, illetve írásbeli önkifejezés.) Ha nem művész felnőtt végzi a másolást, az valószínűleg silány képi eredményt hoz, de mélyebb megértést akkor is biztosít (és nem is egy új kép festése a cél). A gyerekekkel azonban más a helyzet, ők rendelkeznek azzal a beleérző képességgel, amellyel formailag is újra tudják alkotni az adott képi tartalmat. „Alkotói módszerük” a következő: önálló munkáikban, de másolás alkalmával is gondolati jelentésű képi jeleket hoznak létre, vagyis nem közvetlenül a látvány után rajzolnak. (Azért sem, mert nem is tudnának.) A látványt fogalmilag tisztázzák, a jelenséget értelmezik, és folyamatában továbbgondolják. Az adott időpillanaton túli történést is közlik, és közlik a jelenség okát. Másolásnál maradva, például egy vibráló impresszionista Monet-tájképről készült másolaton a formák tisztán körülhatároltak, merevek, de jelen van a vibrálás okozója, a Nap, amely az eredeti képről hiányzik. A Zarándoklás a cédrusokhoz másfajta mű, azonosságokat mutat bizonyos pontokon a gyermekrajzok világával. Csontváry ezen a képen nem a látszatot követi, hanem tudatosan formált, gondolati tartalmakat hordozó képi jeleket fest. A gyerek is csak addig nem tud rajzolni, amíg nem tudja eldönteni, hogy mit rajzoljon. Ha eldöntötte, a rajzolás már megy, és amilyen természetes módon követi a gyermek gondolatmenetét a rajza, ugyanolyan természetességgel születnek
Zarándoklás – a gyermekrajzokon
FÖLDI PÉTER – EÖRDÖGH ANDRÁS
„Ezen a képen lovasok láthatók és tündérek, A tündérek táncot járnak: Körbe-körbe táncolnak a fák körül. Néhányan még a gyermeküket is magukkal hozták. Ők csárdást jártak."
"Ez a kép a szentasszonyok táncát ábrázolja. miközben lovasok figyelik egy nagy fa körzetében. Nagyon jó a hangulat, Még a madarak is fel figyelnek a vidám szűzek táncára, énekelésűkre. A kóreai szűzek különösen jól tudnak táncolni."



MITIKUS MAGYAR TÖRTÉNELEM 55
Csontváry formai megoldásai, követve a gondolat legkisebb rezdülését is. A gyerekek ilyen kép esetén egyszerűen belekapcsolódnak a gondolatmenetbe, a legjellemzőbb, legegyértelműbb jelentésű képi jelből ki
indulva („nagy fa”, „táncoló lányok”) értelmezik a többi jelet is. Vannak olyan tanulók, akik csak eddig jutnak el. A gyerekek többségénél azonban az értelmezés mellé belép a fantázia, és együtt megalkotják azt a tar
„Az embereke fát körültállcolják és énekelnek, hozzá. Ez a tábor. Tábort ábrázol. ez a kép,"
„A magányos kódulása a parasztoknak hogymégrége a parasztok az erdőben mászkátak és kódultak”
„Ez a rajz tündérországról van. A fa alatt sok ember. A alatt táncolnak a tündérek. Eza rajz alapján készült. A fa alatt 18 tündér táncol. Mind a tizen nyolc tündér gyönyörű.”
„Énszerintem a kép azt ábrázolja, hogy a fa körül lovasok és tündérek vannak.”



Dobogó
56
talmat, amit a képi jelkomplexum elindított (1-6. képek). A rajzoló gyerekeket nem befolyásolta a rajzolásban előzetes magyarázat, a cím sem, azt csak az óra végén közöltem velük, miután mindenki elmondta saját véleményét a műről, és ezeket próbáltuk közösen összegezni. A válaszokat és a rajzokat nagyon sokféle (pedagógiai, pszichológiai) szempont szerint lehetne elemezni. Ezek az elemzések sok érdekeset mondanának a gyermek személyiségéről, az oktató-nevelőmunka hatásáról. Nézzük inkább most azt, hogy mit hasznosítottak a gyerekek ezekből a rajzórákból. Életkoruknak megfelelően felfogták a kép üzenetét, az üzenetet értelmezték, beágyazták eddigi ismereteik rendszerébe, ezzel újraalkották magukban ezt a művet, „meséjét”, „tanulságát” nem felejtik. Ha később, több tudással a hátuk mögött, találkoznak a képpel, folytathatják a megkezdett üzenetváltást. A megszerzett új ismeretek újabb üzenetrétegeket választanak le a műrőI. Ez a Csontváry-kép pedig a művészettörténet azon néhány alkotása közé tartozik, amelyekkel a „beszélő viszony” mindenki számára létfontosságú. (FÖLDI PÉTER)
Függelék: A kísérlet folytatása
1977 szeptemberétől dolgozom Óbudán, a Fényes Adolf utcai iskolában. Rajzot havi négy órában tanítok, harmadik osztályban. 1978 elején Debrecenben, a Kossuth Lajos Tudományegyetemen megtartott Csontváry-szimpozionon volt alkalmam megismerkedni Földi Péter „AZarándoklás – gyermekrajzokon” című írásával. Ebből kiindulva próbáltam megvizsgálni, hogyan hat városi gyerme
kekre Csontváry Zarándoklás a cédrusokhoz Libanonban cirnű alkotása. Tanítványaim a reprodukciót a rajzora elején mintegy negyedóráig láthatták, azután elvettem előlük, és nyomban hozzáláthattak képes-szöveges értelmezéseik papírra vetéséhez. Az óra végén még kb. 1O perc maradt a tanulságok megbeszélésére. A rajzokat abból a szempontból igyekeztem értékelni, hogy mennyire befolyásolták a sablonszerű gondolatok a tanulókat. Bemutatásra négy jellegzetes rajzot választottam ki.
„Tündérlányok táncolnak a fa körül. Közbe lovagok jönnek. A tündérek tovább táncolnak. El akarják fogni. El is fogtál. Hazavitték és boldogok.”
„Az Isten szolgái táncolnak a fa körül. A tatárok körülvették a táncoló szolgákat. Azok nagyot sikoltottak s tovább táncoltak. A tatárok nem engedték el a foglyokat. Címe az: Isten szolgái és a tatárok.”
„Görögországi rabszolgavető tábor. Amely most is létezik Görögországban és más helyeken. Rabszolgavető tábor. A kép címe.”



MITIKUS MAGYAR TÖRTÉNELEM 57
(7. kép) A kézzelfogható valóság illusztrációja. Mechanikus válasz, számtalan jelenségre ráhúzható. (Lényegtelenné válik a fa, s hogy miért és kik táncolnak körülötte.) (8. kép) A „tatárok támadása” itt is azzal magyarázható, hogy a történelemórákon nyert információ találkozott a más forrásból, a Csontváry-képből érkezett információval, melyet ebben a logikai viszonylatban – a lányokkal kapcsolatosan – nem tudott értelmezni a gyerek. A megtámadottak nem védekeznek, csak táncolnak, ezért a kölcsönlogika szerint nem is lehetnek mások, csak Isten szolgái. (9. kép) Tündérek és lovagok – meseszerű kép. Vajon a Csontváry-műből merített elementáris látványélményre ráhúzott sablon vagy abba beleépített életképi szituáció itt Hunor és Magor története? A tündérlányok és a lovas férfialakok összefutását nem egymás kioltásának szándéka, hanem végső soron közös cél, a boldogság keresése vezérli. (10. kép) Megítélésem szerint ez a rajz áll a legközelebb Csontváry alkotásához. Nem csupán egyetlen adott helyszínen és időpontban lezajlott eseményről tudósít. Ellenkezőleg: nagyon sok vonatkozásban érvényes, alapvető létállapotot idéz meg – szemben a rabszolgatábor-értelmezéssel, amely a kép jelentéskörét leszűkíti egyetlen történelmi
korszakra, és ezzel megakadályozza, hogya mű mondanivalójának a rabszolgatársadalomba be nem gyömöszölhető része is hasson ránk. A kaotikus információáradatban nincs biztos, és ami ennél is fontosabb: személyesen megélt tájékozódási alapja a gyermeknek, amelyre a folyamatosan halmozódó ismereteket építheti. A váratlan kérdésekre csak előre gyártott sablonválaszokat tud adni, melyeket úgy válogat ki a naprakész sablonkészletből, mint ahogy a házgyárban készült lakótelepi blokkot és benne a lakása ablakát mutatná meg az érdeklődőnek: első tömb, második lépcsőház, harmadik ablaksor, negyedik ablak ... – szemben a hagyományos környezetben élő vidéki gyermekkel, aki a település főbb csomópontjaihoz viszonyítva tudja megjelölni helyét a maga kisvilágában. Ha viszont az ismeretszerzést valóságos alapokra építjük a gyermekben, úgy, hogy a gyarapodó ismeretek minden fokozaton szerves egységet alkothassanak, ezzel elősegítjük a szintetikus gondolkodásmód kialakulását. Így aztán a Csontváry-kép láttán nemcsak rabszolgatáborra, hanem ünneplőkre is, nemcsak könyörgő szolgákra, de táncoló tündérekre, táncoló fénytüneményekre, sőt az emberi értelem felvillaná-saira is aszszociál ni tudnak majd a gyerekek. (EÖRDÖGH ANDRÁS)
„Arról szól ez a kép, hogy égig érő fák alatt a tündérek játszanak. A tündérek előtt egy szekérkocsi és egy pár lovas állt. A fák hátulján egy nagy hegy áll. A hegyen egy száguldó lovas megy. Azért táncolnak a tündérek, mert a fák születésnapját ülik.”
Csontváry Kosztka Tivadar: Zarándoklás a cédrushoz. 1907 Olaj, vászon, 200 x 205 cm. Magyar Nemzeti Galéria, Budapest



Dobogó
58
Mi a magyar? – címmel nyílt kiállítás a Műcsarnokban 2012 augusztusának elején. Hagyjuk most a kerülőutakat, az unalomig ismételgetett felvezetőket, melylyekkel voltaképpen valamennyi ez idáig megjelent kritika apellált, vagyis ne foglalkozzunk a lényeg szempontjából abszolút mellékes epizódok rögzítésével. Helyezzük a legalsó polcra, de minél hamarabb az olyan megállapításokat, hogy a Szekfű Gyula által 1939-ben kiadott hasonló címmel megjelent kötet a téma felvetés előképének tekinthető, hiszen itt nem elsősorban a lexikális felkészültségben brillírozó szakértők erjedt modorosságával kell a tárlaton látottak értelmezéséhez hozzálátnunk, hanem hideg fejjel és tárgyilagosan ugyan, de egyenesen kimondva és nevén nevezve szükséges megvilágítanunk azokat a tendenciákat és hatásokat, melyek a szirupos műítészi, esztéta, vagy kommunikáció szakos társadalom definícióinak semmitmondó kulcsszavaiba csomagolva leplezésre kerülnek. Hogy a külső és belső erőterek ma milyen szinten és milyen frontokon járatják le, relativizálják és hiteltelenítik a magyart, az nem lehet különösebben vita tárgya, mint ahogyan az sem, hogy a közgondolkodásban is cáfolhatatlanul jelentek meg azok a hangok, melyek a magyarság lefokozásának szükségszerűségét hitelesítik. A „bő gatyázás” és a „fütyülő barackozás”, a „gulásozás” és a „puskásöcsizés” már olyannyira elfogadott zárjegyévé vált a magyar kultúrának, hogy ezen amorf, közönséges, vagy éppen nem súlyának megfelelően kezelt értékek árnyékában a valódi teljesítményre, a hagyományunk által ránk örökül hagyott kincsekre már csak oda sem nagyon figyel a nem eléggé körültekintő emberfia. Társadalmunk egy jelentős része az egész magyar műveltségre, mint végletekig elhasznált ócska komódra tekint, melyet legszívesebben a legelső lomtalanításkor a szemétrakás tetejére hajítana, miközben nem vesz róla tudomást, hogy a kilökendő ócska bútordarab fiókjaiban a létező legnemesebb drágakövek is ott lappanganak. Ugyanakkor meggyőződéssel vallom: fatális tévedés lenne még csak a reagálás gondolatával is eljátszani mindazon triviális hangokkal szemben, melyek a magyar szellemiség eredményeit a fent jelzett keretek közé rendezik. Aki ugyanis ezekre a rosszindulatú, olcsó, és színvonaltalan paradigmákra indokolatlan és nem kellően megalapozott viszont-sértéssel próbál reagálni, nem tesz mást, mint egész egyszerűen beleszalad a késbe, hiszen egy vaddisznóval sem fogja felvenni a küzdelmet egy értel
mes ember soha a sárban, az ugyanis a mocsokban turkáló állat territóriuma, vagyis egy tiszta szellemiség számára eleve vesztes közeg. Mint ahogyan tehát a kocsmák alkoholgőzös szociológiai tanulmányainak kötekedő hangjára sem reagál mindaz, aki egy csöppnyit is ad magára, ugyanúgy a hivatásos epehányók alulművelt provokációira sem lehet válasz a velük való minőség-azonossá válás mellett a hasonlóan rangon aluli viszontválaszok megadása sem. Létezik ugyanis egy szint, amelynél mélyebbre egy magára valamit is adó ember már nem ereszkedik. A mocskolódásra, kizárólag tiszta, gyűlölködéstől mentes érvek szolgálhatnak válaszul, még ha azok kemények is. Sietve szögezzük azonban le. A Műcsarnok legújabb tárlata nem sorolandó abba a körbe, amelyre ne lenne indokolt a reagálás lehetőségével élni. No, nem azért, mint ha egy szerencsés véletlen folytán ott ne lennének jelen a mocsokban dagonyázó koszos sertések röfögései, hanem azért, mert itt az ország első számú kortárs kiállítóteréről, ízlés és értékformáló központjáról van szó. Ez a tény azonban feloldja a reakció zárolásának bilincseit, hiszen világosan kell látnunk, hogy a művészet azon erőterek egyike, mely az emberi létminőséget nem csupán felügyelni hivatott, de a szellemi és erkölcsi irány kiszabásának is egy fontos, nélkülözhetetlen eszköze. Mármost ha egy ilyen erőtér beszédre nyitja a száját, vagyis üzeneteket tolmácsol az ember számára, akkor megnyilatkozásaira vétek lenne nem odafigyelni, végzetes könnyelműség lenne gondolataival nem számolni, hiszen mégiscsak ezen megnyilatkozások által mérhetjük meg, hogy hol is tart valójában a világ, hogy milyen szellemi erőterek irányítják, vagy legalább is próbálják felügyelni és terelgetni a hétköznapok gondolkodásmódját. A Műcsarnokban megrendezett kiállítás tehát nem csupán a művészet, mint markáns erőtér perspektívájából kell, hogy tanulságos legyen, hanem azért is, mert jelenkorunk legpreferáltabb alkotói, és a művelődés szempontjából az egyik legdominánsabb intézmény vezetése deklarálja abbéli szándékát, hogy valójában milyen szellemi irányvonal követését tartja üdvösnek és propagálásra alkalmasnak. Lássuk tehát, hogy hogyan látják Ők a magyart, akik irányt kell, hogy szabjanak, akik vezető értelmiségi létükre szellemi vezetők kell, hogy legyenek. Aligha képezheti vita tárgyát, hogy egy kiállítás megszervezésénél rendkívül hangsúlyos szerepet illik szánni az első (tehát a nyitó) és az utolsó (tehát a záró) képnek. Ez a két pont ad ugyanis keretet a tárlat koncepciójának, szellemi tartalmának. Fontos tehát, hogy mi
Mi a magyar?
– avagy Atillától „Szent Bakátsig”
Néhány gondolat a Gulyás Gábor kurátorságával megrendezett Műcsarnokbéli kiállításról
MIKLÓSVÖLGYI JÁNOS



MITIKUS MAGYAR TÖRTÉNELEM 59
lyen világképpel nyitom, és milyennel zárom egy adott bemutatóját az ábrázoló művészetnek, vagyis, hogy milyennel fogadom, és milyennel bocsátom útjára az érdeklődő tárlatlátogatót. Mindezek tudatában fokozott kíváncsisággal léptem be a Műcsarnok első termébe, érdeklődve vártam ugyanis, hogy mi lesz az első kép, mi lesz az első meghatározó impulzus mellyel szembe fogom magam találni. Nos, a szobor formájában elém táruló nyitókép Atillát, a Hun királyt ábrázolta. Atillát, a legendás hadvezért, Isten ostorát. Ez idáig rendben is lehetne – gondoltam magamban az első pillanatban, csakhogy mindjárt a másodikban már körvonalazódtak is a problémák, hiszen a megjelenítés módja finoman fogalmazva is kissé „sajátosra” sikeredett. Atilla ugyanis túl
azon, hogy vonásai a rosszindulatú nyugati kották instrukcióit kiszolgálva egészen eltorzult állati karaktert öltöttek olyan pózban hajolt a lova hasához, mintha csak a bélműködését vizsgálta volna, s mindezt úgy tette, hogy hátsóját egyenesen a bejárat felé fordította, vagyis a tárlatra érkező nagyérdeműt pontosan Isten ostorának nem éppen fennkölt testrésze fogadta. Félreértések elkerülése végett mindjárt az elején szögezzük le: szó sincs arról, hogy az ábrázolásmód ilyetén
megjelenítését kizárólag szarkasztikus hangvétel megidézésével lehetne illetni, hanem legalább ilyen létjogosultsággal vethetjük fel azt a szándékot is, mely voltaképpen az irány kimérésére tesz igencsak félreérthetetlen kísérletet. Miről is van szó valójában? A cél deklarálásáról. A célt meghatározó üzenet ugyanis a következő: egy méltatlan helyzetbe hozott Atilla-képpel várlak, egy olyan Atilla-képpel, melyet az ember legszívesebben fenékbe billentene. S mivel a bejáratnál, tehát igencsak hangsúlyos pozícióban vár ránk az inkriminált mű, értsük meg jól: ez valóban minden értelemben az első képet is jelentheti. Pontosan olyan első képet, mint amilyet az újszülött megszületésével édesanyja vonásaiban felismer, és kap a világról. Egyfajta szimbolikus ősképet. Mert ahogyan a gyermek megszületve erre a földre első képként az anya vonásaival szembesül, a tárlatlátogató szintén „megszületve”, tehát megérkezve a kiállítás világába Atilla a fent leírt képével fog szembetalálkozni. Ezért nagyon nem mindegy hát, hogy mi az első benyomás a világról, ebben az esetben a magyarság kortárs művészek által megfogalmazott világáról. Ez a kép tehát valóban az első képet jelenti. Ez lesz az első kép Atilláról és múltunkról, amellyel szembesítenek minket. Ez lesz az első kép, amelyet róla kapunk, s amely alapján róla képet alkothatunk. Ez az alap. Na, most egy ilyen alapra, egy ilyen múltra el lehet képzelni, hogy milyen jövőt, milyen erkölcsi és szellemiségbeli tartást, milyen világképet lehet építeni. Megalapozódik nem csak egy Atilla, de egy nemzet-kép is. Egy nevetséges alapokra helyezett hőstörténelem. Hát lehet egy ilyen népet komolyan venni, kinek legendás őse lovának bélperisztaltikáját hallgatja, s az ember legszívesebben jól ülepen rúgná, lehetőleg egy vizes strandpapuccsal, hogy jó nagyot csattanjon, hiszen olyan kihívóan mutatja hátsóját az éppen megérkezők irányába? A kezdőpont tehát kijelöltetett. S, mielőtt bárkiben kételyek támadnának a nyitókép tájolásának esetleges tudatossága felől, célszerű, ha kisvártatva szemügyre vesszük, hogy mi is a grandiózus tárlat által elénk vetített utolsó alkotás képi világának üzenete? Aligha kerülhető tehát meg az utolsó „mű” szimbolikájának felfejtése sem. Hogy mivel zárul a kiállítás, hogy mi az utolsó kép? A válasz aligha fog meglepetéseket okozni a nyitókép felütése után: egy video-installáció, melyben egy ember a Himnuszt énekli, s ahogy halad előre az időben, egyre kisebbé válva a Himnusz végére egy ponttá zsugorodik, majd teljesen eltűnik. Kell ehhez a jövőképhez magyarázat? Kell magyarázat egy Himnuszt éneklő ember felszívódásához? Ha vállalod a múltad (hiszen azért a Himnusz döntően a múltról is szól), kiállsz és elénekled ország világ előtt, nos barátom ezzel a történelemmel, ezzel a hagyománnyal, ezzel az értékrenddel, ezekkel az ősökkel nem sokra fogsz már menni, nem sokra viszed sem egzisztenciálisan, sem kulturálisan, sem semmilyen szempontból, ugyanis nem csupán a törpévé válás, hanem a teljes megsemmisülés vár Rád. Ha tehát nem szeretnéd a megsem
Atilla a ragadozó...
XXI. századi Atilla-kép – az értékek ülep-edése



Dobogó
60
misülést választani, értelemszerűen más utat kell választanod, mint Himnuszod, vagyis múltad, értékeid, hagyományod, őseid felvállalását. És az üzenet nem hazudik. A program – a „megmaradás” programja már készen áll. Egy Uniós képviselő asszony a magyar alaptörvényről folytatott nemzetközi vita kapcsán kioktató hangnemben közölte: értsék már meg végre, Istenre, magzatvédelemre, családra hivatkozni nem az európai utat jelenti, majd megismételte: fogadják el, ez az alapállás nem Európába vezet. S mondta ezt akkor, amikor az információáramlás minden csatornáján a nemzeti identitás háttérbeszorításáról, vagyis egy közös Európáról hallunk, egy olyan Európáról ahol a nemzetállamok létjogosultsága értelmét veszítve hanyatlik avitt ideológiává és a Himnuszt felvállaló emberhez hasonlóan a határok is felszívódnak az öklendezésig ismételgetett globalizáció, modernizmus és versenyszellem hamis ideológiájának pozícionálása mellett. Nos, egy ilyen zárókép prezentálása mellett aligha lehet kérdéses az első műnek, vagyis Atillának, Isten ostorának „tájolása”, ha úgy tetszik triviális „keletelése”, s mivel abban a szerencsés helyzetben voltam
Műcsarnokbéli látogatásom alkalmával, hogy hívatlanul ugyan, de egy tárlatvezetéshez volt szerencsém csatlakozni, a kiállítás ott jelen lévő kurátorának – kihasználva a nem várt lehetőséget – azonnal feltettem a következő kérdést: Volt-e valami szándékosság a szobor ilyen irányú elhelyezésében, hiszen azért Atilla mégiscsak egy kevésbé optimális pozícióban fogadja a látogatókat. A válasz a következő volt: Nincs ebben semmi szándékosság, egyébként is a ló viszont oldalnézetből látszik. A cinikus kurátori válasz kisvártatva újabb kérdést szült bennem, melyet nem is tartottam magamban: Az lehet, hogy a ló oldalnézetből látszik, de legjobb tudomásom szerint nem Atilla lova volt az Isten ostora, hanem maga a hun vezér, tehát a főszereplő beállítása mégiscsak kardinális kérdésként és üzenetként kezelendő. A kurátori válasz ismét nem sokat váratott magára: a mélymagyarok szeretnek mindenben provokációt látni. „Vagy úgy” – gondoltam magamban, és ezzel már helyén is tudtam kezelni a dolgokat, az üzenet mellékíze ugyanis világos és félreérthetetlen volt, jól ismert ugyanis hogy a „mélymagyarozás” milyen széljárásban terjed a leghatékonyabban. Mert bár erős csúsztatás lenne tagadni, hogy a sértettség néha bizony egészen hisztérikus és paranoid reakciókat szülhet, de ez az eset egészen nyilvánvalóan nem sorolható ebbe a kategóriába, hiszen a képi jelek oly egyértelműen viselik magukon a provokáció jegyeit, hogy normális ember ezt aligha vonhatja kétségbe. Mindenesetre e válasz után rendkívül felvillanyozva vártam a tárlat további alkotásainak kommentárját a kurátor részéről, hiszen egyrészt jól tudtam, hogy kelletlen kérdéseim kissé fel fogják zavarni az állóvizet, másrészt mégiscsak tanulságos az, ha elkerülve a belemagyarázás vádját nem mi állapítjuk meg egy szervezői szándék valódi indítékait, hanem ők maguk mondják ki félremagyarázhatatlan gondolataikat. De erről kicsit majd később. Megtekintve a kiállítást tehát az ember automatikusan teszi fel magának a kérdést: ez lenne hát a magyar? Egyrészt a kezdetek „hőse”, aki prioritásként lovának bélmozgását kezeli, majd végpontként múltját vállaló alapállásával semmivé foszlik. Bélmozgás és semmivé válás? Ez eddigi történelmének nyitó és záróakkordja? Miközben pedig e két végpont által közrezárt mezőben a Műcsarnok hatalmas kiállítóterében sorra követik egymást a beszédesebbnél beszédesebb alkotások, megállapítható: jó néhány közülük első ránézésre a képi világ vetületében nem is igazán rendelhető a kiállítás koncepciójához. Ilyen például Fehér László egyébként brilliánsan megfestett kukázó hajléktalanja, amely önmagában ugyan remek szociológiai karcolat lehetne, ám ha a „Mi a magyar?” kérdés válaszaként jelenik meg, akkor egészen új fénytörésbe kerül a történet. Ha ugyanis a kiállítás címét Fehér képi világával olvassuk össze (márpedig mást aligha tehetünk), akkor egyoldalúan lesújtó képet kapunk a magyarságról, arról a magyarságról, mely ilyen értelemben egészen triviális egyszerűséggel, mint kukázó hajléktalan jelenik
A Himnusz eleje...
...és vége



MITIKUS MAGYAR TÖRTÉNELEM 61
meg előttünk. Félreértés ne essék, ez nem Fehér, hanem a kurátor Gulyás hibája, aki egy ilyen tematika keretei közé emelte Fehér László alkotását. Ugyanez a helyzet azon video installáció erősen retardált jelleget öltő alanyával is, aki egy rendőrségi kihallgató szobára emlékeztető belső térbe zárva előbb egy hatalmas üveget kezd el minél erőteljesebb nyögések és hörgések közepette köpdösni, majd a szoba valamennyi apró részletét hasonlóképpen teríti be nyálával, mint ahogyan a kutya a vizeletével a területét szokta megjelölni. Ha önmagában vizsgáljuk a nevezett képi világot, akkor remek elmekórtani gyorsjelentést kapunk arról, hogy hová fajul egy olyan önmagát képzőművésznek képzelő alapjaiban mégiscsak menthetetlenül dilettáns elme, ki a tehetség apró szikrájával sem rendelkezve, már-már tragikomikus pótcselekvésbe kezd, ám ha a „Mi a magyar” kérdés reflexiójaként jelenik meg minősíthetetlen mutatványa, az már nem elsősorban őt magát, hanem nemzetét minősíti igencsak negatív megközelítésből, azt a nemzetet, mely ebben az olvasatban semmi egyébre nem képes, mint hogy bepiszkítsa életterét és szembe köpje környezetét.
Az imént említett két példa csupán töredéke azoknak a többségében igencsak sérült lenyomatoknak, melyek mérhetetlenül sötét tónusú, vagy éppen cinikusan lekezelő képet festenek a magyarságról. A teljesség igénye nélkül láthatunk a továbbiakban még „Légkondicionált honfoglalás” címmel aranyra festett gyermekbiciklit, melynek egyik oldalán egy agancsos tyúk, míg másik oldalán egy debilis gyermekmeséből ismertté vált íjfeszítő „tini nindzsa teknőc” válik láthatóvá, feltűnik egy fröccsentett műanyagból összetákolt basszusgitározó Mátyás király, majd két vékony paprikacsík, mely jellegzetesen a kokainfogyasztás „kultú
rájára” utal, szembesülhetünk továbbá olyan festménynyel is melyen csupán a következő feliratok olvashatók: szegény, csalódott, szorongó és fáradt, majd két fekete párna is a nagyérdemű elé tárul, melyre az „önhitt” és „pökhendi” feliratok lettek hímezve (kéretik most is szem előtt tartani a tárlat címét: „Mi a magyar?”), míg egy sötét utat ábrázoló mély tónusú vászon középső részén a HISTORY felirat válik olvashatóvá. Az üzenet a sötét tónus ellenére itt is világos, ha a kiállítás alapkérdését még mindig nem tévesztettük szem elől: a magyar egy sötét út, mely csupán történelem, de semmiképpen sem a jövő...
Mi a magyar? Köpő ember...
Mátyás az igazságos gitáros
Mi a magyar?
Mi a magyar? Történelemmé vált sötét út...



Dobogó
62
Amikor azonban egy nőművész könnyező focilabda című alkotásához értünk, ismét kérdést intéztem kurátorunkhoz, annak ellenére, hogy számomra az elhasznált játékszer oldalára erősített csüngők, egyértelmű
utalást jelentettek a Szent Koronára, de semmiképpen sem szerettem volna én magam kimondani meglátásomat, hiszen megtanultuk a leckét: a mélymagyarok szeretnek mindenben provokációt látni. „Kicsit megakadtam az értelmezéssel. Kérem mondja el saját gondolatait az „alkotásról” – szóltam az intézmény prominens alkalmazottjához, aki készségesen válaszolt: „Az elhasznált bőrlabda az ország állapotára utal, a csüngők pedig a Szent Koronára”. Nocsak, nocsak, hát mégiscsak jelen van a szent Korona gondoltam magamban, miközben a felfedezés örömében kezdtem égni, hiszen úgy véltem egy új emberi fajra, a szabadelvű mélymagyarra bukkantam. Ám a következő kérdésemre adott válasza csakhamar szertefoszlatta kezdeti örömömet – egyszerre aligha lehet érvényes a két meghatározás. Kérdésem ugyanis a következő volt: Nem jelent-e deszakralizálást az ilyetén ábrázolásmód? A kurátor sietve szögezte le: nincs olyan ami szent és sérthetetlen lenne, egyébként pedig a korona elég erős ahhoz, hogy ne lehessen deszakralizálni. Azt a kérdést persze nem állt szándékomban felvetni, hogy egy átprogramozott Szent Korona milyen hatékonysággal képes ellenállni a negatív erők intézményesített támadásainak, de sietve jeleztem, hogy nem is annyira a Szent Korona, mint inkább a hozzá fűzött emberi viszony deszakralizálásáról próbáltam beszélni, vagyis elsősorban az emberi tényező Szent Ereklyéhez fűződő viszonyának esetleges meglazítására szerettem volna fókuszálni. Felvetésemre a kurátor leszögezte: ilyen „meglazítás” csak nyilvános eseményen következhet be. No, de a Műcsarnokbéli tárlat nem nyilvános esemény? – kezdetű kérdésemre válasz már nem érkezett... Legközelebb csupán egy újabb videó installáció előtt láttam kurátor barátunkat, egy olyan videó instal
láció előtt, ahol a művész saját nemi szervét kezében tartva a vonat wc-jébe vizel. Mindezt hozzávetőleg háromszoros életnagyságban képzeljük el. Hogy neve
zett alkotás mélyrétegeit milyen hatékonysággal sikerült felfejtenie a szakértő hangnak az érdeklődő hölgy vendég számára azt nem tudom, de néhány tanulságos megjegyzést sikerült „elcsípnem”, amelyet most annak ellenére kénytelen vagyok saját szavaival idézni, hogy az nyilvánvalóan átlépi a jó ízlés kereteit, viszont bármiféle finomhangolás nem mutatná meg hitelesen azt a színvonalat, amelyet 2012-ben a Műcsarnok egy kurátora nyilvánosság előtt megenged magának. A művész vázlatos bemutatása kapcsán megtudhattuk, hogy egy vajdasági alkotóról van szó, aki a délszláv háború alatt szembesült a határok dilemmájával. S mivel rengeteg kényelmetlenséget jelentett számára a határokon való átkelés, ezért a határok elleni tiltakozás jegyében alkotta meg ominózus, vizelős installációját, melynek lényege abban állt, hogy amint a vonat egy határterületen áthaladt, előkapta nemi szervét és intenzív vizelésbe kezdett. Ezen aktust a kurátor lényegre törő tömörséggel jellemezte: nem szarik, hanem hugyozik a határokra, majd mosolyogva jelezte, hogy az alkotás egyébként a vizelési technikákra is rávilágít, hiszen egyesek, mint a billiárd dákóját, míg mások, mint a virslit fogják nemi szervüket a wc-ben, majd jelezte, hogy számára ez egy rendkívül erős alkotás. Még mindig ne feledjük: igen, a műcsarnokban vagyunk, a vezető értelmiség egyik potenciális főhadiszállásán, és nem egy negyedosztályú füstös kocsmában, ahol „ötöd osztályú” alkoholisták folytatnak egymással triviális párbeszédeket. Félreértés azonban ne essék: nem elsősorban a hangnemmel volt a probléma, hisz ne legyünk prűdek; – még a legjobb társaságban is néha felüti fejét a vulgaritás. Az igazán jelentős problémát az jelentette, hogy egy teljesen kifordult gondolkodásmód rendkívül erős alkotásként értékelt egy olyan képi világot, ahol a súlyponti kérdés a határok, tágabb értelemben pedig a korlátok levizelésére redukálódott,
Túl a Szent Koronán – Szent Futball Labda
Mi a magyar? Jellemzően ez lenne?



MITIKUS MAGYAR TÖRTÉNELEM 63
vagyis alapvető normák fellazítása, esetleges eltörlése volt a helyeslést kiváltó kódolt üzenet lényege. Ha pedig ezen kurátori alapállás mellé még odateszem azon kijelentését is, melynek értelmében semmi sem szent és semmi sem sérthetetlen, akkor bizony okkal-joggal aggódhatunk hogy milyen kezekbe is került a Műcsarnok irányítása, azé a Műcsarnoké, ahonnan egyébként a művészet alapvető rendeltetésének megfelelően pontosan az erkölcsi mércék, vagyis a határok felállítása, a keretek és normák kiépítése kellene, hogy rendelt útjára induljon. Mindezek tükrében megállapítható: a Műcsarnok által rendezett kiállítás kapcsán egy olyan kép alakul ki tehát a magyar vénáról, amely megbékélni képtelen, amely agresszív, amely leköpi a másikat, aki vizel a határokra, aki fölényesen cinikus, aki öntudatlan, aki csak kukázni képes, aki sötét úton jár és már csak történelem, aki szegény és csalódott, szomorú és fáradt, aki önhitt és pökhendi, depressziós és hitehagyott, s aki az egyik tagadhatatlanul ironikus alkotás tanúsága szerint, szentté emelni már csak a szalámi tolvajláson ért, majd kínosan megbukott médiasztárját – Bakács Tibort képes. Ismerős a kép? Mit is mondott Kertész Ákos? „A magyar genetikusan alattvaló”. Ez a kiállítás egy ilyen nemzetet prezentál. Kortárs művészeink és kurátoruk jó tanítványnak bizonyultak, sikeresen örökítették át ezt az ideológiát alkotásikra, jeles eredménnyel járták ki a „Kertész-iskolát”, hogy az odalátogatóban (mint mindig) az önirónia, és a segíteni
szándékozó önkritika ájtatos hazugsága mögé bújva tovább mélyítsék a semmisség, és alávalóság-tudatot. A gond csak az, hogy ezt a torz és végletekig egyoldalúan megbélyegző szellemiséget nem egy kutyaürülékes csepeli külvárosi pincegalériában, hanem a kortárs képzőművészet kánonformáló központjában adagolják. Ha pedig felülünk ezeknek az üzeneteknek, ha elfogadjuk, hogy a határokat (vagyis a kereteket) le kell vizelnünk, hogy semmi sem szent és sérthetetlen, ha elhisszük, hogy nemzetünk egy sötét út, mely már csak történelem, akkor ne is csodálkozzunk azon, hogy a jövőben csupán selejtes szalámi tolvajok szintjére süllyedő szenteket tudunk adni a világnak a szent Margitok és a szent Lászlók árnyékában. Ez lenne hát a magyar? – tesszük fel a kérdést ismét, és ha méltányosak vagyunk, be kell látnunk, hogy a kiállítás talán kismértékben menthető lenne egyetlen szóval, ha a címe a jelen-korra utalna. Mi a magyar ma? Illúzióink azonban ne legyenek. A jelenkorra utaló időhatározó nem véletlenül maradt le, nehéz ugyanis elképzelni, hogy ennek jelentőségét egy intézményvezető ne látta volna át. A jelenkorra való utalás hiányában viszont egyértelmű, hogy a magyar ez esetben nem kizárólag napjaink magyarját jelenti, aki az esetek jelentős hányadában valóban agy-halott pozícióban, a fenti alkotások szinonimájaként éli életét, hanem általában a magyart jelenti, mindennel együtt: másfélezred éves hagyományával, őseivel, kultúrájával. Ebben a magyarban benne van Atilla, Mátyás, Szent László, Csontváry, Hamvas, Kodály, Vásáry Tamás, Ady, Bartók, vagy akár Liszt Ferenc. Tisztában vagyok ugyanakkor azzal a ténnyel, hogy a fenti nevek közül sokakkal, így Atillá-val szemben is megfogalmazódnak a magyartalanítás hangjai, azok a hangok, melyek hosszú évszázadokon keresztül némák maradtak, hisz olyannyira egyértelmű volt a nagy hadvezér magyar rokonsága, hogy azt senki nem vonta kétségbe. A Képes Krónika még egyértelműen utal Atilla magyar származására lejegyezve, hogy Atilla magát a magyarok királyának, a világ félelmének az Isten ostorának szólíttatta. Persze a hivatalból szkeptikus hang egy magyar forrás magyar eredettel kapcsolatos tételeit elfogultság miatt azonnal megkérdőjelezi, amivel természetesen nem is lenne gond, ha közben nem élne a kettősmérce elfogadhatatlan, végletekig méltánytalan eszközével. Ugyanis egyetlen magyar eredettel szemben kritikus és szkeptikus személyt sem hallottam még, aki egy héber forrás héber eredettel kapcsolatos tételeit kérdőjelezte volna meg szintén elfogultságra hivatkozva. Mert ameddig már-már divattá vált Atilla magyarsággal kapcsolatos vérségi kötelékét megkérdőjelezni, addig szentségtörésnek számít, ha valaki Krisztus zsidó források szerinti zsidó eredetét vonja kétségbe. Pedig a megkérdőjelezés logikája ugyanaz. Mindezek ellenére a kiállításon szereplő Atilla-ábrázolással kapcsolatban Vincze Barbara és Pallag Zoltán neve alatt megjelenő kritika mégis a következő kijelentéseket tette: Atilla megidézése „... felveti a hun-ma



Dobogó
64
gyar rokonság képzetére épült, de téves közös identitást – a kisebbségi komplexussal küzdő magyar embernek sosem volt elég, ha csak Árpádig tudta visszavezetni származását...” A cikk logikája szerint, mind a Képes Krónika, mind a Tarih-i Üngürüsz szerzői, de Árpád-házi királyaink is kisebbségi komplexusban szenvedtek, hiszen a rokonságot egyértelműen bizonyítottnak vélték. Ezek után persze el lehet dönteni, hogy kinek hiszünk: napjaink egy kommunikáció szakot végzett zsurnalisztájának, ki a szabadelvű kocsmapróféták színvonalán értekezik, s kinek munkaköre senki számára sem kétséges módon alapvetően a manipuláció és a csúsztatások talajából táplálkozik, vagy a fent idézett forrásokon túl (hogy ne csupán magyar szerzőkre hivatkozzunk) annak a nemzetközileg is elismert francia Atilla-kutatónak, név szerint Thierry Amadénak, aki az 1800-as évek közepén datált egyik tanulmányában a következő megállapítást tette: „Attila-, Árpád- és Szent Istvánban van megtestesülve a három korszak, melyre a magyar nép hős története oszlik, s e jellemmel tűnnek ők fel a hagyományban, hogy az idők különbözése daczára is egy közös cselekvényre összeműködnek, s egymás fiai nem csak test, hanem lélek szerint is.” Mára tehát már jól érzékelhetően alakult ki egy olyan, önmagát intellektuálisnak nevező álláspont, mely történelmünk hősi korszakaira, kulturális eredményeire és letagadhatatlan erényeire való hivatkozást kizárólag a kisebbségi komplexus felszínre töréseként értelmezi. Így válhatott Atilla, Szent László, Mátyás, Csontváry, Hamvas, Kodály, Vásáry Tamás, Ady, Bartók, Liszt csupán az elitnek nevezett Európa csökevényes balkáni derivátumává. A helyzet azonban a fenti névsort olvasva mégiscsak a következő: nem mindig volt az a magyar, mint ahogyan ma sem kizárólag az, amivé szándékoznak és szándékozták a történelem folyamán oly gyakran zülleszteni. Az, hogy mára az esetek egy igencsak jelentős részében intellektuális roncscsá hanyatlott, nem kizárólag saját gyengesége, bár ez a kérdés sem kerülhető meg. Voltak azonban olyan külső erők, melyek szorgosan, kitartóan és módszeresen munkálkodtak e nemzet leépítésén. A lista vélhetőleg rendkívül hosszú lenne, ezért elég, ha csak a legutolsó – hozzávetőleg négy évtizedes diktatúra működési logikájára gondolunk: az értelmiség ellehetetlenítése, a lakatosok Kossuth-díja, az ateizmus államvallássá emelése nem igazán hatottak inspirálóan a szellemiség fejlődésére. Átformálták, lefedték az intellektust csakúgy, mint ahogyan a reneszánsz is átformálta az Utolsó Ítélet Krisztusát a Sixtus-kápolnában, hiszen ítélő minőséggé alacsonyította a kegyelem hordozóját, melynek következtében az Egyetemes Megváltó pontosan úgy váltott jellemet, mint az a gyermek, aki angyalként került be egy beteg közegbe és ördöggé vált. De melyik az igazi gyerek? Az angyal, vagy az ördög? Feledhetjük-e az ördöggé vált gyermek egykor volt angyal arcát, és indokolt-e az angyali múltat is pokolivá alakítani? És melyik az igazi Krisztus? A szélső-liberális
megmondó emberek által fattyúnak titulált bohózat, vagy az egyetlen remény az emberiség megmaradása számára? És melyik az igazi Atilla? A nyugati legendák által megírt kutyafejű vért ivó szörny, vagy a történelmi dokumentumokkal igazolható hadúr, aki Raffaello festményének tanúsága szerint is világhódítóként kegyelmet tudott gyakorolni Róma felett, pedig minden eszköze meg lett volna arra, hogy felégesse azt? A fenti kérdések tükrében talán nem lehet vita tárgya, hogy a méltányosság mégiscsak azt diktálja, hogy azt a magyarság-képet is meg kell mérni, amely nem csak pusztít, gyűlöl és alakoskodik, vagyis amilyenné gyakran lett, és amilyennek láttatni szeretnék bizonyos erőterek, hanem azt is, aki alkot, aki gyógyít, aki épít. Vagyis nem kellene letagadni az angyalt az ördögi vakolat alatt, mint ahogyan alapvetően helytelen lenne kizárólag az angyalt hirdetni egy tagadhatatlanul ördögi keretrendszerben. Abban azonban, hogy egy ilyen lehangoló és egyoldalú magyarság-kép alakult ki napjainkra, a legnagyobb felelősség elsősorban mégiscsak az értelmiséget terheli. És akkor meg is kapjuk válaszunkat arra a fel nem tett kérdésre, hogy kik tették ilyenné a magyart, kik formálták ilyenné a magyarságképet? Nos, a szellemiség képviseletének azon szereplői, akik beálltak a hivatásos és főállású epehányók sorába, akik csak lehúzni és mocskolni képesek, akiknek eminens érdekük, hogy a pontos és örökérvényű határokban gondolkodó nemzetek kötelékeit feloldják, aminek következtében elkezdhetik a reakcióképtelen masszává gyúrt alattvalók sorozatgyártását, miközben sem értéket sem érzékenységet nem kímélve múltjukat és jelenüket is semmivé darálják, hogy végérvényesen eltüntessék azokat a szellemi kapaszkodókat, melyek segítségével az ember embernek maradva állhatna meg egy hamis világ igaznak hazudott színpadán. Az a kurátor tehát, aki a jelenleg tárgyalt szellemiséget képviselve teszi fel a kérdést, hogy mi a magyar, nyilvánvalóan beáll abba sorba, mely gyaláz, mint ahogyan akkor is gyalázott, amikor még a debreceni Modem vezetőjeként „Messiások” címszó alatt felboncolt hullákat, szétterpesztett lábú meztelen nőket és Serrano emberi vizeletbe merített Krisztusát állította ki. Lehet a szándékot és koncepciót magyarázni és ideologizálni, ragozni és intellektuális vitára bocsátani, de a tény akkor is tény marad: a kiállítás meg
Serrano levizelt Krisztusa



MITIKUS MAGYAR TÖRTÉNELEM 65
hirdetett kérdésfelvetése mögé bújva ismét bele lehetett rúgni egy jó nagyot mind a magyarságba, mind a Megváltóba, ugyanis helyezhetek én egy emberi vizeletben úszó Krisztust bármilyen kontextusba és szekcióba, egy Messiás címszó alatt széttárt lábú meztelen nőt pedig magyarázhatok én akárhogyan, az gyalázás lesz a javából, és aki ezt másképp látja, ott bizony keményen deformálódott a lélek, hisz aki még mindig nem érti, hogy betegséget és aberrációt közszemlére tenni beteg és aberrált dolog, még ha az egyfajta jellegzetes korrajzként is értékelhető, ott bizony komoly problémák vannak a fejekben. Mert az nem igaz, hogy egy beteg világot visszatükrözni, csak beteg eszközökkel lehet, erre számtalan példával szolgált a művészettörténet. Ám ha az a művészetnek hazudott nyomorult komédia, mely a „Mi a magyar?” kiállítás címszava alatt megidéződve kanonizálásra kerül, és ha tovább folytatódik a pszichésen zavart lecsúszott páciensek vezető-értelmiséggé való emelése, akkor ne is csodálkozzunk azon, hogy kialakul egy olyan genetikailag alattvaló magyarság-kép, melyet cáfolni kizárólag a múltunkra hivatkozva már egyre reménytelenebb és egyre kínosabb lesz. De vajon létezik más is? Létezhet egy olyan meghatározás is, mely felülemelkedik ezen a néha egészen alattomosan sulykolt torz magyarság-képen? Mi tehát a magyar? Nyilvánvalóan számtalan megfogalmazás, definíció létezik, és egyik sem lehet teljesen pontos, sem pedig kizárólagos. Most mégis egy olyan, nem általam felvetett elképzelést javaslok megfontolásra, mely kétségtelenül jelen van, logikus, és komoly valóságalappal bír, de sokan (ha egyáltalán hallottak róla) óvatos távolságtartással szemlélik, kicsit talán idegenkednek is tőle, miközben alapkoncepciójának igazságtartamát vitatni aligha lehetséges. Mindenekelőtt meg kell értenünk: alapvetően zátonyra fog futni, aki a magyart kizárólag faji alapon akarja meghatározni, mert ahogyan József Attila írja: anyám kun volt, apám félig székely félig román vagy tán egészen az. A keveredés tehát vitathatatlan. Ezért jó, ha mindjárt az elején rögzítünk egy tényt: a magyar nem elsősorban vérségi kérdés, hanem sokkal inkább vállalásé. És akkor el is érkeztünk a sarkalatos kérdésünkig. Mit jelent a vállalás, és minek a vállalásáról van itt szó egyáltalán? Nos, ha gondolkodó emberhez méltóan akarunk viselkedni, akkor egészen világos, hogy nincs jogalapunk kétségbe vonni ősi kultúrák, illetve teremtő géniuszok azon alapállását, melynek értelmében asztrálmítoszi keretekben is gondolkodtak a világ működésrendjének elemzése és értelmezése kapcsán. Ezt tette Egyiptom, a mezopotámiai kultúrák, az Inkák, de Leonardo és Csontváry is. Ha erről az oldalról közelítjük meg a kérdést, akkor nem vita, hanem tény kérdése: a magyar a kezdetektől fogva lovas nemzetként határoztatik meg. A Ló az imént jelzett asztrálmítoszi keretek között a Nyilas csillagképének jelölő állata, ezért nevezik a magyart Nyilas-tulajdonságú nemzetnek. A Nyilas csillagképe viszont kitüntetett pozíciót foglal el az Ég boltoza
tán (ez megint csak nem áltudományos elképzelés, hanem szigorú asztronómiai, tehát csillagászati tény), hisz a földről irányába tekintve, egészen pontosan mögötte saját spirál-galaxisunk központi magja, vagyis egy életet generáló és sugárzó energiaforrás található. Mindez nem jelent mást, mint azt, hogy a Nyilas közvetlen kapcsolatban van egy teremtő minőségű energiaforrással. Mi ennek az energiaforrásnak a lényege? A válasz világos. A fény életet ad. A fényhez azonban nem csupán életet létrehozó energia, de különböző tulajdonságok is párosulnak. A szeret, a jóság az ingyen kegyelem, az áldozatvállalás és megbocsátás. Ezek egyszersmind Krisztusi értékek is, ami természetes, hiszen Krisztus pedig egy Teremtő minőségnek a földi kivetülése volt a történelmileg megszabott időkeretek között. Mindezek ismeretében újra fel kell tennünk a kérdést, most már annak tudatában, hogy tisztáztuk: a magyar Nyilas-tulajdonságú nemzet. Vállalás kérdése a magyarság – írtuk néhány sorral feljebb. De minek a vállalásáé? Nos, a válasz világos: annak, hogy a számára rendelt Fény-központúságot milyen mértékben hajlandó felvállalni és továbbadni, vagyis milyen mértékben hajlandó felismerni és megvallani az Istent. Azt az Istent, melyhez Krisztus eljövetele óta (felülemelkedve az igazságot nem feltétlen tartalmazó ószövetségi törvényen), még egyszer hangsúlyozva a szeretet, a jóság, az ingyen kegyelem és a megbocsátás magatartásformája lett rendelhető. Mit kell tehát rendeltetésének megfelelően, konzekvensen képviselnie a magyarságnak? Nyilvánvalóan a Fény képviseletét. Az, hogy napjainkban mindez igencsak csekély hatásfokkal történik, ne tévesszen meg senkit. Tatár, török, Habsburg orosz, mind jelentős energiát fektetett a rombolásba. A belső erodáló erőkről pedig már fentebb szóltunk. Ebből a történelmi hagyatékból tehát napjainkra vitathatatlanul egy olyan nemzeti karakter kerekedett felül, mely az esetek túlnyomó többségében valóban alkalmatlan küldetését beteljesíteni. Ez nem lehet kérdés senki számára sem. Csakhogy óriási hiba, ha valaki kizárólag a negatívumokat látja, mint ahogyan egészen fatális tévedés az is, ha egyesek kizárólag e negatív hatásokkal próbálják meg a múltat átszőni. Nézzük csak meg, hogy a rendelt pozíciójának megfelelően képes volt-e megjelenni a történelem színpadán a magyarság úgy, hogy egyfajta folytonosságot (az értékek fenntartásának folytonosságát) azért mégiscsak átörökítette? Hát bizony képes volt. És erről régészeti leleteink, műalkotásaink valamint hagyományunk egyforma erővel vallanak. Atilla – Szent László – honfoglalás-kori mellkeresztek – Velemér – Kazettás menynyezetek – Csontváry. Csak néhány szereplő azon a másfél ezredréves tengelyen, amelynek meghatározó pontjai között gyakran évszázadok teltek el, de ennek ellenére minden sarkalatos elemében azonos intenzitással volt jelen a Krisztusi szeretetvallás működésrendje, vagyis átörökítődött a kegyelem gyakorlása, a Fény közvetítés feladata még akkor is, ha az általános kép (a társadalom általános állapota) gyakran torzulást,



Dobogó
66
s szintén gyakran lehangoló „üledékképződést” mutatott. De azt feltételezni, hogy a sár terjedésével egészen biztosan felemésztődnek a mezők életet hordozó virágai is, és nem csupán háttérbe szorulnak, miközben vitathatatlanul jelen vannak, hibás, elfogadhatatlan és megkockáztatom tudatos manipulációra épülő alapállás. A Magyarság tehát vállalás kérdése. Ezért lehetett Csontváry, Liszt, Mátyás – még ha ereikben más nemzetek sorsa is keringett – magyar. Mert magyarnak vallották magukat. És ezért nem lehet magyar a német reneszánsz talán legnagyobb mestere Albrecht Dürer, akinek bár apja egy Gyula melletti kistelepülésen, Ajtóson született magyar ősök gyermekeként, ám magyarságát ennek ellenére nem szándékozott megvallani. És pontosan ezért nem lehet magyar Imre Kertész sem, mert aki kikéri magának, hogy róla bárki magyar identitást feltételezzen, azzal szemben européer módra tiszteletet kell tanúsítani, és kérésének a tolerancia jegyében eleget téve bátran el lehet varrni azokat a szálakat, melyek személyét egykor tévesen a magyarsághoz kötötték. Egy nemzet-karakter minősége meggyőződésem, hogy döntő mértékben az Egyetemes Megváltó szellemiségének elfogadottságának arányában állapítható és ítélhető meg hitelt érdemlően. Egy nép érettségét pedig többek között az is jól mutatja, hogy hol lobognak inkább a zászlói: a homlokzatokon, vagy a szívekben. A fiatal nemzetek gyakran esnek abba a hibába, hogy még a nyilvános wc-ket is fellobogózzák, ami egyrészről érthető, hisz ennek pszichológiai okai vannak. Igazolni akarják önmaguk létjogosultságát, s ezzel nyomatékosítják szerepüket a történelem színpadán. Ám az igazi zászló nem vászonból, hanem szellemiségből, kultúrából, áldozatvállalásból és Istenhitből szövődik. Ezért a magyarság igazi nemzeti lobogója nem kizárólag a piros fehér zöld mezőkből tevődik össze, hanem ugyanannyira az Attila, a Szent László, a Mátyás, a veleméri kőtemplom, a Csontváry, a Kodály, a honfoglalás-kori mellkeresztek, vagy akár a festett templomi kazettás mennyezetek szellemiségéből szövődik még akkor is, ha ez a nemzeti lobogó most tagadhatatlanul egy fertőzött mocsár közepén várja a megtisztult zászlóvivők feltűnését. De azért mert hatalmas a mocsár, és azért mert egy Műcsarnoknak hazudott nyilvános wc-t a selejtek napi rendszerességgel rondítanak tele, a lélekből szőtt zászló még mindig kiemelkedik a trágya-halomból, és meggyőződésem, hogy egyetlen, a hitványság iskoláját kitűnően végző kisember sem fogja tudni teljesen összemocskolni azt. A magyarság tehát nem csupán az üledékképződésnek az a sajátos formája, amellyel a társadalmi és politikai közéletben napi rendszerességgel szembesülünk, hanem többek között az a Velemér, a kazettás mennyezetek és Csontváry által átörökített spirituális tengely is, mely közel ezer év viharain keresztül, a legmostohább időkben is képes volt átörökíteni és hirdetni a krisztusi szeretetvallás életet konzerváló, valóságos emberré formáló
téziseit. Aki ezzel vitázik, az Csontváry cédrusit, Kodály életművét, Szent László életpéldáját, Velemér önsebző pelikánját, és a kazettás mennyezetek univerzális igazságait köpi szembe és tagadja meg. Ez is vállalás kérdése, de meggyőződésem hogy semmiképpen sem az üdvözítő út elhagyhatatlan kelléke. S meggyőződésem az is, hogy az ostobaság által dirigált közéletben, ebben a nemzeti önazonosságot alárendelt pozícióban meghatározni szándékozó eltorzult vidámparkban, ahol annyi hullámvasútra ültettek már fel minket az idők folyamán, s annyi rém riogatását viseltük el az elvarázsolt kastélyokban, ahol anynyi torz tükröt és riasztó bohócot láttunk már, hogy beleszédülve kezdtük magunkat pokolian becsapva érezni, egyre több látogató fogja felismerni e beteg intézmény abszurd hazugságait, s előbb a bukott bohócokat küldi nyugállományba, majd a rosszemlékű Lunapark elbontására is felhatalmazást ad.
A kiállítás támogatói: Nemzeti Kulturális Alap, Emberi Erőforrások Minisztériuma, Hargita Gyöngye – Médiatámogatók: MTVA, TV2, Heti Válasz, HVG, Inforádió, INDEX
Kortárs oktatáspolitika a Műcsarnokban. A jövő nemzedéke „okosodik” Mátyás, az igazságos-gitáros szellemisége alatt.
A szerző legújabb kötete!
Kapható a Két Hollós könyvesboltban!