---
master_file: "[[@KarenArmstrongJeruzsalem]]"
---
# Index for Karen Armstrong – Jeruzsálem – Egy város három vallás.pdf

KAREN ARMSTRONG
Jeruzsálem
EGY VÁROS – HÁROM VALLÁS



Fordította
RÉZMŰVES ZOLTÁN
EURÓPA KÖNYVKIADÓ BUDAPEST, 1997
A MŰ EREDETI CÍME: KAREN ARMSTRONG: JERUSALEM ONE CITY, THREE FAITHS ALFRED A. KNOPF, NEW YORK, 1996 COPYRIGHT © 1996 BY KAREN ARMSTRONG
HUNGARIAN TRANSLATION © RÉZMŰVES ZOLTÁN, 1996
AZ EURÓPA KÖNYV KIADÓNÁL A SZERZŐTŐL EDDIG MEGJELENT: ISTEN TÖRTÉNETE
EURÓPA KÖNYVKIADÓ, BUDAPEST FELELŐS KIADÓ OSZTOVITS LEVENTE IGAZGATÓ SZEDTE A TYPOSTÚDIÓ KKT.



NYOMTA SZEKSZÁRDI NYOMDA KFT. FELELŐS VEZETŐ VADÁSZ JÓZSEF ÜGYVEZETŐ IGAZGATÓ KÉSZÜLT SZEKSZÁRDON, 1997-BEN FELELŐS SZERKESZTŐ DEZSÉNYI KATALIN
MŰSZAKI VEZETŐ NÉVERY TIBOR KÉSZÜLT 36 (r1/5) TV TERJEDELEMBEN ISBN 963 07 6262 5 KÉSZÜLT A FŰZFŐI PAPÍR RT. 80 G/Mz FŰZFŐPRESS PAPÍRJÁN



Édesanyámnak, Eileen Armstrongnak
Köszönetnyilvánítás Az írás magányos foglalkozás. Mindazonáltal szeretnék köszönetet mondani ügynökeimnek, Felicity Bryannek, Peter Ginsbergnek és Andrew Nurnbergnek, valamint szerkesztőimnek, Jane Garrettnek és Stuart Proffittnak támogatásukért és buzdító szavaikért. Hálás vagyok Roger Boase-nak, Claire Bradleynek, Juliet Brightmore-nak, Katherine Hourigannek, Ted Johnsonnak, Anthea Lingemannek, Jonathan Magonetnek, Toby Mundynak és Melvin Rosenthalnak szaktudásukért, türelmükért, tanácsaikért és közreműködésükért. Végezetül szeretnék még köszönetet mondani Joelle Delbourgónak, egykori szerkesztőmnek a Ballantine-nál, aki először vetette fel, hogy meg kellene írnom ezt a könyvet, és aki erőt adott és buzdított végtelen lelkesedésével.



Bevezető
Jeruzsálemben minden más városnál hangsúlyozottabban része a történelem a jelenkornak. Lehet, hogy ez az összes vitatott hovatartozású helyre igaz, engem mégis megdöbbentett, amikor 1983-ban először mentem dolgozni Jeruzsálembe. Főként a várossal kapcsolatos érzéseim hökkentettek meg. Különös élmény volt ott sétálni, ahová kisgyermekkorom Dávid királyról vagy Jézusról hallott történetei óta csak képzeletben vetődtem el. Amikor apáca lettem, megtanultam, hogy a reggeli meditációt azzal kezdjem: elképzelem a bibliai helyszínt, melyen elmélkedni szeretnék. Így született meg saját képzetem a Getszemáni-kertről, az Olajfák hegyéről vagy a Via Dolorosáról. Most, hogy mindennapos ügyeimben járok-kelek ezeken a helyeken, már tudom, a valóságos város az elképzeltnél sokkal nyüzsgőbb és kavargóbb. El kellett fogadnom például azt, hogy Jeruzsálem a zsidók és mohamedánok életében is fontos szerepet játszik. Amikor láttam, hogy kaftános zsidók vagy marcona izraeli katonák csókolják a Siratófal köveit, vagy amikor néztem, mint sereglenek a kiöltözött muszlim családok a Hárám al-Sárif felé a pénteki imára, először döbbentem rá a vallási pluralizmus nehézségeire. Az emberek ugyanazokat a szimbólumokat alapvetően különbözőképpen láthatják. Mindazonáltal kétségbevonhatatlan ezeknek az embereknek a joga szent városukra, bármennyire is nem illenek bele az én Jeruzsálemembe. A város mégis az én szent városom maradt, pedig a bibliai helyszínekről alkotott egykori képzeteim minduntalan összeütközésbe kerültek a huszadik századi Jeruzsálem közvetlenül megtapasztalt valóságával. Jeruzsálem, életem néhány meghatározó jelentőségű élményével együtt, azonosságtudatom részévé vált. Brit állampolgár lévén politikai identitást nem várhattam el a várostól, mint újdonsült jeruzsálemi kollégáim és barátaim. Izraeliekkel és palesztinokkal beszélgetvén megdöbbentem, milyen élénken élnek bennük a múlt eseményei. Néha aprólékos részletességgel fel tudták idézni, milyen események vezettek Izrael Állam 1948-as megalakulásához vagy az 1967-es hatnapos háborúhoz. Gyakran felfigyeltem rá, hogy a beszámolók alapkérdése, ki miben volt első. Hogy kik folyamodtak először erőszakhoz, a cionisták vagy az arabok? Hogy ki ébredt rá elsőként Palesztina értékére, és kezdte az országot fejleszteni? Hogy ki lakta előbb Jeruzsálemet, a zsidók vagy a palesztinok? A zavaros jelenről beszélgetve mind az izraeliek, mind a palesztinok ösztönösen a múlthoz kanyarodtak vissza, vitájuk fesztelenül ívelt át a bronzkortól a középkoron át a huszadik századig. Amikor pedig akár zsidók, akár arabok körbevezettek a városukon, a múlt emlékeivel támasztották alá igazukat.



Első napom délelőttjén már megtudtam izraeli kollégáimtól, hogyan ismerhetem föl a Heródes király korából való köveket eltéveszthetetlenül csálé élükről. A mindenütt jelen lévő kövek tanúskodtak arról, hogy a zsidók Jeruzsálem iránti elkötelezettsége (ez esetben) legalább az i. e. I. századig nyúlik vissza, amikor az iszlám még meg sem jelent a színen. Valahányszor csak építkezések mellett haladtunk el az Óvárosban, meghallgathattam, mennyire elhanyagolták a várost az egykor uralkodó ottománok. Jeruzsálem csak a tizenkilencedik században kapott ismét erőre, jobbára zsidó erőfeszítéseknek köszönhetően – elég, ha csak a Sir Moses Montefiore építtette szélmalomra vagy a Rothschild család finanszírozta kórházakra tekintünk. Izraelnek köszönhető tehát, hogy a város úgy gyarapodik, mint még soha előtte. Palesztin barátaim révén egészen más Jeruzsálemet ismerhettem meg. Megmutatták nekem a Hárám al-Sárif és a város határain a mamelukok építtette csodálatos medreszék, muszlim iskolák szépségeit, bizonyságául a muszlimok Jeruzsálem iránti elkötelezettségének. Elvittek Nebi Músza szentélyéhez, azaz Mózes sírjához, Jerikó közelébe, melyet a Jeruzsálemet a keresztényektől védelmező arabok építettek föl, és a közelben álló, rendkívüli Omajjádpalotákhoz. Amikor egyszer Betlehemen hajtottunk keresztül, palesztin házigazdám megállította a kocsiját Ráchel út menti sírja mellett, hogy szenvedélyesen elmesélje: a palesztinok évszázadokon át gondozták ezt a zsidó szentélyt – pedig buzgalmukért nem sok jutalmat remélhettek. Egy szó bukkant föl minduntalan az elbeszélésekben. Még a legvilágiasabb izraeliek és palesztinok is hangsúlyozták, hogy Jeruzsálem népük „szent városa”. A palesztinok még az al-Kudszí, „Szent” nevet is adták neki, bár az izraeliek erre fölényesen legyintettek, mondván, Jeruzsálem előbb lett a zsidók szent városa, és hogy a muszlimok számára sohasem volt olyan fontos, mint Mekka vagy Medina. De mit is jelent a „szent” szó ebben a szövegösszefüggésben? Hogyan lehet egy város, telis-tele gyarló emberi lényekkel és a lehető legkevésbé sem szent tevékenységeikkel, önmaga szentség? Miért tanúsítanak a harcosan ateista izraeliek is ekkora odaadást a szent város iránt, és miért ragaszkodnak ennyire a Siratófalhoz? Miért indítja könnyekre a hitét nem gyakorló arabot is, amikor először lép az Al-Aksza-mecsetbe? Azt még értettem, miért tekintették szentnek a várost a keresztények, hiszen Jeruzsálemben halt meg és támadt föl Jézus, más szóval itt született meg maga a vallás. De a judaizmus és iszlám vallásformáló eseményei Jeruzsálemtől távol mentek végbe, a Sínai-félszigeten és az arábiai Hedzsázban. Miért a jeruzsálemi Cion-hegy a zsidók szent helye például, és nem a Sínai-hegy, ahol Isten átadta Mózesnek a törvényeket, és Izraellel megkötötte az örök frigyet? Egyértelműen kiderült, tévesen feltételeztem, hogy a város szentsége összefügg a megváltás történetével, Istennek az emberiség ügyeibe



történt beavatkozása mitikus legendájával. Azért kezdtem könyvem megírásához, hogy kiderítsem, mitől szent város a szent város. Az kiderült, hogy a „szent” szót olyan magától értetődően emlegetik Jeruzsálemmel kapcsolatban, mintha jelentése kézenfekvő volna, pedig voltaképpen nagyon is összetett. A három egyistenhívő vallásban kifejlődött Jeruzsálemhez fűződő hagyományok fölöttébb hasonlók. A szent helyek, szent városok iránti hódolat egyébként szinte általános jelenség. Vallástörténészek már kimutatták, hogy ez majd' minden kultúrában a vallás első megnyilvánulási formája. A népek úgy nevezett „szent geográfiát” dolgoztak ki maguknak, amelynek semmi köze a világ tudományos feltérképezéséhez, mivel lelkükről rajzol inkább képet. A világban létező városok, erdők és hegyek jelképei ennek a szellemiségnek, mely annyira átitatja az emberi létezést, hogy az Istenről, a természetfölöttiről vallott nézeteinktől függetlenül alapvetően hozzánk tartozik. Jeruzsálem – különböző okokból – mind a zsidók, mind a keresztények, mind a muszlimok szent geográfiájában központi szerepet kapott. Azért olyan nehéz lakóinak tárgyilagosan közelíteniük városukhoz, mert teljességgel összefonódott bennük önmagukról és a – néha Istennek vagy szentségnek nevezett – végső valóságról vallott elképzelésük, mely a világi élet értelmét és értékét adja. Három egymással összefüggő eszme bukkan majd föl minduntalan e könyv lapjain. Az első Istennek avagy magának a szentségnek eszméje. A nyugati világ Istent jobbára antropomorf, megszemélyesített létezőként képzeli el, ennek következtében az istenképzet gyakran hihetetlen és érthetetlen. Mivel az „Isten” szó a naiv és sokszor elfogadhatatlan dolgok miatt, melyeket „nevében” mondtak vagy tettek, sokak szemében elveszítette hitelét, talán helyesebb a „szentség” kifejezést használnunk helyette. A világon elmélkedve az emberek mindig úgy érezték, hogy a létezés lényegét természetfölötti misztérium fedi. Úgy érezték, hogy bár velük és a természeti világgal szoros kapcsolatban áll e valóság, rajtuk mégis túlmutat. Akárhogyan is definiáljuk – nevezhetjük Istennek, Brahmának vagy nirvánának –, a transzcendencia az emberi lét része. Mindannyian átéltünk már hasonló élményt, függetlenül teológiai meggyőződésünktől, amikor zenei mesterművet vagy gyönyörű költeményt hallottunk, mely megérintette lelkünket, és egy röpke pillanatra valós létünk fölé emelt bennünket. Ezt az élményt keressük minduntalan, és ha valahol nem sikerül meglelnünk – mondjuk, a templomban vagy a zsinagógában –, máshol keressük tovább. A szentség élménye sokféleképpen megélhető: félelemként, áhítatként, felemelő örömként, békeként, rettegésként, de kiválthat erkölcsi magatartást is. Mindennapos életünket kiegészítő, teljesebbé tevő létet tesz lehetővé. Nemcsak valóságosan létező „külső erőként” jelenhet meg, de saját lelkünk mélyében is. A szentség élményét, akárcsak a többi esztétikai élményt,



művelni, gyarapítani kell. Mivel modern, világias társadalmunkban ez nem számít fontos dolognak, a kihasználatlan lehetőségek módjára lassan kikopik tudatunkból is. A hagyományosabb kultúrákban a szentség megélése sohasem veszítette el elsőrendű fontosságát. Az istenélmény nélkül sokszor maga az élet is értelmét vesztette volna. Ennek részben az az oka, hogy az ember a világot fájdalommal teli helyként tapasztalja meg. Áldozatai lehetünk természeti csapásoknak, a halandóságnak, a fajok kipusztulásának, de az emberi igazságtalanságnak és kegyetlenségnek is. A vallásos felbuzdulás gyakran azzal vette kezdetét, hogy az ember felismerte, valami rossz az életében, ahogyan Buddha fogalmazta: „Az élet szenvedés.” A testet érő kínokon kívül lelki gyötrelmektől is szenvedünk, látszólag felszínes csalódások is kelthetnek bennünk mélységes felbolydulást. Az elhagyatottság, a hiány érzése, mely valamely dolog elvesztését, a válást, egy barátság végét kíséri, mintha egyetemes fájdalmat fejezne ki. A belső gyötrelmet gyakran az elhagyatottság érzete kíséri. Úgy érezzük, valami hiányzik életünkből: létünk töredékesnek, befejezetlennek tűnik. Az a homályos sejtésünk támad, hogy az élet célja nem lehet csak ennyi, boldogságunkhoz valami létfontosságú tényező hiányzik – még ha nem is vagyunk képesek racionálisan megfogalmazni, micsoda. A hiányérzet többféleképpen is kifejezhető. Felismerhetően megjelenik a születésünkkor tőlünk elszakadt ikerlélek platóni ideájában, vagy akár az elveszett paradicsom örök mítoszában. A korábbi évszázadok során az ember a valláshoz fordult, hogy szenvedését enyhítendő a szentség élményében keressen vigaszt. A modern Nyugaton az emberek néha a pszichoanalízisben keresik ezt a menedéket, mely az őseredeti szeparációt tudományosabb képzetekkel fogalmazza meg. Kapcsolatba hozza azt az anyaméh emlékével és a születés traumájával. Bárhogyan fogalmazzuk is azonban, a szeparáció és a vigasz keresésének óhaja rejlik a szent város iránti tiszteletben. A második eszme, melyet említenünk kell, a mítosz. Amikor a szentségről vagy az emberi lét kínjáról akarunk szólni, nem mindig fejezhetjük ki élményünket logikus, oksági fogalmakban, így a mitológiához fordulunk. Még a lelket úgymond tudományosan feltérképező kutatás úttörői, Freud és Jung is az antikvitás vagy a vallások mítoszaihoz fordultak, amikor a bensőnkben lezajló eseményeket próbálták rögzíteni, sőt létrehozták a maguk mítoszait is. A „mítosz” szó kultúránkban elvesztette eredeti értékét: gyakran olyasmit jelölünk vele, ami csupán nem igaz. Érveléseket utasítunk el azzal, hogy „csak mítoszok”. Ez különösképpen áll a Jeruzsálemmel kapcsolatos polémiára. A palesztinok azt hangoztatják, hogy semmilyen régészeti bizonyíték nem lelhető fel a Dávid király alapította zsidó királyság létezésére, mint ahogy Salamon Templomának sem találták meg maradványait. Az Izraeli Királyságot a Biblia



említi csak, kortárs szövegek nem. Ebből következően igen valószínű, hogy „csak mítoszokról” lehet szó. A zsidók ugyanígy elvetették azt a történetet, mely szerint Mohamed próféta a jeruzsálemi Hárám al-Sárifról szállt volna föl a mennybe – mely mítosz a muszlimok al-Kudszí iránti hódolatának alapja –, mint bizonyíthatatlan abszurditást. Egyre inkább az a meggyőződésem, hogy a vitázók mind tévednek. A mitológiát sohasem szánták arra, hogy történetileg igazolható eseményeket rögzítsen. A mítosz inkább kísérlet, hogy a logikai összefüggésekben fel nem tárható dolgokra felhívja a figyelmet, avagy hogy benső fontosságukat kiemelje. A mitológiát helyes volna a pszichológia ősi válfajaként meghatározni, hiszen az én belső rétegeit fedi föl, mely rejtélyeivel ámulatot ébreszt bennünk. A „szent geográfia” mítoszai lelkünk életének igazságairól szólnak. Az emberi lét kínjának és gyönyörének titkos forrásait szabadítják föl, és velük roppant felkavaró érzelmek kerülnek napvilágra. A Jeruzsálemről szóló történeteket nem szabad „mítoszokként” elítélnünk, hiszen éppen azért olyan fontosak, mert mítoszok. A jeruzsálemi kérdés azért élesedett ki ennyire, mert a város mitikus szerepet játszik az emberek életében. Nem véletlen, hogy a konfliktus mindkét oldalán gyakran sürgetik a nemzetközi közbenjárást, hogy az érzelmektől mentes, tárgyilagos egyezkedés a jogokról és fennhatóságról megkezdődhessék. Szép volna, ha ez így működne. De sohasem hitethetjük el magunkkal, hogy felülemelkedtünk a mítoszok iránti szükségünkön. Az ember többször próbálta már a mitológiát kitörölni a vallásból. Az ókori Izrael prófétái és reformerei például erőfeszítéseket tettek azért, hogy hitüket az őslakos kánaániták mitológiájától elválasszák. Törekvésük nem járt sikerrel. Az ősi történetek, legendák roppant erővel törtek ismét felszínre a Kabbala misztikájában, melyet gyakran emlegetnek úgy, mint a vallásosság racionálisabb formáin győzedelmeskedő mitológiát. Láthatjuk majd, hogy Jeruzsálem története folyamán olyankor fordultak ösztönösen a mítoszokhoz az emberek, amikor életük különösen nehézzé vált, és az észelvű ideológiákban nem találtak maguknak vigasztalást. Néha külsőleges eseményekben fejeződött ki olyan pontosan az emberek lelkének valósága, hogy szinte azonnal mítosszá váltak, amit a mitológia iránti hitbuzgalom feltámadása is követett. Hogy két ilyen eseményt említsünk: a negyedik században megtalálták Krisztus sírját. 1967-ben Izrael visszafoglalta Jeruzsálemet. Az érintett emberek mindkét esetet megelőzően azt hitték, hogy már rég maguk mögött hagyták a primitív gondolkodást, de az események hordereje mégis magukkal ragadta őket. Századunkban a zsidókat és a palesztin népet akkora csapás érte, aminek következtében nem csoda, hogy megint feltámadtak a mítoszok. Akár tetszik, akár nem, Jeruzsálemmel kapcsolatban nem lehet nem szólnunk a mitológiáról



is, ha meg akarjuk világítani, milyen vágyak és érzelmek munkálnak az efféle szellemiségű emberek lelkében. Az utolsó fogalom, melyet érintenünk kell, mielőtt belefognánk Jeruzsálem történetébe, a szimbolizmus fogalma. Tudományos beállítottságú világunkban már nem szokás képekben, szimbólumokban gondolkodni. A gondolkodásnak logikusabb, okságibb műfaját műveljük. Nem képzeletünkkel ragadjuk meg a fizikai eseményeket, hanem megfosztjuk vizsgálódásunk tárgyát minden érzelmi asszociációtól, hogy magát a tárgyat szemlélhessük. Ez a gondolkodás sok nyugati ember vallásélményét megváltoztatta a tizenhatodik századtól kezdődően. Úgy tartjuk, ha valami csak jelkép, alapvetően elkülönül a megfoghatatlanabb valóságtól, amelyet jelképez. Ez nem így volt a múltban. A szimbólumot az általa megfogalmazott valóság részének tekintették: a vallási jelkép így utat nyithatott a hívők előtt a szentség birodalmába. A történelemben a szentséget sohasem lehetett közvetlenül megélni – kivéve néhány különleges ember esetét. A szentség mindig egy önmagán kívül álló dologban mutatkozott meg. Az istenség megjelenhetett emberi lényként – akár férfiként, akár nőként –, avatára-ként, vagyis a szentség megtestesüléseként, de ugyanígy megmutatkozhatott egy szent szövegben, egy törvénytárban vagy egy tanításban is. Az istenség egyik legkorábban megjelenő és legelterjedtebb formája a szent hely volt. Az ember hegyekben, ligetekben, városokban és templomokban élte meg a szentséget. Ha ezeken a helyeken jártak, úgy érezhették, más dimenzióba léptek, mely elkülönül, mégis egy marad a fizikai világgal, melyben egyébként életüket élik. A zsidók, keresztények és muszlimok életében Jeruzsálem vált ilyen hellyé. Az ilyesmi nem következik be önmagától. Ha a hívők valamiképpen már szentségként élték meg az adott helyet, mely alkalmasnak tűnt arra, hogy utat nyisson az emberek számára istenükhöz, azontúl minden energiájukat arra fordították, hogy mások is megélhessék ugyanott a természetfölöttiség élményét. Láthatjuk majd, mennyire fontos a zsinagógák, templomok és mecsetek építészetének jelképisége, mely gyakran térképként jelöli ki a zarándok által Isten felé megteendő utat. A liturgia, a szertartások is a szent hely érzetét emelik. A protestáns Nyugat polgárai a vallási ceremóniák iránt örökletes ellenérzést táplálnak, puszta szemfényvesztésnek tartják. Pedig a liturgia sokkal inkább valamiféle színházi forma, mely a szentség átélését még a teljesen világi közegben is erőteljes élménnyé emeli. A nyugati dráma a vallásban gyökeredzik: az ókori Hellász szent ünnepségeiben, és a középkori Európa templomainak és katedrálisainak húsvéti szertartásaiban. Arra is születtek mítoszok, hogy Jeruzsálemnek és megannyi szentélyének lelki jelentését szavakba öntsék. Az egyik ilyen mítoszt nevezte a román születésű amerikai tudós, a néhai



Mircea Eliade az „örök visszatérés mítoszának”, melyet szinte minden kultúrában fellelt. E mítosz szerint mindennek, amit a földön megtapasztalunk, létezik mása az égi szférában. Lehetséges úgy tekintenünk ezt a mítoszt, mint kísérletet annak megfogalmazására, hogy életünk befejezetlen, és nincs kapcsolatban egy teljesebb, boldogabb földöntúli léttel. Az emberi tetteknek és képességeknek is létezik isteni prototípusa. Az istenek cselekedeteinek utánzása révén az ember is részesévé válhat az isteni létezésnek. Az imitatio dei-t ma is gyakoroljuk. Vannak, akik pihennek szombaton (szábbát), vannak, akik kenyeret esznek és bort isznak a templomban – végrehajtják ezeket az önmagukban értelmetlen dobokat –, mert úgy hiszik, valaha Isten cselekedett hasonlóképpen. A szent helyen végzett szertartások jelképesen maguk is az istenek utánzására törekszenek, hogy elérhetővé váljon a teljesebb, boldogabb lét. A mítosz a szent város kultusza kapcsán is fontosságot nyer. A várost tekinthetjük az istenek égi hajléka másaként, ahogy a templom voltaképpen az adott istenség mennyei palotája. Az égi archetípus lehető legaprólékosabb lemásolása révén itt a földön is otthont teremthettünk az isteneknek. A modern racionalitás fényében az efféle mítoszok ostobaságnak tűnhetnek. De nem az eszmék születtek előbb, hogy csak aztán ruháztassanak egy-egy szent helyre. A mítoszok élmények megragadására jöttek létre. A vallásban a hitélménynek mindig meg kell előznie a teológiai okfejtést. Az ember először csak érzi, hogy kapcsolatba került a szentséggel egy erdőben vagy egy hegy csúcsán. Élményét néha az építészet, a zene és a liturgia élménye segítette, hogy felülemelkedhessen önmagán. Ezután próbálja csak megfogalmazni élményét a mitológia költői nyelve vagy a szent geográfia jelképei révén. Jeruzsálem mind a zsidók, mind a keresztények, mind a muszlimok számára alkalmas kapunak bizonyult a szentség felé. Még egy megjegyzést kell tennem. A vallásgyakorlás igen közel áll a művészethez. A művészet és a vallás a romlott, tragikus világ értelmét kutatja. A vallás abban különbözik a művészettől, hogy etikai dimenzióval is rendelkezik. Leírhatjuk akár úgy is, mint morális esztétikát. Nem elegendő megtapasztalnunk az istenit vagy a természetfölöttit: az élményt mások iránti viselkedésünkben is ki kell nyilvánítanunk. A világvallások mind úgy tartják, a hit próbája az együttérzés gyakorlása. Buddha mondta egyszer, hogy a megvilágosodást elért embernek le kell szállnia a hegy csúcsáról, visszatérnie a piactérre, hogy az élőlényekkel szemben gyakorolhassa együttérzését. Ez igaz a szent helyek szellemiségére is. A Jeruzsálem-kultuszban kezdettől fogva fontos lett volna a mások iránti jóindulat gyakorlása és a társadalmi igazságosság. Egy város nem lehet szent, amíg nem igazságos, és nem oltalmazza az elesetteket és a gyengéket. Sajnos ezt az erkölcsi alapelvet ritkán követték. A legsúlyosabb



atrocitások azért eshettek meg, mert egyesek Jeruzsálem (etnikai, vallási) tisztaságát és a szentélyhez való hozzájutás vágyát az igazság és együttérzés elébe helyezték. Ezeknek a tényezőknek fontos szerep jutott Jeruzsálem hosszú, viharos történelmében. Könyvem meg sem kísérli felvázolni Jeruzsálem jövőjének alapelveit. Úgyis hiábavaló volna. Azon igyekszem inkább, hogy felfedjem, miért „szent” a város a zsidók, keresztények és muszlimok számára, és hogy milyen szerepet játszik e szentség az egyes vallási hagyományokban. A kérdés éppoly fontosnak tűnik, mint eldönteni, ki volt otthon először a városban, más szóval, kinek a tulajdona – mivel Jeruzsálem eredetét sűrű homály fedi.
Jeruzsálem



1. Cion
Semmit sem tudunk arról a népről, mely elsőként telepedett meg a későbbi Jeruzsálem városának völgyeiben és dombjain. Az Óváros jelenlegi falától délre, az Ofel-hegyen talált sírokból i. e. 3200 körül készített agyagedények cserepei bukkantak elő. Ebben a korszakban jelentek meg Kánaán, a mai Izrael földjén a városok. Megiddó, Jerikó, Ai, Lachis és Bet San területén a régészek templomok, házak, műhelyek, utcák és vízvezetékek maradványait tárták föl. Arra azonban nincs bizonyítékunk, hogy Jeruzsálem is ugyanebben a korban vált volna várossá. Bármilyen furcsa, a zsidó, keresztény és muszlim milliók által a világ közepeként tisztelt település az ókori Kánaánban nem válhatott központtá. Mivel a letelepedésre kevésbé alkalmas északi fennsíkon helyezkedett el, kívül esett az ország magján. A korai bronzkor települései elsősorban a tengerparti síkságon, a termékeny Jiszreel-völgyben jöttek létre, valamint a Negevben, ahol az egyiptomiak létesítettek kereskedelmi lerakatokat. Kánaán gazdag országnak számított: népe bort, olajat, mézet és vetőmagot exportált. Stratégiailag is jelentős szerepet játszott, összeköttetést teremtett Ázsia és Afrika között, hídként szolgált az egyiptomi, szíriai, föníciai és mezopotámiai civilizációk számára. Bár az Ofel-hegy környékén fakadó források mindig is vonzották a vadászokat, az időlegesen letelepedő földműveseket – még a pattintott kőkorszakból is maradtak fenn a térségben kőszerszámok és cseréptöredékek –, egyelőre úgy tűnik, Jeruzsálem ebben a virágkorban nem jutott szerephez. Az ókorban a civilizáció törékeny vívmány volt. I. e. 2300-ra Kánaánban gyakorlatilag nem maradtak városok. Az éghajlat változása, külső invázió vagy testvérharcok következtében a városi kultúra összeomlott. Az egész Közel-Kelet felbolydult és megingott. Egyiptomban ekkortájt pusztult el az Óbirodalom (mely körülbelül i. e. 2613-tól 2160-ig állt fenn). A mezopotámiai akkád dinasztia uralmát megdöntötték a nyugati sémi népek közül való amoriták, akik Babilonban hozták létre fővárosukat. Egész Kis-Ázsiában kiürültek a városállamok, a föníciai partvidéken Ugarit is, Büblosz is elpusztult. Általunk nem ismert okokból Szíriát nem érintették a változások, és Kánaán északi települései, például Megiddó és Bet San, tovább fennmaradtak, mint déli szomszédaik. Mindazonáltal a térség lakói továbbra is arra törekedtek, hogy rendezett körülmények között folytathassák biztonságosabb és teljesebb életüket. Új városok, új dinasztiák tűntek föl. Az i. e. második évezred kezdetére Kánaán ősi városai újra benépesültek. Kánaánnak erről a korszakáról is meglehetősen keveset tudunk. Az országban nem alakult ki központi kormányzat. Minden város önálló államként működött,



ahol a helyi uralkodó fennhatósága alá vonták a környező vidéket is, akárcsak a civilizáció bölcsőjének számító Mezopotámiában. Átfogó kereskedelem vagy ipar nem alakulhatott ki; Kánaán élesen elkülönülő régiók földje maradt. A különböző városállamok termőföldje és éghajlata nagymértékben eltért egymástól. A városok fenntartották elkülönültségüket. Kevesen lakták a fennsíkokat, a júdai pusztákat vagy a Jordán völgyét, ahol a folyó hajózhatatlan volt, és különben sem vezetett sehová. A kapcsolattartás nemigen működött, és a városlakók sem utazgattak az ország egyes vidékei között. Az Egyiptomot Damaszkusszal összekötő út a tengerparton vezetett Gázán át Jáfóig, ott a Kármel-hegy környéki lápvidéket elkerülendő, befelé kanyarodott az ország belseje, Megiddó, a Jiszreel-völgy és a Kineret-tó (másként Galileai-tenger, Genezáreti-tó) felé. Természetesen az út menti vidékek voltak leginkább lakottak, és ezen a területen terjeszkedtek a Tizenkettedik dinasztia fáraói is Szíria felé, az i. e. XX-XIX. században. Az egyiptomiak által Retinunak nevezett Kánaán nem vált hivatalosan Egyiptom provinciájává, de a politikai és gazdasági hatalmat jobbára a fáraók gyakorolták az országban. III. Szeszósztrisz például be is vonult a parti úton seregével, hogy a túlságosan hatalmassá és függetlenné váló helyi uralkodókat eltiporja. A fáraók Kánaán más vidékei iránt nemigen matattak érdeklődést, így az egyiptomi uralom ellenére szabadon fejlődhetett erődített városállammá például Megiddó, Hacor vagy Akko. Az i. e. XIX. századra a hegyvidéken is megjelentek a betelepülők, akik létrehozták városaikat. Az itteni települések közül jelentőségben Szichem emelkedett ki: területe meghaladta a százötvenezer négyzetmétert, és uralma alá tartozott a vidék jelentős része is. A déli hegyekben is létrejöttek városok, mint például Hebron vagy Jeruzsálem. Ettől a ponttól számíthatjuk tulajdonképpen Jeruzsálem létezését. Kathleen Kenyon brit régész 1961-ben feltárt egy közel két méter vastag falmaradványt az Ofel-hegy keleti lejtője mentén, egy hatalmas kapuval a Gihon-forrás felőli oldalon. Megállapította, hogy a fal folytatódik a hegy déli és nyugati oldalán is, majd északon eltűnik a későbbi városfal alatt. A fal és a sziklaperem között i. e. 1800 körüli edénymaradványokra bukkant. A város északról volt sebezhető, később Cion vára is itt



épült, de feltételezhető, hogy a város északi oldalát már az i. e. XVIII. században erődítmény védte. Az Ofel keleti lejtője mentén a fal meglehetősen alacsonyan húzódik, feltehetően azért, hogy védje a Gihon-forráshoz vezető földalatti alagút bejáratát.[1] Az alagutat Charles Warren brit mérnök fedezte föl 1867-ben. Az alagút egy sziklahasadékban indul a városon belülről, lejtősen halad lefelé, majd csatlakozik egy függőleges aknához, melynek aljában a Gihon vizét idevezető vízszintes csatorna halad. Ostrom idején vedrekkel és más edényekkel meríthettek vizet maguknak a védők. Hasonló alagutakat tártak föl Megiddóban, Gezerben és Gibeonban. Kenyon úgy vélte, a járatot már a bronzkorban is használták, de ezt az elméletét sokan kétségbe vonják, mivel szerintük akkoriban még nem létezett megfelelő technológia ilyen építmény létrehozására. A legutóbbi geológiai kutatások azonban kiderítették, hogy az úgynevezett Warrenakna nem teljesen emberi kéz műve. A mészkő repedése mentén természetes vízelvezető járat támadt, melyet az ókori jeruzsálemieknek csak ki kellett tágítaniuk, és igényeikhez alakítaniuk.[2]



A telepeseket valószínűleg a Gihon-forrás közelsége vonzotta az Ofelhegyhez. A hely stratégiailag is fontos lehetett, mert itt találkozik egymással a hegyvidék és a Júdai-pusztaság. Az Ofelen nem élhetett nagyobb lélekszámú népesség, hiszen a város területe nem haladta meg a harminchétezer négyzetmétert sem, inkább a három meredek falú völgyben, a keleti Kidronvölgyben, a déli Hinnom- (vagy Géhenna-) völgyben és a zsidó történetíró, Josephus Flavius által Türopoiónként emlegetett, mára javarészt feltöltött Központi-völgyben.[3] Bár a város nem tartozott Kánaánban a legjelentősebbek közé, az egyiptomiak figyelmét felkeltette. 1925-ben Lukszorban kerültek elő azok a cseréptöredékek, melyekből nyolcvan edényt és vázát állítottak össze. Az edények ősi, hieratikus szövege, mint a kutatás során kiderült, az Egyiptom ellenségeiként számon tartott országok, városok és uralkodók nevét tartalmazta. A vázákat valószínűleg mágikus szertartás során törték össze, hogy ezzel idézzék elő a lázadozó vazallusok bukását. A III. Szeszósztrisz fáraó korából származó edényeken tizenkilenc kánaánita városállam neve olvasható, közte egy bizonyos „Rusalimum”. Itt fordul elő a történelemben először a város neve. A szöveg említi a település két hercegének, Jekrimnek és Sásónnak a nevét is. Rusalimum elleni átkokat a feltehetőleg egy évszázaddal későbbi másik úgynevezett „exekrációs szöveg” is tartalmaz, de ekkor már csak egy uralkodóról tesz említést. Ebből az aprócska bizonyítékból egyes tudósok azt a következtetést vonták le, hogy Jeruzsálem az i. e. XVIII. században, Kánaán többi településéhez hasonlóan, a több vezér által kormányzott törzsi társadalomból egyetlen király uralta városállammá fejlődött.[4] Vizsgáljuk meg a város elnevezését. Úgy tűnik, a szíriai Sálem istenség nevén alapul, akit a lenyugvó nappal vagy az esthajnalcsillaggal azonosítanak. Bár a politikai hatalmat Egyiptom gyakorolta Kánaánban, a kultúrában és a vallásban Szíria játszott nagyobb szerepet. Az ásatások során felismerhetően szíriai mintára épült templomokat tártak föl ebből a korszakból Hacorban, Megiddóban és Szichemben. A királyi palota alaprajzát követik, mely hangsúlyozza, hogy a hatalom az istenektől ered. A köznép nem léphetett be a Hekhálba, a szent csarnokba, ahogy a király színe elé sem járulhattak. Az istenségnek a terem végének falifülkéjében elhelyezett képmására csak az udvarról, a Hekhál nyitott ajtaján keresztül vethettek pillantást. Bár bronzkori templomot nem találtak Jeruzsálemben, a város neve mutatja, hogy lakói szintén a szíriai vallásnak hódoltak. Az exekrációs szövegekben említett hercegek neve is arról árulkodik, hogy Jeruzsálem lakói, a szíriaiakhoz hasonlóan, a nyugati sémi népek közé tartoztak, akiknek a világnézete is hasonló lehetett. A „Rusalimum” nevet talán úgy fordíthatnánk: „Sálem alapította”.[5] Az ókori



Közel-Keleten és a Földközi-tenger vidékén a városokat isteni tervek alapján létrejött településeknek tartották. Az első betelepülőket ugyan a forrás vize és az Ofel-hegy stratégiai elhelyezkedése vonzotta ide, a város neve azonban arról tanúskodik, az indíttatás az istenségtől eredt. Ekkoriban a városokat szent helynek tekintették. A modern nyugati ember számára idegen az efféle gondolkodás, hiszen a városokat inkább isten nélkül való településeknek tekintjük, ahol a vallásnak egyre kisebb szerep jut csupán. Az emberek, mielőtt tudományosan feltérképezték világukat, létrehozták a „szent geográfiát”, hogy helyüket a világmindenségben érzelmileg és spirituálisan meghatározzák. A szent terek elméletét elsőként kutató Mircea Eliade rámutatott, hogy a szent helyek tisztelete megelőzött minden más gondolatot a világ természetével kapcsolatosan.[6] Minden kultúrában létezett őseredeti valláseszmeként. Az elképzelés, hogy egyes helyek azért alkalmasabbak emberi letelepedésre, mert istentől megszenteltek, nem racionális tényeken, vagy a kozmosz mikéntjét firtató metafizikai elméleteken alapult. A körülöttük lévő világot szemlélve az emberek ellenállhatatlanul vonzódtak egyes helyek felé, amelyeket másnak éreztek a többitől. Ez az érzet volt világképük alapja, és az észelvi okoskodásnál mélyebben érintette lelküket. Még korunk tudományos racionalizmusa sem képes eltörölni teljesen az ősi szent geográfiát. Mint a későbbiekben kiderül majd, a szent geográfia ma is befolyásolja Jeruzsálem sorsát, és olyanok is tiszteletben tartják, akik egyébként nem tekintik magukat vallásosnak. A szent tér érzetét a különböző századok során különbözőképpen fogalmazták meg, de a Jeruzsáleméhoz hasonló fontosságú városok kérdésének megvitatása során minduntalan ugyanazok a témák bukkannak föl, árulkodván arról, hogy alapjuk valamiféle alapvető emberi igény.[7] Még azok is gyakran ellátogatnak egyes szent helyekre, akiket nem érdekelnek a hagyományosan szent városok, és akik a természetfölöttiben sem hisznek. Ezek a helyek azért „szentek” számunkra, mert eltéphetetlenül összefonódtak saját életünkkel. Lehet, hogy egy életünket meghatározó, jelentős eseményhez, esetleg gyermekkori-emlékekhez, vagy akár egy fontos személyhez kapcsolódnak. Amikor ellátogatunk ezekre a helyekre, felidézhetjük az ott megélt teljesebb élet élményét, azt az élményt, mely megértette velünk: világi létünk nyomasztóan önkényes alakulásának mégis lehet valami fensőbbrendű értelme és értéke, még akkor is, ha ezt az érzésünket racionális fogalmakkal nem sikerül megragadnunk. Az ókorban, akárcsak a jelenkor hagyományőrző társadalmaiban, az emberek a szent geográfiára azt a magyarázatot adták, hogy a világot istenek teremtették. Ebből következően környezetük sem lehetett semleges: létük jelentést hordozott az emberiség számára. A kozmoszt fürkészve az emberek átélhettek egy a saját életük gyarló korlátoltságán messze túllépő, magasabb rendű létezést. A



teljesebb és hatalmasabb lét dimenziója elkülönült saját létüktől, s valahogyan mégis egy maradt vele, így ismerősnek tűnt számukra. A szentség iránt érzett közelséget azzal próbálták kifejezni, hogy az erőket megszemélyesítették, isteneket és istennőket formáltak belőlük, akiket emberihez hasonló tulajdonságokkal ruháztak föl. Mivel a természet világában érezték át ezeknek az isteni erőknek a létét, az istenségeket a nappal, a széllel vagy az életadó esővel hozták összefüggésbe. Történeteket szőttek ezekről az istenekről, de nem eseményekről akartak híven beszámolni, csak a világban érzékelt misztériumot kísérelték meg szavakkal megragadni. Az emberek mindennél jobban szerettek volna közel kerülni a transzcendens létezéshez. Helytelen volna úgy fogalmaznunk, hogy a lét értelmét kutatták, mert a kifejezés az emberi létet összefoglaló egyszerű igazságra utalna. A vallásos indíttatás sohasem tudásra, inkább élményre törekedett. Az ember vágya igazából élni, betölteni emberként sorsát, úgy élni az életet, hogy az összhangba kerüljön a lélek áramlataival. A teljes élet ideálja – melyet a hatalmas és halhatatlan istenek élete szimbolizált minden világvallásban megjelenik. Az emberek szeretnének túllépni a halandóságon és a köznapi élet szürkeségén, hogy ráleljenek az emberi létet teljessé tevő végső valóságra. Az ókori ember úgy érezte, hogy az isteni szférától elszakítva élni nem lehetséges.[8] Ahogy Eliade is rámutatott, az emberek csak olyan helyeken telepedtek le, ahol az istenség már megnyilvánult korábban, és ezzel áttörte az istenit az emberitől elválasztó határt. Sálem isten talán épp az Ofel-hegyen jelent meg valaha, hogy a helyet saját szentélyévé emelje. Az embereknek ettől fogva volt miért ide utazniuk, tudhatták, az isten kijelölte városban találkozásuk a földöntúli szférával lehetségessé vált. A szentség nem csak megtestesült istenségek, jelenések alakjában hatolhatott be a valós világba. A környezetétől eltérő, a természet rendjével bármiféleképp ellenkező hely is lehetett hierofánia, az istenség megnyilvánulása. Egy különösen szép vagy fenséges szikla vagy völgy is utalhatott a szentség jelenvalóságára, mivel nem illett a környezetébe. Már megjelenésével tanúskodott másságáról.[9] Az ismeretlen, az idegen vagy épp a tökéletes dolgok az ősi társadalmak embere számára szimbólumként jelentek meg. A föld fölé magasodó hegyormokban különösen erősen érezték a természetfölöttiség jelképeit. A hívő felhágott a csúcsra, és úgy érezhette, más dimenzióba lépett, félúton jár föld és menny között. Mezopotámia híres toronytemplomait, a zikkurat-okat szándékosan hegy formájúra építették. A gigászi kőlépcsők hét foka pedig a hét mennyországot szimbolizálta. A zarándok megélhette, amint a kozmosz csúcsára hág, ahol találkozhat istenével.[10] Szíriában, mivel túlnyomó részben hegyvidék, nem volt szükség mesterséges hegyekre, a valóságos csúcsokat tisztelték szent helyekként. Közülük igen fontos



szerephez jut majd Jeruzsálem történetében a Cáfon-hegy, a mai Dzsebel alAkrá, Ugarittól harminckét kilométerre északra, az Oromész torkolatánál.[11] Kánaánban a Hermon-, a Kármel- és a Tábor-hegyet tisztelték szent helyként. A héber zsoltárokból kiderül, hogy a jeruzsálemi Ofel-hegytől északra álló Cionhegy is szent hely volt. Ma már nemigen láthatjuk a hegy természetes alakját, mert eltűnik a Heródes király által az i. e. I. században a zsidó Templom számára emelt alapozás alatt. Eredeti állapotában a Cion-hegy is drámaian elüthetett a környező hegyektől, így képviselve a szent „másságot”, és isteni helyként kijelölve önmagát. Ha egy hely már szentté emeltetett, a világi környezettől eltérően kezelték. Mivel az istenség megnyilvánult itt, a helyet a föld középpontjának tartották. Ezt mégsem szabad szó szerint, geometriai értelemben felfognunk. Jeruzsálem lakóit cseppet sem zavarta nézetükben, hogy a közeli Hebron szintén „a világ közepe”. Amikor pedig a későbbi rabbik és zsoltárszerzők arról áradoztak, hogy a Cionhegy a világ legmagasabb pontja, mit sem törődtek azzal, hogy a Türopoiónvölgy másik végében álló Nyugati-hegy nyilvánvalóan magasabb. Hiszen nem is a város fizikai helyzetéről, hanem a lelkükben elfoglalt helyéről beszéltek. A többi szent hegyhez hasonlóan, ahol istenség jelent meg, a Cion-hegyet is azért tisztelték szentségként, mert itt közelebb érezhették magukat az éghez. Emiatt volt hát saját világuk „középpontja”: mert a kevés hely egyikeként itt kapcsolatba léphettek az életüknek értelmet és célt adó istennel. Az archaikus népek csak azokon a helyeken telepedtek meg, ahol ez a kapcsolat lehetséges volt. Eliade feljegyzi, hogy az ausztráliai akilpák teljességgel céljukat vesztették, ha az utazásaikra mindig magukkal cipelt szent pózna összetört. Mivel a pózna volt kapcsolatuk a szentség világához, ha eltört, nem maradt más hátra számukra, mint a földre fekve várni a halált.[12] Az ember mindig a dolgok értelmét kutatja, és ha a helyes irányt szem elől téveszti, azt sem tudja többé, hogyan kell élnie az életét. Ezért épültek azokon városok a jelenvaló szentséget őrző szentélyek és templomok köré. A szentség a legváltozatlanabb valóságként teljesebbé tehette a befejezetlennek érzett emberi létet. A szentséget meg lehetett élni félelmes dologként, vagy „másságként” is. Rudolf Otto német történész magyarázza el híressé vált könyvében, A szent-ben, hogy az istenség félelmet és rettegést ébreszthet, de lehet egyúttal fascinans, csodálatos is, mert ellenállhatatlan vonzást gyakorol az emberre, aki mindennél közelibbnek érzi magához, az emberi lét szükségszerű elemének. Az ember csak azáltal biztosíthatta civilizációja túlélését, hogy ápolta a kapcsolatot a nagyobb hatalommal bíró, égi valósággal. A civilizáció törékeny dolog volt: városok tűntek el szinte egyik napról a másikra, mint Palesztinában is a bronzkor elején. Az emberiség nem reménykedhetett a fennmaradásban, ha legalább valamilyen



mértékben nem részesedhetett az istenek teljesebb és maradandóbb életéből. A szentség keresése és a szent helyek kultusza gyakran összekapcsolódott a Paradicsom iránti vágyódással. Szinte minden kultúrában él az aranykor mítosza, azé a koré, amikor az idők hajnalán még közvetlen és egyszerű kapcsolatban állt egymással isten és ember. Az istenség nem távoli, pusztító erőként volt jelen, hanem a mindennapokban is. Az emberiség fensőbbrendű képességekkel bírt: nem létezett halál, betegség, diszharmónia. Az ember pedig ehhez az ősi boldogsághoz és harmóniához szeretett volna mindig is visszatérni, mert úgy érezte, valamiféle katasztrófa következtében élete nem olyan, amilyennek lennie kellene.[13] Manapság már nemigen hiszünk a földi Paradicsomban, vagy az Édenkertben, de a sanyarú jelentől való elvágyódás továbbra is elevenen él bennünk. Az ember ösztönösen tudja, hogy az élet ennél többre való: siratjuk az elszalasztott lehetőségeket, elkeseredünk a földi lét mulandó természetén, felzaklat a halál. Állandóan kínoz bennünket az érzés: létezik ennél tökéletesebb világ, ahol harmónia és teljesség honol, ahol igazán összhangba kerülhetünk környezetünkkel, nem kell többé küzdenünk a létért. Az elérhetetlen, és visszavonhatatlanul elveszített Paradicsom utáni vágyódás napjainkban táncdalokban, regényekben és a filozófusok, politikusok és reklámcégek utópiáiban jelenik meg. A pszichoanalitikusok ezt az elvágyódást összefüggésbe hozzák a születéskor átélt szeparációs traumával, amikor erőszakkal és véglegesen elszakítanak bennünket édesanyánk testétől. Mai világunkban sokan a művészetekben, a kábítószerekben vagy a szexualitásban keresik az édeni harmóniát. Az ókorban ugyanez a vágy az embereket arra indította, hogy letelepedjenek azokon a helyeken, ahol remélhették az elvesztett teljesség visszaszerzését. Sajnos, az i. e. XVIII. századi Jeruzsálem vallási életéről nem rendelkezünk adatokkal. Az exekrációs szövegeket kivéve Jeruzsálem nevével jó ideig sehol sem találkozhatunk ebben a korban. Kánaán ekkoriban virágkorát élte. Az i. e. XVII. században uralkodó fáraóknak épp elég belüggyel kellett megbirkózniuk, így Retinut sorsára hagyták, szabadon fejlődhetett. Egyiptom nem terjeszkedett agresszíven tovább: a helyi kultúra szárnyra kapott. Egyes kánaáni városok már valódi városállamokká nőtték ki magukat: Megiddóban, Hacorban és Szichemben építészeti emlékekre, bútorokra, edényekre és ékszerekre bukkantak a régészek. Jeruzsálemben azonban nem került elő semmiféle tárgyi emlék az i. e. XVII. századtól a XV.-ig terjedő időszakból. Jelenlegi adataink alapján úgy tűnik, a város ebben az időszakban megszűnt létezni. Valószínűleg csak az i. e. XIV. században népesült be újra. Ekkorra Egyiptom már visszaszerezte Kánaán fölött a hatalmát. A fáraók összeütközésbe kerültek az anatóliai hettita birodalommal, és a felső-mezopotámiai Mitáni hurián



királyságával. Gondoskodniuk kellett arról, hogy a fontos tranzitszerepet játszó Kánaán földjét szigorúan kézben tartsák. III. Tutmószisz fáraó i. e. 1486-ban leverte a kánaánita és szíriai hercegek megiddói lázadását, és Retinut Egyiptom provinciájává tette. Az országot négy közigazgatási egységre tagolták, és Kánaán városállamainak hercegei a fáraó vazallusává váltak. Esküvel kötötték magukat az uralkodóhoz, és súlyos adókat fizettek neki. Cserébe hűségükért azonban több segítséget és támogatást reméltek, mint amennyit a fáraó hajlandó lett volna adni. Mindazonáltal a hercegek függetlensége nagyjából sértetlen maradt: Egyiptomnak nem voltak eszközei arra, hogy irányítsa is az egész országot. A hercegek hadsereget tarthattak, harcolhattak egymás ellen, és a meghódított területeket saját birtokaikhoz csatolhatták. Egyiptomon kívül más nagyhatalmak is érdeklődni kezdtek Kánaán iránt. Mitáni hurián királvsága az i. e. XV. századtól kezdődően igyekezett befolyást szerezni az országban. A Biblia említést tesz a „hiviták”, illetve „horiták” népéről. Az őslakosoktól eltérően ezek árja származásúak voltak, s bár nem hódítóként érkeztek, olyan hatást gyakoroltak Kánaánra, hogy az egyiptomiak az országot „Huniként”, a „huriánok földjeként” kezdték emlegetni. A huriánok gyakran hatalomhoz jutottak a városállamok kormányzatában. Együtt éltek az őslakossággal, és közben elterjesztették akkád nyelvüket – mely később a diplomácia hivatalos nyelvévé vált –, valamint az ékírást. A hurién hatás Jeruzsálemben is jelentkezett.[14] Jeruzsálem a XIV. században már Kánaán egyik városállama – de nem játszott olyan jelentős szerepet, mint Hacor vagy Megiddó. Területe ekkor már Szichem és Gezer határáig ért. Az uralkodó a hurián nevet viselő AbdiHepa volt. Jeruzsálem történetének erről a korszakáról az ékírásos tell-amarnai levelekből tudunk, amelyeket Egyiptomban fedeztek föl 1887-ben. A levelek valószínűleg III. Amenhotep fáraónak (i. e. 1386-1349) és fiának, Ekhnatonnak (i. e. 1350-1334) királyi archívumához tartoztak – melyből körülbelül háromszázötven irat került elő -. a kanaáni hercegek által uruknak, a fáraónak küldött levelek, amelyek arról számoltan be, az ország forrong. A városállamok hadban álltak egymással: a szichemi Lábáju herceg például könyörtelenül hódító politikát folytatott, és államát észak felé egészen a Galileai-tengerig, nyugaton pedig Gázáig terjesztette ki. A hercegek belső ellenségekről is panaszkodtak, és a fáraótól reméltek segítséget. Az is kiderül a levelekből, hogy az ekkoriban a hettitákkal háborúzó



Egyiptom nemigen nyújtott támogatást. A Kánaánon belüli ellentétek pedig nem dúlták föl a fáraót, aki nyilván úgy vélte, így a városállamok legalább nem léphetnek föl egységesen az egyiptomi hegemónia ellenében. Az amarnai levelek közül hat származik a jeruzsálemi Abdi-Hepától, aki nem tartozott Kánaán legsikeresebb uralkodói közé. Buzgón igyekezett biztosítani a fáraót hűségéről, miközben szinte esdekelt a segítségért ellenségeivel szemben. De a segítség nem jött. Abdi-Hepa nem tudott ellenállni Szichemnek, és végül szövetségeseit is elvesztette. Jeruzsálem városában zendülések törtek ki. AbdiHepa mégsem akarta, hogy Egyiptom csapatokat küldjön Jeruzsálembe, ugyanis már éppen elég gondot okoztak neki a rosszul kiképzett és nem megfelelően ellátott egyiptomi katonák, akik, mint panaszolta, még az ő palotájába is betörtek, hogy végezzenek vele. A herceg arra kérte a fáraót, hogy küldjön erősítést Gezernek, Lachisnak vagy Askelonnak. Ha az egyiptomi erősítés



elmarad, írta, Jeruzsálem földje bizonnyal ellenségei kezére jut.[15] Szinte biztosra vehető, hogy Abdi-Hepa nem kapta meg a kért segítséget. A hegyvidék gyors ütemben néptelenedett el.[16] Siló erődített városát elhagyták lakói, és a kisebb hegyvidéki települések nyolcvan százaléka eltűnt az i. e. XIII. század elejére. Egyes tudósok szerint ebben a forrongó korszakban költözött be Jeruzsálembe a Biblia által jebuzitáknak nevezett nép. Mások írásos bizonyítékokra hivatkozva hangoztatják, hogy a hettitákkal rokon jebuziták csak a mai Törökország északi részén fekvő hettita birodalom bukása után, i. e. 1200 közül jelentek meg a városban.[17] A kérdést lehetetlen végérvényesen eldönteni. A régészeti kutatások, egyelőre legalábbis, nem igazolták, hogy Jeruzsálem lakosságának összetétele a késő bronzkor vége (i. e. 1550-1200) előtt megváltozott volna. Az is felvetődött, hogy az említett jebuziták valójában csak egy arisztokrata család tagjai voltak, akik a városi köznéptől elkülönülve az erődítményben laktak.[18] Így érthető az az adat, hogy a jebuziták állították helyre az Ofel-hegyen álló régi falakat, és új negyedet hoztak létre az Ofel keleti lejtőjén a csúcs és a városfal között. Kathleen Kenyon egy sor kővel feltöltött teraszt tárt föl, melyek szerinte arra szolgáltak, hogy a lejtős terepet lakhatóbbá tegyék, felváltva a meredek utcák körül szétszórtan épült házakat. A munkálatok hosszú ideig tartottak. Kenyon úgy véli, a vállalkozás már az i. e. XIV. század közepén megindult, de nem fejeződött be a XIII. századig. Egyes falak tíz méter magasra emelkedtek, és az építkezést természeti csapások, földrengések és a talajerózió is hátráltatták.[19] A fal, amellett, hogy lehetővé tette a lakóházépítést, a város védelmi rendszerét is erősítette. Kenyon úgy vélekedik, hogy ez lehetett a bibliai szerzők emlegettet Milló.[20] Mivel Júda későbbi királyai fontosnak tartották a Milló helyrehozatalát, az valószínűleg katonai célokat szolgálhatott. Az is elképzelhető, hogy az Ofel peremén létesített városi erődítményhez tartozott. Felmerült, hogy a Cion név eredetileg nem Jeruzsálem városára, csak a települést a legsebezhetőbbnek számító északi oldalról védelmező várra vonatkozott. Az amarnai levelek korában Jeruzsálem hű maradt Sálem istenhez, az alapítóhoz. Abdi-Hepa a szövegben a fáraót úgy szólítja meg, mint „urát Jeruzsálem földje fővárosának, melynek neve Béjt-Sálmám [Sálem Háza]”.[21] A kutatók azonban úgy vélik, hogy a huriánok új istenséget is hoztak a városba, Baalt, a szíriai partvidéken létezett Ugaritban tisztelt viharistent.[22] Baal jeruzsálemi kultuszáról a Rasz Samrában (az ókori Ugarit helyén álló mai városban) 1928-ban talált ékírásos táblák számolnak be. Ennél a kérdésnél el kell időznünk kicsit, mert Baal roppant nagy hatást gyakorolt Jeruzsálem életére. Baal nem számított a szíriai panteon főistenének. Atyja El volt, aki a héber



bibliában is megjelenik. El sátorszentélyben lakozott egy hegy tetején, a világ termékenységét biztosító két folyó találkozásánál. Az istenek minden esztendőben összegyűltek a sátorban, hogy az Istenek Tanácsában döntsenek a világmindenség törvényeiről. El volt tehát a letéteményese a törvényességnek, a rendnek és a termékenységnek, melyek nélkül emberi civilizáció nem létezhetett. A hosszú évek során azonban El, sok más istenséghez hasonlóan, eltávolodott az emberektől, akik szenvedélyesebb fiához, Baalhoz fordultak szívesebben, ki az ég felhőit meglovagolva szórta villámait, és ontotta az életadó esőt a szomjazó földre. Baalnak még a halállal is meg kellett küzdenie, hogy a föld termékenységét biztosíthassa. A Közel-Keleten az életet gyakran tekintik úgy, mint elkeseredett küzdelmet a káosz, sötétség és halál erői ellen. Csak hatalmas áldozatok árán vívható ki a civilizáció, a rend és alkotóerő. A népek az idők hajnalán istenek vívta gigászi csatákról mesélnek, ahol a sötétségből fény támadt, a káoszból rend, és az istenek a kozmosz megzabolázhatatlan erőit végre korlátok közé szorították. Babilonban a liturgia például Mardukról, az ifjú hadistenről emlékezik meg, aki megölte a tengeri szörnyeteg képében támadó Tiamatot, holttestét két darabra szakította, és belőle hozta létre a világot. Baalról is hasonló legendák keringtek. Az egyik mítoszban Baal a hétfejű tengeri szörnnyel, Lotánnal küzd meg, akit a héber biblia Leviatánként emleget. A sárkány vagy a szörnyeteg szinte minden kultúrában az alaktalant és jellegtelent jelképezi. Lotán megölésével Baal megállította a világ visszazuhanását az alaktalan káoszba, melyből minden élet – isteni és emberi – származott. A legenda a pusztulás és megsemmisülés félelméről árulkodik, mely a civilizáció hajnalán állandó fenyegetésként jelentkezett. Ugyanez a félelem érződik Baal más csatáinak mítoszaiban is, amelyekben a tenger és a sivatag – a két természeti erő ellen vívott küzdelmet, mely valóban fenyegette a Közel-Kelet ókori kultúráit. A tenger jelképezte a civilizált világ félelmetes ellentétét, hiszen határtalan és alaktalan volt, hatalmas, nyílt és végtelen létező. Ugyanakkor a kopár pusztaságok is állandóan azzal fenyegettek, hogy elnyelik az emberi letelepedésre egyedül alkalmas termékeny mezőket. Ugarit mítoszaiban Baal elkeseredett harcot folytat Jám-Náhár, a tengerek és folyók, valamint Mót, a halál, terméketlenség és aszály istene ellen. Mót, a halál, falánk ragadozóként jelent meg, aki kielégíthetetlenül éhezik az emberi húsra és vérre. Baal csak nagy nehézségek árán birkózott meg két ellenfelével. Mót elleni küzdelme különösen félelmetesen alakult, mert Baalt a halálisten fogolyként hurcolta birodalmába, az alvilágba – a semmi rettentő ürességébe. Baal rabsága idején a földet aszály sújtotta, és a termőföldet sivataggá változtatta. De Baal végül győzedelmeskedett. De diadala nem válhatott teljessé. Jám is, Mót is



életben maradt: a Káosz fenyegető ereje örökre megmaradt, és a Halál sem szűnt meg a legelkerülhetetlenebb bizonyosság lenni. Az isteneknek és embereknek össze kellett fogniuk az ellenük vívott végtelen harcra. Győzelmét megünneplendő, Baal EI beleegyezését kérte, hogy palotát építtethessen magának. Az ilyesmi gyakori fordulat az ókori mítoszokban. Miután Marduk megteremtette a világot, istenek és emberek közös erővel emelték Babilon városát a Föld közepén. Bab-Ilániban (Istenek Kapuja) minden évben összegyűlhettek az istenek, hogy megtartsák Isteni 'Tanácsukat: a város szolgált e világi lakhelyükül, ahol az emberek felvehették velük a kapcsolatot. A város közepén felépítették Marduk hatalmas templomát, az Ésagilát, az isten földi palotáját. Itt élt és itt hozta az isteni törvényeket, melyeket helytartója, a király hajtott végre. Az építészet tehát isteni ihletésre fejlődött. A kőből épült hatalmas városok, templomok, zikkuratok olyan nagyszabásúak, mintha az ezeket emelő emberek földi valóságukon is túlléptek volna. Az épületek tanúskodtak isten és ember győzelméről a formátlanság és káosz felett. Baal sem uralkodhatott a többi istenen palota nélkül. Miután illendően beköltözött aranyból és lápisz lazuliból emelt égi hajlékába a Cáfon-hegy ormán, Baal lett az „Úr”, mint neve is mutatja. Ettől fogva Baal egyként rendelkezett isten és ember fölött. Mint maga mondja:
[Mert] Én egyedül uralkodhatom az istenek felett, [hogy) bővelkedhessenek istenek és emberek, és boldogok legyenek a földnek sokaságai.[23]
A templomban Baal, és társa, Anat együtt ünnepelték a világ rendjének helyreállítását:
Hát nem pusztítottam el Jámot, Elnek kedvesét...? Nem fogtam el s bírtam le a sárkányt? Bizony elpusztítottam a tekergő kígyót, a hétfejű zsarnokot.[24]
Ugarit népe, mely csak harminckét kilométerre élt Baal lakhelyétől, a Cáfontól, úgy érezhette. Baal területének lakójaként részese a diadalnak. Az ugariti himnuszokban Baal a Cáfont úgy emlegeti, mint „szentséges hely, örökrészem hegye... kiválasztott földem... a diadal csúcsa.” Cáfon a világ közepe. A „szentséges orom”, „magasztos csúcs” és az „egész földnek gyönyörűsége”.[25] Mivel Baal a Cáfonon lakozott, a hegyet a béke, termékenység és harmónia földi paradicsomává tette. Innen tudta „lesöpörni a föld színéről a



háborút, hogy békét ontson a földnek mélyére”. „A szeretet sarjadzott a mezők talaján.”[26] Hogy Ugarit népe bizonyosan részesülhessen az isteni termékenység és béke áldásaiból, a városban felépítették Baal cáfoni palotájának másolatát, a templomot. A lehető legaprólékosabban lemásolták a képzelt hajlékot, hogy az imitatio dei alapelve szerint, Baal egyszerre lakozhasson ebben a palotában és a mennyekben. Így szállt az ég a földre városukban, hogy az élet oázisát megteremtse a veszedelmes világ sivatagában. Baal templomi jelenvalósága tette lehetővé Ugaritban az emberi életet. Ha a hívők a templomba léptek, úgy érezték, létük más dimenziójába hatoltak, ahol ismét egyesülhetnek az élet egyébként rejtező, természettől való isteni energiájával. Hallhatták az élet ritmusát:
A fának beszéde és a kövek susogása amint az ég a földdel társalog a csillagoknak mélységei közt. ... a villámot az egek nem ismerik, A beszédet ember nem értheti És a földnek sokaságai ésszel fel nem foghatják.[27]
Az ókori világban a templom gyakran látnoki helynek számított, ahol az emberek messzebbre és másként tekinthettek a világra. Képzeletük szárnyán repülhettek a dolgok lényege felé. A liturgia és a templom kiképzése is az ihlet részét képezték, melynek révén megtapasztalhatóvá vált a teljesebb, intenzívebb létezés. A liturgia egyben cselekvésre is indított. A rítusok, a szent színjátékok során Ugarit lakói újrajátszották Baal csatáit, és trónra lépését a Cáfonon. Ez az őszi ünnepség jelezte az új esztendő beköszöntét: Baal diadala megismételtetvén az életadó eső ismét a földre hullhatott, hogy a város biztonságban megmaradjon a pusztítás káoszi erőivel szemben. A trónra lépési ceremónia Ugaritot is Baal „örökrészévé” emelte[28] – amint remélték-, a béke és bőség szigetévé. A liturgia központi alakja a király volt, aki trónján ült Baal megtestesítőjeként, és homloka a győzelmi kenettől fénylett. A Közel-Kelet többi uralkodójához hasonlóan őt is az istenség helytartójának tekintették, aki pontosan megszabott feladatokat hajtott végre. A közel-keleti népek ekkoriban még nem vártak semmi különlegeset a vallástól. A „megváltás” számukra nem jelentette a halhatatlanságot: hiszen az egyedül az isteneknek járt. Sokkal szerényebb célokat tűztek ki: azt, hogy az istenek segedelmével fenntarthassák elfogadható, rendezett földi életüket, és az ellenséges erők azt ne fenyegessék. A háborúskodás a király kötelessége volt. A város ellenségeit gyakran a káosz erőivel azonosították, hiszen éppolyan pusztulást hoztak magukkal. De a háborút



mindig a béke érdekében vívták. A közel-keleti uralkodók koronázásukkor gyakran megfogadták, hogy templomokat emelnek a város istenei tiszteletére, és azokat megfelelően karbantartva gondoskodnak a város és az égi világgal való megszakítatlan kapcsolatáról. De a király feladata volt a város csatornázása is, és az, hogy mindig fenntartsa a védfalak épségét. Egyetlen város sem lehetett méltó a nevére, ha nem óvta meg lakóit az ellenségtől. Gilgames babiloni eposzának elején és végén Uruk népe ezekkel a szavakkal idézi a városfalak erejét és mérnöki kiválóságát:
Figyeld az alapozást, és a téglák sorát Nem égetett téglából való-e a falazás és a hét [mesterember] fektetett-e alapot.[29]
Gilgames király megpróbált felülemelkedni emberi létén: a várost elhagyta, hogy felkutassa az örök életet. Útja kudarccal végződött, de, mint a költő szavai tudatják, legalább arról gondoskodott, hogy városa védve legyen a támadásoktól, és végül megállapodott Urukban, az egyetlen földi helyen, mely számára rendeltetett. A közel-keleti uralkodónak más tiszte is volt. Törvényeket kellett szabnia, melyeket gyakran úgy tekintettek, mint az istenek reá ruházta bölcsességet. Egy híres kőtábla Hamurábbit, az i. e. XVIII. századi nagy babiloni királyt ábrázolja, amint a trónján ülő Sémés istentől átveszi a törvényeket. Törvénykönyvében maga is megerősíti, hogy az istenektől kapta megbízását:
hogy igazság uralkodjon a földön, pusztuljon a gonosz és a rossz, és erős ne nyomhassa el a gyengét.[30]
A város fizikai épségén kívül a királynak gondoskodnia kellett a társadalmi rend fenntartásáról is. Hiába épített volna erődfalakat a külső ellenséggel szemben, ha belülről kizsákmányolás, szegénység és elégedetlenség tépázta a várost. A király tehát népe gondoskodó pásztoraként lépett föl, amint azt Hamurábbi is írja törvénykönyve epilógusában:
Népemnek én adok biztonságos otthont, Nyugalmuk senki nem háborítja... Én vagyok oltalmazó pásztoruk, kinek sújtó jogara maga az igazság; Vigyázó árnyékom vetem a földre.



Szívemben hordoztam Sumer s Akkád népét; Oltalmam alatt felvirágoztak; Békében vezettem őket; S erőmmel adtam nekik menedéket.[31]
Ugaritban az uralkodónak kellett gondoskodnia az özvegyekről és az árvákról is.[32] Ő biztosította városában az igazságszolgáltatást és a tisztességes kereskedelmet, és ezzel a tettével az éhínséget és az aszályt is elűzte, a földeket pedig termékennyé tette. Az igazságosság az isteni rendhez tartozott. A város nem maradhatott békés, javakban bővelkedő település, ha a nép jólétére nem ügyelt a király mindenekfelett.[33] A Közel-Keleten a társadalmi igazságosság elválaszthatatlan volt a megszentelt királyság és a szent város eszményétől. Az emberek természetesen tudták jól, hogy a civilizáció áldásait csak a kiváltságos elit élvezheti. A törékeny rendet bármikor felboríthatta a feldühödött parasztság. A társadalmi igazságosságért folyó harc hozzátartozott a város békéjéhez. Hogy mennyire hozzátartozott, az kiderül Ugarit történelméből, ahol a jobbára az udvari elithez tartozó hétezer városlakót a környék huszonötezer főt számláló parasztsága tartotta el. A nagyszerű civilizáció a szegények kihasználásával emelkedett föl. Ezt a tényt még a Baal-legendák is megerősítik, amelyekben az alkotóerő és a rend szükségszerűvé teszi egyesek alávetettségét. A rendszer végül kudarcot vallott, a gazdaság az i. e. XIII. században összeomlott, a falvak elnéptelenedtek, és a környék városállamai nem állhattak többé ellen az Égeitenger szigeteiről és Anatóliából érkező „tengeti népeknek”. A társadalmi igazságosság eszménye nem csak vallási szólam. Elengedhetetlen feltétele a szent város problémamentes működésének. Jeruzsálem történelmét vizsgálva láthatjuk majd, hogy az elnyomó rezsimek mint vetik el majd önnön bukásuk magvait. Jeruzsálem bronzkori vallási életéről nincsenek közvetlen információink. A régészek nem találtak jebuzita templommaradványokat, és az ugarinakhoz hasonló szövegek sem kerültek elő, melyekből részletesen tudakozódhatnánk a Cion-hegy hitéletéről. Különös hasonlóságokat figyelhetünk meg viszont az ugariti szövegek és a héber zsoltárok között, melyek a zsidók Cion-hegykultuszával kapcsolatosak. Az ugariti himnuszok sorai bukkannak föl azokban az énekekben, melyek Izrael Istenének Cion-hegyi trónra lépését dicsőítik. A zsoltárok Istennek a teremtés napján a „Leviatán” és a sárkány fölött aratott győzelméről mesélnek. A Cion-hegyet említik a béke városaként, szent hegyként és Isten örökrészeként. A héber Biblia néha még Cáfonként is emlegeti a Ciont. Azt tudjuk, hogy a huriánok magukkal hozták Baalról és Cáfon-hegyi templomáról szóló mítoszaikat Jeruzsálembe, és talán ez tette lehetővé, hogy az



ugariti eszmény a béke szent városáról bekerüljön a Cion-hegy zsidó kultuszába.
[34]
A Közel-Kelet ókori népei a béke biztonsága után áhítoztak, és úgy tűnik, Jeruzsálem képes volt népének az áhított nyugalmat biztosítani. A város átvészelte az i. e. XIII. század viharait, amikor a kánaánita hegyvidék legtöbb települését elhagyták lakói. A Biblia szól arról is, hogy a jebuziták Cion-hegyi erődítményét bevehetetlennek tartották. Az i. e. XII. században aztán új fenyegetések, tíj ellenségek jelentek meg. Egyiptom kezéből ismét kicsúszott Kánaán irányítása, a hettita birodalom összeomlott, és Mezopotámiát éhínség és járvány sújtotta. A civilizáció megint törékenynek és esendőnek bizonyult. Az emberek tíj lakhelyet kerestek maguknak, jelentősen megélénkült a népvándorlás. Az elbukott nagybirodalmak helyébe új államok léptek, köztük Kánaán déli tengerpartján Filiszteia. Elképzelhető, hogy a filiszteusok is az Egyiptomra támadó „tengeri népek” közé tartoztak, akiket a fáraónak sikerült legyőznie és vazallusává tennie. Valószínűleg III. Ramszesz telepítette le a filiszteusokat Kánaánban, hogy uralmát általuk biztosítsa. Az új területeken behódoltak a helyi vallásnak, és öt városállamot hoztak létre Askelonban, Asdodban, Ekronban, Gátban és Gázában. Miközben Egyiptom egyre gyengült, Filiszteia apránként függetlenné vált, és talán de facto át is vette az uralmat Kánaán felett. Az i. e. XI. században azonban Kánaán lakóinak egy új hatalommal kellett számolniuk. Egy királyság öltött alakot a hegyvidéken, erősebb minden eddigi kánaáni államnál, melyektől alapvetően különbözött. A jebuzita Ciont hamarosan teljesen körülvette egy agreszszív hatalom: az Izraeli Királyság, mely mindörökre megváltoztatta a város sorsát.



2. Izrael
Kik is voltak eredetileg a zsidók? A Biblia szerint Mezopotámiából érkeztek Kánaánba. Rövid időre le is telepedtek, de i. e. 1750 körül Izrael tizenkét törzse Egyiptomba vándorolt az éhínség elől. Eleinte jól ment a soruk Egyiptomban, de helyzetük később rosszabbodott, míg végül az egyiptomiak rabszolgái lettek. Nagyjából i. e. 1250 táján Mózes vezetésével elmenekültek Egyiptomból, és a Sínai-félszigeten folytattak nomád életmódot. Ezt nem tekintették végcéljuknak, mert úgy tartották, hogy istenük, Jahve, megígérte nekik Kánaán termékeny földjét. Mózes meghalt, mielőtt népe elérte volna az ígéret földjét, de utóda, Józsue vezetésével a törzsek elözönlötték Kánaánt, hogy Isten nevében karddal hódítsák meg maguknak az országot. Az inváziót általában i. e. 1200 körülire teszik. Józsue állítólag meghódította „az egész földet: a hegyvidéket, a Negevet, a síkságot, a lejtőket, és az ezeken a területeken található összes királyokat. Nem menekülhetett meg senki előle”.[35] A tizenkét törzs mindegyikének Kánaán egyegy vidéke jutott, de Júda és Benjámin törzsei közé egy meghódítatlan város ékelődött: „Júda fiai azonban nem tudták a Jeruzsálemben lakó jebuzitákat kiűzni – vallja be a bibliaszerző –, így a jebuziták Jeruzsálemben élnek, Júda fiai mellett mind a mai napig.”[36] Jeruzsálem végül ugyan Izrael vallásának központjává válik, de a Bibliában a város első ízben csak mint ellenséges terület említtetik. Az utóbbi években egyes tudósok kétségbe vonják a bibliai beszámolót. A régészek találtak ugyan pusztításra utaló jeleket egyes kánaánita leletek között, de még ezeket sem lehet bizonyossággal a zsidó invázióhoz kötni. Semmiféle bizonyíték nincs arra, hogy a hegyvidéket, a későbbi Izrael magját külső támadás érte volna.[37] Még a bibliaszerzők is elismerik, hogy Józsue nem aratott teljes győzelmet. A szöveg közli, hogy Izrael törzsei sem a kánaánita városállamokat, sem a filiszteusokat nem tudták meghódítani.[38] Józsue könyve első tizenkét részének alapos vizsgálata során kiderül, hogy az események jószerivel Benjámin törzsének meglehetősen kis területére korlátozódnak.[39] A Biblia határozottan azt az érzést kelti, mintha Józsue diadalára sor sem került volna. Vannak tudósok – elsősorban Izraelben és az Egyesült Államokban –, akik kitartanak amellett, hogy a hódítás a Bibliában leírtak szerint lezajlott, de többen is úgy vélik, hogy Izrael nem erőszakkal és kívülről tört be Kánaánba, hanem békésen és fokozatosan, mégpedig a kánaánita társadalmon belülről fejlődött ki. Az nem kétséges, hogy Izrael népe az i. e. XIII. század végén jelent meg Kánaánban. A Mernepté fáraó i. e. 1207-es sikeres hadjáratát megörökítő



dombormű felirata a többi hódítás közt közli „Izrael elpusztíttatott, de magva nem.” A korból a Biblián kívül ez az egy említés maradt fenn Izraelről. Korábban úgy gondolták, hogy az i. e. XIV. század feliratain és dokumentumaiban említett habiru vagy abiru nép Józsue „héber” törzseinek előfutára. Ma már inkább úgy tűnik, a habiru szó nem etnikai csoportot jelölt, hanem a kánaánita társadalom egyik rétegét: a városállamokból gazdasági vagy politikai okokból kivetett elemeket, akikből többen útonállók, mások pedig zsoldosok lettek.[40] Mindenképpen felforgató tényezőként jelentek meg Kánaánban. Maga Abdi-Hepa is nyugtalankodott a habiruk miatt. Izrael népét először akkor nevezték „hébernek”, amikor maguk is számkivetettként éltek Egyiptomban, de nem a héberek voltak egyedül habiruk a térségben. A tudósok ma úgy vélik, Izrael születése a kánaáni hegyvidék benépesülésével hozható összefüggésbe. Jeruzsálemtől északra körülbelül száz erődítetlen falu maradványait tárták fel a régészek. A meddő terület eredetileg alkalmatlan volt a művelésre, de i. e. 1200 körül a technika fejlődése már lehetőséget kínált az itteni letelepedésre. Az új telepesek juh-, kecske- és marhatenyésztésből tartották fenn magukat valahogyan. A bizonyítékok alapján feltehető, a falvak lakói nem idegenek voltak, a feltárt tárgyi kultúra gyakorlatilag megegyezik a parti síkságéval. A régészek ebből arra következtetnek, hogy a betelepülők szinte bizonyosan kánaániták voltak.[41] Viharos időszak volt ez, főként a városállamok számára. Egyesek a hegyvidékre menekültek. Bár küzdelmes életre számíthattak, legalább megszabadultak a háborúktól és a gazdasági elnyomástól, mely az egyre hanyatló partvidéki városokat jellemezte. Lehettek a telepesek között habiruk éppúgy, mint nomádok, akik a felbolydult korban kénytelenek voltak életmódot váltani. Lehet, hogy a szétesőben lévő kánaánita városok kivándorló népessége alkotta a későbbi Izrael magját? Az bizonyos, hogy éppen ezen a vidéken jelenik meg az i. e. XI. század folyamán az Izraeli Királyság. Ha az elmélet helytálló, a zsidók voltaképpen a hegyekben megtelepedett kánaániták, akiknek fokozatosan önálló identitástudatuk alakult ki. Elkerülhetetlenül összeütközésbe kerültek időről időre az egyes városállamokkal, és talán ezek az összecsapások szolgáltak Józsue és a Bírák könyveinek alapjául. De ha a zsidók valójában kánaániták voltak, miért ragaszkodik hozzá olyan makacsul a Biblia, hogy kívülről érkeztek? Izrael népének identitástudatához az idegenség érzése elengedhetetlenül hozzátartozott. A Biblia első öt könyve, az úgynevezett Pentateuchus, éppen Izrael népének otthonkeresését írja le. Az elképzelhetetlen, hogy a Kivonulás teljes történetét kitalálták volna. Lehetséges, hogy sok habiru valóban megszökött a fáraó kényszermunkája elől, hogy csatlakozzon a hegyvidéki kánaánita telepesekhez. A Biblia is tesz arra utalást, hogy Izrael népének nem minden tagja vett részt a Kivonulásban.[42] Az



Egyiptomból érkezettek mitológiája és vallása lett aztán Izrael uralkodó ideológiája. Az isteni segítséggel levetett rabszolgaság és Jahve isten kitüntető figyelmének legendája megérinthette a kánaánitákat, akik maguk is elnyomó, korrupt rezsimek elől menekültek, és tudatában voltak annak is, ahogy izgalmas új kihívásokkal kell szembenézniük a hegyvidék meghódítása során. A zsidók addig nem is formálták saját történelmüket, míg az ország vezető hatalmává nem emelkedtek. A hagyományos Biblia-kutatás a Pentateuchus szövegét négy forrásból származtatja. A két korábbi szerzőt J. és E. néven tartják számon, aszerint, hogy Izrael Istenét Jahveként vagy Élohimként nevezik meg. A Deuteronomista (D) és a Papi (P) szerzők az i. e VI. században munkálkodtak, a zsidók babiloni fogsága idején és közvetlenül utána. Mostanában ezt a szövegkritikát nem minden tudós fogadja el, és radikálisabb elméleteik például azt vetik föl, hogy a teljes Pentateuchust egyetlen VI. századi szerző alkotta. Egyelőre azonban továbbra is a négy forrás teóriája számít mérvadónak a korai bibliai szövegek vizsgálatában. Az Izrael és Júda későbbi történetéről szóló könyveket – Józsue, a Bírák könyveit, Sámuel és a Királyok két-két könyvét – a fogság idején a Deuteronomista (D) iskolához tartozó történészek írhatták, akiknek eszméivel a negyedik fejezetben foglalkozom majd. Bár gyakran felhasználták a korábbi források és krónikák anyagát, ezeket saját teológiai értelmezésük szolgálatába állították. A Krónika könyvének írója, aki az i. e. IV. század közepe táján alkotott, különösen szabadosan bánt forrásaival. A szerzők tehát nem írtak olyan történeti hitelességgel, ami ma elfogadható lenne. Csak azt mutatták be, korukban hogyan látják az emberek a múltat. Mindez különösen igaz Ábrahámnak, Izsáknak és Jákobnak, Izrael három ősatyjának történetére. A beszámolók majdnem ezer évvel az állítólag megtörtént események után keletkeztek. Legendák tehát, nem a mai értelemben vett történelmi adatok. A bibliaszerzők semmit sem tudtak az i. e. XIX-XVIII. századi Kánaánról. Említést sem tesznek például az egyiptomi jelenlétről. Az ősatyák mítosza azért lényeges inkább, mert példázza, miként formálódott a zsidók önképe J. és E. korában. Ez idő tájt a zsidók úgy tartották, valamennyien egy közös őstől, Jákobtól származnak, aki Istentől új nevet kapott, az Izrael nevet („Istennel szemben erősnek bizonyultál!”), hogy ez is jelezze különleges viszonyát Istennel. Jákob/Izrael tizenkét fiút nemzett, akiktől a tizenkét törzs népe származott. A zsidók Jákobon kívül nagyapját, Ábrahámot tisztelték, akit Isten arra választott ki, hogy új nemzetük megalapítója legyen. Annyira erősen élt bennük a meggyőződés, hogy nem kánaánita származásúak, hogy vérvonalukat egészen Mezopotámiáig vezették vissza. I. e. 1850 körül hitük szerint Isten megjelent Háránban Ábrahámnak, és azt mondta neki: „Vonulj ki földedről, rokonságod köréből és atyád házából arra a földre, amelyet majd



mutatok neked.”[43] És ez a föld Kánaán volt. Ábrahám úgy cselekedett, ahogy Isten utasította, és elhagyta Mezopotámiát, de Kánaánban vándorló életet élt. Addig nem is volt saját földje, míg sírhelyet nem vásárolt felesége számára a hebroni Machpela barlangban. Az ősatyák történetének lényeges mozzanata a haza keresése. Ábrahám, Izsák és Jákob mindig is tisztában voltak azzal, hogy idegenek Kánaán földjén.[44] Amikor J. leírja Ábrahám megérkezését Kánaánba, emlékezteti olvasóját: „A vidéken kánaániták laktak.”[45] Ez fontos felvetés. Jeruzsálem és a Szentföld történelmében a zsidók, keresztények és muszlimok mindig mások birtokára érkeztek. Mindannyiuknak fel kellett dolgozniuk a tényt, hogy a város és a környező vidék őelőttük más népeknek is szentsége volt, és hogy saját uralmuk épsége nagy részben függhet attól, miként bánnak elődeikkel. Talán az a tény, hogy más népek is megtelepedtek Kánaánban a kiválasztott nép előtt, fogalmazódik meg abban a mozzanatban, hogy Isten mindig a második fiút választja ki az első helyett. Ábrahámnak két fia született. Elsőként Izmael az ágyasától, Hágártól. Amikor Ábrahám koros és terméketlen asszonya, Sára, csoda folytán mégis fiút szült, Isten megparancsolta Ábrahámnak, hogy áldozza föl elsőszülött fiát. Bár Izmael is hatalmas nemzet ősatyjává lett, Ábrahám nevét Izsák vitte tovább. Ábrahám a Kánaántól keletre fekvő pusztaságba vetette ki Hágárt és Izmaelt, akik valószínűleg el is pusztultak volna, ha Isten nem oltalmazza őket. A bibliaszerzők később nem foglalkoznak kettejükkel, de majd láthatjuk a tizenegyedik fejezetben, hogy évszázadokkal később megérkeznek Jeruzsálembe a magukat Izmael leszármazottainak valló nép képviselői. Isten a következő nemzedékből is a második fiút választotta ki. Izsák felesége, Rebekka érezte, hogy ikermagzatai viaskodnak a méhében, és Isten azt közölte vele, két nép háborúzik testében. Amikor az ikrek megszülettek, a második az elsőszülött, Ézsau sarkát markolva jött világra. Ezért is kapta a Já'ákóv, Sarokfogó vagy Kapaszkodó nevet.[46] Amikor az ikrek felnőttek, Jákob csellel rávette az idős Izsákot, hogy neki adja meg a jog szerint fivérének kijáró áldást. Ézsaut is a keleti pusztaságba vetik ezután. Mindazonáltal sem J. sem E. nem fordulnak a jogfosztott idősebb fivérek ellen. Hágár és Izmael története valódi tragédia, és Ézsau bánatával is együtt érez az olvasó. J, és E. korában tehát a zsidók az ígéret földje feletti uralmukat nem kezelték soviniszta gőggel. Miközben nemzetté formálták magukat, tudatában voltak annak, hogy ez a folyamat mások számára fájdalmat és világnézeti válságot okoz. Ekkor még nyoma sincs Józsue harcos buzgalmának, amellyel Isten parancsa szerint az őslakos kánaánita népek oltárait és vallási jelképeit pusztítja. Ez a fajta magatartás csak később jelent meg a judaizmusban. J.-nél és E.-nél az ősatyák



rendszerint tisztelettel viseltetnek a kánaániták és vallási hagyományaik iránt. A két szerző szerint az ősatyák nem is akarták a maguk Istenét az országra erőltetni, és a helybéliek oltárait sem dúlták föl. Ábrahám Elt, a helyi főistent tisztelte még, akinek alakja csak később olvadt eggyé Jahvéével, Mózes Istenével. Ahogyan maga Isten mondja Mózesnek a lángoló bokorból: „Ábrahámnak, Izsáknak és Jákobnak Mindenható Isten [El Shaddai] néven jelentem meg, és a Jahve nevet nem nyilatkoztattam ki nekik.”[47] Míg ez bekövetkezett, Kánaán földje kinyilvánította önnön szentségét az ősatyáknak, akik arra vártak, hogy El megjelenjék a kitüntetett helyeken. Így bukkant rá tudtán kívül Jákob Bétel szentélyére. Egy látszólag közönséges helyen tért nyugovóra, és egy követ helyezett feje alá párnaként. A hely azonban mákóm („hely”) volt, mely szónak kultikus értéke is van. Éjjel Jákob egy létráról álmodott, amely lábától egészen a mennyig vezetett. Ez az ismerős látomás felidézi Mezopotámia zikkuratjainak képét. A létra csúcsán Ábrahám Istene állt, aki biztosította Jákobot pártfogó kegyéről. Amikor Jákob felébredt, rátört a rettegés, mely gyakran kíséri a szentséggel való találkozást: „Valóban az Úr van ezen a helyen és én nem tudtam”, kiáltott fel áhítattal. Amit köznapi helynek vélt, spirituális szentélynek bizonyult, ahol az emberiség kapcsolatba léphetett az isteni világgal. „Milyen félelmetes ez a hely, valóban itt van az Isten háza [BétEl] és itt van az ég kapuja.”[48] Jákob, mielőtt távozott volna, felállította a követ, melyen feküdt, megszentelte olajjal, hogy a helyet jelképesen is elválassza környezetétől. A zsidók későbbi nemzedékei aztán élesen elítélték a kánaánita mácevot-okat, kőoszlopokat, melyek az istenséget szimbolizálták. J. és E. viszont semmi kivetnivalót nem talált Jákob cselekedetében. Amikor szövegeik születtek, a zsidók még nem voltak a mai értelemben vett egyistenhívők. Jahvét, Mózes Istenét tisztelték istenükként, és voltak, akik úgy gondolták, a zsidóknak egyedül őt kellene imádniuk. Eközben hitték, hogy léteznek más istenségek is, és amint a próféták és történetírók szövegei tanúsítják, sokan arról sem mondtak le, hogy más isteneket imádjanak. Ostobaságnak tűnhetett számukra, hogy lemondjanak a Kánaán termékenységét biztosító istenekről, akikkel a szent „helyeken” (bámót) léphettek kapcsolatba. Tudjuk, hogy a jeruzsálemi zsidók folytatták a többi isten kultuszát egészen addig, míg i. e. 586-ban Nabukadnecár le nem rombolta a várost. A későbbiekben láthatjuk majd, hogy Izrael népe hódolt a termékenység istennőjének, Aserának, El főisten kedvesének egy egész sereg szíriai égi istenség mellett a jeruzsálemi Templomban, és részt vettek Baal termékenységi rítusaiban is. Csak a babiloni száműzetés (i. e. 597-539) évei alatt döntött úgy Izrael népe, hogy Jahve az egyedüli Isten, és rajta kívül más szentség nem létezik. Ezután minden „pogány” kultusz ellen könyörtelenül felléptek. Amikor



azonban J. és E., a két legkorábbi bibliaszerző, elképzelték őseik hitét, semmi sértőt nem láttak abban a tényben, hogy Jákob egy pogány szentélyben találkozik Istennel, és az isteni jelenés helyét mácevot-tal jelöli meg. Emiatt a későbbi nemzedékek zsidósága számára nemegyszer hihetetlennek tűnnek az ősatyák vallásélményei – főleg a J. által leírtak. Ezek a zsidók már úgy tartották, szentségtörés Istent emberi formában ábrázolni, de J. még arról számolt be, hogy Ábrahám előtt emberként mutatkozott. Ábrahám éppen sátra előtt ült Mamrénál, Hebron közelében, amikor három idegen közeledett feléje. A közel-keletiekre jellemző szívélyességgel Ábrahám nyomban hellyel kínálta őket, és ételt készített számukra. A négy férfi nekilátott az evésnek, és a beszélgetés során egyszer csak kiderült, hogy a három látogató nem más, mint Ábrahám Istene és két angyala.[49] Mindazonáltal a zsidók is tiszteletben tartották ezt a legendát, amely később azon keresztények számára is fontossá vált, akik a Szentháromság első megtestesülését látták benne. Többek között azért lényeges ez a mamréi jelenés, mert kifejeződik benne az egyistenhívő vallások egyik alaptétele. A szentség nemcsak szent helyeken nyilvánulhat meg, de találkozhatunk vele más emberi lények alakjában is. Ezért alapvető fontosságú tehát mindenkit, akivel találkozunk- még vadidegeneket is – maximális tisztelettel és udvariassággal fogadnunk, hiszen bennük is lakozhat az isteni misztérium. Ábrahám ezt ismerte föl, amikor örömmel sietett a három utazó elébe, hogy megadja nekik mindazt a kényelmet, amivel szolgálhatott. Az együttérzésnek és udvariasságnak ez az iskolapéldája vezetett az isteni kinyilatkozáshoz. Amint már láthattuk, a társadalmi igazságosság, a szegények és elesettek felkarolása elengedhetetlenül hozzátartozott a Közel-Keleten a szentség eszményéhez, a béke szent városának ideáljához. A zsidó valláshagyományban pedig már egészen korán megjelenik az emberi élet alapvető szentségének megnyilvánulása, amit talán Ábrahám Isten általi kihívásának komor hangvételű legendájával példázhatnánk. Isten megparancsolta neki, hogy Izsákot áldozza fel az ő tiszteletére “Vedd egyetlen fiadat, akit szeretsz, Izsákot, menj Morfija földjére s ott mutasd be égőáldozatul”.[50] Mivel Ábrahám nemrégiben elvesztette idősebb fiát, Izmaelt, ez a kérés lehetetlenné tette volna az isteni ígéret beváltását, hogy Ábrahám hatalmas nemzet atyja lesz. Az ősatya mégis felkészült rá, hogy engedelmeskedjék a parancsnak, és Izsákot felvitte a hegy csúcsára, amint azt Isten elrendelte. Már éppen belemártotta volna a kést Izsák mellébe, amikor az Úr angyala megálljt parancsolt neki. Ábrahám fia helyett a közeli bozótban szarvával fennakadt kost áldozott. Jeruzsálemről nem tesz említést a szöveg, de később, még az i. e IV. század előtt a “Morfija földje” kifejezést a Cion-heggyel hozták összefüggésbe.[51] A zsidó Templom a



hagyomány szerint azon a helyen épült föl, ahol Ábrahám áldozatra szánta Izsákot, és amiről az arabok Szikla-dómja (Kubbat asz-Szakra) is megemlékezik. A történet jelképi értelmezése szerint Jahve a kihívással azt akarta tudatni, hogy kultusza nem engedi meg az emberáldozatot – és ez a tiltás egyáltalán nem számított általánosnak az ókori világban –, csak az állatok feláldozását. Mai gondolkodásunkkal még az állatáldozatot is visszataszítónak érezzük, mégis el kell fogadnunk, hogy ez az ókori vallásossághoz elengedhetetlenül hozzátartozó rítus nem jelentette azt, hogy az akkori ember nem tisztelte az állati létet. Az áldozat éppen azt a fájdalmas tényt jelképezte, hogy az emberiség életben maradása más élőlények halálától függ – ez a gondolat húzódik meg Marduk és Baal harcainak mítoszai mögött is. A ragadozó ember növényeket és állatokat pusztított el, hogy saját létét fenntartsa: emiatt bűntudatot és hálát érzett, tiszteletet az önmaga üdvére feláldozott lények iránt – és ez az érzése fejeződött ki a lascaux-i barlang őskori falfestményeiben is. Manapság ösztönösen elzárkózunk annak tudomásulvétele elől, hogy a hentesüzlet takarosan fóliázott hússzeletei a mi érdekünkben leölt élőlények testrészei, de az ókori világban mindez másképp működött. Az is rendkívül fontos, hogy a jeruzsálemi vallásosság eredetét éppen ahhoz az eseményhez kötik, melynek során kinyilváníttatott az emberi élet szentsége, az, hogy az embert mégoly magasztos célok érdekében sem szabad feláldozni. Ábrahám a próbatétel után a helyet, hol Izsákra kést emelt, úgy nevezte el: “az Úr gondoskodik”, amelyhez E. magyarázatul hozzáfűzte: “a hegyen, ahol az Úr gondoskodik”.[52] A szent hegyen, félúton föld és ég között, az ember láthatta isteneit, ahogy istenei is láthatták őt, gondoskodhattak róla. A hegy a “látás” helye volt, ahol az emberek megtanulták más szemmel nézni a világot. Képzeletük felnyitotta szemüket, és mindennapos környezetük mögött megláthatták végre a lét legmélyének örök misztériumát. Később látjuk majd, hogy a jeruzsálemi Cion-hegy ilyen “látó” hellyé válik Izrael népe számára, habár történelmük korai szakaszában nem ez lett legfontosabb szent helyük. Jeruzsálem nem játszott szerepet a sorsfordító eseményekben, melyek Izrael új nemzettudatát kialakították. Azt már láthattuk, hogy még Józsue és a Bírák könyveinek megírása idején is sok zsidó idegennek látta a túlnyomó részben jebuzita várost. Az ősatyák legendái is Bételhez, Hebronhoz, Szichemhez és Beershebához kötődtek, utazásaik során nem vetődtek el Jeruzsálembe. Egy alkalommal azonban a hadjáratból visszatért Ábrahám találkozott Melkizedekkel, “Szálem” királyával és főpapjával. A király borral és kenyérrel kínálta őt, majd áldását adta El Elion, Szálem istene nevében.[53] A zsidó hagyomány Szálemet Jeruzsálemmel azonosítja, ez azonban korántsem bizonyítható.[54] A találkozó eszerint a Kidron- és Hinnom-völgyek találkozásánál



fakadó En Rogel-forrásnál történt volna (melyet ma Bir Ájubként, Jób forrásaként ismernek).[55] Az ókori Jeruzsálemben En Rogel valószínűleg a királyok koronázásával kapcsolatos kultikus hely volt. A helyi legenda Melkizedeket Jeruzsálem alapítójaként, a királyokat pedig leszármazottaiként tartja számon.[56] Később, mint a héber zsoltárok is tanúsítják, Júda dávidi királyainak koronázásakor is elhangzott: “Te pap vagy mindörökké Melkizedek rendje szerint.”[57] Az ősi címet tehát a Cion-hegy más jebuzita hagyományaival együtt átörökítették. Ábrahám és Melltizedek találkozásának története akkor születhetett meg, amikor Dávid király elfoglalta a várost, hogy legitimitást nyerhessen azáltal, hogy Jeruzsálem alapítója és az ő ősatyja tiszteletét nyilvánította egymás iránt.[58] A történetben Ábrahám udvarias gesztust gyakorol a város uraival szemben, felajánlja megbecsülése jeléül hadizsákmánya egytizedét, és elfogadja az idegen isten áldását. A történet ismét azt mutatja, hogy a zsidóság tisztelte Jeruzsálem korábbi lakóit és azok hagyományait. Melkizedek istene az El Elion, “Istenek Istene” nevet viselte, amelyet később Jahve kapott meg, amikor Jeruzsálem főistenségévé vált. A Cáfon-hegyi Baal istent is emlegették többek közt El Elionként.[59] Az ókori világban az istenek alakja gyakran összeolvadt. Ezt nem tekintették azonban hűtlenségnek vagy megvetendő kompromisszumnak. Az istenek nem élesen elkülönült, változatlan személyiségek voltak, hanem a szentség szimbólumai. Ha egy nép új helyre vándorolt, gyakran saját istene alakjába olvasztotta az ottani isteneket. Az újonnan érkezett istenség is felvehette elődje tulajdonságait vagy szerepét. Láthattuk már, hogy Izrael népének lelkében Jahve, Mózes Istene eggyé vált El Shaddaijal, Ábrahám Istenével. Amikor a zsidók Jeruzsálembe érkeztek, Jahve alakját ötvözték Baal EI Elionéval, akinek szinte bizonyosan hódoltak a Cionhegyen is. Jeruzsálem semmilyen szerephez nem jutott a zsidók Egyiptomból való kivonulása során, mely vallásuk egyik alapmozzanata volt. A bibliai történet mítoszt formált az eseményből, kidomborította annak spirituális, örök érvényű jelentőségét. A mai kor történetírását nem elégítené ki pontossága, hiszen voltaképpen nem más, mint a megszabadulás és otthonra találás mítosza, mely erőt adhatott a zsidóságnak hosszú történelme nehéz óráiban. A kivonulás legendája az igazságtalanság és elnyomás ellen harcoló keresztényeknek is erőt tudott adni. Bár Jeruzsálem magában az eseményben nem kapott szerepet, a zsidóság Cion-hegyi vallásgyakorlatában igen fontossá lett. A kivonulás mítosza tekinthető a közel-keleti harcos teremtéslegendák változatának is, mely a történelem előtti idők helyett a közelmúlt valóságában játszódott le, és amelyben nem a kozmosz született meg, hanem a zsidó nép.[60] Baal és Marduk mítosza a



palota és a templom felépítésével végződött, a kivonulásé a haza megteremtésével. Izrael a káoszból az isteni rendet követő valóságba emelkedett ki. Marduk a tengeri szörny testét kettéhasítva teremtette a földet, Jahve pedig magát a tengert választotta ketté, hogy népe megmenekülhessen a fáraó üldöző seregeitől. Marduk a démonok hordáit pusztította el, Jahve az egyiptomi katonákat. Az új megteremtése mindig szükségessé tette a korábbi dolgok elpusztítását – ez a motívum Jeruzsálem későbbi története során is gyakran felbukkan. Izrael népe a kettévált tengeren átkelve jutott el a szabadságba és biztonságba. A vízbe merülés minden kultúrában az őseredeti elemhez, a vízhez való visszatérést jelképezi, a múlttól való megtisztulást és újjászületést.[61] A víz önnön hatalma által – ha csak időlegesen is – visszaállítja a kezdet ősi tisztaságát. Jahve a Vörös-tengeren átvezette és ezzel újjáteremtette Izrael népét. A zsidók ezután a szent Sínai-hegyhez vándoroltak. Itt Mózes felhágott a csúcsra, hogy találkozzon Istenével, aki heves vihar és vulkánkitörés kíséretében szállt le hozzá. A nép, amint elrendeltetett, távol tartotta magát a hegytől. A szentség veszélyt jelenthetett az egyszerű emberek számára, mert Istenhez, legalábbis a zsidó valláshagyományban, csak az alaposan felkészült kevesek közelíthettek. A Sínai-hegyen Jahve Izraelt kiválasztott népévé fogadta, és hogy megpecsételje ezt a frigyet, átadta Mózesnek a Tórát, a Törvényt, és benne a Tízparancsolatot, habár, mint majd látni fogjuk, a Tóra a babiloni fogságig nem játszott fontos szerepet Izrael hitéletében. Mielőtt a zsidók az ígéret földjére léphettek volna, még negyven évig sínylődniük kellett a pusztaságban. Ez a negyven év nem múlt el nyomtalanul. A Biblia is írja, hogy az emberek szüntelenül elégedetlenkedtek és lázadoztak Jahve ellen. Most már úgy tűnt nekik, ennél még Egyiptomban is könnyebb életet élhettek. A Közel-Keleten a pusztaságot mindig a halállal és az őskáosszal hozzák összefüggésbe. Láthattuk, hogy Mót, a sivatag szíriai istene a mélységnek, a halál és mulandóság sötét űrének falánk ragadozó istensége is volt. A sivatag, a pusztaság tehát nem más, mint egy kietlenné és démonivá vált egykori szent hely.[62] Az izraeli tudatban a végső elhagyatottság jelképévé lett; a kivonulás pusztaságban töltött évei iránt a zsidók nem éreznek nosztalgiát, mint az egyes bibliakutatók feltételezik. A próféták és bibliaszerzők csak arról írtak, hogy Isten kiválasztotta magának Izrael népét, “a pusztában sajátjává fogadta, / A sivatag kietlenségében és éjszakájában”.[63] A pusztaság tulajdonképpen föld, “amelyen nem szoktak vetni”, “ahol ember nincsen”, “ahol nem lakik ember”, ahol “királyt többé [...] ki nem kiáltanak”.[64] A sivatag állandó fenyegetést jelentett, hogy elnyeli a lakott településeket is, és azokat az ősi nemlétbe taszítja vissza. A városok pusztulását a zsidók mindig úgy fogalmazzák meg, hogy az



ismét sivataggá, pusztasággá válik: “a megsemmisülés mérőzsinórját feszíti ki fölé az Úr” “ahol pelikánok, sündisznók, baglyok és hollók élnek csak, és “ember nincsen”.[65] A zsidóságnak negyven évig – bár a számmal csak a meghatározatlanul hosszú időt jelölték – kellett küzdenie a démoni pusztasággal, hogy a szimbolikus megsemmisülést túlélve találhasson Isten segítségével új hazára. Isten mégsem hagyta egészen magára népét a pusztaságban. Más nomád népekhez hasonlóan a zsidók is magukkal hordták az őket életben tartó isteni valóság szimbólumát. Ami az ausztráliai bennszülötteknél a szent pózna volt, az Izrael népénél a frigyláda, az a szentség, mely nagy szerepet kap majd Jeruzsálem történelmében. A frigyláda bibliai leírásai mind később keletkezett forrásokból származnak, így nehéz ma megállapítanunk, hogyan is nézett ki. Úgy tűnik, a törvénytáblákat tartalmazó láda tetejét két arany kerub alakja díszítette, amelyeknek szárnyai formálták Jahve trónusának támláját.[66] Azt tudjuk, hogy az üres trónus gyakran jelképezte az istenséget, tulajdonképpen hívogatta Istent, hogy üljön hívei közé. A trón a zsidó hagyományban később is az isteni jelenvalóság szimbóluma maradt, ahogy a frigyláda is, melyet Lévi törzsének tagjai, Izrael kiválasztott papjai vihettek csak, akik közül Áron, Mózes fivére volt a főpap. A frigyláda eredetileg mágikus védőpajzsként is szolgált, mert – gyakran halálos – ereje távol tartotta Izrael ellenségeit. J. beszámol arról, hogy amikor a zsidók belefogtak nappali menetelésükbe, a Jahve jelenlétét jelképező felhő föléjük szállt, és Mózes így kiáltott fel: “Kelj föl, Uram, hogy ellenségeid szétszóródjanak s gyűlölőid fussanak színed elől!” Éjjel, amikor sátrat vertek, Mózes ekként szólította Urát: “Térj vissza, Uram, Izrael ezreinek sokaságához!”[67] A frigyláda a biztonság szigetét teremtette meg a zsidók körül: a pusztaság semmijét lakhatóvá tette, mert kapcsolatot biztosított az emberek és Istenük között. Keveset tudunk Izrael első éveiről Kánaánban. P. úgy tartotta, hogy a zsidóság, miután megtelepedett a hegyvidéken, Silóban állított sátrat a frigyládának. P. elképzelése szerint Jahve erről a szentélyről egészen aprólékos tervet közölt Mózessel a Sínai-hegyen. Ha a frigyláda valóban egy sátorban lelt otthonra, Jahve ebben Elre emlékeztet, akitől törvények eredtek, sátorban lakozott, és amikor El Szabaótként (A Seregek Ura) jelent meg, kerubtrónuson foglalt helyet. Sámuel könyvében azonban az áll, hogy a frigyládát Siló hagyományosabb templomépületének Hekháljában (szentélyében) helyezték e1. [68] A zsidók más templomokba is jártak imádkozni, Dánba, Bételbe, Micpába, Oprába és Gideonba, továbbá szabad ég alatt álló bámót-okba is. Voltak zsidók, akik Jahve mellett más istenségeknek is hódoltak, mert őt még ekkor is idegen



istennek érezték, aki nem találta meg helyét Kánaánban. Jahve elsősorban a déli vidékekhez, Sínaihoz, Párónhoz és Szeirhez kötődött. Úgy képzelték el, hogy ezekről a területekről indult el, ha népe bajba került északon, felhők hátán sietett segítségükre: a Biblia legkorábbi szakaszaiban így is jelenik meg.[69] Az is elképzelhető, hogy a zsidók kialakítottak egy liturgiát, mely újrajátszotta a Sínaihegyen történt megnyilatkozást, melyben harsogó kürtökkel idézték föl a mennydörgést és füstölőkkel a sűrű felhőt, mely a csúcsra ereszkedett. Ezek az elemek a későbbi Jeruzsálem-kultuszban is megjelennek. A ceremónia felidézte Jahve sorsfordító jelentőségű megjelenését, a szimbolikus előadás pedig ismét felkeltette a hívekben az isteni jelenvalóság érzetét.[70] Jahvét a legtöbb közelkeleti istenségtől eltérően nem egyetlen szentélyhez kötött helyi istennek tekintették. A zsidók ezenkívül megemlékeztek Egyiptomból való megszabadulásukról is. Az ősi tavaszi ünnepet arra használták föl, hogy felelevenítsék Izrael népének utolsó lakomáját Egyiptomban, amikor a halál angyala elszállt fölöttük, hogy megölje Egyiptom minden elsőszülött fiát. A családi lakoma később a pészach nevet kapta. I. e. 1030 körül az északi hegyvidék lakói már erős közösséget éreztek egymással. Ettől fogva, egyetlen őstől eredő önálló népként gondoltak magukra. Bár törzseik élén külön törzsfők, “bírák” álltak, szerettek volna királyságot alapítani a régió más nemzeteihez hasonlóan. A bibliaszerzők véleménye megoszlott ebben a kérdésben. Sámuel, a bírák közül az utolsó, például hevesen ellenezte a monarchiát: figyelmeztette is népét a királysággal együtt járó kegyetlenség és elnyomás veszélyére.[71] Az Izraeli Királyság létrejötte azonban tulajdonképpen természetes és talán elkerülhetetlen volt.[72] A nagyhatalmak, Asszíria, Mezopotámia és Egyiptom hanyatlása nyomán más, kisebb királyságok próbálták betölteni a hatalmi vákuumot: Amuron, Moáb és Edom. Izraelt agresszív vetélytársak fogták körül, akik szerették volna leigázni a kánaáni hegyvidéket. Az ammoniták és moábiták keletről támadtak, a filiszteusok pedig nyugatról kellemetlenkedtek. A filiszteusok egyik támadásuk során feldúlták és kifosztották Silót, és hadisarcként magukkal vitték a frigyládát is. Aztán miután megtapasztalták a szentség halálos erejét, gyorsan vissza is juttatták. Most hogy a ládát nem vette körül a templom vagy sátorszentély, a zsidók is megrettentek tőle, és Kirjat-Jearimban, területük határán, egy magánházban helyezték el.[73] A politika viharai meggyőzték a zsidókat arról, hogy szükségük van az erős királyi hatalomra, így Sámuel, vonakodva bár, királlyá kente a Benjámin törzséből való Sault, Izrael első uralkodóját. Saul nagyobb terület felett rendelkezett, mint bármely korábbi kánaáni király. Izrael magában foglalta a hegyvidék középső területeit a Jordánon innen és túl,



és délen egészen a még mindig a jebuziták uralta Jeruzsálem birtokáig terjedt. A Bibliában Saul tragikus alakként jelenik meg: Istene elhagyja, mert dönteni merészel hitbéli ügyben, bénító erejű depresszió gyötri és tehetetlenül figyeli, hogy befolyása egyre csökken. A negatív hangvételű beszámoló ellenére is nyilvánvalóak Saul eredményei. Székhelyét Gibeonba tette, ahol Izrael legjelentősebb jahvista temploma állt, és innen terjeszkedett ki fokról fokra. A hegyvidék lakói önként csatlakoztak hozzá. Majdnem húsz évig tartotta meg királyságát ellenségeivel szemben, amíg i. e. 1010 körül, a Gilboa-hegyi csatában a filiszteusok Jonatán fiával együtt meg nem ölték. Halála után a Biblia egyik legszebb verse emlékezik meg róla:
Saul és Jonatán – hogy kedvelte és szerette őket mindenki! Elválaszthatatlanok voltak életben s halálban. Gyorsabbak voltak a sasnál, erősebbek az oroszlánnál.[74]
A gyászéneket nem Saul egyik hű alattvalója zengi el, hanem egy udvarából megszökött lázadó. Dávid nagy becsben tartott harcosnak számított Saul királyságában. Jó barátja volt Jonatánnak, és megkapta Saul leányának, Michalnak a kezét. Ő tudott egyedül vigaszt nyújtani a depressziós Saulnak dalaival és verseivel. A bibliai történetből azonban megtudhatjuk, hogy Sault féltékennyé tette Dávid népszerűsége és tekintélye, így Dávidnak el kellett menekülnie előle. Először egy csapat



kalandorral együtt habiru-ként élt a Jeruzsálemtől délre fekvő lakatlan hegyek között. Aztán szövetségre lépett a filiszteusokkal, Izrael esküdt ellenségeivel. Amikor tudomást szerzett Saul haláláról, a Júda törzséből való Dávid éppen a Negevben élt, Ciklag városában, amelyet új hűbérurától, Gát királyától, Adristól kapott.[75] Dávid a Biblia egyik legösszetettebb alakja. Költő, zenész, harcos, lázadó, áruló, házasságtörő, terrorista, semmiképpen sem példaképnek való, pedig később Izrael eszményi királyának tartják majd. Saul halála után életben maradt fia, Isbaal uralta atyja északi Izraeli Királyságát, miközben Dávid megalapozta uralmát a ritkán lakott déli hegyvidéken, melynek fővárosává Hebront tette. A filiszteusok is támogatták törekvéseit, mert általa, hiszen vazallusuk volt, biztosíthatták befolyásukat a hegyvidéken. Dávid azonban kettős játékot játszott, és nagyratörőbb terveket szőtt. A jeruzsálemi jebuziták egyszer csak két szorongató királyság között találták magukat: északról az Isbaal uralta Izraeli Királyság és délről a Dávid uralta Júdai Királyság között. Isbaal gyengekezű uralkodóm bizonyult, birodalma Saulénál kisebbre zsugorodott, és legfőbb hadvezére is Dávidhoz szökött tőle. Hét és fél



esztendővel azután, hogy Dávidot királlyá koronázták Hebronban, Isbaalt meggyilkolták, és a merénylők Dávid udvarában kerestek menedéket. Eljött hát az ő ideje. Taktikusan elhatárolta magát a merénylőktől, sőt ki is végeztette őket. Mivel Saul leányának, Michalnak a férje volt, bejelenthette igényét az Izraeli Királyság trónjára. Az északi ország törzseinek küldöttei hamarosan fel is keresték, hogy szövetséget kössenek vele Jahve hebroni templomában, majd felkenték őt Izrael királyává. Dávid ekkor Izrael és Júda egyesített királyságát uralta. De birodalma közepén ott állt a jebuziták városállama, Jeruzsálem, amelyet szeretett volna fővárosává tenni.



3. Dávid király városa
A jebuziták azt hitték, Dávid sohasem lesz képes elfoglalni városukat. Bár Jeruzsálem sem a legősibbnek, sem a legerősebbnek nem számított a kánaáni városállamok közül, Dávid újdonsült királyságához képest tekintélyes történelmet tudhatott maga mögött, falai szilárdan álltak, és az elmúlt évek során még az is elterjedt róla, hogy bevehetetlen. Amikor Dávid csapatai megérkeztek az Ofel lábához, a jebuziták így gúnyolódtak velük: “Nem jutsz be oda, elűznek a vakok és a sánták.[76] Még az sem kizárt, hogy a hettita katonák szokása szerint fel is vonultatták a város vakjait és sántáit, mintegy intő jeléül annak, mi vár az erődítmény ostromlóira.[77] Dávidot azonban nem rettenthették el. Szavát adta, hogy az első katonát, aki megöl egy jebuzitát, serege főparancsnokává teszi. Régi harcostársa, Joáb, Ceruja fia, megfelelt a kihívásnak, és feltehetőleg a Gihon-forrástól a városba vezető “Warren-aknán” küzdötte föl magát a városba. [78] Azt nem tudjuk pontosan, Dávid miképpen hódította meg a várost. A bibliai szöveg töredékes, és nehezen értelmezhető. De Jeruzsálem bevétele történelmi fordulópontnak bizonyult, melynek hatása még ma is érezhető. A Kánaánban addig csak másodlagos jelentőségű település a későbbi történelmi monoteizmus hagyományának részévé vált, egyben a világ egyik legszentebb következésképpen legvitatottabb hovatartozású – településévé. Dávid ezt persze nem láthatta előre. Amikor i. e. 1000 táján elfoglalta a várost, csak annak örülhetett, hogy végre felszámolta az egyesített királysága szívébe ékelődött jebuzita enklávét, és magának is alkalmasabb fővárost talált. Izrael és Júda szövetsége bizonytalan lábakon állt. Az északi királyság még mindig önállónak tekintette magát, és az emberek vegyes érzelmekkel viseltettek az egykori hazaáruló, Dávid királysága iránt. Helytelen döntés lett volna továbbra is Hebronból kormányozni, mert ezzel Dávid nyilvánvalóan elkötelezte volna magát Júda déli királysága mellett. Jeruzsálem ősi városállama azonban semleges terület volt, nem tartozott sem Izraelhez, sem Júdához, régi törzsi hagyományok sem kapcsolódtak hozzá. Mivel Dávid saját csapataival vette be Jeruzsálemet, a régió szokásjogát követve személyes tulajdonává tette, és új nevet is adott neki: Ir Dávid, azaz Dávid városa.[79] A város így semleges, független maradhatott mind Izraeltől, mind Júdától, Dávid pedig a környező földekkel együtt királyi birtokának tekinthette. A hódítás stratégiai előnyökkel is járt. Az alaposan megerősített Jeruzsálem Hebronnál központibb fekvése miatt, a hegyvidék szívében nagyobb biztonságban volt a filiszteusok, a Sínai és a Negev törzseinek és a Jordán keleti partján kialakult királyságok, Ammon és Moáb



váratlan támadásaival szemben. Dávid új fővárosából biztos kézzel uralhatta a hegyvidéki birodalmat, a legnagyobb egységes államot Kánaán történelmében. Milyen volt Dávid fővárosa? Mai mértékkel igen kicsi, alig hatvanezer négyzetméteres területén a környék többi városához hasonlóan, nemigen állt más, mint az erődítmény, a palota, valamint a katonák és civil tisztiviselők házai. Aligha lehetett kétezernél több lakója. A Bibliából azonban nem az derül ki, hogy Dávid a várost vette volna be. A szerzők csak annyit írnak: bevette “Sion várát”, és hogy “ez lett Dávid városa”.[80] Józsue könyvében szerepel egy vers, mely Jeruzsálemet “a jebuziták hegygerince”-ként említi, utalásképpen arra, hogy Jeruzsálem városa nem azonos “Sion várával”.[81] Elképzelhető, hogy Dávid mindössze a jebuzita erődítmény feletti uralmat szerezte meg valamiféle katonai puccsal. A Biblia nem ír a Józsue könyvében leírtakhoz hasonló mészárlásokról sem. Arra sincsen utalás, hogy Jeruzsálem jebuzita lakosságát kitelepítették volna, hogy helyükbe jahvisták költözhessenek. Nem lehetetlen tehát, hogy Dávid győzelme mindössze “palotaforradalom” volt, amelyben legközelebbi hívei segítségével átvette a hatalmat a jebuzita királytól és udvarától, miközben a jebuzita várost magát és lakosságát érintetlenül hagyta. Csak feltételezéseink lehetnek erről, bár amikor Jeruzsálemet először említi a Biblia, a szerzőtől megtudhatjuk, hogy jebuziták és júdaiak továbbra is egymás mellett élnek a városban. A filiszteusok és edomiták nagyszabású lemészárlásáról elhíresült Dávid talán igazságos és könyörületes ura volt Jeruzsálemnek. A város korábbi lakói iránt tisztelettel viseltetett, sőt még be is vonta őket a kormányzásba. Józsue lerombolta volna a jebuziták oltárait, és lábbal tiport volna szent ereklyéiken. Arról azonban nincs adatunk, hogy Dávid bármi módon beleavatkozott volna a helyiek hitéletébe. Éppen ellenkezőleg. Mint majd láthatjuk, Jahve jeruzsálemi kultuszába beépültek a jebuziták vallási képzetei is. J. Dávidot második Ábrahámként láttatja: szerinte Dávid királysága teljesítette be az ősi ígéretet, hogy Ábrahám leszármazottai hatalmas nemzetet hoznak létre Kánaán örökül kapott földjén.[82] Dávid abban is hasonlított Ábrahámra, hogy megbecsülte az ország lakóinak vallását. Ir Dávidban tehát hatni tudtak egymásra a jebuzita és zsidó hagyományok. Arauna, valószínűleg az utolsó jebuzita király, még a birtokait is megtarthatta a Cion-hegy lejtőjén, a városfalon kívül. Dávid a jebuzita közintézményeket is átvette. A kánaánita városállamokban az eltelt évszázadok során kialakult a politikai és pénzügyi bürokrácia, míg a hegyvidék izraeli és júdai lakóinak sem tapasztalata, sem szakértelme nem lehetett egy városállam irányításában. Legtöbbjük valószínűleg még írni-olvasni sem tudott. Dávid bölcsen tette tehát, hogy megtartotta a régi kormányzatot, és a jebuzita hivatalnokok révén



biztosította a város zökkenőmentes működését, gesztusával ezenfelül új jebuzita alattvalói megbecsülését is kivívta. Dávid Jeruzsálemmel szembeni magatartása bizonyítja, hogy a zsidók ekkor még nem különöltek el élesen az ország többi lakójától. Ez a viselkedésforma csak a babiloni fogság után terjedt el a zsidók körében. Kánaán egyiptomi urai annak idején a saját kormányzási rendszerüket tanították meg alattvalóiknak. A Bibliából kiderül, hogy Dávid és Salamon udvartartása az egyiptomi rendszert követte: volt benne udvarmester, hadvezér, a külügyekkel foglalkozó titkár, a belügyekkel megbízott kancellár és “a király barátja”. Az amarnai levelek korában bevett rendszer még Dávid fiának, Salamonnak korában is működött. Salamon hivatalnokai közül néhányan nem sémi nevet viseltek,[83] Dávid pedig szinte bizonyosan megtartotta a jebuzita katonaságot is. Ezekből a Bibliában is említett kereti és peleti (krétai és filiszteus) zsoldosokból állt Dávid személyi testőrsége. A város tehát nem sokat változott Dávid király hatalomátvétele után, megtartotta eredeti jebuzita karakterét. Új neve – Ir Dávid – sem vált elterjedtté. Az emberek többnyire továbbra is a Dávid előtti nevein – Jeruzsálem és Cion – emlegették. A királyi családfába még jebuzita vérvonal is keveredhetett, hiszen Dávid feltehetőleg jebuzita asszonyt vett feleségül. Bár később szigorú törvényekkel tiltották meg a zsidók idegenekkel kötött frigyét, Dávidnak és Salamonnak még nem voltak efféle aggályaik. Dávid elcsábította Batsebát, “a hettita Urija”, serege egyik jebuzita tisztjének feleségét. (Ne feledjük, a jebuziták rokonságban álltak a hettitákkal.) Hogy elvehesse Batsebát, Dávid különösen veszélyes posztra állíttatta Uriját az ammoniták elleni csatában. Batseba neve eredetileg azt jelentette, “a Hét Isten Leánya” (amit ékírással szibbiti-ként jegyeztek le, ebből lett a héberben seba, “hét”).[84] Dávid és Batseba gyermeke tehát félig jebuzita volt. Megkapta ugyan a zsidó Jedidja nevet (Jahve Kegyeltje), hogy ez is utaljon arra, Dávid örököse, szülei mégis Salamonnak nevezték. A szóban talán Jeruzsálem ősi istenségének, Sálemnek a neve bukkan föl, bár a Krónika könyvének szerzője inkább a héber sálom-mal (béke) rokonítja: utalásként arra, hogy Salamon, atyjával ellentétben, a béke embere.[85] A zsidó hagyományokba bekerült más jeruzsálemi hírességek között is lehettek jebuziták. Ezek közül említhetnénk Nátán prófétát.[86] A Biblia szinte minden más próféta származását ismerteti, de Nátárról még atyja neve sem derül ki. Elképzelhető, hogy korábban a jebuzita uralkodó tanácsadójaként szolgált, így később hasznos összekötő lehetett Dávid és új jebuzita alattvalói között. Amikor Nátán élesen bírálta Dávidot Urija halála miatt, nem a mózesi erkölcsiség vezette. Bármely az igazságosság megteremtésére felesküdött közelkeleti uralkodótól elfogadhatatlan lett volna a hatalommal való szemérmetlen



visszaélés. Urija megöletése súlyos károkat okozott Dávid és a jebuzita városlakók viszonyában is. Elképzelhető, hogy Jeruzsálem főpapja, Cádok is jebuzita volt, bár ezt az elméletet eddig sokan támadták.[87] Mint később látni fogjuk, Izrael minden papjának bizonyítania kellett, hogy Cádoktól származik, mivel akkorra Cádok már a tiszta zsidóság jelképévé lett. Pedig a Cádok jebuzita név. A Krónika könyve utóbb kifogástalan családfát állít föl számára, egészen Áronig vezeti vissza vérvonalát, csak éppen öt nemzedékkel többet sorol föl, mint amennyi Áron és Dávid kora között eltelhetett.[88] Lehet, hogy a szerző Cádok jebuzita őseit is felsorolta, mert El Elion legfőbb papjának mellőzésével megsértette volna a helybélieket. A zsidók kegyeit elnyerendő, Dávid kinevezte Ebjatárt, az ősi silói papság leszármazottját, Cádok mellé. Ebjatár azonban nem sokkal élte csak túl Dávid halálát, és utána egyedül Cádok maradt Jeruzsálem főpapja. A zsidó és jebuzita főpapok közös munkálkodása híven fémjelzi Dávid törekvését a jeruzsálemi békés egymás mellett élésre. Szimbólumokra volt szüksége, hogy egyre heterogénebb királyságát egyben tartsa, és egymáshoz fűzze különféle elemeit. Dávid egyik fiát Baalidának nevezte el, hogy kimutassa, nyitott a helyi Cion-kultusz irányában is, miközben a jebuziták régi Cionkultusza szabadon keveredhetett Jahve zsidó hagyományaival Jeruzsálemben. Dávid egyik első intézkedésével a még mindig királysága nyugati határán, Kirjat-Jearimban őrzött frigyládát Jeruzsálembe szállíttatta. Merész, de veszedelmes döntést hozott. A Dávidtól még mindig idegenkedő északiakra nagy hatást tehetett legősibb szentségük, a frigyláda jeruzsálemi jelenléte. Ezzel Dávid legitimizálhatta volna uralmát, és a jahvisták számára addig jelentéktelen Jeruzsálemet szent hellyé emelhette volna. Dávid első kísérlete a frigyláda fővárosba szállítására tragédiával végződött. Emberi lények nem hozhattak létre szent helyeket saját elhatározásukból: a szentségnek önmagától kellett megnyilvánulnia. Jahvét a múltban helyhez nem kötött istenségnek képzelték el, de egy király puszta szeszélye költöztetéséhez kevésnek bizonyult. A szent tágyak alapvetően veszedelmesek, mert csak a megfelelő óvintézkedések mellett szabad őket érinteni. Ez az igazság súlyosan beigazolódott a frigyláda első úja során. Amikor az egyik kísérő, Uza, kinyújtotta a kezét, hogy a szekéren billenni látszó ládát megtámassza, azon nyomban szörnyethalt. A frigyláda Jahve jelenvalóságát jelképezte, az incidens pedig azt, hogy Dávid nemcsak vallási ereklyét próbált fővárosába szállíttatni, hanem egy hatalmas és kiszámíthatatlan erőt is. Jahve csak akkor költözhetett a Cion-hegyre, ha ő maga – és csakis ő jónak látta. Dávid három hónappal később újabb kísérletet tett. Ezúttal Jahve minden ellenvetés nélkül tűrte, hogy a frigyládát Jeruzsálem területére szállítsák. Dávid vékony vászonköntösbe öltözve táncolt és keringett a frigyláda előtt, akár egy



pap. Időről időre megállíttatta a menetet, hogy juhot és kecskét áldozzon. Végezetül a frigyláda nagy ünneplés és üdvrivalgás közepette foglalta el helyét a Gihon-forrás mellett felállított sátorszentélyben.[89] Azzal, hogy Jahve Dávid városába költözött, félreérthetetlenül jelét adta, hogy Dávidot választotta Izrael királyának. Jahve döntése, hogy a Cion-hegyet szemelte ki örök lakhelyéül, ettől fogva elválaszthatatlanul a dávidi királyi házhoz kötődött. Ez akkor is megnyilvánult, amikor Dávid elhatározta, templomot emel Jeruzsálemben Jahve tiszteletére. Amikor először közölte tervét Nátánnal, a próféta lelkesen üdvözölte. Egy közel-keleti királynak tulajdonképpen kötelessége is volt templomot szentelnie annak az istenségnek, akinek az uralmát köszönhette. De Jahve nem így gondolta. Elmondta Nátánnak, hogy ő, aki egész életét vándorként, sátorban élte le, nem akart kőházat magának. Ehelyett Dávidnak emeltetett volna házat, a dinasztiának, mely örökre szólt.[90] Nátán talán attól tartott, hogy túl korai lenne ha, Dávid megfosztaná El Eliont hatalmától azzal, hogy a jebuzita Jeruzsálemben idegen istennek emel templomot. Az is lehetséges, hogy Dávid a városon kívül fekvő Gihon-forrást választotta volna építkezése helyéül, hogy tiszteletben tartsa a jebuziták érzékenységét. De az sem kizárt, hogy Izrael és Júda törzsei egyszerűen idegenkedtek az ötlettől. Olyannyira hozzászoktak Jahve nomád képzetéhez, hogy nem tudták őt a többi kánaáni istenséghez hasonlóan egyetlen szentélyhez kötve elképzelni. Lehet, hogy egyesek attól tartottak: túl nagy hatalmat ad a templom Dávid kezébe. A bibliaszerzők talán azért fogalmazták meg a templom építését ellenző Jahve történetét, mert nem tudtak mit kezdeni a ténnyel, hogy királyi példaképük, Dávid, nem épített templomot Istenének. A Krónika könyve ezt úgy értelmezte, hogy Dávidtól azért tagadtatott meg a magas kegy, mert túl sok vért ontott, míg Salamon a béke embereként érdemesnek bizonyult rá.[91] Azt már láthattuk, hogy az építkezésnek milyen nagy vallásos jelentősége volt a Közel-Keleten. Dávid, királyhoz illő módon, más építkezéseket is elindított a városban. Palotát emeltetett magának Libanonból hozatott cédrusfából. Kijavíttatta a “Millót” is. A szót a bibliaszerzők nem tudták értelmezni, de feltehetően az Ofel-hegy teraszait jelölte. A király felépíttette az új erődöt, a Dávid Tornyát. Hogy a közhivatalnokok, mesteremberek és katonák egyre növekvő seregét elhelyezhesse, megnagyobbíttatta magát a várost, még falakat is bontott emiatt. Akárcsak Mózes, aki meghalt az ígéret földjének kapujában, miután kivezette népét Egyiptomból, Dávid sem élhette meg, hogy miután Jahve népét bevezette Jeruzsálembe, templomot építhessen, amely az egykori jebuzita várost a zsidó világ legszentebb helyévé tehette volna. Csak előkészíteni tudta a későbbi építkezést, amikor megvásárolta Salamon Templomának leendő helyét Araurától, aki valószínűleg az utolsó jebuzita király



volt. A Biblia szerint Dávid vétkezett, amikor népszámlálást rendelt el. A népszámlálás mindig népszerűtlen intézkedés volt, mert általában új adó- és robotterheket előzött meg. Isten válaszul a királyságra szabadított egy járványt, amelyben három nap alatt hetvenezer ember pusztult el. Ezután Dávid előtt meg jelent Jahve “angyala”, Araura cséplőjén, a Cion-hegyen, és az alant fekvő város felé nyújtotta a kezét. Az udvari próféta közölte Dáviddal, csak úgy háríthatja el a járvány veszedelmét, ha oltárt emel Jahvérak a jelenés helyén. A bibliaszerzők leírják, hogy Dávid és Araura együttműködött a válság idején. A történet emlékeztet arra, amikor Ábrahám megvásárolta a Machpela barlangját a hettita Efrontól. Efronhoz hasonlóan Araura sem akart elfogadni egyetlen sékelt sem a földért, de Dávid, aki akár el is foglalhatta volna a földet erővel, csodálatra méltó udvariassággal és elődje iránti tisztelettel ragaszkodott ahhoz, hogy teljes árat fizessen érte.[92] Ma sok kutató gondolja úgy, hogy a Templom-hegy a jebuzita Jeruzsálem egyik szent helye volt. Kánaánban a cséplőket gyakran használták gyűlések színhelyéül vagy próféták jósdájául, vagy éppen Baal termékenységi kultuszában. Az Araura tulajdonában lévő, kitüntetett helyen, a város bejáratánál fekvő földdarab szinte bizonyosan szerephez jutott a vallásban.[93] A bibliai szerzők valószínűleg azért nem tesznek említést erről, mert zavarta őket a tény, hogy templomuk épp egy pogány bámót (kultikus hely) helyére épült, habár az efféle folytonosság bevett szokás volt az ókorban. Araura sem érez haragot, sőt hajlandó a szent teret megosztani Dáviddal, még azt is felajánlja, hogy az új oltáron bemutatandó első áldozatot ő fizeti. A szentségre ember nem formálhat tulajdonjogot, nem sajátíthatja ki magának. Az isteni jelenés is tanúsította, az isteneké egyedül a Cionhegy, ahol Dávid és Araura gyermekei aztán együtt imádkozhatnak.



Dávid építőanyagokat is gyűjtött a templomhoz. Szövetségesétől, Hirámtól, Tirusz királyától cédrusfát és borókát vásárolt. A Krónika szerzője nem volt képes elfogadni a tényt, hogy Dávid nem vett részt tevőleg a Templom építésében. Szövegében közli, hogy Jahve a felépítendő szentély részletes tervét közölte Dáviddal, és azután Dávid adta át az isteni utasításokat fiának, Salamonnak.[94] “Ezeket [az utasításokat] mind elmagyarázta neki egy, az Úrtól származó írás alapján, hogy [Salamon] megértse az építés munkáit.”[95] Nem a király választotta ki a templom helyét, azt olyan helyen kellett emelni, melyet az istenek a világ egyik “közepének” nyilvánítottak. Az uralkodók gyakran azért választották korábbi szentélyek helyét új templomuk helyéül, mert már tudták róla, hogy kaput nyit a szentség felé. Az építésznek sem kellett semmi egyénire törekednie temploma tervezésekor. A templom ugyanis szimbólum. Az eredeti görög szó arra utal, hogy két dolog összekapcsolódik. A régi világban a jelképeket igen komolyan vették. Erre épültek az ókori vallások. A templom az istenség égi palotáját másolta le, és ezzel a hasonlósággal kötötte a mennyei



archetípust a földi leképezéshez, a két dologból tulajdonképpen egyet formálva. A másolat hűsége tette lehetővé, hogy az istenség éppígy lakozhasson a földi szentélyben, mint az égi palotában. A templom tervét tehát isteni kinyilatkoztatás közölte mindig, ahogy Dáviddal is, mert az isteni hajlék méreteit és berendezését pontosan kellett leképezni a földi világban. Az építkezésnek fontos politikai szerep is jutott. Dávid, azzal, hogy a frigyládát Jeruzsálembe hozatta, fokról fokra népének sajátította ki a várost. Először legszentebb kegytárgyukat juttatta el az Ofel-hegy lábához, aztán, Araura cséplőjének megvásárlásával előkészítette a terepet Jahve trónra lépéséhez saját Cion-hegyi templomában. Salamon uralkodása alatt Jahve átvette Jeruzsálem legfőbb istenének, El Elfonnak a szerepét. Dávid ugyanígy, fokról fokra építette világi birodalmát is. Először leigázta a filiszteusokat. Feltehetőleg a Jeruzsálemtől délre fekvő Refaim-völgyben aratott felettük győzelmet, még a város bevételét megelőzően. Aztán valószínűsíthető, bár a Bibliából nem derül ki, hogy királyságába olvasztotta Kánaán más városállamait is. Ha igen, el kellett fogadniuk vazallusi szerepüket. Legvégül pedig meghódította a szomszédos királyságokat, Moábot és Edomot, Szíria jelentős területeivel együtt. A zsidók sohasem feledték el Dávid királyságát. Soha többé nem bírtak ekkora politikai hatalommal. A korszak más közel-keleti szövegemlékei azonban nem tesznek említést a királyságról. Emiatt sokan úgy vélik, hogy az egész történet a fantázia szüleménye, akárcsak az ősatyák legendái, minden történelmi alap nélkül. Az általánosan elfogadott tudományos álláspont szerint Izrael és Júda Egyesített Királysága igenis létezett. A bibliai beszámolónak túlságosan sok politikai, gazdasági és kereskedelmi megállapítása vág egybe azzal, amit az akkori KözelKeletről tudunk, Dávid birodalma tehát nem lehet merő agyszülemény. Mezopotámia és Egyiptom hanyatlott, lekötötték őket saját államügyeik, lehet, hogy semmilyen kapcsolatot nem tartottak fenn a dávidi állammal. A Biblia ráadásul nem fest idealizált képet a királyságról. A lelkesítő beszámolók mellett olvashatunk arról is, hogy a nemzetet ellentétek feszítik, forrásai lassan kimerülnek, és a királyság a válság felé halad. Dávidról halála után hősként emlékeztek meg, pedig életében nem volt igazán népszerű. Saját fia, Absalom felkelést szervezett ellene, majd emlékművet állíttatott önmagának En Rogelnél, a jebuzita állam egyik kegyhelyénél, végül Izrael és Júda királyává kiáltatta ki magát Hebronban. A helyzet annyira súlyosra fordult, hogy Dávidnak menekülnie kellett Jeruzsálemből. A társadalom támogatását élvező felkelést csak katonai erővel sikerült levernie. Izrael és Júda szövetsége is megingott, mert Dávid folyton saját hazájának, Júdának kedvezett. Absalom forradalmát követően Izrael felmondta az uniót, és Dávidnak ismét erőszakot kellett alkalmaznia, hogy uralmát helyreállítsa. Élete legutolsó



szakaszában szakadás következett be a Jeruzsálemben élő jebuziták és zsidók között. Mialatt Dávid haldoklott, legidősebb fia, Adonija a régi hebroni harcostársak, többek között Joáb hadvezér és Ebjatár főpap támogatásával megkoronáztatta magát En Rogelben. A jebuzita tábor Dávid beleegyezésével ellenpuccsot szervezett. A kereti és peleti származású jebuzita katonaság kíséretében Nátán, Cádok és Batseba elvitte Salamont Jahve szentélyéhez a Gihon-forrás mellé, és nagy parádéval királlyá koronázták. Adonija azon nyomban megadta magát neki. Őt is, Joábot is késlekedés nélkül kivégezték, Ebjatár főpapot pedig kiutasították Jeruzsálemből. Dávid halála után a jebuzita párt tulajdonképpen győzelmet aratott a jeruzsálemi jövevények fölött. Dávid királysága idején Jeruzsálem jelentéktelen kánaánita városállamból egy birodalom fővárosává vált. Salamon, aki körülbelül i. e. 970-től uralkodott, Jeruzsálem területét megkétszerezte. Hatalmas háremet tartott hercegnőkből, a szövetséges és meghódított királyok lányaiból. Az a különös megtiszteltetés is kijutott neki, hogy elvehette a fáraó leányát. Királyi hadserege – a legmodernebb haditechnikai eszközzel – harci szekerekkel is felfegyverkezett. A flotta EcjonGebernél állomásozott az Akabai-öbölben. Salamon fegyverkereskedelemmel is foglalkozott, harci szekerekkel és lovakkal üzletelt Egyiptommal és Kilikiával. A Bibliából megtudhatjuk, hogy Sába (a mai Jemen) királynője is ellátogatott a bölcsességéről híres Salamonhoz. A történet Salamon királyságának növekvő befolyásáról árulkodik. Ha Júda-Izrael megkezdte volna a vörös-tengeri kereskedelmet, a sábai gazdaságra súlyos csapást mért volna. Salamon szinte legendás hírű uralkodóvá vált: emlegették gazdagságát éppúgy, mint bölcsességét. Sikeres királyhoz illő módon nagyszabású építkezésekbe fogott, helyreállíttatta a régi erődített városokat Hacorban, Megiddóban és Árádban.



Jeruzsálem világvárosként Salamon legambiciózusabb építkezésének színtere lett. A várost észak felé terjesztette ki, királyi akropoliszt építtetett Arauna régi földjén, a Cion-hegy lejtőjén. Az épület tervrajza, amennyire a bibliai beszámolókból meg tudjuk ítélni, hasonló lehetett a Szíriában és Mezopotámia északnyugati részén feltárt más i. e. X. századi akropoliszokhoz. Az épülethez tartozott Jahve pompás Temploma és a királyi palota, amelynek építése, nagyon lényeges, majdnem kétszer annyi ideig tartott, mint a Templomé.[96] Más épületekről is tudunk: a cédrusoszlopokkal ékes libanoni erdei palota funkciója nem tisztázott, ezenkívül állt még egy kincstár, az Igazság Csarnoka, ahol Salamon csodálatos elefántcsont trónusát helyezték el és a legillusztrisabb salamoni feleségnek, a fáraó leányának külön palotája. Mindezekből semmi sem maradt fenn. A legfontosabb épületről, a Templomról is kizárólag a bibliaszerzőktől tudunk, akik kedvtelve emlékeztek



meg minden apró részletéről, néha jóval a szentély lerombolása után. Az épületet Jahvénak szentelték, és a frigyládát helyezték el benne. A többi közel-keleti templomtól eltérően nem állt benne az istenség képmása, mivel attól fogva, hogy Jahve megjelent Mózesnek az égő bokorban, nem engedte meg, hogy emberi alakban írják le vagy ábrázolják. Minden egyéb szempontból azonban a Templom a szokásos kánaánita és szíriai mintát követte. A valószínűleg a terveket is maguk készítő tiruszi mesterek emelték a szíriai birodalmi építészet tipikus példájaként.[97] A közrendű hívek nem léphettek be a templomi épületekbe, és az áldozatokra a nyitott udvaron került sor. Maga a szentély meglehetősen kicsi volt, és három részből állt: a keleti előcsarnokból (Ulam), a szertartásteremből (Hekhál) és egy rövid lépcsősor tetején a Szentek Szentjéből (Devir), ahol kék, karmazsin és bíbor függöny mögött tartották a frigyládát.[98] A berendezés is arról tanúskodik, mennyire alkalmazkodott Jahve jeruzsálemi kultusza a közel-keleti spirituális geográfiához. A frigyládát kivéve nem szerepeltek sehol a kivonulás jelképei. A Bibliában olvashatjuk, hogy a Hekhálban két nagy arany gyertyatartó állt, egy aranyasztal a kenyérnek és az arannyal bevont cédrusfa oltár a füstölőknek. A szentélyben volt még egy bronzkígyó is, amelyről később azt állították, Mózes használta a ragály ellen, habár valószínűleg inkább a régi jebuzita kultuszban lehetett szerepe.[99] Az Ulam bejáratánál magasodott két oszlop, amelyek a különös “Jákin” és “Boász” nevet viselték,[100] és a nyitott udvaron a hatalmas áldozati oltár és egy roppant bronzmedence, melyet tizenkét rézökör tartott, és amely Jámot, az őseredeti tengert szimbolizálta. A Templom falait kívül-belül kerubok, pálmafák és virágok faragványai díszítették.[101] A szíriai hatás tagadhatatlan. A bronz tengermedence Baal Jám-Náhárral vívott küzdelmét idézi, az ökrök a szentség és termékenység gyakori jelképei, a két oszlop, a Jákin és Boász pedig akár kánaánita mácevot is lehet. A bibliaszerzők a Templom építésével kapcsolatban inkább a kánaánita, mint a héber naptárra hivatkoznak. A felszentelés Etánim havában történt meg (szeptember-október), mely egybeeshetett Baal Móton aratott győzelméről és a Cáfon-hegyi trónra lépéséről megemlékező őszi ünnepségekkel. Az izraeli hagyományban ebből a betakarítási ünnepből lesz a szukót, melyet, mint majd látni fogjuk, később újraértelmezve a kivonuláshoz kötnek.



A nyilvánvalóan “pogány” ábrázolásoktól hemzsegő Templom Izrael legmegbecsültebb intézményévé vált. Egyes próféták és reformerek idegenkedtek tőle, arra buzdították a népet, hogy térjenek vissza a kivonulás korának tisztább hitéhez. Mégis, amikor Salamon Templomát lerombolta Nabukadnecár, a legtöbb zsidó úgy érezte, eljött a világ vége. Talán nem is igazán meglepő, hogy az emberek összeegyeztethetőnek találták a kánaánita és szíriai mítoszok jelképeit a frigyláda és a kivonulás hitével. Azt már láthattuk, hogy a kivonulás legendája maga is Baal és Marduk ősi mítoszait fogalmazta újra. Ha a kivonulás legendáját történelmi tényként kezeljük, amely “igaz”, Baal csatája Jámmal szükségképpen “hamis”. Ha azonban átélni próbáljuk a kivonulás eseményeit, megtapasztalni örök érvényű igazságát, ráébredhetünk, a bronz tengerszimbólum Salamon Templomának udvarán nem is annyira abszurd. A két mítosz a sötétség erőivel vívott véget nem érő csatáról és a megszabadulásról szól. Ahogy a zsidóság arra emlékezteti magát, hogy voltaképpen minden nemzedéke az egyiptomi rabszolgaságtól menekült meg, Jám jelenvalósága is örök jelképe annak, hogy a káosz erőin aratott győzelem nem lehet végleges. Az isteni jelenvalóságnak otthont adó Templom előtt a tenger emlékeztető jele a kihívásnak és erőfeszítésnek, melyet a szentség megtapasztalása megkíván. A Jahve jeruzsálemi kultuszával kapcsolatos zsoltárokból megtudhatjuk, hogy a Templomot a képzelet a Cion-heggyel is összekapcsolta. A frigyládát őrző szentély helye maga is “középponttá” vált, ahol menny és a föld, és e kettővel az őseredeti óceán révén az alvilág is, összeköttetésben állt. A Templom, akárcsak a Szent Hegy, a világmindenség létét biztosító valóság jelképe lett. Jákob lajtorjájához hasonlóan hidat vert a lét forrásához, mely nélkül a mulandó földi világ nem is létezhetett. Mivel olyan helyen épült, ahol a szentség már



megnyilvánult a múltban, a hívők remélhették, hogy ismét kapcsolatba kerülhetnek az isteni erőkkel. A szentély területére lépve új dimenzióba kerültek, mely hitük szerint együtt létezett a földi világgal, de fenn is tartotta azt. A Cionhegy gyökeresen “mássá” vált, mint környezete. A héber nyelv kaddós (szent) szavának jelentése eredetileg: “más”, “eltérő”. Az épület tervezése, a szentség megközelítésének három állomása, mely a Devirben (a szentek szentjében) érte el célját, a szentség természetfölöttiségét jelképezte. A Devirbe senki sem léphetett be a papokat kivéve. Néma maradt, üres és megközelíthetetlen. Mégis, itt lakozott a frigyláda, azaz az isteni jelenvalóság, örök bizonyítékául annak, hogy a szentség beléphet az ember földi világába: egyszerre mindenütt jelenlévő és elérhetetlen. A Cion szent hegyének csúcsán épült Templom jelképezte Jahve Édenkertjét is, melyet J. a Teremtés könyvének második és harmadik részében ír le.[102] A hatalmas gyertyatartók ágbogas fákat idéztek, telistele mandulákkal és virágokkal. A Hekhál ajtóit és falait borító pálmafák és virágok is a kertet idézték, hol az idők kezdetén a kerubok jártak. Még kígyót is találhattunk a szentélyben. J. valószínűleg Salamon király uralkodása idején munkálkodott, de ha később élt volna, a Templom-kultusz akkor is hatást tehetett rá. Amikor Marduk megteremtette a világot, templomot emelt magának. J.-től viszont megtudhatjuk, hogy miután Jahve bevégezte a teremtés művét, kertet ültetett, ahol az esti hűvösségben sétálgatva barátságosan elbeszélgethetett az idők hajnalán az első emberpárral. Az Éden-legendából láthatjuk, mit jelentett Salamon Templomának szentsége a zsidó hívők számára. Az elveszett Paradicsomról szóló többi mítoszhoz hasonlóan, az Éden is olyan hely volt, ahol még könynyen kapcsolatba lehetett kerülni az égi világgal. Sőt maga az Édenkert volt az istenség megtapasztalása. Ez volt, J. leírása szerint, a világ termékenységének forrása. Közepén egy folyó hömpölygött, mely a kerten kívül négy ágra szakadva megtermékenyítette az egész világot. Az egyik ágat hívták Gihonnak. A Templomban két nagy gyertyatartó állt, az Édenben pedig két fa, mely évről évre megújulva jelképezte az isteni erőket. Az Éden az őseredeti egész élménye volt, melyet a világ minden népe keresett a szent helyeken. Isten és az emberiség ekkor még nem váltak el egymástól, együtt élték életüket, a férfi és a nő nem tudták még, hogy különböznek egymástól, és nem volt különbség jó és rossz között sem. Ádám és Éva tehát olyan dimenzióban élt, ahol az ellentétek és különbségek nem léteztek, a mi tapasztalatainkon túli egységben, befejezetlen létünk során csak az eksztázis és a megvilágosodás ritka pillanataiban megtapasztalható teljességben. Az Eden mitikus formában fogalmazta meg az ősi harmóniát, melyet minden kultúrában az ember osztályrészeként kerestek. A “bűnbe esett” Ádám és Éva



elvesztette ezt a harmóniát, kiutasíttattak az isteni jelenvalóságból, kizárattak az Éden kertjéből. Amikor azonban a hívők beléptek Salamon Templomába, a képek és a tárgyak segítségével képzeletben visszatérhettek Jahve kertjébe, hogy – ha csak időlegesen is megtapasztalják az elvesztett Paradicsomot. Az élmény gyógyírt jelenthetett a vallási indíttatás mögött álló szeparációs traumára. A liturgia és az építészet ezt a spirituális utazást igyekezett elősegíteni az “Istennek” vagy “szentségnek” nevezett valóságtól elválaszthatatlan egység felé. Ez a gondolkodás a Bábel tornyának J. által leírt legendájában is megmutatkozik. Itt az emberi lények nem várják be, hogy a hely szentsége megnyilvánuljon nekik, maguk fognak a szent hely építésébe. “Rajta, építsünk várost és tornyot, amelynek teteje az égig ér.” A mennyország elérésének kísérletét önhittség és gőg táplálta: “Szerezzünk nevet magunknak.” Az eredmény nem egység lett, hanem széthúzás és széthullás. Isten, hogy az arcátlan építőket megbüntesse, “szétszórta őket onnét az egész földön”, és nyelvüket összezavarta, hogy ne érthessék egymás beszédét. A helyet ezentúl Bábelnek nevezték, “mivel az Úr ott zavarta össze [bll] az egész föld nyelvét”.[103] J. története a Babilonnal és fenséges zikkuratjaival szembeni ellenséges indulatról árulkodik. A Bibliában Babilon nem az “istenek kapuja” (bab-iláni), hanem az emberi létet jellemző elidegenedés, diszharmónia és széthullás forrása. A hívők Cionban, a béke (sálorr) és nyugalom városában egészen más életet élhettek. Izrael népe összegyűlhetett a szent hegyen, melyet maga Isten adott nekik örökül, nem pedig emberi becsvágy és hatalomvágy emelte mesterségesen. A Cion-hegyen Salamon építtette Templomban a zarándokok és a helybéli hívek megtapasztalni remélhették Istent. A következő fejezetben láthatjuk majd: sokan arra áhítoztak, hogy magát Jahvét megpillanthassák. Ahelyett, hogy szétszórattak volna a világban, mint Bábel építői, úgy érezhették, hazaérkeztek, amikor Jahve Templomába léptek. A szentség jelképeként a Templom volt a világ termékenységének és rendjének forrása is.[104] A szentség pedig, mint a Közel-Keleten általában, elválaszthatatlan a ma, “társadalmi igazságosságnak” nevezett ideáltól. Ez pedig nagyon fontos. Izrael és Júda népe saját királyságába átvette a szakrális monarchia helyi eszményét. A király Jahve “felkentje” (másfa, tulajdonképpen “messiás”) volt. Azon a napon, hogy a Cionon, Isten “szent hegyén” királlyá koronázták, Isten a fiává fogadta őt.”[105] Palotája a Templom szomszédságában állt, és igazságosztó trónja Jahve trónusa mellett állt a Devirben. A király feladata volt Isten uralmának biztosítása, és az országban az isteni igazság szolgáltatása. A zsoltárokból megtudhatjuk, hogy a király “ítélkezik az alacsony sorúak fölött, és segíti a szegények fiait, az erőszakost azonban megtöri”.[106] Ha a társadalmi igazságosságot biztosítani tudta, béke,



harmónia és termékenység lakozott országában.[107] Jahve nyújthatta népének azt a biztonságot, melyet buzgón és szakadatlanul keresett az egész ókori világ. Cion Jahve örökrésze volt, “Isten örökre megalapozta”.[108] Ha Cionban nem volt igazság, nem maradhatott fenn a biztonság és a sálom sem. Az eszményt három állandóan felbukkanó szó fogalmazza meg a zsoltárokban: a mispát, a cédek és a sálom.[109] A mispát jogi kifejezés, “döntést” és “ítéletet” jelent, ezenfelül Jahve háborítatlan uralkodását a Cion-hegyen. Amikor a frigyláda a Devirbe került, Jahve trónra lépett saját szent hegyén, azaz ő lett Jeruzsálem valóságos királya, míg a földi király csak az ő emberi képviselője volt. Az emberkirálynak jutott a feladat, hogy biztosítsa a cédek-et. Kánaánban a cédek (igazság, igazságosság) a napistenhez kapcsolódott, aki fényt bocsátott a rejtező bűnökre, elítélte az ártatlanok elleni vétkeket és bíróként oltalmazta a világot. Amikor Jahve trónra lépett a Cionon, a cédek az ő előjogává vált. Ő vigyázott, hogy az igazság mindig győzedelmeskedjék királyságában, ne érhesse bántódás az elesetteket és szegényeket, és hogy az erős ne nyomhassa el a gyengét. Csak így válhatott Cion a Sálom városává. A szót általában “békének” fordítják, de alapjelentése a “teljesség”, “hiánytalanság” az a teljesség és hiánytalanság, melyet a szent helyeken keres az emberiség. A Sálom-ban tehát benne foglaltatik a jólét minden feltétele: a termékenység, harmónia és a hadi sikerek. A Sálom ellentéte volt az emberi lét gyötrelmeit okozó igazságtalanságnak és elidegenedésnek. A Sálom az Istennel azonos békesség élménye. De Jeruzsálem nem lehetett a Sálom szent városa, ha nem honolt cédek, azaz igazság az országban. Izrael lakói gyakran elfeledkeznek erről. Csak Jeruzsálem szentségéért és egységéért harcolnak, az úgynevezett tisztaságért. Elfelejtik a próféták intelmét, hogy az igazságosság elvesztésével szükségképp a sálom is elvész. A Templom felépítésével és Jahve Cion-hegyi trónra lépésével Salamon a kánaánita formulák szerint hivatalosan is átvette az ország feletti uralmat a dávidi dinasztia számára. Jahve volt Jeruzsálem ura, és mivel Izraelt választotta népéül, ők uralták az országot. Ahogy Baal palotája örökös fennhatósága alá tartozott a Cáfon-hegy környéke, úgy mostantól a Cion is Jahve örökrészének számított. A Templom és Jahve trónja adta meg Salamonnak a jogalapot arra, hogy Jeruzsálemet Dávid házának örökségévé nyilvánítsa. A Templom felépítése így a hódítás része volt, az ígéret földjének isteni segítséggel történt birtokbavétele. Az épület tanúsította, Izrael vándorlása végéhez ért, az egyesített királyság népe hazaérkezett, és egy olyan helyen élhette életét, ahol fenntarthatta az istenséggel a kapcsolatát. Salamon mégis csalódást okozott népének. Az i. e. VI. században élt deuteronomista történetíró bálványimádóként ítélte el. Salamon külföldről hozott



asszonyai isteneinek szentélyeket emeltetett Jeruzsálemben. Maga is imádta a szomszédos népek isteneit: Asztartét, Szidón istennőjét; Milkomot, Ammon istenét és Kanrost, Moáb istenét. A Jeruzsálemtől keletre magasodó hegyekben álltak Milkom és Kamos oltárai.[110] D. úgy vélte, Salamon hitetlensége miatt hullott szét halála után Izrael és Júda Egyesített Királysága. D. ezt azonban csak a maga szemszögéből láthatta így. Az i. e. VI. századra a zsidók már valódi monoteistákká váltak: úgy hitték, Jahve az egyedüli Isten, és minden más istenség hamis. De Salamon és alattvalói még másképpen gondolkodtak. Ahogy azt sem találta senki különösnek, hogy a Templom tele volt pogány képekkel, valószínűleg a többi Salamon építtette jeruzsálemi szentélyt és templomot is csak feleségei iránti udvarias gesztusként ítélték meg. Jahve helyzetét az idegen istenek nem befolyásolták. Ő maradt Cion királya, uralkodott a kisebb istenek kisebb szentélyei felett, ahogyan a zsoltárok is ábrázolják őt az Istenek Tanácsában a többi istenekkel. Salamon bukását inkább az okozhatta, hogy nem biztosította a cédek-et. Királysága politikailag ingatag lábakon állt. A birodalmak akkor omlanak össze, ha felélik készleteiket, és bár Salamon dúsgazdag király hírében állt, birodalma túlságosan is sokat költekezett. Salamon drága építési anyagokat vásárolt Hirámtól, Tirusz királyától, de tartozását nem tudta megadni. Kénytelen volt húsz, feltehetőleg nyugat-galileai várost átadni Tirusznak. Az erős hadsereg sem tudta a Dávidtól megörökölt határokat fenntartani. Előbb Edom, aztán Damaszkusz szakadt el a királyságtól, hogy függetlenné váljon. A királyságot belülről tépázó elégedetlenség és rossz közhangulat még több kárt okozott. Dávid szinte mindig Júdájának kedvezett, így szinte elveszítette Izrael hűségét. Salamon nem tanult a leckéből. Kihasználta Izraelt, ahelyett, hogy egyenrangúként kezelte volna, meghódított tartományként bánt vele. Az ország északi felét tizenkét közigazgatási egységre osztotta fel, amelyek mindegyike egy hónapig köteles volt eltartani az udvart és biztosítani a robotmunkát. A déli Júdával kapcsolatban hasonló intézkedésekről nem tudunk.[111] Az emberek amúgy is zúgolódtak a robotterhek miatt. Az ókorban az ilyesmi hozzátartozott a mindennapokhoz: Dávid is élt ezzel az eszközzel, és senki nem ellenkezett. Salamonnak azonban hatalmas építkezéseihez rengeteg munkásra volt szüksége. A vállalkozás károkat okozott a gazdaságnak, hiszen maguk az épületek nem termeltek javakat, a robot viszont el vonta a munkaerőt a földektől és városoktól, ahol az ország gazdagsága megteremtődött. Ráadásul a munkára osztásban igazságtalanság tükröződött. Tudjuk, hogy Izraelből harmincezer férfit rendeltek robotra, míg Júdáról nincs ilyen adatunk.[112] Izrael népe elégedetlenkedett, sokan már a Jeruzsálemtől való elszakadást fontolgatták. Láthattuk, hogy az igazság ókori kultusza nem puszta vallási eszmény, hanem



politikai szükségszerűség. A királyságokat a társadalmi elégedetlenség buktatta meg. Láthattuk, hogy Ugarit abba pusztult bele az i. e. XIII. században, hogy túl sok terhet rótt a parasztságra. Salamon királysága is azért hullott szét, mert nem egyenlően osztotta el alattvalói közt a terheket – elrettentő példát mutatva ezzel utódainak. Salamon tudta, hogy uralma veszélyben forog. Utolsó éveit tanulmányozva megtudhatjuk, hogy a robotmunka egyik izraeli parancsnoka, Jerobeám megelégelte királya túlkapásait. Állítólag az egyik északi próféta még meg is jósolta Salamonnak, hogy királysága két részre szakad, és Jerobeám uralja majd Izrael tíz északi törzsét.[113] Valószínűnek látszik, hogy Jerobeám lázadást tervezett. Salamon megpróbálta megöletni, ezért Jerobeám Egyiptomba menekült, Sisák fáraó udvarába. De nem maradt sokáig száműzetésben. Nem sokkal később, körülbelül i. e. 930-bari, negyven évig tartó, hosszú uralkodás után, Salamon meghalt. Atyja mellé temették el Ir Dávidban, és a trónon fia, Rechabeám követte. És a katasztrófa, melytől Salamon rettegett, bekövetkezett Izrael és Júda Egyesített Királyságában.



4. Júda fővárosa
Rechabeám egy elszegényedett és elégedetlen királyságot örökölt. Uralmát elfogadták Júdában, de Izrael északi királyságát tönkretette Salamon nagyszabású építési programja, mely profitot nemigen termelt, viszont a robotmunkával a termelőtevékenységtől vonta el a munkaerőt. Amikor Rechabeám Szichemnél találkozott Izrael véneivel, hogy északon is törvényesítse uralkodását, a küldöttek közölték vele, csak akkor fogadják el királyuknak, ha csökkenti az adó- és robotterheket. Nehéz döntés elé állították Rechabeámot: ha teljesíti a kérést, örökre lemondhat nagyapja, Dávid birodalmi álmairól, és udvara is szerényebb életvitelre kényszerül. Nem sok uralkodó lett volna hajlandó erre, így nem is meglepő, hogy Rechabeám nem hallgatott idősebb és tapasztaltabb tanácsadóira, inkább azoknak a fiatalabb udvaroncainak keményvonalas politikáját választotta, akik az izraeli adócsökkentésben saját életszínvonaluk drasztikus romlását látták. Rechabeám gőgös válasszal fordult a vénekhez: “Atyám nehéz igát rakott rátok. De én még jobban megnehezítem jármotokat.”[114] A vének nyomban kimondták az egyesített királyságtól való elszakadást, a robotmunka felügyelőjét halálra kövezték, Rechabeám pedig sietve visszamenekült Jeruzsálembe. Innen kezdve Izrael és Júda külön úton járt. Jerobeám foglalta el Izrael trónját, fővárosát Tircában rendezte be, Bétel és Dán ősi szentélyeit pedig királyi templommá tette. Később Omri király (i. e. 885874) új fővárost épített Szamariában, mely e térség legelegánsabb és legpazarabb városává fejlődött. Az Izraeli Királyság jóval nagyobb és gazdagabb volt Júdánál, közelében futottak a legfőbb útvonalak, és a legvagyonosabb ősi városállamok területének java része is hozzá tartozott. Az elszigetelődött és forrásokban szűkölködő Júdai Királyság ezzel szemben földművelésre alig alkalmas pusztaságból és hegy vidékből állt. Júda királyai természetesen rendkívüli módon bánták Izrael elvesztését, és az északi királyságot vádolták árulással, pedig valójában csak a dávidi unió előtti helyzet állt vissza. Az egyesített királyság bukása után vagy ötven éven át hadban állt egymással Izrael és Júda, és a gyengébb fél, Júda így igen sebezhetővé vált. Rechabeám csak úgy tudta megmenteni Jeruzsálemet a Kánaánban terjeszkedő Sisák fáraótól, hogy sarcot fizetett neki a Templom kincstárából. A júdai Aza király uralkodása alatt (i. e. 911-870) az izraeli seregek már a Jeruzsálemtől nyolc kilométerre északra fekvő Rámát is elérték. A király ezúttal úgy mentette meg fővárosát, hogy segítséget kért a damaszkuszi Arámi Királyságtól, mely hátba támadta Izraelt. Izrael ezután véres háborúkba bonyolódott Damaszkusszal, és Júdát sorsára hagyta.



A királyságot minden oldalról feldúlni igyekvő, ellenségektől körülvett Júda népe egyre gyakrabban fordult a Cion-hegyen lakozó Jahvéhez segítségül. Tudjuk azt is, hogy az ókori Közel-Kelet többi népéhez hasonlóan, ellenségeiket Izraelt, Egyiptomot vagy később Damaszkuszt a káosz ősi erőivel azonosították. A tengerhez vagy a sivataghoz hasonlóan ezek a földi ellenségek is könnyen felboríthatták királyságuk törékeny rendjét, hogy a Júdában megteremtett kis világ újra kopár pusztasággá váljon, akárcsak azelőtt, hogy az istenek lakhatóvá tették. Ez a gondolat elég elrugaszkodottnak tűnik, pedig ma is hasonló képzetekben gondolkodunk, ellenségeinket a “gonosz birodalma”-ként emlegetjük, mely romlásba döntheti “világunkat”. Ma is a fény és a sötétség erőinek küzdelmeként fonjuk fel az életet, rettegünk attól, hogy teremtett világunk visszazuhan a “barbarizmusba”. Megvannak a magunk szertartásai temetések, koszorúzások, díszszemlék-, melyek célja az érzelmi reakció kiváltásával elmúlt csaták felidézése. Még élénken emlékszünk arra a korra, amikor egyedül “mi” álltunk szemben az ellenséges világgal. Reménykedést, büszkeséget és megújult eltökéltséget érzünk, folytatni akarjuk a megkezdett harcot. Az ókori Jeruzsálem népe hasonlóan gondolkodott a sajátjának érzett kánaánita mitológiákkal kapcsolatban. Nem saját harcaikra emlékeztek, hanem Jahve küzdelmére a káosz erői ellenében a korok hajnalán. Az istenek, például Baal vagy Marduk csatáiról évről évre bonyolult ünnepségsorozat keretében emlékeztek meg a Közel-Kelet templomaiban. Ezek a ceremóniák egyszerre dicsőítették az isteni diadalt, és próbálták az égi erőket a jelenben is elérhetővé tenni, mivel úgy vélték, csak egy mennybéli harcos biztosíthatja a városuk létét jelentő békét és biztonságot. Az ókori világ szertartásai nem csak a megemlékezést szolgálták. Olyan formában idézték fel a mítoszokat, hogy azok szinte újra megtörténtek, az emberek átélhették az örökös, láthatatlan harcot a létért, részt vehettek az isteneknek a káosz szörnyeivel vívott ősi háborújában. Akárcsak a templomépítésben, a



rítusokban is azonosságnak tekintették a hasonlóságot. A jelképes drámák felidézte isteni csaták a jelenben is lejátszódtak, pontosabban a hívók léphettek át a mítosz időtlen valóságába. A szertartásokban megmutatkozott a lét gyötrelme, a fájdalom és a halál terhe, de az is, hogy a küzdelem eredménye mindig a pozitív változás. Miután Baal győzedelmesen került ki a Jám és Mót elleni halálos ütközetekből, trónra lépett a Cáfon-hegyen, melyet örökös otthonává tett. Baal a Cáfon csúcsáról biztosította a békét, termékenységet és rendet, melyet ellenségei felborítani próbáltak. Amikor Ugarit népe megemlékezett győzelméről, a király elfoglalta Baal helyét, hogy isteni példaképe által felkent uralkodóként gondoskodjon a békéről, bőségről és igazságról birodalmában. Baal trónra lépését minden esztendő Etánim havában megünnepelték, és a fesztivál újabb évre elérhetővé tette Ugarit számára az ősi csatákban felszabadult isteni energiát.



Jelenleg úgy tudjuk, hogy mielőtt Salamon felépítette jeruzsálemi Templomát, Jahvét nem vagy nemigen emlegették teremtő istenségként. A kivonulás mítoszában sem a kozmoszt hozza létre, csak a nemzetet. Miután azonban Jahve rituálisan is elfoglalta trónját a Cion-hegyen, a Devirben, kultuszába bekerült elődje, Baal El Elion vallásának sok eleme. A jebuzita eszmék, valószínűleg Cádoknak köszönhetően, elkeveredtek az ősi zsidó mitológiával. Baalhoz hasonlóan most már Jahvéről mesélték, hogy megvívott Lotánnal, a tenger szörnyével, akinek neve héberül Leviatán lett.[115] Lecsillapította a káosz őseredeti vizeit, melyek a világ elárasztásával fenyegettek, és “meghúzta a határvonalat [...] és gátat épített meg kettős kapukat”.[116] Mardukhoz hasonlóan két darabra szakított egy másik tengeri szörnyet ezúttal Rackabot, hogy megteremtse a világ alapzatát.[117] Az erőszakos teremtés mítosza helyébe később aztán P. nyugodt, békés beszámolója került a Teremtés könyvének első részébe a világ rendjének kialakításáról A Bibliából azonban kiderül, hogy Júda népe olyan legendákat is ismert, melyek jóval közelebb álltak szomszédaik mítoszaihoz, és a válságos időkben ezekhez a “pogány” mítoszokhoz fordultak vigaszért. A harcos mítoszok azért adhattak nekik reményt, mert azt hirdették, bármilyen hatalmasak is a pusztulás erői, a rend végül mindig győzedelmeskedik. Természetesen nem automatikusan. A papokra és királyokra hárult a kötelezettség, hogy a Templomban évről évre megújítsák az ősi győzelem érvényét, és Jeruzsálem ostromlott városának biztosítsák az isteni erőt. Tisztük volt népüket kapcsolatba hozni a világ létét fenntartó nagy misztériummal, hogy szembenézhessenek az élet elkerülhetetlen kínjával, és hogy megtanulják meglátni a rémületes és halálos veszedelmek pozitív aspektusait. Az élet és a rend mindig diadalmaskodik az erőszak és halál felett. Az aszály és meddőség után termékenység következik, a pusztulás fenyegetése a köztük lakozó isteni hatalomnak köszönhetően elhárulhat fejük fölül. A korai zsoltárok mutatják, mennyire átvette Júda népe ezt a szellemiséget. Néha egyszerűen csak újrafogalmazzák az ugariti mítoszokat:
Nagy az Úr, méltó a dicséretre, Istenünk városában. Szent hegye, a nagyszerű magaslat öröme az egész világnak. Sion hegye, “északnak határa” valóban a nagy király városa. őrtornyaiban az Isten lakik, azért biztos védelemnek látszik.[118]



Jahve éppúgy harcol tehát Jeruzsálemért, mint Baal a maga örökrészéért, Ugaritért: isteni jelenléte a várost a kívül ólálkodó ellenséggel szemben sérthetetlenné teszi. A jeruzsálemiek éppúgy csodálták a Cion erődfalait “Csodáljátok meg sáncait, falait, járjátok be erődítményeit”mint Uruk népe Gilgames bástyáit. Miután megszemlélték az erődítményt, megállapíthatták: “Ilyen nagy az Isten!”[119] Jahve az idők kezdetén kijelölte a határokat, hogy a dolgok helyükre kerüljenek. A falakak és egyéb akadályoknak hasonló spirituális szerep jutott a káosz és pusztulás erőinek megfékezésében. A város nem eshetett el. Jahve volt népének erős vára, aki “szétzúzza az íjakat, összetöri a lándzsákat”.[120] Akkor sem kellett félniük, ha a világmindenség egész rendje összeomlott, hiszen Isten volt menedékük és erősségük. Júda népének nem kellett megrémülnie, ha “a hegyek a tengerbe omlanak, ha vizei zúgnak, tajtékoznak is”.[121] Jahve a városban a sálom menedékét hozta létre: teljességet, harmóniát és biztonságot. A jeruzsálemi liturgiában a kivonulás ősi mítoszai a Jahve megteremtette világgal kapcsolódtak össze. Jahve akkor lett az egész föld királya, amikor legyőzte Leviatánt és Rackabot, majd fenntartotta a világ létét. Amikor népét megszabadította Egyiptomból, az emberiséggel is tudatta isteni terveit.[122] A kutatók megpróbálták a zsoltárok alapján rekonstruálni a liturgiát, de nézeteik a részleteket illetően feltehetőleg megalapozatlanok. A korai időszak jeruzsálemi vallásosságáról keveset tudunk. Az valószínű, hogy Jahve Cionhegyi királysága állt a középpontban; a szukót során például azt ünnepelték meg, hogy a Salamon király építette Templom felszentelésekor Jahve elfoglalta trónját. Ahogy helyreállt a föld termékenysége, miután Baal Mót legyőzése után visszatért palotájába, a Cáfonra, úgy Jahve is Cion termékenységéről gondoskodott, amit az ősi földművesfesztivál során ünnepeltek meg. A zene, taps és üdvrivalgás közepette, kürtök harsogásától kísérve lépett Jahve a Devirben álló trónusára.[123] A fúvósok, a szertartásos kiáltás és a füstölő Templomot ellepő felhői talán a Sínai-hegyen lejátszódott isteni megnyilatkozást idézték föl, amikor Jahve vulkánkitörés közepette jelent meg népének.[124] Elképzelhető, hogy menet indult a Gihontól a Templomhoz, hogy a hívők újrajátszhassák Jahve első útját a Cion-hegyre. A liturgia oly hatalmas erőként ábrázolta Jahvét, hogy már nem a Cion királyát látták benne, hanem azt aki “az egész föld királya”.[125] A többi isten felett is uralkodott:
Mert te vagy, Uram, A legfőbb a földön, messze fönségesebb minden istennél.[126]



Jóval azelőtt tehát, hogy a zsidóságban kialakult az igazi egyistenhit doktrínája, a Cion-hegy rítusai és szertartásai már arra tanították Júda népét, ha nem is fogalmi, de érzelmi szinten, hogy Jahve az egyetlen isten, aki számít. De a Cion-kultusz több volt zajos parádénál. A korai zarándokzsoltárokból kiderül, hogy igen intenzív lelki élményt jelentett. A Templomba való látogatást, az alijá-t, azaz “felmenetelt” lelki felemelkedésként élték meg. Miközben a Hinnom völgyéből Jeruzsálem meredek lejtőin a Cion csúcsára hágtak, felkészültek arra, hogy megláthatják Jahvét.[127] Nemcsak testben emelkedtek magasabbra, de “bensőjükben” is, oda, ahol a benső világ a külső világgal érintkezhetett. Szinte hazataláltak ilyenkor:
A veréb is otthont talál magának, s a fecske fészket, hogy kicsinyeit oda rejthesse, oltáraidnál, Seregek Ura, Istenem és királyom.[128]
A megpihenés képzete és az állandó letelepedés nyugalma már akkor a Templomhoz kapcsolódott, amikor Dávid még csak felvetette Jahve jeruzsálemi házának gondolatát.[129] A Templom-kultusz segítségével Júda népe alkalmazkodni tudott a világhoz. A teremtésmítoszok azt hirdették, hogy a világmindenségben minden dolog helye kijelöltetett. A tengereket Jahve korlátok mögé zárta, hogy el ne lephessék a szárazföldet. Jahve otthonra lelt a Cionon, és a júdaiaknak is biztonságos hazát kínált. Ők is, a kiválasztott nép fiai, elérkeztek kijelölt helyükre. A falakon kívül ellenségek gyülekezhettek, hogy formátlan káoszba taszítsák a várost, de a falon belül az emberek alakítgathatták saját világukat. A Cion-hegyi Templom kiváltotta öröm és az összetartozás érzése elégedetté tette őket, mert fizikailag éppúgy, mint érzelmileg megtalálták a helyüket. A Templom látogatása nem volt unalmas teher. A zsoltárszerző “vágyakozva eped” Jahve udvara után, szinte egész lénye dalol a gyönyörűségtől.[130] A zarándokok megerősödtek a céltudattól: kiszabadultak a viszonylagosság és céltalanság állandó szorításából. Mitológiájuk a pusztaságban töltött hosszú vándorévekre emlékezett, amikor az embernek még nem volt miért élnie. A Templomban, a változó világ állandó sarokpontján, a hívő végre teljesnek érezhette életét, a létet igazán mélyen tapasztalhatta meg. A Templom udvarán töltött egyetlen nap felért ezer más nappal.[131] Ez azonban nem jelentette, hogy Jeruzsálemben csak Jahvét tisztelték istenként. A deuteronomista történetíró Izrael és Júda királyait egyetlen szempont szerint ítéli meg: a jó királyok azok, akik egyedül Jahve kultuszát támogatják, és a rivális istenségek szentélyeit, kultuszhelyeit (bámót) és



oszlopbálványait (mácevót) nem tisztelik; a rossz királyok azok, akik támogatják az idegen vallásokat. Ennek a hozzáállásnak az eredménye, hogy a deuteronomista szöveg hossza ellenére szinte semmit sem tudunk a kor jeruzsálemi eseményeiről, hiszen a királyok más irányú tevékenységeiről nem esik szó. Egyébként még D. sem leplezheti, hogy az egyedül Jahvéhoz hű uralkodók alatt is virágoztak a városban a más vallások. Jehosafát királyt (i. e. 870-848) például dicséri Jahve iránti hűségéért, de elismeri, hogy az idegen istenek bámót-jai továbbra is tiszteletnek örvendnek országában. Jehosafát ezenfelül attól sem riadt vissza, hogy fiát, Jorámot Atalja hercegnővel, az izraeli Acháb király és Izebel királynő lányával, egy elkötelezett Baal-hívővel házasítsa össze. Atalja magával hozta Jeruzsálembe a föníciai vallást, és templomot is építtetett Baalnak, amelyben Matan szidom pap szolgált. Feltehetőleg Jorám és Atalja házassága szentesítette a szerződést, mely a Júdai Királyságot Izrael vazallusává tette. Ezután Jehosafát és Jorám együtt harcoltak Izraellel Damaszkusz ellen. Az i. e. IX-VIII. századdal új virágkor köszöntött be a Közel-Keleten. Még Júda szerencsecsillaga is felragyogott, Jehosafát meglepő győzelmeket aratott Moáb, Amuron és Szejr felett. De máris új veszedelem támadt. A mai Irak területén fekvő Asszíria királyai fővárosukból, Ninivéből eddig sosem látott hatalmas birodalmat építettek. Elsősorban a Földközi-tenger felé terjeszkedtek, nyugatnak. Az asszír előretörést megállítandó, Izrael és Damaszkusz fegyverszünetet kötött, és Anatólia és a puszták kisebb államaival szövetségben indultak Asszíria ellen. A szövetségeseket i. e. 863-ban az Oromész-folyó mellett, a kárkán csatában legyőzték. Izrael és Damaszkusz Asszíria vazallusa lett. A Júdai Királyság túl jelentéktelen volt ahhoz, hogy az asszírok érdeklődését felkeltse, így megtarthatta függetlenségét. Mégsem a béke évei köszöntöttek Jeruzsálemre. Atalja királynő, fia i. e. 841ben bekövetkezett halála után régens lett, és a dávidi dinasztiát úgy akarta eltávolítani a hatalomból, hogy a trón szinte minden jogos örökösét meggyilkoltatta. Hat esztendővel később a Templom papsága és a vidéki arisztokrácia puccsot szervezett, és a Templomban királlyá koronázta Atalja kisgyermekkorú unokáját, Joást, akinek sikerült megmenekülnie a vérfürdőből. Atalját kivégezték, és Baal templomát lerombolták. A várost külső ellenségek is fenyegették. Joásnak jókora sarcot kellett fizetnie a Templom kincstárából Damaszkusz királyának, hogy kímélje meg Jeruzsálemet. Egy későbbi júdai király, Amacja (i. e. 796-781) idejében az izraeli csapatok kifosztották a jeruzsálemi királyi palotát és a Templomot, és mielőtt visszatértek Szamariába, a városfal egy darabját is lerombolták. Az emberek azonban továbbra is hittek Cion bevehetetlenségében. Uzija király uralkodása (i. e. 781-740)[132] alatt a város valóban új erőre kapott, annak ellenére, hogy a királyt lepra gyötörte. Az izraeli



támadás során lerombolt falakat helyreállították, és a Milló régi erődítményét egy új vár, az Ofel váltotta fel a város és a Templom között. Jeruzsálem ipari központtá vált, lakossága gyarapodott. Valószínűleg ekkor kezdett a város a falakon kívül, a Türopoión-völgyben és a Cionnal szemben álló Nyugati-hegy felé terjeszkedni. Asszíria éppen hullámvölgybe került, így időlegesen kivonult a térségből. Az Izraeli Királyság sora is jobbra fordult, sőt de facto függetlenné vált. A jólét társadalmi ellentéteket szült: a szociálisan érzékenyebb emberek ráébredtek, mekkora szakadék tátong a gazdagok és szegények között. Mind az északi, mind a déli királysál prófétái síkraszálltak az igazságtalanság és elnyomás ellen. Amióta Ábrahám Mamrénál találkozott Istenével, a Jahve-hit úgy tartotta, a szentség nemcsak templomokban és szent helyeken tapasztalható meg, hanem a többi emberben is. Az ebben a korszakban (melyet a történészek a fordulat korának neveznek) a civilizált világban kialakult összes vallás az együttérzés filozófiáját hirdette. Jahve vallása is az ember új életkörülményeihez kezdett idomulni. A héber próféták a társadalmi igazságosság kérdését helyezték előtérbe; a vallási szimbólumok, így a Templom is, fétissé váltak szemükben, a hamis nyugalom és elégedettség öncélú jelképeivé. A fordulat korának prófétái közül senki sem lehetett annyira elkötelezett a templom iránt, mint Izajás, aki a szentélyben kapta megbízatását Istentől, Uzija király halálának évében, i. e. 740-ben. Izajás a királyi családhoz tartozott, és valószínűleg pap lehetett, hiszen a Hekhálban állva figyelte, hogyan tölti meg a termet a füstölő fellege, hallgatta a szertartás kiáltását, amikor hirtelen a Templom külsőségei mögött meglátta a rejtező valóságot. Jahvét a frigyláda szimbolizálta égi trónusán ülve pillantotta meg, szeráfok vették körül. A Templomban látóvá lett Izajás ekkor ébredt rá, mily hatalmas szentség sugárzik a Devirből a világra. “Szent, szent, szent a Seregek Ura – kiáltozták a szeráfok –, dicsősége betölti az egész földet.”[133] A Templom tehát elsődleges szerepet játszott Izajás látomásában. Cion szent hegye volt a világ középpontja, mert a földi világba itt tört be a létező szentség, hogy az emberek számára elhozza a megváltást. A Cion-kultusz Jahve egész világra érvényes uralmát ünnepelte, Izajás pedig már várta a napot, amikor “oda özönlenek mind a nemzetek” “az Úr hegyére”, hogy újból megtegyék az alijá-t Jeruzsálembe: “Rajta, menjünk fel az Úr hegyére, Jákob Istenének házához.”[134] Ezen az úton térhetett vissza a világ az Éden kertjéhez, ahol minden lény harmóniában élhetett egymással: a farkas a báránnyal, a párduc a gödölyével, a borjú az oroszlánnal.[135] Jeruzsálem szent hegye tanúja lehetett az új világ születésének, az elvesztett teljesség emberek által olyannyira áhított visszaszerzésének. Izajás látomása az Új Jeruzsálemről sohasem merült



feledésbe. Vágya a felkent királyra, a Messiás elérkeztére, aki elhozza a béke korát, Ábrahám mindhárom vallásának egyistenhívőire óriási hatást gyakorolt. A zsidók, keresztények és muszlimok Jeruzsálemben látták Isten az ember történelmével kapcsolatos Utolsó tettének helyszínét. Itt kerül sor az idők végeztével az utolsó harcra, az ítélet napjára, és Jeruzsálembe sereglenek mind a bűnbánó hívők Isten akarata szerint. Ez a látomás a mai napig hatással van a Jeruzsálemmel kapcsolatos politikára. Izajás Templom-központú próféciája mégis egy intéssel kezdődik, mely elítéli az egész Cion-kultuszt:
“Minek nekem megannyi véres áldozatotok?” -mondja az Úr. “Jóllaktam már kosokból készült égőáldozataitokkal, és a hizlalt borjak hájával. [...] ki kért rá benneteket, hogy udvaraimat tapodjátok?”[136]
A bonyolult liturgia Izajás szerint mit sem ért, ha nem kísérte az együttérzés, mely igazságot keres mindenekfelett, és oltalmazza az elnyomottakat, árvákat és özvegyeket.[137] A tudósok úgy vélik, ez a szózat nem Izajástól ered, csak a szöveg szerkesztői fűzték jóslatai mellé. Ezeket a gondolatokat azonban más prófétáknál is megtalálhatjuk. Ámosz próféta az északi királyságban szintén azt hirdette, hogy a templomi szertartásoknak nincs közük a kivonulás eredeti hitéhez. Izajáshoz hasonlóan, Ámosz is Jahve templomában, Bételben élte meg a látomását. Nem tűrte szótlanul az öncélúvá vált rituálét. Könyvében Isten felteszi a kérdést: “Hoztatok-e nekem étel- és véres áldozatokat negyven éven át a pusztában, ó, Izrael háza?” Jahve nem akart több éneket vagy muzsikálást sem. Azt kívánta, hogy az igazság sebes patakként áradjon szüntelen.[138] Ámosz képzeletében Isten úgy jelent meg, hogy jeruzsálemi szentélyéből kiáltott az égnek, mert a világban mindenütt csak igazságtalanságot látott, mely nevetségessé tette szent hitét.[139] Jahve vallása megváltozott a fordulat korában. Az igazságosság és részvét lépett elő legfontosabb erénnyé, nélkülük a szent helyek iránti hódolat önmagában értelmetlenné vált. A jeruzsálemi vallásosság is hirdette ezeket az értékeket: azt, hogy Jahve elsősorban a szegényeket és védteleneket oltalmazza. Cion a szegények menedékévé vált és, mint majd látni fogjuk, azok a zsidók, akik Jeruzsálem hű fiainak tekintették magukat, evjonimnak, szegényeknek neveztettek. Úgy tűnik, a “szegénység” kifejezés Jeruzsálemben nem anyagi nehézségeket jelentett. A “szegény” ellentéte nem a “gazdag” volt, hanem a “büszke”. Jeruzsálemben az emberek nem



támaszkodhattak emberi erőre, idegen szövetségekre vagy katonai fölényre: Jahve volt egyetlen támaszuk, Cion erős vára, és bálványimádásnak számított helyette gyarló emberi seregekben és erődfalakban bízni.[140] De ahogy mai korunkban, akkor is sokan akadtak, akik az együttérzés terhesebb felelőssége helyett a szent helyek iránti hódolatra összpontosították lelki energiájukat. Izajás hosszú prófétai pályája során többször is bebizonyosodott, milyen veszélyekkel járhat a jeruzsálemi ideológia. Amikor Acház király uralkodott Júdában (i. e. 736-716), Asszíria ismét betört a KözelKeletre, Damaszkusz és Izrael uralkodói pedig újra szövetséget kötöttek, hogy feltartóztassák az asszír III. Tiglátpilezer terjeszkedését. Acház király elutasította a szövetséget, így Izrael és Damaszkusz seregei délre vonultak, hogy megostromolják Jeruzsálemet. Izajás bátorította Acházt, hogy tartson ki. A királynő éppen várandós volt, és a próféta azt ígérte, a születendő fiú újraegyesíti a dávidi királyságot. Azt is kijelentette, a fiú az Immánuel (Immánu-El, “Velünk az Isten”) nevet kapja majd, mert ő hozza létre a béke uralmát, amelyben az emberiség ismét harmóniában élhet Istenével. Mielőtt a gyermek megnőne, Damaszkusz és Izrael királyságai összeomlanak, így semmi oka Acháznak a kétségbeesésre vagy az idegen urakkal kötött szövetségekre.[141] Arra intette Izajás a királyt, hogy csak Jahvéra támaszkodjon. A próféta bánatára, Acház nem vállalkozott rá, hogy kövesse a tanácsot. Megadta magát Tiglátpilezernek, és vazallusa lett Asszíriának, mely nyomban megtámadta Damaszkuszt és Izraelt, és népe nagy részét deportálta. I. e. 733-ra az Izraeli Királyság egyetlen kis városállamra, Szamariára olvadt, amelynek trónján tehetetlen bábkirály ült. Asszíria általában nem kényszerítene saját vallását vazallusaira, de Acház talán új ura kegyeit igyekezett elnyerni azzal a gesztussal, hogy a Templom udvarán a régi áldozati oltárt asszír stílusú oltárra cseréltette le. Júdában ezt követően terjedt el az ekkoriban a Közel-Kelet más vidékein is tért hódító vallásosság, mely elsősorban a napot, holdat és a csillagokat tisztelte. Izajás elfordult Acháztól, aki pedig megmentette országát a pusztulástól. Ugyanez nem mondható már el fiáról, akit Izajás Emánu-Elként üdvözölt. Hiszkija i. e. 716 körül követte atyját a trónon, és, amint D. közli velünk helyeslően, egyedül Jahve mellett kötelezte el magát. Bezáratta a más isteneknek rendelt szentélyeket, bámót-okat, ledöntette a mácevót-okat és összetörette a jeruzsálemi Templomban, a Hekhálban álló bronzkígyót. A Krónika könyve azt írja, a papság vezető szerepet játszott a reformmozgalomban, mely megtisztította a Templomot az idegen kultuszok eszközeitől. Azt is közli, hogy Hiszkija elrendelte: Izrael és Júda népe Salamon jeruzsálemi Templomában ülje meg az eddig családi körben megünnepelt pészachot.[142] Mindazonáltal valószínűleg



téves ez a kijelentése, mivel a pészachot az i. e. VI. század vége előtt soha nem tartották a Templomban. A Krónika írója feltehetőleg saját kora vallási gyakorlatát vetítette vissza az általa rendkívüli módon tisztelt Hiszkija uralma idejére. Voltaképpen nem is tudjuk, mi célja lehetett Hiszkijának ezzel a reformmal, hiszen semmilyen maradandó változást nem idézett elő. Lehet, hogy csak apja vallásegyesítő politikájától akarta elhatárolni magát, hogy megtegye az első tétova lépést az asszír fennhatóságtól való megszabadulás felé. A történet, melyben Izrael népét is a Templomba rendeli, talán arról az álmáról árulkodik, hogy egyesíteni szerette volna, Izajás jóslatához híven, a két királyságot. Izrael többé nem jelentett fenyegetést, és Júda némi részvétet is érezhetett a korábbi ellenség bukása miatt. A szakadás óta első ízben került fölénybe Júda. Azzal, hogy Hiszkija Dávid városába hívta a megmaradt izraelieket, talán Izajás messiási ígéretét szerette volna beteljesíteni. Ezek a remények azonban i. e. 722-ben végleg szertefoszlottak, amikor egy Asszíria elleni felkelés bukása után Szamariát elfoglalta és feldúlta V. Szalmanasszár király. Az Izraeli Királyság Asszíria Számerina nevű provinciájává vált. Több mint huszonhétezer izraelit hurcoltak el Asszíriába, ahol aztán végleg nyomuk veszett. Helyükre más népek költöztek Babilonból, Komából, Árádból, Hamajból és Szeforaimból, akik Jahvét, új hazájuk istenét saját isteneik mellett tisztelték. Az “Izrael” név ezután nem a földrajzi egységet jelölte, elvont vallási kifejezéssé vált Júdában. Pedig nem minden izraelit telepítettek ki az országból. Voltak, akik otthon maradhattak régi városaikban és falvaikban, és akik az új telepesek segítségével próbálták újjáépíteni szétrombolt hazájukat. Voltak, akik menekültként érkeztek Júdába, és Jeruzsálemben és környékén telepedtek le. Magukkal hozták az északon már egy ideje elterjedt gondolkodást, mely aztán nagy hatással volt a jeruzsálemi ideológiára is. Az egykori Izraelből érkezetteknek köszönhetően Jeruzsálem az i. e. VIII. század végére eredeti területe háromszorosára-négyszeresére terebélyesedett. Felépült két új külváros: az egyik a Nyugati-hegyen a Templommal átellenben, amelyet második városként, Misneként emlegettek később, a másik, a Máchtes, Alsóváros- néven ismert negyed pedig a Türopoión-völgyben. Asszíria új uralkodója, II. Szargon liberálisabb politikát folytatott vazallusaival. Jeruzsálemnek is különleges kiváltságokat adott, sőt gazdasági előnyökhöz juttatta. Hiszkija nem tanult az északi királyság sorsából, a jóléttől vérszemet kapott. Amikor i. e. 705-ben Szargon elhunyt, Jeruzsálem az asszír rabigát lerázni igyekvő, elégedetlen vazallusok összeesküvésének élére állt. Júdához csatlakozott Tirusz és Askelon, de Egyiptom fáraója is támogatást ígért. Mezopotámiában ugyanekkor másik összeesküvés szövődött Merodák-Bahdám babiloni király vezetésével. Követeket küldtek Jeruzsálembe, hogy felmérjék



tartalékait és erődítményei állapotát.
Hiszkija alaposan felkészült a háborúra. A vízellátást azzal javította, hogy ötszázhúsz méter hosszú alagutat vájt a sziklán keresztül a Gihon-fonástól a Sziloám-medencéig, mely köré új városfalat húzott, és talán a Misnét is felépíttette. Rendkívül büszke volt városa erejére, ami már nemigen emlékeztetett a jeruzsálemi “szegények” szellemiségére. Hamar ráébredt, hogy nagyot tévedett. Jeruzsálem nem állhatott ellen Asszíria erejének. Miután az új király, Szancherib leverte a felkeléseket Babilonban és Mezopotámia más részein, megindult nyugatnak, Jeruzsálem felé. Egyiptom nem küldött csapatokat, Transzjordániát és Föníciát dominókként döntötte le az asszír sereg, mely a hadjárat végén megérkezett Jeruzsálem falai alá. Hiszkija Szancheribnek küldött ajándékokkal és hadisarccal igyekezett elodázni a katasztrófát, de kudarcot vallott. Mikeás próféta, Izajás egyik tanítványa megjövendölte, hogy Jeruzsálemet romba döntik, és Cion helyén csak felszántott föld marad.[143] Izajás továbbra is hangoztatta, semmi sincs veszve: Jahve, Cion



erős vára megvédelmezi a várost. A diplomácia és a katonai készülődés csődöt mondott, csakis Jahve hatalma tarthatta vissza az ellenséget.[144] Bármilyen hihetetlen, Izajás jóslata drámai módon beigazolódott. Nem tudjuk biztosan, miképpen. A Krónika könyve azt állítja, Jahve elküldte “angyalát”, aki szétzúzta az asszír sereget, és Szancheribnek vesztesen kellett hazavonulnia.[145] A legkézenfekvőbb magyarázat az, hogy az asszír sereget járvány tizedelte meg, de Jeruzsálemben senkit sem érdekeltek a prózai tények. Megmenekülésüket érthető módon csodaként élték meg. Jahve bebizonyította, hogy hatalmas harcos, aki megoltalmazza népét, amint hite mindig is hirdette. A rendkívüli esemény végzetesen hatott Jeruzsálem politikájára. Korábban, Rechabeám vagy Aza a diplomácia segítségével védték meg városukat. Nem hittek benne, hogy a Cion-hegyen lakozó Jahve kultusza elég indok arra, hogy óvatosságukat félretegyék. Sőt kötelességüknek érezték, hogy minden rendelkezésükre álló eszközzel harcoljanak az ellenség ellen, ezzel is részeseivé válva Jahve gigászi küzdelmének. A jeruzsálemiek újabb nemzedéke azonban annyira bízott a város isteni bevehetetlenségében, hogy egyedül a csodás menekülésre támaszkodtak – a vallásosság mágiává egyszerűsödött. Hiszkiját hősként ünnepelték Szancherib visszavonulása után, pedig vakmerő politikája romba döntötte a királyságot. Az asszír írásokban Szancherib arról számol be, hogy Hiszkija erődített városai közül negyvenhatot foglalt el, ezenfelül megszámlálhatatlan falut is. A népesség java részét deportálták, Hiszkija szinte az egész ország területét elvesztette. Jeruzsálem ismét kis városállammá lett. Nem könnyű örökséget kapott fia, Manassze, aki i. e. 698-ban foglalta el a trónt, és ötvenöt évig uralkodott. A bibliaszerzők szemében Manassze volt Jeruzsálem legrosszabb királya. Hogy elhatárolja magát Hiszkijától, határozottan szembefordult apja valláspolitikájával. Júdát integrálni próbálta a térségbe, elvetve a veszedelmes különbözőséget. Oltárokat állíttatott Baalnak, és a vidéki bámót-okat is helyreállíttatta. A Hinnom-völgyben embert is áldoztak, így a völgyhöz később borzalmak emléke kapcsolódott. Asera képmását felállították a Templomban, valószínűleg magában a Devirben, és Manassze házakat építtetett a templomi szajhák számára. Cion Asera termékenységkultusza mellett kötelezte el magát, miközben más asztrális istenségeknek is oltárokat állított.[146] A legmegrögzöttebb jahvistákat természetesen felháborították az intézkedések, de a köznép általában tudomásul vette. Ozeás prófétától tudjuk, hogy Baal termékenységi kultusza i. e. 722 előtt virágzott az északi királyságban. De Jeruzsálemben Jahve már több mint kétszázhetven esztendeje számított Elfonnak, így trónfosztása a súlyos bűnhődést jövendölő próféták szemében szörnyű gyalázatnak és az i. e. 701-es megszabadulás iránti mérhetetlen hálátlanságnak tűnt. Manassze azonban úgy vélte, létfontosságú, hogy Asszíriát



kiengesztelendő elvesse apja jahvista sovinizmusát. Hosszú uralma alatt Júda valóban erőre kapott, és a Hiszkija elvesztette területek közül is sikerült néhányat visszahódítani. Manasszét legélesebben valószínűleg a deuteronomista reformerek bírálták, akik uralkodása idején építették ki újfajta jahvista vallásosságukat, és a Cionkultuszt sem fogadták el. Elképzelhető, hogy az i. e. 722-es katasztrófát követően menekültek az északi királyságból Jeruzsálembe. Ha így van, tanúi lehettek, amint Izrael ősi templomait lerombolták az asszírok, így többé nem hihettek abban, az emberkéz emelte szentélyek utat nyithatnak ember és Istene között, vagy hogy a szentélyek megoltalmazhatják a városokat. A fordulat korában sokan egyre távolodó valóságként élték meg a szentséget: egyre szélesedő szakadék támadt az ég és a föld között. A deuteronomisták elképzelhetetlennek tartották, hogy Isten emberi építményben lakozzék. Amikor D. leírja a jeruzsálemi Templom Salamon általi megszentelését, olyan szavakat ad a király szájába, melyek megkérdőjelezik az egész Cion-kultuszt: “Valóban az emberek közt lakik az Isten a földön?” – tanakodik magában Salamon. – “Hisz, az egek és az egek ege sem képesek téged befogadni, nem is szólva erről a templomról, amelyet építettem!”[147] Isten az égben lakozott tehát, és a földön csak “neve” – létezése árnyéka – lehetett jelen. A deuteronomisták úgy vélték, a Cionkultusz túlságosan is az ősi kánaánita mitológiából táplálkozik. Olyan vallást akartak maguknak, mely a történelmet vette alapul, nem a tényeket nélkülöző jelképes mítoszokat. Az új vallásosság sok szempontból közelebb áll a mai Nyugat emberéhez. A deuteronomisták nem hitték például, hogy Izrael joga Kánaán földjére Jahve Cionhegyi uralkodásától függött volna. Emiatt fogalmazták meg a történetet, melyben Józsue isteni sugallatra meghódítja Kánaán földjét, hogy bebizonyítsák: Izrael saját



erejéből, bár Isten segítségével, nyerte el az országot. Azt is hangoztatták, a szukót kizárólag betakarítási fesztivál, nem Jahve Cion-hegyi trónra lépésének ünnepe.[148] A deuteronomisták mindenekelőtt azt szerették volna, hogy Izrael népe Jahvénak hódoljon egyedül, és fordítson hátat az idegen isteneknek. Az északi próféták, Illés és Ozeás, már régóta hirdették ezt a tant, de Jeruzsálemben Salamon király óta hagyományai voltak a szinkretista, azaz vallásegyesítő szellemiségnek. A deuteronomisták úgy érezték, Manassze uralkodása az utolsó csepp a pohárban. Hitük szerint Izrael népe a kivonulás idején elkötelezte magát amellett, hogy Jahvét tiszteli egyedüli Isteneként, sőt Józsue könyvének 24. része le is írta, miként hitelesítették a zsidók döntésüket a frigy során. Józsue irányítása alatt elvetették az idegen isteneket, és szívüket Jahvénak adták cserébe. A deuteronomisták még nem voltak egyistenhívők: elfogadták más



istenek létezését, de úgy tartották, Izrael azért választatott ki, hogy elkötelezze magát Jahve kizárólagos kultusza mellett.[149] Láthattuk korábban, hogy a jeruzsálemi Templom liturgiája már egyes júdaiakat is erre a meggyőződésre juttatott. A Cion-kultusz azt hirdette, egyedül Jahve az uralkodó istenség, akinek a többi isten felett is hatalma van. A deuteronomisták szemében azonban a Cion-kultusz hazugnak és tisztátalannak tűnt. A templomokat mégsem akarták végleg elvetni, azok túlságosan is központi szerepet játszottak az ókori vallásosságban, ekkoriban még valószínűleg elképzelni sem tudták az életet nélkülük. Azt hirdették tehát, hogy Izraelnek csak egy szentélye kell hogy legyen, amelyet gondosan őriznek a vallásba beszivárgó idegen elemekkel szemben. Eredetileg Szichemre vagy Bételre gondolhattak, de i. e. 722 után a jeruzsálemi Templom maradt ez egyetlen jelentősebb jahvista intézmény, mely központi szentéllyé válhatott, így a reformereknek, bármennyire nem volt ínyükre a választás, Cion felé kellett fordulniuk. Amikor arról írtak, hogy Mózes a jövőbeli szentélyre gondolt az ígéret földjén, óvakodtak “Ciont” vagy “Jeruzsálemet” említeni, inkább homályos utalást tettek csak azokra a helyekre, “amelyeket az Úr, a ti Istenetek majd minden törzsetek körében kiválaszt, hogy oda kerüljön neve, ott legyen lakóhelye”.[150] A deuteronomisták ideálja nem hódíthatott tért magának Manassze uralkodása idején, de váratlanul az ő idejük érkezett el, amikor Manassze unokája, Jozija (i. e. 640-609) került a trónra. Eljött a megfelelő pillanat. Az emberek az egész Közel-Keleten ráébredtek, hogy a régi rendnek vége. Az új gigászi birodalmak, Asszíria és egyre erősödő vetélytársa, Babilon lakóiként a népek többet ismertek a világból, mint korábban. Technikai fejlődésük révén környezetüket is alaposabban ki tudták aknázni. Már senki sem szemlélhette úgy a világot, mint az egykori ősök, így a vallási képzeteknek is szükségképpen változniuk kellett. A világ más részein is ez idő tájt kezdték megreformálni az ősi pogány hitet. A fordulat korában sorra a tanizmus, konfucianizmus, brahmanizmus, buddhizmus és végül a görög racionalizmus lépett a régi hitek helyébe. Júdában is hasonló folyamat ment végbe. A régi kor letűntével azonban Egyiptomtól Mezopotámiáig mindenhol nosztalgia támadt az idealizált múlt iránt. Ez megmutatkozott abban is, hogy a deuteronomisták a kivonulás és a bírák korában látták Izrael “aranykorát”. A jórészt fiktív emlékekből álló múlt vonzóbbnak tűnt a zavaros jelenkornál. A múlthoz való nosztalgikus visszatérés jegyében Jozija úgy határozott, helyreállítja Salamon Templomát, mely háromszáz év után nyilvánvalóan rászorult már a renoválásra. A munkálatok közben aztán Hilkija főpap állítólag megtalált egy tekercset, mely a ma Második törvényként, Deuteronomiumként ismert mózesi könyv szövegét tartalmazta. A tekercset felolvasták az ifjú Jozija



királynak, aki megdöbbenve vette tudomásul, hogy Isten kegye nem terjed ki feltétel nélkül Izrael népére azáltal, hogy örökre kiválasztotta magának a dávidi dinasztiát. Az isteni oltalom feltételéül Jahve a mózesi törvény betartását szabta. [151] Nem volt elegendő többé Jahve Cion-hegyi isteni jelenvalóságában bízni egyedül. Jozija szélsőséges reakciója az új teológiára tanúsítja, hogy korábban nem volt központi szerepe a örvénynek Júda vallási életében. Eddig ugyanis a király, Jahve Messiása uralmának kultusza volt Júda hitének létalapja, de ettől a naptól fogva a Tóra, Mózes törvénye szabta meg az ország életét. Jozija a törvény értelmében kezdett hozzá reformjaihoz, melyek, mint minden reform, a múltat igyekeztek visszahozni. Mindenekelőtt Júda véneit a templomba hívatta, hogy megerősítse az ősi frigyet Istennel. A nép ismét megesküdött, hogy elveti az idegen istenségeket, és Jahvénak szenteli magát egyes-egyedül. Következő lépésként az idegen kultuszokat kellett felszámolni. D. beszámolója tanúsítja, milyen elterjedtek voltak ezek a “pogány” hitek Jeruzsálemben. Baal, Asera és az asztrális istenségek kultikus tárgyait kihordták a városból a Kidron-völgybe, és ott máglyára vetették. A Templomot is megtiszhtották a mácevót-októl, és lerombolták Asera templomi szajháinak házait is a Templom udvarán:
Ben-Hinnom völgyében tisztátalanná tette a tűzrakó helyeket, hogy többé senki ne küldje tűzbe fiát vagy lányát Moloch tiszteletére. Eltávolította a lovakat is, amelyeket Júda királyai a nap tiszteletére az Úr temploma bejáratánál [...] felállítottak [...] Az emeleti oltárokat, amelyeket Júda királyai emeltek, továbbá azokat az oltárokat, amelyeket Manassze az Úr temploma udvaraiban építtetett, lerombolta a király, összezúzta és kihordatta [...]
A Jeruzsálemtől keletre, az Olajfák hegyétől délre álló magaslati helyeket, amelyeket Salamon, Izrael királya a szidóniak szörnyének, Aserának tiszteletére és Kamosnak, a moábiták szörnyének tiszteletére és Milkomnak, az ammoniták szörnyének tiszteletére emelt, a király tisztátalanná tette. A kőoszlopokat összetörette, a szent fákat kidöntette, helyükre pedig emberi csontokat hordatott.[152]



A pusztításnak ebben a felsorolásában ijesztően sok az erőszakos elem. Innen kezdődött Izrael gyűlölete a “bálványokkal” szemben, ami a prófétákat, bölcseket és zsoltárszerzőket is dühödt és heves indulattal töltötte el. Talán azért történt így, mert a zsidók túl közelinek érezték magukhoz az ősi vallási jelképeket ahhoz, hogy békésen megváljanak tőlük, amint azt Buddha tette, amikor megreformálta India ősi pogány hitét. Pedig a “bálványimádás” a vallásosság része: a szentség sohasem közvetlenül nyilvánult meg az emberiség számára, inkább mindig valami más dologban mítoszokban, tárgyakban, épületekben, emberekben vagy emberi gondolatokban és tanokban. Az istenség minden szimbóluma szükségképpen tökéletlen, mert az általuk jelzett valóság megfoghatatlan, és az ember számára egyszerűen elképzelhetetlen. A vallások története azt mutatja, hogy az emberek körülményeinek változásával együtt jár, hogy a régi vallási jelképek elvesztik érvényüket. Többé nem képesek felidézni a szentséget. Sőt akadályozzák a vallásélményeket. Az is lehetségessé válik, hogy az emberek összetévesszék a szimbólumot – a követ, a fát vagy a tanítást magával az isteni valósággal. Jozija korában éppen ilyen vallásos átmenet játszódott le Júdában. Jeruzsálem népe háromszáz éven át talált lelki támaszra Kánaán vallási jelképeiben, de mára ezek a hitelüket vesztett szimbólumok akadállyá váltak iítjukban. Jozija és Hilkija nem a mácevót mögött létező valóságot látták, csak magát az istentelen tárgyat. A jelenség később is fel-felbukkan a monoteista vallások történetében. Ez az indulat különösen nagy erővel lángolt fel az északi területeken, amelyek egykor az Izraeli Királyságot alkották. Asszíria hanyatlott, már nem uralta provinciáját, Számerinát. Jozija hadjárata valószínűleg az egyesítésre, a dávidi királyság helyreállítására irányult. De a reformtörekvések elvadultak, és erőszakká fajultak. Jozija lerombolta Bétel ősi oltárát, melyet az “áruló” Jerobeám tett Izrael királyi szentélyévé. Jozija bosszúból még a köveket is porrá zúzatta Bételben. Aztán megszentségtelenítette a bámót-ot, holttesteket ásatott ki a közeli temetőből, és elégettette a csontokat az oltáron. Ezt Izrael minden ősi kultikus helyén megismételtette, a papokat leölette, és csontjaikat saját szentélyük oltárán égettette el. Ez a kegyetlenség és megveszekedett intolerancia elég messze esik attól az udvariasságtól, amit Ábrahám tanúsított más népek hagyományai iránt. Annak sem láthatjuk jelét, hogy Jozija tiszteletben tartotta volna mások szent jogait, ami a próféták szerint is az igaz vallásosság alapkövetelménye. A deuteronomista történetírók azonban éppen ezt a szellemiséget dicsőítik Józsue könyvében, aki ahogyan ők állítják maga is kíméletlenül lemészárolta a zsidókkánaánita elődeit Isten nevében. Bármilyen szomorú, ezután ez a szellemiség is része lett a jeruzsálemi vallásosságnak.



Jozija hadjárata Cion érdekeit is szolgálta. Megpróbálta beteljesíteni a deuteronomista eszményt, hogy Jeruzsálemet Izrael és Júda egész területén Jahve egyetlen szentélyévé tegye. A többi szent helyet tehát a központi szentély érdekében kellett lerombolni és megszentségteleníteni. Jozija azért fordult különös indulattal Bétel ellen, mert a királyi szentély kihívást jelentett Jeruzsálem tekintélyével szemben. Az északi papokat ugyan lemészárolták, de Júda vidéki szentélyeinek papjait mindössze Jeruzsálembe költöztették a lerombolt bámót-okból, elfoglalhatták helyüket a Cion egyházi hierarchiájának alsó fokain. Jeruzsálem megdicsőülése pusztulást, halált, szentséggyalázást és jogfosztást hozott. Míg a próféták azt hirdették, a könyörület és részvét a hit szükségszerű alapja, Jozija reformja csak a szent város becsületét és hegemóniáját tartotta szem előtt. A reform nem bizonyult tartósnak, de elszabadított szellemisége továbbra is hatott. Jozija i. e. 609-ben megpróbálta kivívni Júda teljes politikai függetlenségét, és megtámadta az országot egyiptomi befolyás alá vonni igyekvő II. Nechó fáraót. A júdai és egyiptomi seregek Megiddónál ütköztek meg, és Jozija az első csatában életét vesztette. Nechó azonnal szorosabbra fogta a gyeplőt Júdán, és Jozija fia, a júdai arisztokrácia támogatottja, Joachász helyére testvérét, Jojakimot ültette a trónra. De Egyiptom nem tudta megtartani Júdát. Nabukadnecár babiloni király i. e. 605-ben legyőzte Asszíriát és Egyiptomot, így Babilon vált a Közel-Kelet legnagyobb hatalmává. A térség többi államához hasonlóan Júda is Babilon vazallusává lett, és eleinte úgy tűnt, sorsa fel is virágozhat az új birodalomban. Jojakim annyira bízott a kedvező jövőben, hogy pompás palotát emeltetett a magának Mimében. De az önveszélyes sovinizmus is hamarosan visszatért Jeruzsálembe. A király Egyiptom mellett kötelezte el magát, amint az megpróbált erőre kapni, és szembefordult Babilonnal. A próféták a régi ígéretekkel biztosították a népet arról, hogy a Cion-hegyen lakozó Jahve megvédi a várost Nabukadnecárral szemben éppúgy, ahogy Szancherib ellenében tette. Az öngyilkos politika ellen síkraszálló ellenzéket Jeremiás képviselte, Jozija hű emberének, Hilkijának a fia. Óva intette a népet: Jahve nem védi meg Jeruzsálemet, sőt el is pusztítja, mint Silóval tette annak idején. Jeremiást istenkáromlásért halálra ítélhették volna. Amikor felmentést nyert, továbbra is Jeruzsálem utcáit járva hirdette a közelgő pusztulást. Figyelmeztette az embereket, hogy Ciont fétisként tisztelik, amikor állandóan ezt a jelszót kántáIják: “Az Úr temploma, az Úr temploma, az Úr temploma!”, mintha csak varázsige lenne.[153] Jahve csak akkor védelmezi meg a várost, ha a nép elfordul az idegen istenektől, betartja a részvét törvényét, igazságosan bánik embertársaival, és nem használja ki az idegent, árvát és özvegyet. Mielőtt Nabukadnecár megérkezett volna, hogy megbüntesse engedetlenkedő



vazallusát, Jojakim meghalt, és helyébe fia, Jojachin lépett. A babiloni hadsereg megostromolta Jeruzsálemet, mely három hónappal később, az i. e. 597. évben megadta magát. Mivel a város nem tanúsított ellenállást, nem következtek tömeges kivégzések, és a várost sem rombolták le. Nabukadnecár beérte azzal, hogy kifosztotta a Templomot és a júdai vezetést Babilonba hurcoltatta. A Deuteronomium közli, hogy csak a legszegényebbek maradhattak a városban. A királyt és udvarát tízezer más személlyel, arisztokratákkal, katonákkal, kovácsokkal és fémművesekkel együtt deportálták.[154] Ezek az óvintézkedések általánosak voltak az ókori birodalmakban, a jövőbeli fegyverkészítést és lázadást igyekeztek ellehetetleníteni. A hátramaradtak, bármilyen hihetetlen, mégsem tanultak a leckéből. Nabukadnecár Jozija egyik fiát, Jojachin nagybátyját, Cidkiját ültette a trónra, aki uralkodása nyolcadik évében maga is Babilon ellen lázadt. A birodalom ezúttal nem ismert könyörületet. A babiloni hadsereg tizennyolc hónapig ostromolta Jeruzsálemet. I. e. 586 augusztusában aztán áttörték a falat. A király megpróbált elmenekülni seregével, de Jerikó közelében fogságba esett, Cidkijának végig kellett néznie fiai kivégzését, azután megvakították, és láncra verve hurcolták Babilonba. A babiloni sereg vezére pedig módszeresen felégette Salamon Templomát, a királyi palotát és Jeruzsálem házait. A Templom értékes berendezéseit Babilonba szállították, de furcsa módon sehol sem történik említés az örökre eltűnt frigyládáról, melynek sorsáról rengeteg elmélet kering.[155] Az ókori világban a királyi templom elpusztítása egyenértékű volt az állam elpusztításával, mely nem maradhatott fenn tovább a létét a mennyhez kapcsoló “központ” nélkül. Jahvét legyőzte tehát Marduk, Babilon istene, a Júdai Királyság örökre megszűnt létezni. További nyolcszázhuszonhárom személyt hurcoltak el három csoportban, és csak a munkások, falusiak, földművesek maradtak hátra. Jeremiás, feltehetőleg Babilon-párti álláspontja miatt, nem került a deportáltak közé. A katasztrófa után Jeremiás, a pusztulás prófétája lett a nép vigasztalója. Teljességgel lehetséges Jahvét idegen hazában szolgálni, írta a száműzötteknek, ha letelepednek, kerteket ültetnek és hozzájárulnak maguk erejével új országuk boldogulásához.[156] A frigyláda senkinek sem hiányzott: ideje már lejárt: “Senkinek nem jut többé az eszébe, nem is gondolnak rá, nem fogják sajnálni, és nem készítik el újra.”[157] A száműzöttek egy napon visszavásárolhatták talán földjeiket “Jeruzsálem környékén, Júda városaiban, a hegyvidék, a síkság és a Negev városaiban”.[158] A Templom pusztulása jelenthette volna Jahve hitének végét is, hiszen az istenség nem védte meg szent városát. Bebizonyosodott, hogy nem tud Cion erős vára lenni. Jeruzsálem pusztasággá változott. A káosz erői győzelmet arattak, és



a Cion-kultusz ígérete semmivé foszlott. Jeruzsálem városa azonban még romjaiban is vallási jelkép maradt, egy szebb jövő ígéreteként.



5. Fogság és hazatérés
Jeruzsálem és a Templom pusztulása voltaképpen a világ végét jelentette. Jahve sorsára hagyta Jeruzsálemet, mely kopár pusztasággá változott, alaktalan káosszá, akárcsak a teremtés előtt. A pusztulás a teremtés aktusának visszavonása volt egyben, mint az özönvíz, mely Noé idejében ellepte az egész világot. Jeremiás jóslata beteljesült: a kihalt tájról még a madarak is eltűntek, szinte előre jelezvén a kozmikus rend összeomlását a nap és a hold sem világított, a hegyek megrendültek, és embert nem lehetett látni az ég alatt.[159] A zsoltárköltők felidézték a Templom udvarán átcsörtető babiloni hadak rettenetes emlékét, a cédrusfa burkolatot hasogató fejszék éles hangját.[160] Borzszúért kiáltottak a versek, arról álmodoztak, hogy a babiloni csecsemők fejét sziklába verik.[161] Júda népe nevetségessé vált: “Szomszédaink szemében szitok tárgya lettünk, csúfság és nevetség azoknak, akik körülöttünk laknak.”[162] Templom nélkül az égi szférával nem lehetett érintkezésbe lépni az ókori világban. Jahve eltűnt, Jeruzsálem romokban hevert, Isten népe pedig idegen hazában szétszóratott. Ha egy közel-keleti város elpusztult, a túlélő lakók általában a romok között ülve énekeltek gyászdalokat, akárcsak egy elhunyt rokon temetésén. A hátrahagyott izraeliek és júdaiak kétszer ülték meg évente a város halotti torát: Av hónapjának kilencedik napján, a Templom pusztulásának évfordulóján és a szukót, a Templom felszentelésének ünnepe idején. Tudomásunk van egy ilyen torról, melyre nyolcvan beretvált fejű, megtépett ruházatú zarándok érkezett északról, Szichemből, Silóból és Szamariából.[163] A Siralmak könyve megőrzött néhányat a gyászdalok közül, melyeket a földön kuporgó öregek daloltak a hagyományos gyászöltözetben, darócruhában, miközben fejükre hamut szórtak. A versek siralmas képet festenek a városról. A hivőkkel teli utcáktól nyüzsgő népes város helyén üres terek, omladozó falmaradványok és sakálok kerülgette betört kapuk álltak. A gyászdalokból az is kiderül, milyen pszichológiai hatással járt a katasztrófa, hogyan formálta át a túlélők lelkét. Azok, akik i. e. 586-ban elpusztultak, szerencsések voltak hozzájuk képest: az egykor luxuskörülmények között nevelkedett emberek most a szemétdombokon kotorásztak élelem után, melegszívű anyák gyilkolták le és főzték meg saját kisdedeiket, pompás ifjú férfiak járták a romos utcákat elfeketedett arccal és csonttá aszott testtel.[164] Mindenkit megbénított a szégyenültség érzése. Jeruzsálem szent városa tisztátalanná vált. Az emberek, akik egykor csodájára jártak, most megvetéssel fordultak el tőle, “ő maga meg csak sóhajtozik, és szégyenében elfordítja az



arcát”.[165] Az elkeseredést felidéző versek mégsem a babiloniakat hibáztatták a tragédiáért. A költők tudták, Jahve rombolta le a várost Izrael népének bűnei miatt. Jeruzsálem lakhatatlanná vált, és a várostól délre elterülő földek is jelentős károkat szenvedtek. Az egykori Júdai Királyság legdélebbi régióit ellepték az edomiták, akik ott alapozták meg a későbbi Idumeai Királyságot. Az i. e. 586ban hátramaradt júdaiak Számerinába emigráltak vagy Jeruzsálemtől északra, Micpában, Gibeonban vagy Bételben telepedtek le. A babiloniak Jozija király titkárának unokáját, Gedalját tették meg a térség kormányzójának, aki micpai székhelyéről igyekezett valamennyire fenntartani a normális életet. A babiloniak megkísérelték újjáépíttetni az országot. A deportáltak földbirtokait kiosztották az egykor Júda legszegényebb és leginkább kizsákmányolt rétegéhez tartozó hátramaradtak között. Ezzel a gesztussal azonban nem sikerült elnyerniük a valamikori Júdai Királyság hűségét. I. e. 582-ben a régi júdai hadsereg Transzjordániába menekült tisztjei, élükön a dávidi dinasztia egyik leszármazottjának, Izmaelnek a vezetésével visszatértek, és megölték Gedalját és kísérete java részét. A puccs mégis kudarcot vallott, mert Izmaelnek nem sikerült elnyernie a köznép támogatását, így Ammonba kellett menekülnie. A politikai szerepet vállalók közül sokan emigráltak Egyiptomba is a babiloni megtorlás elől. Az elkövetkező ötven évben sehonnan sem hallunk Jeruzsálem és Júda sorsáról. A gyökereiktől elszakított deportáltak sorsa mégis kedvezőbben alakult ennél. Babilonban nem érte őket bántódás, Jojachin király meg tarthatta címét és udvarát.[166] A száműzöttek Babilon városában és környékén a legfontosabb és legelőkelőbb területeken telepedtek le, a “nagy csatorna”, a Kebár mellett, mely az Eufrátesz vizét a városba vezette. Valószínűleg le is fordították a babiloni helységneveket héberre. Az egyik közösség például a Tavasz-domb, Tel-Aviv nevű területen telepedett le. A száműzöttek megfogadták Jeremiás tanácsát, és remekül beilleszkedtek a babiloni társadalomba. Szabadon érintkezhettek egymással, földet vásárolhattak, üzletet alapíthattak. Sokan hamarosan elismert és jól menő üzletemberekké váltak, mások az udvarnál nyertek állást. Az újonnan érkezettekhez valószínűleg csatlakoztak az i. e. 722-ben Babilonba hurcolt izraeliek is, hiszen a Bibliában említett száműzöttek közül többen is a tíz északi törzs valamelyikéből származtak.[167] Babilon megrázkódtatást és kihívást jelentett egyszerre. A pompás város modernebb és nemzetközibb volt bármelyik városnál, amelyet eddig láttak. Babilon ötvenöt templomában bonyolultabb vallásosság alakult ki, mint az ősi pogány Kánaánban. A mítoszok közül egyik-másik különös módon mégis ismerősen hatott. Jahvét legyőzte Marduk, és a deportáltak, akik most az ő



országában éltek, természetszerűleg behódoltak hitének is. Mások a babiloni isteneket Jahve mellett imádták, és gyermekeiknek olyan neveket adtak, mint Samszledin (Samsz isten ítélete szerint!) vagy Beljadak (Bel oltalmazza!).[168] Mások azonban hűek maradtak az ősi hagyományokhoz. A deuteronomisták álláspontja az i. e. 586-os tragédiával beigazolódott. Igazuk volt: a Cion bevehetetlenségét hirdető régi kánaánita mítosz, mely erőt adott a júdaiaknak, önámításnak bizonyult. A reformerek most arra buzdították honfitársaikat, hogy Mózes törvényére fordítsák figyelmüket, valamint a szövetségre, melyet Jahve még azelőtt megkötött Izrael népével, hogy hallottak volna Jeruzsálemről. A törvény óvta meg a száműzötteket attól, hogy nemzettudatuk felolvadjon Babilon roppant olvasztótégelyében. A fogság évei alatt szabályokat és magatartásformákat dolgoztak ki, melyek megkülönböztették őket pogány szomszédaiktól. Fiúgyermekeiket körülmetélték, tartózkodtak a munkától szombaton, és étkezési előírásokat vezettek be, melyek csak rájuk, a szövetség népére vonatkoztak. Lassan “szent néppé” váltak, távolivá és idegenné, akárcsak Istenük. Mások az ősi mitológiában találtak vigaszra, mert úgy érezték, Cion ősi szimbolikájú legendái híven tükrözik saját sorsukat. A vallástörténet általános tapasztalata, hogy a válságos és zavaros időszakokban az emberek szívesebben fordulnak a mitológiához, mint a vallásosság racionálisabb formáihoz. A lélektanilag ható mítosz mélyebbre hatol, mint az elvont diskurzus, rátapinthat a fájdalomnak a lélek legmélyén megbúvó lényegére. Mai korunkban is láthatjuk, hogy a számkivetettség több egyszerű lakhelyváltoztatásnál. A lélek kizökkenésével is jár. A világban elfoglalt kijelölt helyüket elvesztve a száműzöttek úgy érezhetik, sodródnak a hirtelen idegenné vált univerzumban. Ha az “otthon” mint biztos pont megszűnik létezni, az elvesztett alapirány miatt minden céltalannak és viszonylagosnak tűnik. A kultúrájuktól és nemzeti identitásuktól elszakított emberek úgy érzik, sorvadnak és létük értelmét veszti. R. P. Trilles francia antropológus jegyezte föl, hogy amikor a fiaboni pigmeusoknak el kellett hagyniuk szülőföldjüket, úgy érezték, az egész világmindenség rendje felborult. Teremtőjük megharagudott rájuk, a világ sötét hellyé vált – “éjszaka lett és éjszaka megint”-, és száműzetésük őseik szellemeit is elszakította gyökereiktől, így most örök hontalanságban kell bolyonganiuk a távoli, elérhetetlen vidékeken:
Itt vannak-e. itt vannak hát a szellemek? Látják-e a terített lakomát? A holnap pőre és üres lesz, Mert Teremtőnk sincs többé velünk,



Nem lát bennünket vendégül többet tüzünk melegénél.[169]
Az otthon elvesztése azt jelentette, megszakadt a kapcsolat a létet egyedül fenntartó isteni szférával. Az i. e. VI. század júdai száműzöttjei ezt úgy fogalmazták meg: elérkezett a világ vége. A jahvizmushoz és őseik hagyományaihoz hű zsidók súlyos problémával szembesültek. Amikor azt firtatták: “hogyan énekeljünk éneket az Úrról az idegenek földjén?[170], nemcsak honvágyukat fogalmazták meg, de egy teológiai dilemmát is meg kellett oldaniuk. A mai kor hívői bárhol kapcsolatba léphetnek Istenükkel, ahol csak vannak: a mezőn, a szupermarketben vagy a templomban. Az ókori világban a ma már általános imádkozási forma még nem számított bevettnek. Júda népe a fogság idején vezette be azt a szertartást, hogy karjukat felemelve Jeruzsálem irányába fordulnak, dicsőítő vagy kedveskedő szavakat címeznek Jahvéhoz áldozat helyett, amely általában az istenség megközelítéséhez szükségeltetett.[171] Ez a fajta imádkozás azonban a korai években még ismeretlen volt, az első deportáltakban nem merült fel logikus lehetőségként. A fogság Júda népét a fordulat korának bensőségesebb vallásosságára tanította meg. Az i. e. 597-ben Babilonba érkező első száműzöttek úgy érezhették, elszakíttattak Jahve jelenvalóságától. Isten a Cionhegyen lakozott, Babilonban nem építhettek számára templomot (ellentétben azzal, ahogy ma templomot, zsinagógát vagy mecsetet emelnénk), hiszen a deuteronomista eszmény értelmében Izraelnek csak egyetlen szentélye lehetett, mégpedig Jeruzsálemben. A babiloni száműzöttek ugyanúgy elgondolkodhattak, akár a gaboni pigmeusok, vajon Teremtőjük velük van-e ebben az idegen városban. A zsidók korábban csak olyan helyeken gyűltek össze istentiszteletre, ahol Jahve már megjelent valaha, vagy más jelét adta szentségének. Babilonban azonban senki nem tLidott Jahve jelenéséről. Aztán váratlanul Jahve mégis megjelent Tel-Avivban. Az i. e. 597ben Babilonba érkezett első deportáltak között volt egy pap is, Ezekiel. Az első öt évben ki sem mozdult a házából, senkivel sem érintkezett. Aztán a szó szoros értelmében úgy letaglózta őt Jahve megjelenése, hogy egy egész hétig vissza sem nyerte eszméletét. Északról fényes felhő szállt fölé, melynek közepén hatalmas szekeret húzott négy kerub, a babiloni palotakapukat díszítő karibukhoz meglehetősen hasonló négy lény. Ezekiel alig-alig volt képes megfogalmazni az emberi szavakat és gondolatokat messze meghaladó jelenést: “Olyan, mint egy trón, ezen a trónfélén meg, fenn, a magasban egy emberhez hasonló lény.” A kavargó lángok és a dübörgő zaj közepette Ezekielnek “ilyennek látszott az Úr dicsőségének [kávod] jelenése.[172] Ezekiek Izajáshoz hasonlóan megpillantotta a



Templom szimbólumai mögött rejtező természetfeletti valóságot. A frigyláda Jahve földi trónusa ugyan még akkor is jeruzsálemi Templomában állt, de “dicsősége” megérkezett Babilonba. Megérkezése a szó szoros értelmében “reveláció” volt, leleplezés: a Salamon Templomában a Hekhált a Devirtől elválasztó hatalmas függöny, mely az emberi érzékelés határát jelölte ki, félrelibbent. Ezekiel megláthatta a titkot, de éles különbséget tett maga Jahve és “glóriája”, jelenvalóságának megnyilatkozása között, mely az emberek számára felfogható alakban jelenítette meg kifürkészhetetlen szentségét. A látomásban igen ősi teológia fogalmazódott meg újból. Izrael népe a kezdet kezdetén vándorló Istenként ismerte meg Jahvét. A kerubok szárnyán szállt népével a Sínai-félszigettől Kánaánba. Nem kötötte őt a Templom vagy az ígéret földje, ahogy oly sok pogány istenséget kapcsoltak elválaszthatatlanul egy-egy vidékhez. Sőt, mi több, Jahve a száműzötteket választotta, nem a még mindig Jeruzsálemben élő júdaiakat. Ezekiel i. e. 592 körül élte meg látomását, hat esztendővel azelőtt, hogy Nabukadnecár lerombolta a várost, és egy későbbi látomásából ráébredt, Jeruzsálem sorsát megpecsételte, hogy Júda népe még a katasztrófa küszöbén is idegen isteneket imádott Jahvéval kötött frigye ellenére. Egy nap Ezekiel éppen telavivi házában ült Júda véneivel, amikor megjelent fölötte “az Úr keze”, és lélekben Jeruzsálembe repítette. Körbevezettetett a Templomban, ahol szörnyülködve látta, az emberek idegen bálványok előtt hajbókolnak a szent termekben. Megtudta, ezek a “szörnyűségek” űzték ki Jahvét hajlékából. Ezekiel ezután látta, amint a kerubok kiterjesztették szárnyaikat, az óriás trónszekér kerekei forogni kezdtek, hogy “Jahve dicsősége” elhagyja Jeruzsálemet, és az Olajfák hegye felett keletnek induljon meg. Isten a száműzöttek mellett döntött, és most, hogy már nem lakott a Cion-hegyen, Jeruzsálem pusztulása csak idő kérdése lehetett.[173] Jahve azonban azt is megígérte a prófétának, egy napon visszatér majd a városba, abból az irányból, amerre távozott, az Olajfák hegyén át, hogy újra felállítsa hajlékát a Cion-hegyen. Az új kivonulás hazavezeti majd a szétszóratott száműzötteket, és az új teremtés során “az elpusztult föld olyan [lesz], mint az Éden kertje”. Eljön az éledés és egység időszaka: Júda és Izrael egy dávidi király alatt egyesül, és Jahve, akárcsak az Édenben, népe között lakozik majd.[174] Véget ér az elszakítottság, az elidegenedés és az igazságtalanság kora, és visszatér a régóta áhított teljesség. Jeruzsálem központi szerepet kapott a látomásban. Úgy tizennégy évvel azután, hogy Nabukadnecár lerombolta a várost, Ezekiel vagy valamelyik tanítványa újabb víziót látott egy “nagyon magas hegyre” épült városról, amely a Jahve Sám: “Az Úr ott van” nevet viselte.[175] A város maga volt a földi Paradicsom, a békesség és termékenység földje. Ahogy az Édenkert



közepén is folyó fakadt, mely a szent hegy oldalán lezúdulva megtermékenyítette az egész világot, úgy Ezekiel látomásában a város Temploma alól is folyó eredt, mely a szent termeket elhagyva új életet varázsolt a környező földekre. A folyó partjai mentén fák nőttek, “amelyeknek lombja nem hull le, s gyümölcse nem fogy el [...] Gyümölcsük eledelül, lombjuk pedig orvosságul szolgál”.[176] A kizökkentség és gyökértelenség kínját megélt száműzöttek az ősi mítoszok segítségével képzelték el maguknak az otthonukba való visszatérést. Ezekiel azonban nemcsak a múltat idézte, de az új jövőt is megálmodta. Miközben Jahve Sám városán elmélkedett, új szent geográfiát alkotott. A város közepén az ekkor már romokban heverő salamoni szentély mása, a Templom állt. Előcsarnoka (Ulam), kultuszterme (Hekhál) és a szentek szentje (Devir) a szentség fokozatait jelképezte: mindegyik szentebb volt az előzőnél.[177] Az istenséget, ahogy annak idején, csak fokról fokra volt szabad megközelíteni, és nem mindenki léphetett a belső szentélybe. Ez az alapelv fontos részét képezte Ezekiel látomásának, és az eszményi világ iíj térképének vonalait is megrajzolta. A Templom két fontos szempontból is eltért a salamonitól. A királyi palota többé nem a Templom mellé épült, és a szentély épületeit két fallal bekerített udvar vette körül.[178] Jahve szentségét a korábbinál jobban el kellett szigetelni a földi világtól. Isten egyre transzcendensebb valósággá vált, egyre radikálisabban mássá (kaddós), különbözővé az e világi léttől. J., a Biblia legkorábbi szerzője még úgy képzelte el Jahvét, aki barátként üldögélve beszélget Ábrahámmal, de Ezekiek a fordulat korának embere számára a szentség már az emberiség fölé tornyosuló misztériumként jelent meg. Az istenvalóság alapvető “mássága” ellenére a világ közepe tudott maradni, a lét és bőség forrása, melyet Ezekiel víziójában a paradicsomi folyó képe jelenített meg. Amikor Ezekiel leírta az ígéret földjét, a valóságos földrajzot nemigen vette figyelembe. Jahve Sám, Jeruzsálemtől eltérően, éppen az ország közepén feküdt, mely maga is hatalmasabb volt, mint Izrael és Júda együttesen valaha, északon egész Palmüráig, nyugaton Egyiptomig nyúlt.[179] Ezekiel nem szülőföldje valóságos képét idézte, hanem a spirituális valóságot. A látomásban Jahve Sámból körkörösen árad ki az isteni energia a földre és Izrael népére, és a forrástól távolodva minden koncentrikus körben egyre gyengül a szentség ereje. A Templom a világ valóságának magja: a következő kör maga a város, mely a szentélyt magában foglalja. A várost és a Templomot különleges terület öleli körül, melyet a szent személyek laknak: a király, a papság és a léviták. Ez a terület szentebb a következő körnél, melyben Izrael tizenkét törzse él. Ezzel a szent terntórium véget is ér, a szentség határán túl fekszik a világ többi része,



ahol a többi népek (gojok) élnek.[180] Ahogy Isten is radikálisan elkülönül a többi lényektől, úgy Izrael, a kiválasztott nép is osztozik szent elkülönülésében, nem közösködik a pogány világgal. A látomásban az az életmód tükröződött, melyet a száműzöttek közül néhányan megpróbáltak kialakítani maguknak Babilonban. Nem tudjuk, Ezekiel a látomását a földi Jeruzsálem tervének szánta-e. Korában még nyilvánvalóan utópia lehetett csak: a város, a Templom és az ország java része romokban hevert, remény sem látszott az újjáépítésre. Elképzelhető, hogy a vízió csak gondolkodásmintaként szolgált. Amikor a titokzatos vezető körbekalauzolja Ezekielt a Templomban, nem állítja, hogy a Templomot ilyenre kell megépíteni. A vízió szerepköre egészen más:
Te pedig, emberfia, írd le Izrael házának a templomot, hogy szégyelljék magukat iszonyatos tetteik miatt. Mérjék meg az épületet, és ha szégyellik magukat azokért, amiket tettek, mutasd meg nekik a templomot és berendezését, kijáratait és bejáratait és egész fekvését, ismertesd meg velük egész rendjét és törvényét.[181]
Ha a zsidóság így akart élni a fogságban, mint Jeruzsálemben, Jahvét körükben tudva, úgymond szent kört kellett formálniuk maguk körül. Nem kacérkodhattak vakmerőn a gojokkal, sem Mardukkal és a többi istenekkel. Izrael háza Isten házává kellett hogy váljon, mert Isten közöttük akart megtelepedni. Az idealizált kultikus térkép megtanította a zsidóságnak a szentség lényegét és jelentését, azt, hogy minden személynek és tárgynak szabott a helye. Életüknek új középpontra és új célra volt szüksége. A száműzöttek megnyugodva ébredhettek rá, hogy bár gyakran érezhették magukat kiközösítettnek Babilonban, a valóság centrumához a lélek térképén mégis közelebb kerültek pogány szomszédaiknál, akik a térképen nem is szerepeltek. Az otthonát elvesztett nép újonnan megtalálta helyét, és ez vigaszt nyújtott az embereknek. A szent életvitel mibenlétéről többet is megtudhatunk, ha megvizsgáljuk a fogság idejétől kezdve keletkezett Papi (P.) bibliai szövegeket. P. munkája a Pentateuchus minden könyvében felbukkan, de elsősorban is a Levitákban és a Számokban. P. Izrael történetét papi szemszögből fogalmazta újra, sok mindenben idézve Ezekielt, aki, ne feledjük, maga is pap volt. Amikor P. leírta a zsidók vándorlását a pusztaságban, és véglegesítette a törvényeket, melyeket Isten adott át a népnek a Sínai-hegyen, a szentség egyes szféráit különböztette meg. A zsidók sivatagi táborának közepén állt a tabernákulum, a sátorszentély,



benne a frigyláda és Jahve “glóriája”. Ez számított a legszentebb területnek, és csak Áron, a főpap léphetett be ide, a szentek szentjébe. Maga a tábor is szent volt, és a közepén honoló jelenvalóság érdekében tisztán kellett tartani. A táboron kívül terült el az Isten nélkül való pusztaság. P.-nél, akárcsak Ezekielnél, Jahve nem helyhez kötött istenség. Hordozható szentélye együtt vándorol népével. P. említést sem tett Jeruzsálemről. Részben azért persze, mert a történetet azelőtt lezárta, hogy a zsidóság megérkezett volna az ígéret földjére, jóval azelőtt tehát, hogy Dávid király bevette a várost. De a deuteronomistáktól eltérően P. el sem képzeli a szent helyet, ahol Jahve megállapodhatna. P. világképében Jahvének nincs otthona: “glóriája” jár-kel a világban, “helye” mindig ott van, ahol népéé. P. szemében Izrael akkor vált nemzetté, amikor Jahve űgy döntött, köztük akar élni. Hitt benne, hogy az őket mindenüvé követő jelenvalóság éppoly fontos, mint a törvény. Szövegében Jahve ugyanakkor fedi fel a hordozható tabernákulum tervét Mózesnek a Sínai-hegyen, amikor átadja a Tórát. P. látomása is vigaszt nyújthatott a fogságban: Jahve mindig a népével maradt, még a káosz idején is. Vagy a Sínai kopár sivatagában nem tartott velük talán? Jeruzsálem papjai valószínűleg mindig is rendelkeztek valamiféle titkos törvénnyel. P. krónikája ezt a törvényt próbálta megismertetni és elfogadtatni a laikusokkal. Mivel régi világukat lerombolta Nabukadnecár, a száműzötteknek új világot kellett létrehozniuk. A teremtés P. számára is fontos esemény, de az ősi csatamítoszoktól elfordult, mert azok túlságosan is a templomok és szent helyek eszményéhez kötődtek. Történeteiben inkább a lényegre összpontosított: a káosz elrendezése útján teremtett világra. P. teremtéstörténetében, a Genezis első részében, Jahve anélkül hozza létre a világot, hogy megvívna Leviatánnal, a tenger szörnyével. Az őseredeti tohuvabohu elemeit nagy gonddal választja el egymástól. Elválasztja a napot és az éjszakát, a fényt és a sötétséget, a tengert és a szárazföldet. Határvonalakat húz, és a kozmosz minden elemének kijelöli a helyét. Ugyanez az elkülönítő törekvés és rendezés jelenik meg a szintén P. által írt Tórában. A zsidóknak azért kellett elválasztaniuk az étkezés során a húst a tejtől, vagy napjaikban a szombatot a hét többi napjától, mert ezzel Jahvének az idők kezdetén végrehajtott teremtő aktusát utánozták. Az újfajta rituálé és imitatio dei nem kívánta meg a templomot vagy a liturgiát, az egyébként köznapi életet élő emberek is végrehajthatták nap mint nap. Az isteni teremtés szertartásos megújítása révén építhették fel új vilá;ukat, hogy rendet vigyenek a fogság zavaros és hontalap életébe. A parancsolatok (micve) közül sok azzal foglalkozik, hogy a dolgok a helyükre kerüljenek. Mary Douglas antropológus mutatta ki, hogy a papi szöveg azokat a személyeket és tárgyakat bélyegzi “tisztátalannak”, akik és amelyek



kiléptek saját fogalomkörükből, és hozzájuk nem tartozó szférákba hatoltak be. “Tisztátalan” tehát a helyére nem illő dolog, akár egy idegen istenség Jahve templomában, akár a ruhára került penész, mely a természetet elhagyva tolakodott be az emberi kultúra szférájába. A halál minden dolgok közül a legtisztátalanabb, mivel drámaian tanúsítja kultúránk törékenységét, azt, hogy nem lehetünk képesek szabályozni és elrendezni saját világunkat.[182] A rendezett kozmoszban a zsidóság az Ezekiel elképzelte világban élhetett, ahol Isten leszállt közéjük. A micvó azt a bensőséges viszonyt igyekezett helyreállítani, melyet Ádám és Éva élvezhetett, amikor Jahve még velük járta az Éden kertjét. A számkivetett júdaiak a parancsolatok segítségével hozhatták létre az új szent helyet maguknak, ahonnan kirekeszthették a zavar és az átláthatatlan káosz erőit. A Papi szerzőt azonban nem csak a szertartásos tisztaság foglalkoztatta. A szent parancsolatok között hangsúlyt kaptak azok is, amelyek a más emberekkel való viszonyt szabályozták. A Szentföldön végzett ájtatosság és földművelés előírásai között szerepeltek ezek a szigorú törvények is:
Senki közületek ne lopja meg, ne vezesse félre és ne csalja meg a népéből valót. [...] Ne légy igazságtalan az ítélkezésben. Ne kedvezz a gyengének, és ne engedd, hogy a hatalmas elszédítsen: igazság szerint ítélkezz embertársaid fölött. Ne rágalmazd tieidet, és ne törj embertársad vérére. [...] Ne táplálj gyűlöletet szívedben testvéred iránt. [...] Ne légy bosszúálló, és ne gyűlölködj néped fiaival. Szeresd embertársadat, úgy mint magadat.[183]
Ha idegen lakik veletek földeteken, ne bántsátok. A veletek lakó idegen olyan legyen számotokra, mint a közületek való, és szeresd úgy, mint saját magadat, hiszen ti is idegenek voltatok Egyiptom földjén.[184]
A társadalmi igazságosság mindig is szorosan hozzákapcsolódott a szent helyhez és a templomhoz fűződő ájtatossághoz: a kánaánita mítoszokban éppúgy, mint a Cion-hegy kultuszában vagy a próféták jövendöléseiben. P. ennél még tovább megy: nemcsak az igazságosságot, de a szeretetet is hangsúlyozza, és részvétét kiterjeszti azokra is, akik nem Izrael házából valók. A gojok ugyan fel sem kerülhetnek Ezekiel szent geográfiájának térképére, Izrael szeretete és gondoskodása azonban rájuk is kiterjed. Ahogy a fogságban egyre jobban idealizálják a Templom emlékét, úgy nőtt



meg a papság presztízse is. P. és Ezekiel egyaránt kiemelte a papság szerepének jelentőségét a közösségen belül. Izraelben eredetileg nem létezett papi kaszt: Dávid és Salamon is végeztek papi szertartásokat. A templomi szolgálat és a törvény értelmezésének tiszte azonban fokozatosan Lévi törzsének tagjaira hárult, akik annak idején a pusztaságban hordozták a frigyládát. Ezekiel ezt a megkötést tovább szorította. Mivel a léviták megtűrték a bálványimádást a Templomban, alantasabb szerepre kárhoztatták magukat. Emiatt az új Templomban már nem juthatott nekik más feladat, mint az áldozati barmok előkészítése, éneklés a templomi kórusban vagy a Templom kapuinak őrzése. Csak azok a papok léphettek be a Templom termeibe, hogy lefolytassák a liturgiát, akik egyenes ágon Cádok leszármazottai közé tartoztak.[185] Ez a megkötés a későbbiekben rengeteg bonyodalomhoz vezetett Jeruzsálemben. A sors iróniája, hogy Izrael őseredeti hagyományait éppen a jebuzita Cádok háza vihette tovább. A papság mind határozottabb elkülönülése híven tükrözte, mint vált egyre transzcendensebbé Isten, akinek szentsége a be nem avatottak és óvatlanok számára veszélyesebb volt, mint valaha. P. is és Ezekiel is részletesen megszabják, a papok miként viselkedhetnek Jahve szentélyében. A Hekhálba lépve például ruhát kellett váltaniuk, hiszen a szentség szférájába lépve tisztábbá kellett válniuk. Egyedül a főpap léphetett a Devirbe, és ő is csak évente egyszer. [186] Az új rendszabályok révén a zsidóság mélyebben átélhette Jahve szentségét, mely minden más létezőtől elkülönülve a köznapi módon megközelíthetetlen maradt. Megdöbbentő, hogy a szentély, a liturgia és a papság részletes leírása abban az időszakban keletkezett, amikor remény sem lehetett arra, hogy valaha is életbe léphetnek. A Templom romokban hevert, de a képzelőerővel megáldott száműzöttek valóságos, működő intézményként beszéltek róla, és összetett törvényekben szabályozták működését. A nyolcadik fejezetben láthatjuk majd, hogy a rabbik is hasonlóképpen jártak el. A szent tereket és Jeruzsálem szentségét legrészletesebben taglaló zsidó szövegek ábrázolta állapotok megírásuk idején nem is álltak fenn. “Jeruzsálem” lelki értékként élt a számkivetett júdaiak között, mely megválthatja őket még az elhagyott Júdában álló valóságos várostól távol is. Körülbelül ugyanez idő tájt, Indiában, a Buddhaként is ismert Sziddhárta Gautama felfedezte, hogy lehetséges a végső valóságba behatolni a meditáció és a részvét gyakorlása révén. Többé nem volt szükséges templomba vagy szentelt helyre lépni ahhoz, hogy a természetfölötti dimenzió elérhetővé váljon. A fordulat korának szellemisége már megengedte, hogy az ember a szimbólumokat megkerülve saját énjében tapasztalja meg az istenséget. Azt nem tudhatjuk, pontosan hogyan értelmezték P. és Ezekiel kortársai a szövegeket. Kétségtelen, hogy reménykedtek abban, egy napon



visszakapják Jeruzsálemet és újjáépíthetik a Templomot. Az azonban tény, hogy amikor valóban elérkezett az idő, hogy visszatérhettek Jeruzsálembe, a száműzöttek közül sokan mégis úgy döntöttek, hogy Babilonban maradnak. Nem érezték már, hogy szükségszerű fizikai valójukban Jeruzsálemben lenniük, megtanulták, hogy Cion értékeit más módon is átélhetik. A ma judaizmusként ismert vallás nem Júdában született, hanem a diaszpórában, és a Szentföldre olyan hírnökök juttatták el Babilonból, mint Nehemiás, Ezdrás és Hillel. Ezekiel és P. hitük földi jelképei mögé pillantva képesek voltak a végső valóságra tekinteni. Egyikük sem említette jövendölésében Jeruzsálemet, és a Papi szöveg az ígéret földjének küszöbére érvén véget is ér. Látomásuk alapjában véve utópia, melyről valószínűleg nem is remélték, hogy még életükben valósággá válik. Jeruzsálem olyan szerepet játszhatott eszményükben, mint a mai széder gyakorlatában, ahol a “Jövőre Jeruzsálemben!” szavak csak az eljövendő messiási korra utalnak, nem a valós időpontra és a földi városra. Ezekiel a viszszatérést Cionhoz lelki átlényegülésként képzelte el, amely során Jahve “új szívet” és “új lelket” ad népének. Jeremiás hasonló szellemben jövendölte, hogy egy nap a törvény már nem kőtáblákra lesz írva, hanem az emberek szívébe.[187] Az új judaizmus építői az üdvözülést nem politikai programtól remélték. Megértették, hogy a megváltás több annál, hogy új templomot emelnek az új városban: e kettő csak egy lényegibb megszabadulás jelképe lehetett. Váratlanul azonban kézzelfogható közelségbe került a politikai megváltás. A júdai száműzöttek számára lehetségessé vált, hogy visszatérjenek atyáik földjére, és újjáépítsék Jeruzsálemet. Babilon népe, mely egyre elégedetlenebb volt Nabonid, Nabukadnecár utódjának uralkodásával, érdeklődéssel szemlélte Perzsia ifjú királyának, II. Cirusznak karrierjét. Cirusz, mióta i. e. 550-ben meghódította a Médeai Királyságot, fokozatosan hatalmas birodalmat épített ki magának. I. e. 541-re Babilont már minden oldalról Cirusz földje vette körül. Marduk papjait különösen megragadta Cirusz propagandája, mivel úgy érezték, Nabonid elhanyagolta istenüket. Cirusz ezzel szemben azt ígérte, helyreállítja a birodalom templomait, és tisztelettel bánik az istenekkel is. A lerombolt városokat is újjá akarta építtetni, hogy országában általános béke uralkodhasson. Üzenete megérintette az általában Második (Deutero-) Izajásként emlegetett névtelen júdai prófétát is. Ciruszt Messiásként üdvözölte, akit Jahve kent föl Jeruzsálem és a Templom újjáépítőjének tisztjére. Deutero-Izajás ösztönösen fordult Cion ősi mitológiájához és liturgiájához. Szövegében Jahve Ciruszt használja eszközül az új teremtés és kivonulás véghezvitelére. Izrael jelenkori ellenségeit úgy gyűri le, mint annak idején a Leviatánt és Rackabot, Júda számkivetettjei pedig a démoni erejét vesztett pusztaságon át térhetnek haza a



Cion-hegyhez.[188] A hazatérés az egész emberiség sorsára kihat: a visszatérő száműzöttek lesznek az új világrend úttörői. Jeruzsálembe megérkezvén azon nyomban újjáépítik a Templomot, hogy Jahve “dicsősége” visszatérhessen a szent hegyre. Saját városában, “minden nemzet szeme láttára” foglalja el trónusát.[189] A jeruzsálemi liturgia már korábban is hirdette, hogy Jahve nemcsak Izrael királya, de az egész világ uralkodója is. Cirusznak köszönhetően mindez bizonyítható ténnyé vált. A többi isten félve húzódik el útjából: Bel és Nébó leroskadnak és összetörnek, bálványaikat barmok hátára rakva hordják félre.[190] A Jahve felett látszólag győzedelmeskedő istenek jelentőségüket vesztették. A világ népei Egyiptom, Kús, Sába – meghódolnak Izrael előtt, láncra verve hurcoltatnak Jeruzsálembe, ahol meg kell vallaniuk:
Csak nálad van Isten s rajta kívül nincsen más, más isten nem létezik.[191]
A Cion-liturgia kezdettől fogva hirdette, Jahve az egyetlen istenség, aki számít. Deutero-Izajás ezt a tant formálta rendíthetetlen monoteizmussá. Jeruzsálem a világ fölötti diadalban fényesebbé válik, mint volt egykor – ígéri a próféta -: drágakövektől ragyog, rubinból épülnek bástyái, kristályból kapui, és más kövekből a város falai. Ez a külső ragyogás mutatja majd a város belső szentségét és egységét.[192] Mindezek a remények még közelebb kerültek a beteljesüléshez i. e. 539 őszén, amikor Cirusz serege a Tigris folyó mentén fekvő Opisznál legyőzte a babiloniakat. Cirusz egy hónappal később bevonult Babilonba, és az Ésagila templomában Marduk földi helytartójává koronáztatta magát. Rögtön nekifogott, hogy beváltsa ígéreteit. Szeptembertől i. e. 538 augusztusáig a babiloniak által elrabolt asszíriai istenszobrok visszakerültek eredeti városaikba, és a templomaik is újjáépültek. Cirusz kiadott egy rendeletet, amelynek értelmében a jeruzsálemi Templomnak is újjá kellett épülnie, és kultikus tárgyait, bútorzatát is visszakapta. Cirusz perzsa birodalma egészen máshogyan működött, mint az asszír és babiloni birodalmak. Alattvalóinak több autonómiát engedélyezett, mert ez olcsóbb volt, és hatékonyabban működött. Kevesebb ellenállásra és lázadásra számíthatott ezáltal. Az istenségek templomainak felépítése mindig is a királyok kötelességének számított, és Cirusz tettével feltehetőleg nemcsak alattvalói háláját, de az istenek kegyét is szerette volna elnyerni. Cirusz, néhány hónappal babiloni koronázása után, a Nabukadnecár által a jeruzsálemi Templomból elrabolt arany- és ezüsttárgyakat átadta egy bizonyos



Sesbaccárnak, Jtída “helytartójának” (naszi). Sesbaccár negyvenkétezerháromszázhatvan júdaival, azok szolgáival és kétszáz dalnokkal elindult az új Templom felé.[193] Ha a hazatérő száműzötteknek még Deutero-Izajás szavai csengtek a fülükben, hamarosan ki kellett józanodniuk, amikor Júdába értek. A legtöbben közülük már a fogságban születtek, és Babilon gazdagsága és nagysága közepette nőttek fel. Júda számukra idegen, kopár vidéknek tetszhetett. Szó sem lehetett arról, hogy nyomban nekilássanak a Templom építésének. A hazatérteknek előbb működőképes társadalmat kellett létrehozniuk a pusztaságban. Csak kevesen maradtak a továbbra is romjaiban heverő Jeruzsálemben, a többség elköltözött Júda és Számerina kellemesebb vidékeire. A városban maradottak közül egyesek az Óváros területén telepedtek le, míg mások az i. e. 586 óta lakatlan, Jeruzsálemtől délre fekvő vidéken. A Goláról, az egykori száműzöttek közösségéről nem is tudunk többet egészen i. e. 520-ig, Dareiosz perzsa király uralkodásának második évéig. Ekkor Sesbaccár már nem állt a júdai Gola élén. Nem tudjuk, hogy mi lett a sorsa. Az építkezés abbamaradt, de a lelkesedés újjáéledt, amikor röviddel Dareiosz trónra lépését követően Zerubbábel, Jojachin király unokája, Józsue, az Első Szentély utolsó főpapjának unokája kíséretében megérkezett Babilonból. Zerubbábelt nevezték ki a júdai provincia helytartójává (peha). Bár a perzsa kormányzatot képviselte, Dávid házából származott, így a Golának új erőt adott jelenlétével. A hazatelepültek összegyűltek Jeruzsálemben, hogy új oltárt emeljenek a régi helyén, hogy a munka befejeztével áldozhassanak és megünnepelhessék a hagyományos ünnepeket. Az építkezés azonban ismét félbeszakadt. Az élet nehezen ment Jeruzsálemben: rossz volt a termés, a gazdasági élet nehézségekkel küszködött, ingadozott, nehéz volt fenntartani az éhezés közepette a Templom iránti lelkesedést. I. e. 520 augusztusában Aggeus próféta azonban ráébresztette népét, hogy hibásan gondolkodik. A termés addig nem is lehet jobb, míg a Templom fel nem épül. Jahve háza volt mindig is a termékenység forrása az ígéret földjén. Miért építettek hát házat maguknak. míg Jahve otthonát hagyták romokban heverni?[194] A Gola megszégyenülve ismét munkához látott. A második szentély alapjait végül i. e. 520 őszén fektették le. A szukót ünnepén különleges szertartással szentelték fel újra. A papok zsoltárokat zengő és cintányérokat ütögető léviták kíséretében léptek a szentelt földre. Néhányan azonban elég idősek voltak már ahhoz, hogy emlékezzenek Salamon nagyszerű Templomára, és amint meglátták az új szentély szerény méreteit, szemükbe könnyek szöktek.[195] A második szentély kezdettől fogva csalódást és kiábrándulást okozott sokaknak. Aggeus megpróbálta fellelkesíteni népét: azt ígérte, a második templom hatalmasabb lesz egy napon elődjénél, Jahve



uralkodni fog a világon, amint Deutero-Izajás megígérte, Zerubbábel pedig Jahve felkent Messiásaként uralkodhat a világ goj népei felett.[196] Aggeus kijelentését Zakariás próféta is megerősítette. Már várta a napot, amikor Jahve visszaköltözik a Cion-hegyre, és uralmát két messiása, felkentje: Zerubbábel király és Józsue főpap révén gyakorolja. Jeruzsálem falait pedig azért nem lett volna szabad újjáépíteni, hogy a város befogadhassa a bevándorlók gigászi tömegeit.[197] Nem mindenki helyeselte a nyitott város gondolatát. Amikor Számerina, az egykori északi Izraeli Királyság lakói tudomást szereztek arról, hogy Jahve új Templomának építése megkezdődött, Zerubbábel elé járultak és felajánlották szolgálataikat. A Krónika szerzőjének elmondása szerint ezek az emberek az asszírok által i. e. 722-ben betelepített idegenek leszármazottai voltak. Lehettek köztük azonban izraeliek a tíz északi törzsből éppúgy, mint az i. e. 586-ban hátramaradt júdaiak utódai. Ezek a Jahve-hívők természetesen Cion helyreállításában szerettek volna segédkezni. Zerubbábel azonban határozottan elutasította ajánlkozásukat.[198] Úgy vélte, csak a Gola képviseli egyedül az “igaz” Izraelt, hiszen csak ők kapták meg Cirusztól a megbízást a Templom felépítésére. A többi jahvistát tehát nem testvérnek, inkább ellenségnek tekintette, és őket “a föld népe”-ként, Am Há-Erecként emlegette. Babilonban Ezekiel és P. még mind a tizenkét törzset Izrael népének és a szentségre méltónak tekintette. Csak a gojok, a pogány népek zárattak ki a szent földről. De a hazatért száműzöttek kevésbé voltak nagylelkűek. Az Am Há-Erecet “idegenként” kezelték, mégsem voltak hajlandók őket városukba befogadni, ahogy a szent törvény előírta. Az új Jeruzsálem tehát nemhogy békét hozott volna az országba, de a Szentföldön csak újabb ellentéteket szült. A Bibliából megtudhatjuk, hogy ettől fogva “a föld népe arra törekedett, hogy elkedvetlenítse Júda népét, és elvegye bátorságukat az építkezéstől”.[199] Megpróbálták a maguk oldalára állítani a perzsa hivatalnokokat is, i. e. 486-ban Számerina helytartója például, arra figyelmeztette Xerxész királyt, hogy a júdaiak engedély nélkül építik Jeruzsálem falait. Az ókori világban az ilyesmi lázadásnak szánútott a birodalmi kormányzat ellen, és a munkálatokat le is kellett állítani, míg az ekbatnai királyi archívumból elő nem került Cirusz eredeti rendelete. A második szentély építése csak lassan haladt előre. Zerubbábelről a Am HáErec visszautasítása után nem esett szó. Elképzelhető, hogy Aggeus és Zakariás messianisztikus jövendölései aggasztották a perzsa kormányzatot. Lehetséges, hogy a helytartót az országon i. e. 519-ben átvonuló Dareiosz távolította el hivatalából. Júda provinciájában többé nem került a dávidi dinasztia leszármazottja helytartói tisztségbe. A messiási remények szertefoszlása ellenére



a hazatelepültek i. e. 515. Ádár (március) havának huszonharmadik napjára befejezték a Templom építését. Természetesen Salamon szentélyének helyén emelték, hogy a szentség hagyományait folytathassák, és alaprajza is az ősi hármas tagolást követve oszlott Ulamra, Hekhálra és Devirre. A várostól kőfal választotta el. A falban elhelyezett irodákkal, raktárhelyiségekkel és a papok otthonaival körbevett külső udvarra kettős kapu vezetett. Ezt az udvart újabb fal választotta el a belső udvartól, ahol az áldozati oltár állt egyetlen fehér kőtömbből. A Cion-hegyen ezúttal nem emeltek királyi palotát, hiszen Júdának nem is volt királya. A másik legjelentősebb eltérés az volt, hogy a Devir üresen állt, hiszen a frigyládának nyoma veszett. Az üres tér szimbolizálta Jahve természetfölöttiségét, melyet emberi alkotás nem ábrázolhat. Egyesek mégis úgy érezhették, az üres szentély csak azt bizonyítja, az új Templomban Jahve nem talált otthonra. Deutero-Izajás nagyszabású álma nem vált valóra. Ha Jahve “dicsősége” is beköltözött a Devirbe, senki nem vehette észre. A gojok nem ébredtek rá az igazságra, a pogány népek nem vonultak láncra verve Jeruzsálembe. Az emberek úgy érezhették, Isten végtelenül messze került a világtól, és a második szentély fennállásának első éveiben még az is nevetséges eszmének tűnt, hogy a transzcendens istenség egyáltalán otthonra találhat egy házban:
Ezt mondja az Úr: Mivel az ég a trónusom, és a föld a lábam zsámolya, miféle házat építhetnének nekem, milyen helyet nyugvóhelyemül?[200]



Az emberek csakis abban reménykedhettek, hogy Jahve mégis leszáll közéjük valamikor. Jahvét már nem a pompás templomok vonzották, mint a múltban, hanem az emberek, az “alázatosak és megtört szívűek”.[201] Az első szentélyben az istentisztelet zajos volt, kavargó és örömteli. A második szentélyben az ájtatosság csöndessé és józanná vált. A Gola népe a száműzetésben ráébredt, Jeruzsálem pusztulásáért saját vétkeivel felelős, a kultusz tehát a Gola “megtört szívét” és “alázatát” igyekezett kifejezni. Ez a szemlélet kiváltképp megnyilvánult az engesztelés napjának, a jóm-kipúrnak új ünnepén, amelynek során a főpap jelképesen egy kecskebakra ruházta át a nép bűneit, majd utána kikergette a pusztaságba. Ezáltal Izrael méltóvá vált, hogy közelítsen Istenéhez. A főpap csakis a jóm-kipúr napján léphetett népe képviselőjeként a Devirbe. A bűnbánat a Templom udvarán naponta zajló állatáldozatokban is megnyilvánult.



Az emberek ökröket, juhokat, kecskéket vagy galambokat hoztak, kinek mire telt, “bűneikért” engesztelő áldozatként. Ezután az állat fejére helyezték kezüket, mintegy megadóan Jahve előtt. Miután az állatot leölték, egyes részeit a felkínáló megkapta, hogy aztán családjával és barátaival elfogyassza. A földi tor az istenséggel helyreállított harmóniát jelképezte. Bár Jahve sohasem tért úgy vissza a Cionra, amint azt DeuteroIzajás megígérte, az emberek nem adták föl álmukat arról, hogy Isten egy napon Jeruzsálemet földi mennyországgá teszi. Az ősi remények nem halványultak el, Jeruzsálem a végső megváltás: az egység, harmónia, az Istenhez fűződő közvetlen viszony, az Édenhez való visszatérés szimbóluma lett. Az Új Jeruzsálemre más sors várt, mint a többi városra: itt mindenki boldog, hosszú életet remélhetett, itt mindenki a megérdemelt helyére került. A város nem ismerte a könnyeket, a múlt szenvedései feledésbe merültek. A pogányok pedig csak álmélkodhattak a béke városán, ahol az élet olyan volt amilyennek lennie kellett.[202] Voltak mégis, akik nem osztoztak ezekben az álmokban. Egyes próféták rá is mutattak a város társadalmi problémáira, arra, hogy az emberek továbbra is az ősi pogánysággal kacérkodnak.[203] A Gola újonnan támadt elutasító magatartása is kételyeket ébresztett: vajon Isten városának nem kellene minden ember előtt nyitva állnia? Jeruzsálemnek talán az idegenek, számkivetettek és eunuchok – a papok által “tisztátalannak” tekintett emberek előtt is ki kellett volna tárnia kapuit. Jahve kinyilatkoztatta: “házam minden nép számára az imádság háza lesz”, mert egy napon a kívül maradottak is beléphetnek a városba, hogy áldozatot mutassanak be előtte a Cion-hegyen.[204] Az i. e. V. században azonban nem sok esély látszott arra, hogy Jeruzsálem valóban kLlltikus hellyé váljon akár a júdaiak, akár a pogányok számára. A város többé-kevésbé romos állapotban volt, és csak kevesen lakták. Az is elképzelhető, hogy i. e. 458-ban újabb károk érték, amikor Xerxész trónra lépését követően Perzsia-szerte lázongások robbantak ki. A város siralmas állapotáról szóló hírek i. e. 445 körül értek el Szuzába, Perzsia fővárosába, és igen megrázták az ottani júdai közösséget. A közösség egyik vezetője Nehemiás volt, I. Artaxerxész király pohárnoka. Annyira elkeserítette a romokban heverő Jeruzsálemben sínylődő Gola sorsa, hogy napokig sírt a népe és családja által elkövetett vétkek miatt, melyek a szomorú helyzetet előidézték. Kéréssel fordult a királyhoz: engedje őt Júdába, hogy újjáépíthesse atyái városát. A király engedélyezte távozását, sőt Nehemiást Júda helytartójává tette. a térség többi kormányzójának szóló ajánlásokkal látta el, és ígéretet tett arra is, hogy a királyi erdőkből fa- és egyéb nyersanyaggal látja majd el.[205] Artaxerxész valószínűleg azt remélte, hogy Nehemiás stabilitást tud teremteni Júdában, a szilárd peerzsa



határprovincia Egyiptom szomszédságában pedig jótékonyan o1talmazza majd a birodalmat. Ezdrás és Nehemiás könyvei több össze nem függő írást tartalmaznak, melyeket a szerkesztő próbált összefűzni. Azt hitte, hogy a próféták kortársak voltak, így Ezdrás Jeruzsálembe érkezését Nehemiaís előttre teszi. Jó okunk van azonban Ezdrás küldetését jóval későbbre. i. e. 398 körülre, II. Artaxerxész uralkodásának idejére datálni.[206] Nehemiás valószínűleg i. e. 445 körül indult útnak Szuzából. Tisztét va1lási küldetésként fogta föl, hiszen a falak építése a Közel-Keleten mindig is szent kötelességnek számított. Amikor Jeruzsálembe ért, három napig nem fedte fel kilétét, és egyik éjjel titokban körbelovagolta a várost. A régi erődfalakat siralmas állapotban találta, “Jeruzsálem falát és kapuit [...] tűz emésztett[e] meg”. Egy helyütt nem is tudott lovával áthaladni a romok között.[207] Másnap bemutatkozott az elöljáróknak, és sürgette őket, hogy közös erővel vessenek véget a nyomorúságnak, hogy mások a várost gúny tárgyává ne tegyék. Az egész város összefogott a munkában, papok és világiak vállvetve dolgoztak, és alig ötvenkét nap alatt sikerült felépíteniük az új városfalakat. Veszedelmes vállalkozás volt. A kapcsolatok a “föld népével” a mélypontra süllyedtek, Nehemiásnak egyes helyi hatalmasságokkal is meg kellett küzdenie: Szanaballattal, Számerina helytartójával, a hivatalnok Tóbiással és Geserrunel, Edom kormányzójával. A helyzet annyira kiéleződött, hogy a munkások folyton támadóstól tartottak:... “egyik kezükkel munkájukat végezték, másik kezükkel a fegyvert szorították. / Az építők kőzöl is, amíg dolgozott, mindegyik derekára csatolta kardját.”[208] A Nyugati-hegyen álló Misne régi külvárosát nem erősítették meg. Nehemiás városa csak az Ofel-hegyre épült egykori Ir Dávidot foglalta magában. A bibliai szövegből kiderül, hogyan népesült be. A kereskedők a város nyugati fala mentén rendezkedtek be. A papok és templomi szolgák a Templom közelében, a régi Ofel-erőd területén laktak. A kézművesek a délkeleti városrészt lakták, míg a hadsereg Jeruzsálem legsebezhetőbb végébe, északra csoportosult. Nehemiás várat is építtetett, valószínűleg a Templomtól északkeletre, a Hasmoneusok és Heródes későbbi erődítményeinek területén. I. e. 445. Elul (szeptember) havának huszonötödik napján felszentelték a város falait. A környező falvakban lakó léviták és énekesek két csoportot alkottak, és ellentétes irányból kerülték meg a várost, zsoltárokat daloltak, aztán egymáshoz csatlakozva léptek a Templom udvarára. A muzsikát és az örömteli kiáltozást kilométerekről is hallani lehetett. Nehemiás új reményt hozott Jeruzsálemnek, amely azonban még nem vált eleven várossá. Nem jöttek létre falai között új családok, az emberek vonakodtak beköltözni. Folytonosan az Am Há-Erec támadásától tartottak, így a polgárok őrséget szerveztek az új kapuknál. Nehemiásnak sikerült a városi népességet



tízezerre növelnie. Jegyzékbe vétette a környék lakóit, akik közül minden tizediket kötelezte, hogy a városba költözzön. Az “önkéntes” betelepülők engedelmességét vallási gyakorlatnak tekintették.[209] Nehemiás Jeruzsálemben töltött tizenkét éve alatt a város átvette Micpától a provincia irányítását, Jeruzsálemben helytartói rezidencia épült. A város fokról fokra a Gola júdai életének központja lett. Jeruzsálemben azonban folytatódott a hatalmi vetélkedés. A papság egyes tagjai közeli viszonyban álltak Nehemiás legveszedelmesebb ellenfelével, az Am Há-Erechez tartozó Szanaballattal. Nehemiásnak féken kellett tartania a gazdagabb polgárok mohóságát is, akik elrabolták a kölcsöneik kamatát fizetni nem tudó szegények fiait, lányait, szőlőit és földjeit. Nehemiás a nép támogatásával rábírta a gazdagokat és hivatalnokokat, hogy többé ne számítsanak föl kamatot.[210] Megkísérelte Jeruzsálemet ismét a szegény nép menedékévé tenni, de ezzel maga ellen fordította a vagyonosabb rétegeket, akik a szomszédos területeken lakó szövetségeseikhez húztak. Az országban kiéleződött a helyzet. Szanaballat. Tóbiás és Gesem jól látták annak idején, hogy a város megerősítése lépés a politikai hatalom felé.
Nehemiás i. e. 432 körül kezdődött második hivatali időszaka alatt törvényt



hozott, miszerint a Gola tagjai a helyi lakosokkal nem köthetnek házasságot. Kiutasította a városból Eljasib főpapot, aki feleségül vette Szanaballat leányát. Eljasib Szamariába költözött, ahol feltehetőleg más elégedetlenkedő papok is csatlakoztak hozzá. A vegyes házasságok kérdése egyre fontosabbá vált Jeruzsálemben. Nehemiás törvénye nem a huszadik századi értelemben vett etnikai tisztaságot célozta, inkább a fogságban Ezekiel és társai kidolgozta szent geográfia elveit igyekezett a társadalmon belül érvényesíteni. A Colának a gojoktól elkülönülve kellett élnie, ahogy az Isten kiválasztott népéhez illett. Babilonban a száműzöttek megpróbálták megőrizni júdai identitásukat azáltal, hogy életüket Jahve izraeli jelenvalósága köré szervezték. Ugyanez a centripetális erő hatott a társadalomban is. A Tóra előírta, hogy Izrael népe a közeli családon kívül házasodjék, de az emberek úgy vélekedtek, hogy inkább a jogilag lehetséges legközelebbi rokonságból választanak maguknak társat. A családon belüli személyeket elfogadható házastársnak tekintették, a kívülállókat nem kívánatos betolakodóknak. A koncentrikus körök Izrael határán véget értek, a gojok a szentség lelki térképére fel sem kerültek, így a családban sem lehetett helyük.[211] A körön kívül kötött házasság egyenértékű volt a szent közösség elhagyásával, a pusztaságba vonulással, ahová jóm-kipúr napján a bűnbakot kergették. A törvény Izraelt “szentként” elkülönült népként próbálta körülírni, és a júdai identitást mások, “az idegenek” kirekesztésével határozta meg. A júdai Golának ezzel el kellett utasítania olyan embereket is, akik egykor Izrael népéhez tartoztak, de mára idegenné és ellenséggé lettek. Az i. e. V. században a babiloni fogságban élők vallási átalakulást éltek meg, melynek során megszületett a judaizmus. Az identitástudat hangsúlyosabbá vált: a száműzöttek többé nem adtak babiloni nevet gyermekeiknek, inkább új hitbéli szimbólumaik közül választottak neveket, mint amilyen például a Sabbataj. Hitéletük középpontjába a Templom helyett a Tóra került. A micvá megtartásával válhattak a Babilonban élő júdaiak szent közösséggé, melyben jelenvalóként létezett a szentség, és mely biztosította a világ isteni rendjét. Ebből az is következett, hogy az egyszerű zsidókat szakértőknek kellett a törvény ágbogai között eligazítaniuk. Ezek egyike volt Ezdrás, aki “arra szentelte magát, hogy tanulmányozza és kövesse az Úr törvényét, és Izraelben törvényt és jogot tanítson”.[212] Feltehetőleg ő volt a perzsa udvarnál a zsidó ügyek minisztere. I. e. 398-ban II. Artaxerxész király bonyolult feladattal küldte őt Júdába. Egy hazájába megtérő zsidó csoporthoz kellett csatlakoznia, valamint a babiloni zsidó közösség ajándékait vitte a jeruzsálenú Templomba. A király azt parancsolta neki: “mérd hozzá Júdeát és Jeruzsálemet Istened törvényéhez, amely a kezedben van”, ezenfelül pedig neki kellett ezt a törvényt oktatnia is.[213] Ebben az időszakban Perzsia más meghódított népeinek törvényeit is



megvizsgálták. Artaxerxész támogatni akarta a Júda életében központi szerepet játszó jeruzsálemi Templom kultuszát, de előbb meg kellett győződnie arról, hogy az összeegyeztethető birodalma érdekeivel és stabilitásával. Ezdrás, babiloni jogtudósként, valószínűleg működőképes kompromisszumot alakított ki a Tóra és a perzsa jogrendszer közvitt, Artaxerxész pedig azt szerette volna biztosítani, hogy ez a kompromisszum Júdában is működhessék. Ezdrás feladata volt, hogy a Tórát elterjessze Jeruzsálemben, és azt az ország alaptörvényévé tegye.[214] A Bibliában Ezdrás küldetése fordulópontot jelent a zsidók történelmében. Júdai utazása voltaképpen az új kivonulás, és a törvénytudó Ezdrás maga az új Mózes. Lelkesülten érkezett Jeruzsálembe, de hamar kiábrándította, amit ott talált: egyes papok és léviták még mindig az Am Há-Ereccel tartottak fenn viszonyt, és voltak, akik idegen nőt vettek feleségül. Jeruzsálem 1akói szégyenülten figyelhették, hogy a király küldötte haját megtépve ül az utca földjére, hogy egy álló napig gyászoljon. Ezdrás ezután Jeruzsálembe hívatta a Gola minden tagját: akik nem jelentek meg, azokat kiutasította és vagyonukat elkobozta. Újév napján (szeptember/október) Ezdrás a Tórával kezében kiment a Víz kapu előtti térre, felállt a faemelvényre, melyet az elöljárók vettek körül, és felolvasta az egybegyűlt tömegnek a törvényt, melynek minden tételét el is magyarázta.[215] Nem tudjuk, pontosan mit olvasott fel: a teljes Pentateuchast, a Második törvénykönyvet vagy a Tízparancsolatot? Bármi volt is, Ezdrás eddig soha nem hallott törvénye megrázkódtatásként érte az embereket. Elkeseredésükben, Ezdrásnak kellett őket emlékeztetnie, hogy ünnepnap van, majd felolvasta azt a passzust a Tórából, amely elrendeli, hogy a zsidók a szokót hónapja alatt őseik pusztaságban leélt negyven esztendejére emlékezve lombsátorba költözzenek. A hegyekbe küldte az embereket, hogy olajfaágakat, fenyő-, mirtusz- és pálmaágakat szedjenek, hogy Jeruzsálemben mindenhol megjelenhessenek a lombsátrak. Az új ünnepség lépett a szokót ősi jebuzita rítusai helyébe. Az új értelmezés az ünnepet a kivonulás emlékéhez kapcsolta. A városban a következő hét karneváli hangulatban telt. Az emberek minden este összegyűltek, hogy meghallgassák Ezdrás törvénymagyarázatát. A következő népgyűlésre kellemetlenebb okból került sor.[216] A Templom előtti téren tartották, és az emberek dideregve tűrték, amint a jeges téli esőzés a városra zúdul. Ezdrás parancsba adta, hogy a zsidók kergessék el idegen asszonyaikat, majd bizottságokat állított föl az egyes esetek ki vizsgálására. Nőket és gyermekeket vetett ki magából a Gola, akik aztán az Am Há-Erechez csatlakoztak. Az Izrael népéhez tartozás joga csak a babiloni száműzöttek leszármazottai közül illette meg azokat, akik hajlandók voltak megtartani a Jeruzsálem alaptörvényévé emelt 'Tóra parancsolatait. A kirekesztettek panaszát



Izajás könyve őrizte meg az utókor számára:
Mert Ábrahám nem tud rólunk, és Izrael nem ismer minket; te, Uram, te magad vagy a mi atyánk [. . . Olyanok vagyunk, mintha nem te uralkodtál volna régtől felettünk: mintha nem a te nevedről neveztek volna el minket.[217]
A másság könyörtelen kirekesztése ettől fogva jellemző velejárója lett Jeruzsálem történetének, bár ellentmondott Izrael legalapvetőbb hagyományainak. Amint várható is volt, sokan ellenezték az új politikát. Ezek az emberek nem akarták megszakítani a kapcsolatot Számerinaval és a többi környező országgal. Attól féltek, Jeruzsálem belterjessé és befelé fordulóvá válhat, amely a város gazdasági hanyatlását okozhatja. Mások azonban lelkesülten fogadták az új törvénykezést. Az Ezdrás utáni jeruzsálemi nemzedékek sorsáról nem sokat tudunk, de annyi bizonyos, nyolc emberöltő alatt a Tóra éppoly fontos részévé vált a júdai valláseszménynek, mint a Templom. Amikor e két érték került éppen veszélybe, Jeruzsálem súlyos válságba jutott, mely azzal fenyegetett, hogy miatta elvész a nemrég megszerzett új, zsidó identitás.



6. Antiókhia
Amikor i. e. 333 októberében az Isszosz folyó melletti csatában, a macedón Nagy Sándor legyőzte III. Dareiosz perzsa királyt, az esemény megrázkódtatásként érte a Perzsiát kétszáz éven át hűséges vazallusként szolgáló jeruzsálemi zsidóságot. Josephus Flaviustól, az első században élt zsidó történésztől tudjuk, hogy a főpap először nem volt hajlandó behódolni Nagy Sándornak, mivel esküvel fogadott hűséget az utolsó perzsa királynak, aztán egy álomnak köszönhetően mégis megadta magát, amikor Nagy Sándor megígérte, hogy birodalmában a zsidók ezután is saját törvényük szerint élhetik életüket.[218] Valójában kicsi a valószínűsége, hogy Nagy Sándor valaha is eljutott volna Jeruzsálembe. A macedón hódítás eleinte nemigen változtatott Júda lakóinak életén. A Tóra maradt a tartomány alaptörvénye, sőt valószínűleg a perzsa államigazgatási rendszer is tovább működött. A legenda Nagy Sándornak a főpappal kötött egyezségéről azért lényeges, mert híven illusztmilja, milyen összetett módon reagált a zsidóság a hellenizmusra. Egyes zsidók ösztönösen idegenkedtek a görög kultúrától, ragaszkodtak az ősi hagyományokhoz. Mások lelkesen üdvözölték a hellenizmust, mely szerintük tökéletesen illeszkedett saját hagyományaikhoz. A szemben álló táborok közti küzdelem közel háromszáz éven át formálta Jeruzsálem történelmét. Nagy Sándor diadalát megelőzően már évtizedek óta terjedt a hellenizmus a Közel-Keleten. A térség régi civilizációi hanyatlóban voltak, a görög szellemiség hatásának nem tudtak ellenállni. Jeruzsálem zsidóságának azonban nem volt kapcsolata a görögökkel. A hellén kultúra egyes elemei csak Fönícia tengerparti városállamainak közvetítésével, ismerősebb formára átlényegítve jutottak el hozzájuk. Jeruzsálem a fontosabb hatalmaktól való távolsága következtében ismét háttérbe szorult. A fő kereskedelmi útvonalak sem érintették területét. A Petra és Gáza közeli városaiba látogató karavánoknak nem volt miért útba ejteniük a nyersanyagok híján iparilag fejletlen, szegény Jeruzsálemet. A város amúgy is befelé forduló életet élt, a Templomnak és az állítólag ősi Tórának hódolt, a nemzetközi politikába nem ártotta magát, és úgy tűnt, szorosabb kapcsolatot ápol a múlttal, mint a térséget nyugatról apránként átalakító modern áramlatokkal. Mindez megváltozott, mikor Nagy Sándor i. e. 323. június 13-án, Babilonban elhunyt. Az egyetlen szóba jöhető örökös még nem érte el a nagykorúságot, és a legfőbb hadvezérek között nyomban viszály tört ki a birodalom feletti uralomért. A Nagy Sándor meghódította országok területén két évtizeden át dúlt a harc a hat diadokhosz (“utód”) között. A stratégiai fontosságú tranzit-országnak számító



Júda területén szünet nélkül csapatok vonultak át Kis-Ázsiából vagy Szíriából Egyiptom felé, és velük családjaik, rabszolgáik, minden felszerelésük és holmijuk. Ebben az időszakban Jeruzsálem hatszor is gazdát cserélt, így a városlakókat fájdalmas felismerésként érte, hogy a békés elszigeteltség hosszú kora véget ért. A jeruzsálemi zsidóság a hellenizmussal először mint pusztító, ádáz, militáns erővel találkozott. A macedón diadokhoszok könyörtelen hódítókként érkeztek az országba, és a helyi lakossággal csak önös céljaik érdekében érintkeztek. A nyugati kultúrára oly nagy hatást gyakorló görög képzőművészettel, filozófiával, demokráciával és irodalommal Jeruzsálem lakói ezekben a rettenetes időkben nem ismerkedhettek meg. Valószínűleg egyetértettek volna azzal a szanszkrit dokumentummal, amely a görögséget “erőszakosnak és gonosznak” nevezte. Júdát, Számerinát, Föníciát és a teljes parti síkságot i. e. 301-ben meghódították I. Ptolemaiosz Szoter “utód”-hadai, aki röviddel azelőtt vette be magát Egyiptomba. Jeruzsálem az elkövetkező évszázadban a Ptolemaioszok uralma alatt maradt, akiknek a szíriai provinciára azért volt szükségük, hogy északról megvédje őket az esetleges támadástól. Az ókori uralkodók többségéhez hasonlóan a Ptolemaioszok sem avatkoztak be a helyi ügyekbe, bár új, csekélyebb létszámú, de hatékonyabb hivatali rendszert állítottak föl, mely jobbára rugalmassággal kezelte a királyság különböző régióit. A tartomány néhány területét koronabirtokként, közvetlenül irányították a királyi tisztviselők: így a Ptolemaioszok alapította kikötőket, Joppét (Jáfó) és Sztratót, valamint a katonai kolóniákat, Bet Sant, Philoterát és Pellát. Az ország többi területe szabadabban intézhette belügyeit. A föníciai városok, Tirusz, Szidón, Tripofisz és Büblosz jelentős kiváltságokat és autonómiát élvezhettek. A Szíriába érkezett görög telepesek a demokratikus görög köztársaságok mintájára gyakorlatilag önálló poliszokat szerveztek Gázában, Stichemben, Máresában és Ammánban. Ezekbe a városokba csapatosan érkeztek a Keleten szerencsét próbáló görög katonák, kereskedők és vállalkozók. A helyi lakosság megtanult írni és beszélni görögül, így maguk is “hellének” lehettek, és megjelenhettek a hadsereg és a hivatalok ranglétrájának alsóbb fokain. A polisz eszméje idegen volt a térség legmélyebben gyökerező hagyományaitól. A világias hellén kultúra az értelmiségtől, és nem a palotától vagy az egyháztól függött. A hatalmat nem istenek kijelölte király vagy a papi elit gyakorolta, hanem a polisz egyháztól elkülönített kormányzata. Ezekben az új görög városokban jelentek meg az ifjú férfiak számára a hellén ideálnak megfelelő testedzéshez épült tornacsarnokok, gümnaszionok. Az ifjak a görög irodalmat tanulmányozták, keményen edzették magukat, katonai kiképzést



kaptak, egyszerre fejlesztették testüket és lelküket. A gümnaszion intézménye fogta össze a kiterjedt birodalom görögségét. Kialakult sajátos vallási ethosza is. A fiatal férfiak atlétikai versengését, akárcsak az olimpiai játékokat, vallási szertartásként mutatták be Hermésznek és Héraklésznek, a gümnaszion isteneinek. A helyi lakosság általában nem léphetett a gümnaszionba, ezt a kiváltságot csak a görögöknek tartották fenn. A Ptolemaioszok azonban feloldották az idegenekkel szembeni tilalmat. Ez tette lehetővé, hogy Alexandria zsidósága az ottani gümnaszionban edzhessen, így hozván létre a görög és zsidó kultúra sajátos elegyét. A materialista görög eszmeiség néha megrázkódtatásként hatott, sokan mégis vonzódtak hozzá. Voltak, akik éppúgy nem tudtak neki ellenállni, mint a fejlődő országok népe ma a nyugati civilizációnak. A hellenizmus vonzása és taszítása közben tabukat sértett, de sokan éppen ezért élték meg felszabadulásként. Jeruzsálemre eleinte nem hatottak az új eszmék. Nem volt polisz, így gümnaszionja sem épült. Legtöbb lakóját felháborította volna a gondolat, hogy Jahve városában Hermésznek hódoljanak, és viszolyogtak volna a meztelenül tornászó ifjak látványától is. Júda nemigen keltette föl a Ptolemaioszok érdeklődését. A zsidók különálló etnosz-t (népet) alkottak, mely fölött a geruszia, a vének Jeruzsálemben székelő tanácsa uralkodott. A Tóra volt továbbra is az etnosz alaptörvénye. Júda az maradt, ami a perzsák alatt volt: papok irányította egyházi állam. Lehetséges, hogy a Ptolemaioszok kineveztek a júdai ügyeket felügyelő biztost (oikonomosz), az sem kizárt, hogy háborús időkben kaszárnyát állítottak föl a városban, mindazonáltal a zsidók jobbára autonómiát kaptak. Az Egyiptomban székelő kormányzattal szemben csak az évente fizetendő húsz talentum adóval tartoztak. Azt azonban Jeruzsálem sem kerülhette el, hogy az egész ország életét átalakító görög világ be ne kebelezze. II. Ptolemaiosz uralkodása idején (i. e. 282-246), egy Jószef nevű jeruzsálemi zsidó szerezte meg az adószedés hivatalát az egész szíriai provinciában. Húsz éven át volt az ország egyik legbefolyásosabb embere. Jószef a Tobiád családhoz tartozott, lehetséges, hogy annak a Tóbiásnak leszármazottjaként, aki Nehemiásnak annyi gondot okozott. A klán nem rendelte alá életét a Tóra parancsolatainak: szívesen léptek kapcsolatba idegenekkel, a befelé forduló jeruzsálemi eszmeiségnek nem hódoltak. A Tobiád-birtok a transzjordániai Ammantiszban a Ptolemaioszok katonai kolóniája lett. Jószef otthonosan mozgott a görög világban, és Jeruzsálembe magával hozta a hellének gazdálkodási módszereit, így lett belőle a történelem első zsidó bankára. A zsidók közül sokan voltak büszkék Jószef sikereire. A Josephus Flavius felelevenítette történet, mely karrierjét meséli el, a bankár bölcsességét, ravaszságát és vállalkozói szellemét dicséri.[219] A szerző



méltatja Jószef érdemeit abban, hogy népét kiemelte a szegénységből, hogy a zsidóság is részesülhessen a Ptolemaioszok által a térségbe hozott gazdasági fellendülésből. A Tobiád család terjesztette elsőként a hellenizmust Jeruzsálemben. Azt szerették volna elérni, hogy a város elvesse korlátolt és kisszerű ősi hagyományait. Nem álltak egyedül nézetükkel. A görög birodalomban mások is hasonlóképpen vágytak arra, hogy leszámolhassanak a hirtelen nyűgnek tűnő évszázados szokásokkal. A világot sokan már nem zárt, kijelölt és határozott korlátok, határok, védővonalak mögé rejtőző menedékként látták, inkább tágabb horizontot kerestek maguknak. A polisz is zárt egység volt ugyan, de számos görög tekintette magát kozmopolitának, az egész világmindenség (kozmosz) polgárának. Nem a hazát, azaz a világban kijelölt helyüket tekintették legfontosabb szentségnek, így lehettek hódítókká és világutazókká. Nagy Sándor hódításai tágabbra nyitották a teret, amelyben a zárt polisz már kisszerűnek és jelentéktelennek tűnt. A határtalan térség, amely káoszi rettenetével fenyegette őseiket, most a hívogató szabadság érzetét keltette bennük. A görög világban élő zsidók is szabadulni akartak gyökereiktől, hogy az egész emberiség polgáraivá lehessenek, kilépve a törvény által korlátok közé szorított kiválasztott nép soraiból. Az i. e. III. század végére számos zsidó kapott görög neveltetést, és már gyermekeiknek is görög neveket adtak. Voltak, akik ezt a folyamatot fenyegetésként élték meg. Ragaszkodtak a Templom köré összpontosuló ősi hagyományokhoz. Főleg az újonnan támadt jólétből kimaradt alsóbb rétegek fordultak a törvényhez, amely szigorúan megszabta a dolgok helyét. Ez a rend csak olyan társadalomban jöhetett létre, amelyben az emberek és tárgyak a számukra kijelölt kategóriákból soha ki nem léptek. A konzervatív zsidók a papság, a Tóra és a Templom őrzői felé fordultak. A papságot a cádoki vérvonalból való Oniász leszármazottai vezették, a jeruzsálemi főpapok már jó ideje közülük kerültek ki. A klánt vonzotta a görög eszmény, egyesek közülük még görög nevet is viseltek. Mindazonáltal felesküdtek a hatalmukat és kiváltságaikat biztosító ősi törvények és hagyományok védelmére. Az évszázad végére nyilvánvalóvá vált, hogy a Ptolemaioszok kezéből a szíriai hatalom a mezopotámiai görög királyságot uraló Szeleukidákhoz kerül. I. e. 219-ben az ifjú és becsvágyó III. Antiókhosz Szeleukida király megtámadta Szamariát és a föníciai partvidéket, és négy évig meg is tartotta uralmát a térség felett. Bár IV. Ptolemaiosz Philopaternek sikerült őt visszaszorítania, valószínűnek tűnt, hogy előbb-utóbb visszatér. Mivel a Tobiádok közeli kapcsolatban álltak a Ptolemaioszokkal, hiszen Jószef volt fő adószedőjük, a konzervatív jeruzsálemi zsidók inkább a Szeleukidákat támogatták abban a



reményben, hogy sikerül megszereznünk az ország feletti hatalmat. A Tobiádok családi viszályokkal küszködtek, így a Szeleukidák mellett álló Oniád II. Simon főpap jelentékeny befolyáshoz jutott a városban. Amikor Antiókhosz i. e 203ban ismét megtámadta az országot, zsidó támogatással be is vette a jeruzsálemi erődöt i. e. 201-ben, bár a rá következő évben kiverték csapatait a ptolemaioszi seregek. Jeruzsálem i. e. 200-ban hosszan tartó ostrom alá került, és csak hatalmas károkat elszenvedve került ismét Antiókhosz kezére. A Szeleukidák ekkorra már meghódították az egész országot. A két részre bontott provinciát Cöle-Szíriának és Föníciának nevezték el. Különböző államigazgatási intézményeket állítottak az egyes politikai egységek: a görög és föníciai városok, a katonai kolóniák és a koronabirtokok élére. Antiókhosz zsidó írástudók segítségével dolgozta ki a jeruzsálemi támogatásért cserébe előjogokat biztosító chartát Júda etnosza részére. II. Simon lett a nép vezetője, így a konzervatív papság pártja a hellenizált Tobiádok fölébe került. A Tóra maradt az ország alaptörvénye, és a zsidó vének tanácsa (geruszza) a kormányzat. A charta rendelkezett a Templom különleges helyzetéről, hogy kifejezésre juthasson a zsidóság szent geográfiája, de egyben még Nehemiásénál és Ezdrásénál is kirekesztőbb megszorításokat léptetett életbe. A szentély tisztaságát megőrzendő, Jeruzsálem városát meg kellett szabadítani a tisztátalanságtól. A város kapuira kifüggesztett kiáltvány betiltotta a “tisztátalan” állatok jeruzsálemi tartását és leölését. A zsidó férfiak addig nem léphettek a Templom belső udvarára, míg el nem végezték a papokéhoz hasonló rituális mosakodást. A pogányok kitiltattak a templomudvarról. Ezt a Tóra nem írta elő, az intézkedésben csak a konzervatívabb jeruzsálemi zsidóságnak a pogány világgal szembeni ellenérzése tükröződött. A város görög látogatóit meglephette a helyzet. Azt még természetes dologként elfogadták, hogy a laikusok kizárattak a Templom épületeiből. Az ókornak szinte valamennyi templomaiban csak a papok léphettek a belső szentélybe. De Hellászban mindenki beléphetett a templomi udvarra, ha a megtisztulás szertartását elvégezte. Most viszont a Jeruzsálembe látogató görögök a külső udvarra kerültek, együtt az asszonyokkal és a rituálisan tisztátalannak számító zsidókkal. Az idegeneket azon az alapon nyilvánították “tisztátalannak”, hogy nem tartják meg a Tóra előírásait. Emiatt jelölteték ki helyüket a szentség térképének legszélén. A szentség közelébe bebocsátást nyert zsidók életébe a Templomkultusz megvilágosodást és teljességet nyújtó új istenélményt kínált. A korai Szeleukidakor Jeruzsálemében élt írástudó, Jézus, Sirák fia (Jézus Ben Szira) jóvoltából szerezhetünk tudomást a templom liturgia hívekre gyakorolt hatásáról. Ben Szira leírja a Simon által jóm-kipúrkor bemutatott ceremóniát. Az évnek ezen a napján léphetett csak be a főpap hívei képviselőjeként a Devirbe. Amikor onnan



kilépett, a szentség is vele tartott népe közé. Simont úgy vette körül az istenség aurája, “mint Isten temploma fölött a ragyogó nap, mint a felhők közt tündöklő szivárvány [...], mint az olajfa, amely tele van gyümölccsel, mint a ciprusfa, amely a felhőkig felér”.[220] A valóság átlényegült, élesebbé vált: a szentség teljesebbé tette. Simon korára a főpapi hivatal egészen új jelleget öltött. A főpap lett a judaizmus egységének jelképe, egyben a jeruzsálemi politikában is kulcsszerepet kapott. Ben Szira úgy vélte, a főpap kizárólagos joga a Tóra értelmezése.[221] A folytonosságot szimbolizálta. Dávid házának királysága csak néhány nemzedéken át tartott, de az ároni papság hivatala örökre szólt.[222] Jahve ekkorra olyan távolivá és transzcendenssé vált az emberek gondolkodásában, hogy már a nevét sem volt szabad többé kiejteni. Ha a zsidók ma a JHVH héber mássalhangzókhoz érnek a Tóra szövegében, helyette az “Adonáj” (“Úr'') vagy “El Eljon” (.,Mindenható”) szavakat olvassák ki. Csak a főpap mondhatja ki Isten nevét, ő is csak egyszer egy évben, jóm-kipúr napján. Ben Szira méltatja Simon jeruzsálemi építkezéseit. Simon újjáépíttette a város falait, és a Templomnak az i. e. 200-as ostromban megsérült támfalait. A Templom-hegyen hatalmas medencét ásatott – “akkora medencét, mint valami tenger” –, amelyet Bethesda- (arámi nyelven: “a Könyörület Háza”) medenceként ismernek. Az építést a hagyomány a király kötelességeként tartotta számon, Antiókhosz azonban nem fedezte a költségeket. Egyszerűen elengedte az adóból az építés árát. Simon főpap tehát jogsértést követett el, amikor tulajdonképpen Jeruzsálem királyaként járt el.[223] Ben Szira konzervatív volt. Elítélte a városban tért hódító materializmust, amely oly sok embert megfertőzött a görögök kalmárszellemével. A görögök lenézték a közel-keletiek korruptságát, pedig ezt a Nyugatról eredt magatartást ők maguk terjesztették el a térségben. A korábbi időkben a Cion-kultusz Jeruzsálemet a szegények menedékeként tisztelte. Ben Szira azonban már arról panaszkodik hogy a jeruzsálemiek a szegénységet szégyennek tekintik, a nincsteleneket pedig a gazdagságért folyó ádáz küzdelemben közönyösen félrelökik.[224] Bármennyire is elítélte Ben Szira a görög kultúrának behódoló zsidókat, a hellenizmus csábításának maga sem tudott ellenállni. Felvetette: Miért ne tanulmányozhatnák az ifjú jeruzsálemi zsidók Mózes munkáit éppúgy, ahogy a fiatal görögök a gümnaszionban Homéroszt tanulják? Forradalmi javaslat volt. Mind ez idáig a laikusok a Tórának legfeljebb egyes részeit tanulták meg fejből, a szöveget önállóan sohasem olvasták. A törvényt a papok hirdették. Ben Szira azonban nem pap volt, hanem zsidó értelmiségi, aki úgy vélte, a Tóra szolgálhat a zsidó férfiak liberális nevelésének alapjául. Amikor Ben Szira unokája ötven



évvel később görögre fordította könyvét, ezt a fajta Tóra-tanulást már természetesnek vette.[225] A hellenisztikus eszménnyel szembeszegülő ősi közelkeleti vallások maguk is változni kezdtek, ahogy érintkezésbe kerültek a görög világgal. A judaizmus sem lehetett kivétel. Ben Szira, és más zsidók nekifogtak, hogy a görög neveléseszményt saját hagyományaikhoz igazítva megteremtsék a rabbinikus júdaizmus alapjait. A kérdés és válasz rabbik kidolgozta rendszere is a szókratészi módszer hatását idézi. Más zsidók ennél messzebb mentek. Teljes görög nevelést szerettek volna kapni, mert nem érezték azt összeegyeztethetetlennek judaizmusukkal. Hamarosan ellentétbe is kerültek a jeruzsálemi konzervatívokkal. A szakadás első jelei i. e. 180 körül mutatkoztak, amikor elterjedt, hogy II. Simon fia, III. Oviász főpap jelentős vagyont halmozott fel a Templom kincstárában. IV. Szeleukosz király Antiókhiából azonnal Jeruzsálembe rendelte tanácsosát, Heliodoroszt azzal a megbízatással, hogy szerezze meg az uralkodó szerint a Szeleukida államot illető kincset. A Szeleukidák iránti rokonszenv ekkorra már elhalványult a városban. III. Antiókhosz i. e. 192-ben megalázó vereséget szenvedett az előrenyomuló római hadseregtől, mely annektálta Hellászt és Anatólia jelentős részét. Antiókhosz csak azzal a feltétellel maradhatott trónján, hogy hatalmas összegű hadisarcot és évente adót fizet. Utódai ennek következtében krónikus pénzzavarral küszködtek. IV. Szeleukosz nyilván úgy vélte, ha a charta értelmében ő köteles saját jövedelmeiből támogatni a jeruzsálemi Templomot, annak pénzeszközei viszonzásképpen megilletik a koronát. Nem számolt azonban a zsidóság érzékenységével a Templommal kapcsolatban. Amikor Heliodorosz megérkezett Jeruzsálembe és követelte a Templom kincstárának vagyonát, az emberek megdöbbentek kérésén. Oniász elsápadt, és egész testében reszketett, az asszonyok darócba öltözve, fejvesztetten szaladgáltak az utcán, a leányok az ablakon kihajolva kiáltoztak az egek felé segítségért. A Templom épségét egy csoda óvta meg. Ahogy Heliodorosz a kincstárhoz közelített, agyvérzéssel bénultan a földre zuhant, majd miután magához tért, megesküdött rá, hogy saját szemével látta a zsidók istenét. Az incidens történelmi mérföldkő. Ettől fogva a Templom elleni támadás mindig lázadást robbantott ki Jeruzsálemben. Az eltelt évek során a Templom vált a judaizmus lényegének jelképévé. A zsidók szent térképének közepén állt, a nép megtépázott identitásának sarokköveként. Úgy tekintettek rá, mint a nemzet gyökerére, a zsidóság létének, boldogulásának és túlélésének forrására. A Tóra parancsolatait híven megtartó zsidók szívére és lelkére a Templom centripetális vonzerőt gyakorolt. Még a diaszpóra zsidósága is Jeruzsálem felé fordulva imádkozott, és hosszú zarándoklatra ment, hogy a nagy ünnepeket a szent városban ünnepelje meg. A zsoltárokban, imádságokban és szent iratokban a



Templom földi Paradicsomként, Isten valóságának megnyilvánulásaként jelenik meg. Miközben a zsidóság megpróbálta megőrizni identitását az asszimilációra serkentő világ közepén, a Templom és a város vált ostromlott szentséggé. A pogányokat többé a templomi épületek közelébe sem engedték, és a szent elkülönülés bármiféle megsértését az egész lakosság erőszaktételként élte meg. Nem racionális reakció volt ez, hanem ösztönös, feltétlen indulat. Az i, e. 180-as válság azonban nem zárult le Heliodorosz agyvérzésével. Felvetődött a vád, hogy Oniásznak része volt a küldött megbetegedésében, emiatt a főpap a Szeleukida udvarba utazott, hogy tisztázza magát. Ezzel ellenségei kezére játszotta magát. Mialatt Antiókhiában volt, becsvágyó fivére, Józsue – vagy ahogy szívesebben neveztette magát, Jázon – összeszűrte a levet Szeleukosz királlyal, akinek a főpapi címért jókora összeget ígért. Szeleukosz ráállt az egyezségre, így Oniásznak menekülnie kellett a fővárosból, és később meg is gyilkolták. Jázon főpap nem konzervatív volt, mint a testvére. A Tóra semmit sem jelentett számára, azt szerette volna, hogy népe a görög életvitel elsajátítása révén élvezze a szabadabb világot. Nem sokkal azután, hogy elfoglalta hivatalát, Szeleukosz király is merénylet áldozata lett, megölette fivére, Antiókhosz Epiphanész. Jázon az új uralkodónak is pénzt kínált cserébe az i. e. 200-as charta visszavonásáért. Nem akarta, hogy Júda továbbra is a Tórán alapuló ómódi egyházi állam legyen. Azt szerette volna, hogy Jeruzsálemből a királyi pártfogó nevét viselő polisz váljon. A pénzszűkében lévő Antiókhosz elfogadta Jázon pénzét és programját, mert azt remélte, ezáltal biztosíthatja júdai uralmát. Jeruzsálem nem vált egyik napról a másikra polisz-szá. Nagyszámú polgárságot kellett megismertetni a görög kultúrával, mielőtt a városban tért hódíthatott a demokrácia eszménye. Átmeneti intézkedésként Jázon, valószínűleg királyi jóváhagyással, megalapította az “antiókhiai” közösséget, mely a hellenizálás mellett kötelezte el magát. Jeruzsálemben, ráadásul a Templom közvetlen közelében, gümnaszion létesült, ahol a zsidó ifjak tanulmányozhatták Homéroszt, a görög filozófiát és zenét, és ahol meztelenül vehettek részt a sporteseményeken. Amíg azonban Jeruzsálem nem vált valódi polisz-szá, a Tóra maradt az ország törvénye, így aztán nem valószínű, hogy a jeruzsálemi gümnaszion-ban Hermésznek vagy Héraklésznek hódoltak volna. Jázon törekvéseit az első időszakban a nép is támogatta. A bibliai forrásokból sem tudunk a gümnnszion ellenzőiről. Amikor megkondult a gong az atlétikai versenyek kezdetén, a papok is lesiettek a Templom-hegyről, hogy részt vehessenek a látványosságon. A papokat, földbirtokosokat, kereskedőket és kézműveseket egyformán vonzotta a hellenizmus, mely felvillantotta annak reményét, hogy a nyitottabb társadalomban végre a jeruzsálemi gazdaság is



fellendül. Nehemiás és Ezdrás kirekesztő politikáját kezdettől fogva ellenezték azok a jeruzsálemi zsidók, akiket most magával ragadott a világpolgárság görög eszménye. Nem gondolták, hogy a hellén kultúra szükségképpen összeegyeztethetetlen a judaizmussal. Mózest akár egy másik törvénytudóhoz, Lükurgoszhoz is hasonlíthatták. A Tóra nem számított már megkérdőjelezhetetlen szentségnek, hiszen például Ábrahám sem tartotta be a micvó-t. Amikor Jahvét vendégül látta Mamrénál, maga is tejet és húst fogyasztott együtt. A zsidók nem különültek el többé szigorúan a pogányoktól. Úgy tartották, ha barátságot kötnek szomszédaikkal, kultúrájukat és gazdaságukat egymáséhoz kapcsolják, visszatérhetnek végre az ősi egységhez, amikor az emberi faj még nem szakadt népekre és hitekre, amikor Bábel tornya még nem épült fel. Amikor i. e. 173-ban Antiókhosz Epiphanész király Jeruzsálembe látogatott, a polgárok lelkesen üdvözölték. Jázon fáklyásmenettel köszöntötte a város új patrónusát. Valószínűleg ehhez a naphoz köthető a jeruzsálemi polisz létrejötte, amit a lakosság túlnyomó része örömmel fogadott. A hellenizálás azonban túl messzire ment. Jázon i. e. 172-ben elküldte Menelausz papot Antiókhiába a királynak ígért összeggel. Menelausz álnok módon saját céljára használta fel a pénzt, amelyért cserébe Antiókhosztól magának követelte a főpapi tisztséget. Antiókhosznak szüksége volt a pénzre, és Menelausz főpapként térhetett vissza Jeruzsálembe. A leváltott Jázonnak menekülnie kellett, hogy életét mentse. A Tobiádok Ammán közelében fekvő birtokán talált menedéket, a Jordán túlsó partján. A nép azonban nem fogadta el Menelausz főpapságát. Bár a papi kaszthoz tartozott, nem volt Cádok leszármazottja, így a tisztségre sem formálhatott jogot. Menelausz azzal is tetézte vétkét, hogy a Templom kincstárát dézsmálta meg ahhoz, hogy az Antiókhosznak ígért összeget kifizethesse. Jeruzsálem lakóinak többsége kiábrándultan fordult el a csekély létszámú kisebbséggé olvadt “antiókhiai” közösségtől, amelynek léte a Szeleukida királytól függött. A hellenizáció hívei ugyan kétes eszközökhöz folyamodtak, mégsem volna helyes őket a görögség jóléte és gazdagsága után sóvárgó, önző törtetőkként elítélni. Többségük valószínűleg őszintén vágyott egy nyitottabb típusú judaizmusra. A mai kor zsidósága is azon igyekszik, hogy hagyományait a modern korhoz igazítsa. Törekvésüket a nép támogatja. A hellenizáló reformerek főként abban hibáztak, hogy nem tájékoztatták Antiókhoszt a társadalmi megítélés változásáról, így ő azzal sem lehetett tisztában, hogy törekvései mennyire elvesztették népszerűségüket. Menelausz folytatta a város polisz-szá alakítását. Jeruzsálemet átnevezte “Júdai Antiókhiának”, és továbbra is támogatta a gümnaszion-t, az efebátosz-t (az ifjú férfiakat katonai, atlétikai és kulturális képzésben részesítő intézményt) és a hellén sportjátékokat. A reform i.



e. 170-ben jelentősen visszaesett, amikor elterjedt a hír, hogy Antiókhosz a rómaiak ellen vívott harcban, Egyiptomban életét vesztette. Jázon megkísérelte átvenni a hatalmat. Bevonult a városba, Menelauszt és a többi antiókhiait a várba szorította. Antiókhosz azonban nem halt meg, és rettentő haragra gerjedve támadt a városra, így Jázonnak ismét menekülnie kellett. Jázon puccskísérletét az uralma elleni lázadásnak tekintette, ezért megsarcolta a Templom kincstárát, feldúlta a Templom épületeit, és az arany áldozati oltárt, a lámpás oszlopát, a Devir leplét, az edényeket és füstölőket elragadta. A legszentebb termek háborgatását sohasem bocsátották meg neki, ettől kezdve Antiókhoszt tekintették a zsidó nép fő ellenségének. Jeruzsálem fejlődőben lévő polisz-ból katonai táborrá fokoztatott le, melyet a szíriai katonaság támogatását élvező Menelausz uralt. A város törvényes rendjének fenntartásához azonban ennyi nem volt elég. A következő évben Antiókhosz újabb csapatokat küldött, akik akkor támadtak a városra, amikor bejött a szombat, és annak falait néhány helyütt le is rombolták. A szíriaiak új erődítményt emeltek a Templommal átellenben, az Akrát, mely a Szeleukidák jeruzsálemi főhadiszállása lett. Az Akra voltaképpen elkülönült városnegyeddé fejlődött, ahol a pogány katonaság élt a görög isteneket imádó hellenizált zsidósággal. És ez még nem volt minden. Valószínűleg Menelausz és az antiókhiai közösség kérésére, Antiókhosz kiadta ediktumát, amely kitörölhetetlen nyomot hagyott a zsidóság lelkében, és sok zsidó számára ellehetetlenítette az érzelmi kötődést a pogány világhoz. A dekrétum visszavonta az i. e. 200-as chartát és Júdában betiltotta a zsidó vallás gyakorlását. A történelemben először került sor vallásüldözésre. A Templom liturgiája tilos lett éppúgy, mint a pihenés szombaton, a körülmetélés vagy a tisztasási parancsolatok megtartása. Aki nem engedelmeskedett, halálra ítélték. A fiaikat körülmetéltető anyákat körbehordozták a városban, és csecsemőikkel együtt levetették a város falait körülvevő völgybe. Egy anya hét fia halálát nézte végig, áldása kísérte gyermekeit a halálba, ahová azután maga is követte őket. A kilencvenesztendős Eleazár inkább a halált választotta, mintsem hogy lenyeljen egy falat disznóhúst. Az emberek készek voltak meghalni a Tóráért, a szentség egészen új értelmet kapott a zsidók között. Az ediktumnak megfelelően a Templom-hegyet is átépítették. Antiókhosz leromboltatta a kapukat és falakat, melyek a szent teret elválasztották a várostól, és a Tóra előírásainak szándékos felrúgásaként fákat ültetett a szentélybe, görög módra szent ligetet telepített. Az Antiókhosz által két évvel korábban kifosztott templomi épületek üresen és elhagyottan álltak. I. e. 167. Kiszleu (december) havának huszonötödik napján a konzervatív zsidóság elszörnyedve értesült arról, hogy “oda nem illő dolog” – valószínűleg mácevót, kőbálvány – került a zsidó



áldozati oltár mellé. A fákkal körülvett nyílt oltártér egyre inkább emlékeztetett a régi bámót-ra, amelyhez hasonlók még ebben a korban is álltak Mamrénál és a Kármel-hegyen. A Templomot az olimpiai Zeusznak szentelték, ami nem feltétlenül jelentette egyben, hogy a zsidóknak a hellén istent kellett tisztelniük. Az “olimpiai” melléknév egyszerűen csak “égi”-t jelölt. A helyet tehát az “égi istennek szentelték, mely titulust éppúgy alkalmazhatták Jahvéra, mint bármely más főistenségre.[226] A hellenizált zsidók valószínűleg úgy tartották, ezen a módon térhetnek vissza ahhoz a kevésbé bonyolult vallásossághoz, amellyel Ábrahám közelített hasonló szentélyekben Istenéhez, mielőtt Mózes bevezette a Tóra összetettebb tanításait. [227] Az elkövetkező fejezetekben látni fogjuk, hogy később más monoteisták is az ősi hitélet visszaállítását tervezték Jeruzsálemben. Az “égi isten” kultuszával racionális alapokon nyugvó hitet szerettek volna létrehozni, mely minden istenfélő emberhez szólhatott – az akrai görögökhöz éppúgy, mint az antiókhiai közösséghez. Törekvéseik nem sokban különböztek a tizennyolcadik századi európai felvilágosodás francia bölcselőinek deizmusától. Eszméik azonban felháborították a legtöbb zsidót. A történelemben először jelent meg a judaizmusban az apokaliptikus vallásosság, mely az igazaknak az idők végeztével aratott végső győzelmét hirdette. A későbbiekben ez a fajta istenhit azokban az időszakokban jelent meg a három egyistenhívő vallásban, amikor a hagyományos életforma veszélybe került, éppúgy, mint Antiókhosz Epiphanész idején Jeruzsálemben. Az apokaliptikus szerzők nem érezték magukénak a görögök racionalizált, világi jellegű ethoszát, dacból is inkább az ősi mitológia értékeit igyekeztek feléleszteni. A reménytelennek tetsző jelenben sok zsidó fordult a győzedelmesnek ígért jövő felé. Hogy a “jelenéseknek” hitelt adjanak, a próféciákat gyakran a múlt dicső alakjainak tulajdonították, így Dániel prófétának, vagy éppen Hénoch ősatyának, aki élete végén a mennybe szállt. A végítélet napjának forgatókönyve mindig ugyanazt a menetet követte a jóslatokban. Isten egybegyűjti majd Izrael tizenkét törzsének népét a szétszóratásból Jeruzsálembe. Ezután győzedelmes csatákba vezeti őket, melyek felidézik az idők kezdetén aratott isteni diadalt. Izrael népe leszámol minden ellenségével, a káosz és pusztulás hatalmaival, hogy létrehozzon egy szebb új világot. Más jósok ezzel szemben azt ígérték, a gojok is megtérnek majd Jahve hitére. A megváltás utolsó aktusának színhelye azonban mindegyiküknél Jeruzsálem. Abban a korban, amikor a Cion-hegyet pogányok és hitehagyott zsidók szentségtelenítették meg, Dániel, Hénoch és a Jubileumok könyveinek apokaliptikus szerzői arról a jövőről írtak, melyben a város újra megtisztul, és Isten új Templomot emel. Abban a korban, amikor helybéli királyok nem ültek a görög birodalom tartományainak trónján, az emberek a zsidó Messiásról



ábrándoztak, aki végső győzelemre vihetné ügyüket. Ezekben a látomásokban mutatkozik meg, milyen makacsul ragaszkodott a zsidóság saját fenyegetett identitásához. A csüggesztő körülmények ellenére is megpróbálták megőrizni hitüket. Az apokaliptikus vallásosság nem korlátozódott szűk rétegre, az i. e. II-I. század legtöbb vallási mozgalmában szerepet kapott, és megérintett józan bölcselőket – például Ben Szirát – éppúgy, mint forradalmi újítókat. És nem csak a zsidók élték át ezt az újonnan támadt látomásos hevületet. A görögökre óriási hatást tettek az egyiptomi papok, perzsa mágusok és indiai brahminok misztikus cselekedetei, mivel jóval spirituálisabbak voltak saját bölcselőiknél. A Kelet meghódított népeinek önbecsülése végre feltámadhatott. A görögök ugyan roppant bölcsek voltak, de körmönfont okoskodásuk csak “arrogáns” lehetett és “tehetetlen”. Kidolgozhattak megannyi “üres szólam”-ot, ügyesen manőverezhettek hatásos érveik között, “de a valóság az, a görögök filozófiája csak üresen csengő szózat” – hirdette egy korabeli hermetikus szöveg.[228] A helyi hagyományok megerősítése révén próbálták elhelyezni lelkükben a kiművelt hódítókat. Egyes látnokok elképzelték, amint a levegőben szárnyalnak a legfelső mennyek felé. A templomban lakozó istenség eszménye a Közel-Kelet számos régiójában kezdte elveszíteni jelentőségét. Az i. e. II-I. század egyiptomi és perzsa látnokai túlléptek a földi jelképeken, és közvetlenül fordultak az istenek égi világához. Misztikus utazásaik történetében tükröződött a kor gyökértelenség érzése: a hitélet többé nem volt kijelölt helyhez kötve. Voltak olyanok természetesen nem mindenki –, akik nem e világi szabadságot, újszerű lelki kifejezésmódokat áhítottak. A zsidó misztikusok is képzeletbeli utazásokra indultak. Az “apokalipszis” szó “leleplezést” jelent. A látnokok, a prófétákhoz hasonlóan, a Devir leple mögött rejtező valóságot vélték megpillantani. Istenélményüket, akárcsak Ámoszét, Izajásét vagy Ezekielét, alapvetően meghatározta a Jeruzsálem-kultusz. A Devirben állt egykor a frigyláda, Isten földi trónja. Az i. e. II. század misztikusai átélték, amint közvetlenül Isten égi palotájába lépve közelíthettek a mennyei trónhoz. A látomásokról elsők közt az i. e. 150 táján keletkezett Hénoch Első könyve számolt be. Nem a jeruzsálemi Templomban támadt a szerző víziója, magát látta, amint a szelek szárnyán repül egyenesen Isten hatalmas égi márványpalotájába, ahol “lángnyelvek” és “tüzes kerubok” vették körül. A repülés nem egyszerű képzelgés volt. A későbbi korokból olvashatunk zsidó misztikusokról, akik különleges, a világ más tájain élő jógikéhoz és meditálókéhoz hasonló gyakorlatok segítségével készültek föl a felemelkedésre. A zsidó látnok előbb böjtölt, fejét térde közé hajtva mormolt Istenhez szóló imádságokat szakadatlan. A lelkigyakorlatoknak köszönhetően aztán “bepillanthat végre szíve legeslegbelső mélységeibe, és olybá tűnik majd



előtte, mintha látná a hét csarnokot [az isteni palotában] saját szemeivel, mintha csarnokról csarnokra járván figyelhetné mindazt, mi odabenn található”.[229] Az utazás, mint minden meditáció, “befelé tartó felemelkedés”. Bár a látnok úgy érezte, Isten palotájának földi mását meg sem kell látogatnia, a Templom maga mégis befolyásolta azt, miként közelít Istenéhez. Ebből kiviláglik, a szentély alaprajza az emberek lelki világát ábrázolja. Megtestesül a Templomban benső világuk, és ez akkor is így marad, amikor a Templom már régen nem áll. Ahogy a hívő a valóságos Jeruzsálemben is fokról fokra közelíthet a szentély koncentrikus köreiben befelé haladva Istenéhez, Hénochnak is gondosan kijelölt lépésekben volt szabad csak eljutnia az égi világban lakozó Istenig. Először is el kellett hagynia az anyagi világot, hogy az isteni szférába lépjen, éppen úgy, ahogy a Jeruzsálembe érkezett zarándok lép a Templom udvarára. A legtöbb hívő számára ez már az út vége, de Hénoch lelkében főpap volt. Előbb egy házba vezettetett, melyben, akárcsak a Hekhálban, kerubok voltak. Ezután léphetett a második, nagyobb méretű palotába, mely az égben a Devirnek felelt meg, ahol megpillanthatta a trónt, és rajta “a Magasztos Dicsőséget”, melyet lángoló patakok öleltek körül.[230] Hénochra itt népéhez szóló üzenetet bíztak, majd, mint a valódi főpap jóm-kipúrkor, elindult zsidó testvérei közé a szentséggel. Ez a fajta misztika egészen addig hatott a zsidó misztikusokra, amíg be nem épült a Kabbala középkorban kialakult rendszerébe. Ahogy egyes zsidók a képzeletükkel szegültek ellen a görögöknek, mások fegyvert ragadtak. Miután a Szeleukidák hadai beszállásolták magukat az Akrába, és meggyalázták a Templom-hegyet, a hithű zsidók közül sokan érezték úgy, nem tudnak többé Jeruzsálemben élni. A kivándorlók között volt a Hasmoneus család, az idős pap, Mattatiás és öt fia. Modin faluban telepedtek le, de amikor megérkeztek a király emberei, hogy megalapozzák az „égi isten” racionalizált kultuszát, Mattatiás fiaival a hegyekbe menekült. Hamarosan követte őket több más hitbuzgó zsidó is, akik javaikat hátrahagyva “a hegyekben éltek, akár a vadállatok. Egész idő alatt csak növényekkel táplálkoztak, nehogy tisztátalanná váljanak”.[231] Az Antiókhosz ediktumának behódoló zsidók ellen akciókat indítottak, ledöntötték a görög oltárokat, a fiúcsecsemőket erőszakkal körülmetélték. Amikor i. e. 166-ban Mattatiás meghalt, fia, a Makkabeus (“kalapácsfejű”) melléknevet viselő Júdás vette át az irányítást, és támadásokat indított a görög és szíriai csapatok ellen. Mivel a Szeleukidákat elfoglalták Mezopotámia ügyei, ahol a párthurok megpróbálták elűzni őket birtokaikról, Júdás vállalkozása nem várt sikerrel járt.[232] Antiókhosz i. e. 164-ben kénytelen volt visszavonni hírhedt ediktumát, Júdás pedig megszerezte Jeruzsálem fölött az uralmat, bár a görögöket és az antiókhiai zsidókat nem sikerült kiűznie az



Akrából. Amikor Júdás és társai meglátták a felégetett templomkapukat és a Cionhegyen álló szent berkeket, megszaggatták ruháikat, és gyásztól sújtva rogytak a földre. Aztán nekiláttak megtisztítani a Templomot, helyreállítani épületeit, hogy végül meggyújthassák a hétágú gyertyatartó gyertyáit a Hekhálban. Kisleu havának huszonötödik napján, éppen annak a napnak harmadik évfordulóján, amikor a Szeleukidák megszentségtelenítették a Templomot, a szentélyt újraszentelték.[233] A harcosok pálma- és leveles faágakat hordozva jártak körbe a Templom udvarain, akárcsak szukót idején. Ezután kihirdették, hogy a hanuka („felszentelés”) ünnepét ezután minden évben megünnepli az egész zsidóság. A Makkabeusok forradalma azért győzedelmeskedhetett, mert a szeleukida tábort belső hatalmi harcok gyengítették. Júdás és követői egyik trónkövetelőt a másik ellen kijátszva szilárdították meg saját hatalmukat. I. e. 161-ben Júdás szövetséget kötött Rómával, ami kétségkívül megerősítette helyzetét.[234] I. e. 152 táján a Hasmoneus-mozgalom hivatalosan is elismerést nyert, amikor az egyik Szeleukida trónkövetelő JonatánC, Júdás testvérét és utódát tette meg az etnosz helytartójává. Riválisa sem akart lemaradni tőle, és Jonatánt főpappá emelte. I. e. 152 szukótjának ünnepén először öltötte magára Jonatán a szent palástot, a döbbenetes fordulattal ámulatot keltve az emberekben.[235] Jonatán i. e. 143-ig őrizte hatalmát, amikor a Szeleukida trón egy újabb örököse elraboltatta és megölette. Testvére, Simon biztosítani tudta a Hasmoneus-dinasztia uralmának folytonosságát, és az új királlyal, II. Demetriosszal az etnosz vezérévé és főpapjává neveztette ki magát. Júda függetlenné vált a görög birodalomtól, és évszázadok óta először vethette le magáról a pogányok rabigáját. A rá következő évben az Akrában még mindig kitartó görögök és antiókhiai zsidók is megadták magukat Simonnak, aki az erődítményt – mint Josephus Flaviustól megtudjuk. hároméves munkával – földig leromboltatta. A győzelem napját nemzeti ünneppel ünnepelték meg.[236] A Hasmoneusok forradalma népfelkelésként indult a birodalmi hatalommal támogatott görög kulttíra ellenében. De a Sicnon és utódai alatt kialakult új állam maga is olyanná vált, ami a forradalmárokat sértette volna. Amikor Menelausz kaparintotta meg a főpapi címet, a hívő zsidók elszörnyedtek ezen. hiszen nem a cádoki vérvonalból való volt. Most pedig a Hasmoneus uralkodók bitorolták a tisztséget, akik bár papi családból származtak, de nem a cárfoki dinasztiából. A zsidó rezsim és a pogány uralkodók között nem sok különbség mutatkozott. A Hasmoneusok jó katonák és ügyes diplomaták voltak, de nem eszményképek. Simont például saját fiai ölték meg. Az évszázados megaláztatás és sanyarúság után azonban számos zsidót töltött el büszkeséggel a



Hasmoneusok diadala. Amikor Simon fia, Hirkánusz János (i. e. 134-104) meghódította a közeli vidékeket, sokaknak úgy tűnt, mintha a dicső dávidi királyság éledt volna újjá. I. e. 125 tájára a Szeleukidákat már annyira legyengítette a belső hatalmi harc és a párthus háború, hogy Hirkánusz könnyűszerrel elfoglalhatta Szamariát. Első cselekedeteként nyomban lerombolta a szamaritánusok emelte Jahve-templomot a Gerizim-hegyen, Szichem közelében. A határokat dél felé is kiterjesztette, behatolt Idumeába, ahol az ottani lakosságot a judaizmus felvételére és körülmetélkedésre kényszerítette. Mint sok más forradalomban, az egykori lázadók uralma itt is ugyanolyanná vált, mint az elűzött kormányzaté. A Hasmoneusok éppolyan hódítókként viselkedtek, mint a Szeleukidák, akik mit sem törődtek az alávetett népek hitével. Az etnosz, bármilyen ironikus is, lassan teljesen hellenizált állammá vált. Hirkánusz János alatt Jeruzsálem ismét a Templom-heggyel átellenben álló Nyugati-hegy felé terjeszkedett. Ide költöztek a tehetősebb arisztokrata és papi családok, hogy hűvösebb szellőket és tisztább levegőt élvezhessenek az odalent, az egykori Ir Dávidban élő szegényebb polgároknál. A nyugati városnegyed egyre inkább egy görög város képét öltötte magára. A Hasmoneus-korból kevés tárgyi emlék maradt fenn, de annyi bizonyos, a Nyugati-hegy legmagasabb pontján oszlopcsarnokkal körülvett piactér (agora) állt. A Hasmoneusok természetesen bezáratták Jázon gümnaszion-ját, de a város nyugati részén xüsztosz-t alakítottak ki, amely a rendes polisz-okban atlétikai versenyek célját szolgálta, bár Jeruzsálemben feltehetőleg csak társasági találkozóhely volt. A Hasmoneus-korból maradt épületek közül Bene Hezir papi családjának sírhelye a Kidron-völgyben érdekes keveredésről tanúskodik a görög és a keleti stílusok között. A Nyugatihegy keleti lejtőjén a Hasmoneusok palotát építettek maguknak, ahonnan remek kilátás tárult a Templomra.[237] A palotát az óvárossal és a Templom-heggyel a Türopoión-völgyet átívelő híd kötötte össze. A hellén vonások ellenére a Templom még mindig uralta a várost: fizikai valójában éppúgy, mint politikailag és lelkileg. A Templom rendkívül nagy hatást tett annak a II. Ptolemaiosz király idején játszódó románcfüzérnek a szerzőjére, aki a korai Hasmoneus-korban alkotott. Ariszteász, ahogy magát nevezi, leírta a Cion-hegy gerincén trónoló-szentélyt, amely alatt úgy húzódnak a város házai és utcái, mint az amfiteátrum nézőtere. Ámulattal töltötte el a Hekhál bejáratánál felakasztott súlyos függöny is, mely “minden szempontból ajtóra emlékeztetett”, csakhogy “folytonosan mozgott, hullámzott aljától tetejéig, amint a padlózaton járó szél átfutott alatta”.[238] Csodálta a Templom padlózata alatt kialakított csatornarendszert is, mely az áldozati állatok kicsordult vérét elmosta. Fülét a földre helyezve hallotta, mint mormol odalent a víz. Ariszteász



még ennél is jobban elámult a papok rutinos magabiztosságán, ahogy szünet nélkül munkálkodnak, tökéletes odaadással ölik egyik barmot a másik után. Ehhez szükségük volt “emberfeletti testi erejük”-re,[239] hogy az állati tetemeket felemelhessék, és fél kézzel dobhassák fel az egyes testrészeltet. Akármilyen viszolyogtató volt is néha a munka, senkit sem kellett az előírt pihenő végén noszogatni. Az egész művelet hang nélkül zajlott. A Templom udvarainak csöndessége szinte kísértetiesen hatott. “Oly hatalmas a csöndesség mindenütt, hogy azt hihetnénk, senki sem jár erre”, fejtegeti Ariszteász, “pedig a papok száma hétszáz, és kik az áldozatokat hozzák a Templomba, számosan vannak: de minden cselekedetben mutatkozik a nagy szentséget illető alázatos hódolat”.[240]
Nem minden júdai zsidó osztozott ebben az áhítatban. Bár szenvedélyesen kötődtek a Templomhoz, nagyon sokan érezték úgy, a Hasmoneusok



megsértették szentségét. Ezekben a nehéz esztendőkben alakult ki Júdában az a három szekta, amelyhez ugyan csak a lakosság csekély hányada csatlakozott, mégis óriási hatást gyakorolt a történelemre. Szöges ellentétben álló elveik miatt a jövőben Júda zsidósága többé nem léphetett föl egységesen a külső ellenséggel szemben. Egyetlen dolog foghatta őket össze, amint a következő fejezetben látni fogjuk: a Templom szentségét érő fenyegetés. A szadduceusok voltak a Hasmoneusok fő támogatói. A szekta tagjai főleg a Nyugati-hegyen álló Felsőváros papi és arisztokrata rétegeiből kerültek ki. Hellenizált zsidókként jó kapcsolatot szerettek volna ápolni pogány szomszédaikkal, de nemzetük ősi jelképei, a király, a Templom és a liturgia mellett is elkötelezték magukat. A korszak más közel-keleti nacionalista mozgalmaihoz hasonlóan a szadduceusok zsidó vallásossága is archaizáló jelleget öltött. Az idealizált múlthoz való szoros kötődés révén igyekeztek új görög szellemiségüket a hagyományokhoz igazítani. A szadduceusok a leírt Tóra semmilyen átértelmezését nem fogadták el. Úgy tartották, a Hasmoneusok olyanok, mint Dávid király, aki szintén a monarchiával elegyítette a papi hatalmat. Más zsidók pedig annyira idegenkedtek a Hasmoneusoktól, hogy a zsidó társadalomból teljesen visszavonulva a vadonba vándoroltak ki. Vezetőjük, akit az igazság tanítójaként emlegettek, talán az a főpap volt, akinek Jonatán kinevezése után kellett posztjáról távoznia. Csak Cádok leszármazottja viselhette a magas hivatalt, Jonatán tehát beszennyezte a Templom szentségét. Az esszénusokként ismert szekta szerzetesi jellegű közösségben élt a Holt-tenger mellékén fekvő Kumrán közelében. Más esszénusok kevésbé szélsőségesen cselekedtek: továbbra is Júda városaiban és falvaiban laktak, a Templomban végezték ájtatosságukat, de meggyőződésükké vált, hogy a szentély visszavonhatatlanul beszennyeződött. Az esszénusok vad apokaliptikus ábrándokat tápláltak a végítéletről, amikor Isten megváltja a Szent Várost és újjáépíti Templomát. Hirkánusz János uralkodása idején az esszénusok létszáma négyezerre nőtt, és közösséget hoztak létre Jeruzsálemben is. A három szekta közül a legelterjedtebb és legbefolyásosabb a farizeus közösség volt, amely a Tóra pontos és minden dologra kiterjedő követését tűzte ki céljául Ők is úgy tartották, a Hasmoneus uralkodók nem formálhatnak jogot a főpapságra, sőt azt hangoztatták, a nép jobban élhetne idegen uralom, mint rossz zsidó kormány alatt. Elképzelhető, hogy a farizeusok álltak a hátterében annak a Jeruzsálemben Hirkánusz János uralma kezdetén kitört forradalomnak, melyet a király könyörtelenül levert.[241] János fiának, Alexander Janneusznak uralkodását (i. e. 105-76) is ellenezték, és közülük kerülhettek ki azok a lázadók, akik megtámadták a szukót ceremóniáját levezető királyt a Templomban és megdobálták az ünnepre hozott citromfaágak gyümölcsével. Alexander a támadást követően hatezer embert végeztetett ki.[242] Alexander egy újabb felkelés



után keresztre feszíttetett nyolcszáz lázadót, akiknek végig kellett néznüik asszonyaik és gyermekeik lemészárlását keresztjükről, mialatt a király rájuk ügyet sem vetve lakomázott és mulatozott ágyasaival.[243] A szörnyű esemény sokakat ráébresztett arra, hogy a hiú reményeket ébresztő monarchia is csak hellén despotizmust hozott. Alexander folytatta új területek meghódítását, és a Jordán mindkét partjára kiterjedő királyságot uralt. Az elfoglalt területek nem zsidó lakóinak két választási lehetőséget kínált: vagy megtérnek a judaizmusra, vagy kiutasíttatnak az országból. Tudatában volt annak, hogy uralkodása nem túl népszerű, és halálos ágyán meghagyta trónörökös asszonyának, Szaloménak, hogy adja át hatalmát a farizeusoknak. Tudta, mekkora a befolyásuk, és remélte, hogy általuk Szalome is kedvezőbb színben tűnhet fel a zsidóság előtt. [244] Szalome megtette, amire Alexander kérte, de a dinasztiát nem menthette meg. Miután i. e. 67-ben meghalt, két fia – II. Hirkánusz és II. Arisztobulosz – ádáz harcba bonyolódott a királyságért és a főpapságért, miközben külső erőket hívtak segítségül. Hirkánusz legfontosabb szövetségese az idumeai Antipater volt, aki Alexander alatt a térség kormányzójaként tevékenykedett. Hirkánusz is, Arisztobulosz is felkereste Pompeius római hadvezért, aki i. e. 64-ben vonult be Antiókhiába, hogy elkergesse az utolsó Szeleukida királyt. A farizeusok szintén küldöttséget menesztettek Pompeiushoz, akit arra kértek, hogy Júdában szüntesse meg a monarchiát, mely idegen volt vallási hagyományaiktól.



Jeruzsálem az egymással harcoló pártok csataterévé vált. II. Arisztobulosz és hívei a Templomban barikádozták el magukat, miután felégették a Türopoiónvölgy hídját. II. Hirkánusz és Antipater birtokolták a Felsővárost, és a római hadsereget hívták segítségül. A Hasmonelispalotában római kaszárnyát alakítottak ki, Pompeius pedig a város legsebezhetőbb végében, északon ütött tábort. Arisztobulosz három hónapig tartotta magát. Josephus Flaviustól tudjuk, hogy a római hadvezért meglepte a Templom papjainak eltökéltsége, ahogy a Templom udvaraira zúduló nyílzápor ellenére is folytatták az állatok feláldozását. A papok még akkor sem függesztették fel munkájukat, amikor a római csapatok végre áttörték a védvonalat, és Hirkánusz serélte élén i. e. 63 egyik szeptemberi napján behatoltak a Templom udvarára.[245] Tizenkétezer zsidó vesztette életét az ezt követő mészárlásban. Pompeius pedig, az egész zsidó nép szörnyülködése mellett, belépett a Templom épületeibe, átsétált a Hekhálon, és még a Devir sötét szentélyébe is bepillantott. Hogy mégis elnyerje a nép kegyét,



gyorsan visszavonult, és elrendelte a Templom megtisztítását. De Palesztina[246] római megszállása a Templom szentségének megsértésével kezdődött, és a zsidók ettől fogva aggódva figyelték új uraikat, félvén az újabb szentséggyalázástól.



7. Pusztulás
Pompeius győzelme után szigorú intézkedésekkel sújtotta a legyőzött Hasmoneus-királyságot. A zsidók hatalmon maradhattak Júdában, Idumeában, Pereában és Galileában, de a tengerparti síkságok, a görög városok, a föníciai kikötők és a Dekapolisz pogány lakossága önállóan intézte ügyeit. Azok, akik megtagadták a zsidó hitre térést, és kiűzettek az országból, most visszatérhettek. II. Arisztobuloszt láncra verve hurcolták Rómába, Pompeius a szövetségeseit viszont megjutalmazta. A hadsereget irányító Antipatert megtette Júdea provincia fejének, aki viszont elszámolni tartozott a damaszkuszi római legátusnak. II. Hirkánusz lett a főpap, ami a Hasmoneusokkal rokonszenvezőknek kedvezett. Jeruzsálem, amelynek falait Pompeius leromboltatta, elvesztette politikai státusát. Galileától egy pogányok és szamaritánusok uralta terület rekesztette el az apró alprovincia fővárosát. A szomszéd népeknek pedig semmi okuk nem volt barátságosan viselkedniük a zsidókkal. A Hastnoneusok megkísérelték helyreállítani uralmukat. Arisztobulosznak egyszer sikerült is megszöknie a fogságból, bevette magát Jeruzsálembe, és hozzákezdett a falak újjáépítéséhez. Gabinus szíriai legátus i. e. 57-bee leverte a zendülést, és Arisztobuloszt Alexander fiával együtt visszaküldette Romába. Palesztina azonban stratégiai jelentőséggel bírt a birodalom számára, amely nem akarta feleslegesen maga ellen fordítani a meghódított zsidókat. Arisztobulosz többi gyermeke Palesztinában maradhatott, Hirkánusz megtarthatta főpapi címét, és a Hasmoneusok továbbra is jelen lehettek az országban. Antipater kezében mindenki másnál több hatalom összpontosult. Eszes uralkodó volt, akit tiszteltek a zsidók is, pedig családja csak nemrégen tért át a judaizmusra, s mivel idumeai származású volt, etnikailag is különbözött tőlük. Antipater és fiai sohasem felejtették el, hogy pozíciójukat Rómának köszönhetik, sőt figyelemmel követték a viharos birodalmi politika hullámverését is; hogy időben köpönyeget válthassanak, ha egy-egy patrónusuk elvesztette befolyását. Amikor i. e. 49-ben Pompeiust legyőzte Julius Caesar, Antipater bölcsen a győztes mellé állt. Caesar megjutalmazta támogatásáért, Júdea teljhatalmú prefektusává tette, és engedélyezte számára Jeruzsálem falainak újjáépítését. A zsidók visszakapták Joppe kikötőjét és a Jiszréel-völgyet, Antipater két fiát pedig kinevezték tetrachá-vá (tartományi kormányzóvá): Heródes lett Galilea tetrarchája, Phasael pedig Júdeáé. Örökölték atyjuk politikai éleslátását, de ezekben a zavaros esztendőkben hasznát is vették. I. e. 44. március 15-én Rómában a Marcus Brutus és Gaius Cassias vezette szenátori összeesküvők merényletének áldozata



lett Julius Caesar. Ugyanebben az évben Antipatert is meggyilkolta a család ősi ellensége. Heródes és Phasael Cassius kliense (pártfogoltja, védence) lett, de a római helyzet alakulását nyomon követték. Amikor Octavianus, Julius Caesar unokája és Marcus Antonius hadat üzent Brutusnak és Cassiusnak, Heródes és Phasael már felkészült rá, hogy ha szükséges, ismét szövetségest váltsanak. I. e. 42-ben Philippinél vereséget szenvedett Brutus és Cassius, Phasael és Heródes pedig barátságot kötöttek Marcus Antoniusszal, aki megszerezte a Római Birodalom keleti provinciái fölötti ellenőrzést. Róma a béke és jólét új korába lépett, Heródes és Phasael pedig kihasználta a birodalom támogatását. I. e. 40-ben Róma időlegesen elvesztette palesztinai uralmát, mnert a mezopotámiai párthusok áttörtek a védővonalakon, behatoltak az országba, és pártfogoltjukat, Antigonosz Hasmoneus herceget ültették Jeruzsálem trónjára. Fogságba ejtették Phasaelt, aki öngyilkos lett, de Heródes Rómába tudott menekülni, ahol a szenátusban olyan zsidóként lépett föl, aki képes Róma érdekeit képviselve kordában tartani az országot. A szenátorok a zsidók királyává tették Heródest, aki i. e. 39-ben visszatért Palesztinába. Marcus Antonius segítségével elfoglalta Galileát, majd i. e. 37-ben ostromolni kezdte Jeruzsálemet, melyet négy hónap és rettentő mészárlás után be is vett. Sok ezer zsidót öltek meg a szűk utcákon, és a Templom Lídvarán, ahol menedéket kerestek. Marcus Antonius Heródes kérésére kivégeztette a Hasmoneus Antigonoszt, így a történelemben először fordult elő, hogy rómaiak halálbüntetéssel sújtották egy leigázott nép uralkodóját. Miután Heródes a palesztinai zsidók királyaként berendezkedett Jeruzsálemben, teljhatalmat kapott. A rómaiak visszavonultak, úgy ítélve, hogy a provincia jó kezekben lesz ezután. Jeruzsálem véres bevétele ellenére sok zsidó támogatta Heródest. A Hasmoneusokkal még mindig szemben álló farizeusok mellé álltak. Heródes taktikus meggondolásból feleségül vette Marjamne Hasmoneus hercegnőt, hogy a Hasmoneus-hívek körében is legitimmé tegye hatalmát. I. e. 36-ban Marjamne öccsét. Jonatánt nevezte ki főpappá, de ez a lépése baklövésnek bizonyult. Az emberek örömkönnyekre fakadtak, amikor az ifjú Hasmoneus a szokót ünnepén felöltötte a .szent palástot. és szenvedélyes szózatot intézett a király ellen az utcáról. Heródes azonnal megölette Jonatánt, és helyére saját hívét állította. Heródes egész pályafutása alatt könyörtelenül leszámolt mindenkivel, aki hatalmára tört. Ennek ellenére tehetséges uralkodó volt, akinek sikerült békét tartania a fölöttébb ingatag királyságban. Júdeában egyetlen felkelésre sem került sor egészen uralkodása legvégéig. Hatalmát remekül illusztrálja, hogy Heródes úgy nevezhetett ki és válthatott le főpapokat kedve szerint, hogy nem robbantott ki lázadást. Láthattuk már, hogy a tisztséghez mély érzelmek kötődtek, és mind ez idáig a főpapok halálukig



viselhették a hivatalt. Heródes alatt a főpap kinevezését politikai megfontolások határozták meg. A papság ennek ellenére sem vesztette el tekintélyét. A főpapokat sohasem tekintették politikai sakkfiguráknak. Heródes a főpap ünnepi palástját kénytelen volt elzáratni a várba. hogy csak a jelentős ünnepeken kerülhessen elő. Ahogy a pap magára öltötte a szent öltözéket, máris mennyei erő lengte körül, hatalma lett, ahogy népe nevében közelített a kimondhatatlan JHVH-hoz. A ruha őrzése később is fontos kérdés maradt Jeruzsálemben, csak a császár rendelhette el, hogy végleg a papi kaszt kezelésébe kerüljön. A palástot viselő ember az isteni erőket öltötte magára, így fenyegetést jelenthetett a trónra. Heródes a maga módján hitbuzgó zsidó volt, de Palesztinában és környékén megtűrt más vallásokat is. A Hasmoneusoktól eltérő módon sohasem avatkozott alattvalói hitéletébe, és a Hasmoneusok erőszakos térítő törekvéseit politikai tévedésnek tekintette. Heródes, királysága határain belül és kívül, a gojok városaiban görög és római isteneknek emeltetett templomokat. Amikor Octavianus császár istennek nyilvánította magát, Heródes elsők között építtetett tiszteletére templomot Szamariában, melyet Szebasztoszra, a császár új címe, az Augustus görög nyelvű megfelelőjére nevezett át. Heródes tehát ismét pártot váltott, amikor egykori pártfogója, Marcus Antonius vereséget szenvedett Actiumnál Octavianustól. Heródes i. e. 22-ben kezdett hozzá az Augustus tiszteletére szentelt Caesarea (Cézárea) város építéséhez Sztrato egykori kikötője helyén. A városban római istenek templomai álltak, egy amfiteátrum és a pireuszival vetekedő kikötő. A város a pogány alattvalóknak adott ajándék volt. Heródes, a zsidók királya ennek eredményeképpen tiszteletnek örvendett a pogány világban is: a görög-római polgároktól kapott egyik elismerés az volt, amikor elnökölhetett az olimpiai játékokon. Heródes arra gondosan ügyelt, nehogy megsértse a zsidókat. Jeruzsálemben még álmában sem épített volna pogány szentélyt. Nagyratörő építési programja keretében – melynél nagyobbat alávetett uralkodó sohasem vitt véghez átalakíttatta a Szent Várost, és a Kelet egyik legfontosabb metropolis-ává tette. Elsőként a biztonságot tartva szem előtt, i. e. 35-től kezdődően, szilárd várat épített a Nehemiás emelte erőd egykori helyén, a város legsebezhetőbb pontján, a Templom-hegy északi végében. Mivel ekkor még Marcus Antonius barátja volt, az új várat Antoniának nevezte el patrónusa után. A vár huszonhárom méter magas, meredek sziklafal ormán épült. A sziklafalat simára csiszolt, gyakorlatilag megmászhatatatlan kőlapokkal fedték. A szögletes alaprajzú citadella tizennyolc méter magas falainak négy sarkán torony magasodott, falain belül pedig nagy létszámú helyőrség táborozhatott. Impozáns és harcias megjelenése ellenére az Antonia luxuspalota is volt. A várat a tőle északra kialakult Újvárostól, a Bezetától a Sztrotión nevet viselő mély sáncárok



választotta el. Itt alakították ki a ma is látható kettős víztározót a Simon építette Bethesdamedence mellett. Heródes csak i. e. 23 után kezdett hozzá igazán Jeruzsálem átépítéséhez, amikor kivívta Palesztina népének jogos elismerését azáltal, hogy az i. e. 25-24es éhínség idején biztosította az étel- és takarmányellátást. A nagyszámú elszegényedett jeruzsáleminek munkát adott a városban megkezdődött építkezés. Heródes először is palotát emeltetett magának a Nyugati-hegyen álló Felsővárosban. Három tornyát testvéréről. Phasaelről, feleségéről, a Hasmoneus Marjamnéról és barátjáról, Hippicusról nevezte el. Valamennyi szilárd alapzatra emeltetett, körülbelül tizenöt méter magasságúra. A jeruzsálemi citadellában ma is látható, és Dávid tornyaként emlegetett alapzatmaradvány feltehetőleg a Hippicus-toronyhoz tanozott. A palota egyébként két nagyo~b épületből állt, melyek közül az egyik Oetavianus tiszteletére a Caesareum nevet kapta. Az épületeket pompás víziken választotta el, bronzszobrokkal és szökőkutakkal szegélyezett mély csatornákkal és medencékkel. Heródes valószínűleg rácsrendszerűvé terveztette át a Felsőváros utcahálózatát. ami a közlekedést és városfejlesztést megkönnyítette. A Felsővárosban ezenfelül épült még színház és hippodrom is, bár ezeknek az épületeknek a helyét nem ismerjük. Ötévente Augustus tiszteletére játékokat tartottak, amelyre kitűnő atléták sereglettek Jeruzsálembe. Heródes alatt Jeruzsálem nagyszerű és fejlett várossá vált, amelyben körülbelül százhúszezren éltek. A király újjáépíttette a városfalakat, amelyeknek nyomvonaláról a tudósok ma is vitatkoznak. Josephus Flavius szerint az első fal a Felsővárost és az Alsóvárost vette körül az ősi lr Dávid területén. A második fal újjabb védvonalként ölelte körül az Antoniától a Hasmoneusok emelte régi északi falu terjeszkedő üzleti negyedet. Az Alsóvárosban más, szerényebb méretű paloták is álltak, köztűk a judaizmusra megtért mezopotámiai Adjabene királyi családjáé. Ők építtették a város falain kívül azt a hatalmas mauzóleumot, amelyet ma a Királyok sírjaként ismerünk. A falakon kívül a dombokon és völgyekben sziklasírok jelentek meg, hogy a halottak ne zavarhassák a Szent Város nyugalmát. A sziklafalba vájt barlangszerű kripták bejáratát gyakran félregördíthető kőlap fedte. A Heródes kori sírok körül a leghíresebb ma is látható a Kidron-völgyben, nem messze a Bene Hezir család mauzóleumától. Emlékoszlop áll a közeli sziklasír mellett, melyeket a későbbi korok zarándokai Absalom oszlopának és Jehosafát sírjának neveztek el. I. e. 19 táján Heródes elhatározta, hogy átépíti a Templomot. Az emberek természetesen aggódni kezdtek: mi lesz, ha lerombolja az épületeket, és csak azután ébred rá, hogy nincs pénze a munkálatok folytatására? S vajon hű marad a király a Tóra előírásaihoz'? Heródes épületei gyakran forradalmian újszerűek



voltak, a Templom tervét azonban Isten nyilvánította ki Mózesnek és Dávidnak, egyénieskedésre nem nyílt lehetőség. Heródes igyekezett lecsillapítani a félelmeket. Addig hozzá sem kezdett a munkához, míg össze nem szedte a szükséges építőanyagokat, és arra gondosan ügyelt, hogy az egykori alaprajzot és méreteket megtartsa. Arról is intézkedett, hogy laikusok ne léphessenek a tiltott területekre. Heródes ezer papot kitaníttatott kőművességre és ácsmunkára, és rájuk bízta a Hekhál és a Devir építését Ő maga sohasem lépett be az épületbe, melyet mesterműveként emlegettek. Az építkezést úgy szervezte meg, hogy az áldozatok bemutatása egyetlen napig se szüneteljen, és a templomi épületeket tizennyolc hónap alatt befejezte. A megszakítatlan ájtatosságnak köszönhetően viselhette a heródesi Templom a második szentély nevet, pedig voltaképpen harmadikként emeltetett. Heródes a szentély méretén vagy alakján nem változtathatott, de az épületet szebbé tehette. A falakat fehér márvánnyal burkoltatta, melyben úgy futott a kő vörös és kék erezete, “mint a tenger hullámai''.[247] A Hekhál ajtaját bearanyoztatta, és fölé díszítőelemként került egy “arany venyige, melyről ember nagyságú szőlőfürtök csüngtek”.[248] Az ajtót felbecsülhetetlen értékű függöny takarta, melyre skarlátpiros. kék és bíbor szálakkal hímezték a napot, holdat és a planétákat.



Bár a Templom épületeinek mérete nem növekedhetett. Heródes azzal kedveskedhetett megalomániájának, hogy a Templom körüli teret megnagyobbította. A gigászi vállalkozás közel nyolcvan évid tartott – Heródes a munka befejezését már meg sem érhette-, és kivitelezésén tizennyolcezer mester dolgozott. Az elkészült tér alapterülete száznegyvenkétezer négyzetméter lett, sokszorosa az eredetinek. Mivel a plató messze túlnyílt a Cion-hegy peremén, alulról pillérek és támfalak kiterjedt rendszerével kellett megtámasztani. Josephus Flavius szerint “sohasem volt nagyságú”[249]a támfalak emelkedtek, a felhasznált kövek egyike-másika kettő-öt tonnát is nyomott. Mivel Heródes keletre nem akarta kiszélesíteni a Templom teret, a várost kívülről ölelő régi keleti fal a helyén maradt. Ettől fogva a Templomhegy keleti oldalát Salamonnal, a Cion első építőjével hozták összefüggésbe. Az új építmények közül a nyugati támfal volt a leghosszabb a maga négyszáznyolcvanöt méterével az Antoniától a déli sarokig. A nyugati fal tövében állt a papok tulajdonát képező alsó piac,



amely népszerűvé vált a Látogatók és zarándokok körében. A boltokat közvetlenül a fal tövébe, az alsó három kőréteg elé építették. A városi tanács épületei és az országos levéltár is a nyugati fal lábánál emelkedtek. A Templom szintjén a támfalak görög stílusú oszlopcsarnokokban folytatódtak, hasonlóan a Hárám al-Sárif mai portikuszaihoz. A tér teljes déli végét elfoglalta egy hatalmas, a római fórumok bazilikáira emlékeztető oszlopos térség, ahol az emberek menedéket találhattak az eső, és nyáron a napsütés elől. A Királyi csarnok körülbelül akkora volt, mint a Salisbury-katedrális, száznyolcvanhárom méter hosszú, legmagasabb pontján pedig harminc méter magas. A csillogó fehér márványépület a déli támfal ormán tetszetős látvány lehetett. A Templom-hegy a távolból nézve szinte ragyogott. A szentély aranyozása „oly lángoló hevességgel csillogott, hogy aki rápillantott, el kellett annak fordulnia”, emlékezett Josephus Flavius. .,Olyannak látszott messziről, mint a hóval lepett hegycsúcs, mert ahol arannyal nem volt födve, szédítően fehéren szikrázott.”[250] Nem meglepő tehát, hogy még jóval pusztulása után is azt hirdették a rabbik: “Aki Heródes Templomát nem látta, sohasem 1átott még gyönyörű házat.”[251] A zarándokok két úton juthattak el a Templom udvaraiba. Vagy a végtelen lépcsősoron kaptattak föl a Királyi csarnokig, vagy a nyugati fal lábánál az utcát átívelő hídon mentek át. A Templom-hegy terén aztán egymásból nyíló udvarokba léphettek, melyek közül minden beljebb lévő szentebb volt az előzőnél. egészen a Devir központi szentélyéig. A zarándokok először a Pogányok udvarára juthattak, amely mindenki előtt nyitva állt. A Zsidók udvarától (melyet a rituális tisztaság állapotában lévő zsidó férfiak számára tartottak fenn) elegáns mellvéd választotta el. Hirdetmények figyelmeztették az idegeneket, hogy továbbhaladniuk halálbüntetés terhe mellett tilos. Ezen a határvonalon belül rekesztették el a Nők udvarát, ahonnan elfüggönyzött teraszról figyelhették az asszonyok az Oltárudvaron zajló áldozatokat. A következő térség volt a Léviták udvara, végül pedig a Papok udvara, ahol a nagy áldozati oltár állt. A belső szentély felé vezető út állomásai emlékeztették a zarándokokat és híveket, hogy alijá-t (felemelkedés) tesznek meg a magasabb rendű valóság felé. Erre az útra különféle tisztálkodási szertartások révén készülhettek föl, melyek távolságot teremtettek önmaguk és köznapi életük között. Mivel szentséges Istenük különálló szférájába igyekeztek, a látogatás időtartamára olyan tisztának kellett lenniük, mint a papoknak. Különösképpen a halállal, a legtisztátalanabb dologgal való érintkezéstől kellett tartózkodniuk, amit a mindennapi életben nem volt könnyű biztosítani: bárki léphetett tudtán kívül, óvatlanul ősi sírok egykori helyére. Az élet nagy fordulatai – mint mondjuk a gyermekszülés –, maguk is tisztátalannak számítottak, de nem azért, mintha mocskos vagy bűnös dolog lett



volna, hanem mert az Isten, kihez a hívő közelített, magasabb rendű volt az efféle változásoknál, és a zarándoknak jelképesen magának is osztoznia kellett változatlanságában, ha a szentélybe akart lépni. Ha a zarándokot nem tisztította meg helybéli papja, mielőtt útjára indult, hét napig kellett várakoznia Jeruzsálemben, míg a Templom-hegyre hághatott. Ezalatt tartózkodnia kellett a nemi élettől, és a várakozás harmadik és hetedik napján szertartásos vízzel és hamuval meghintve rituális fürdőt kellett vennie. A kényszerű várakozás szolgálta a lelki felkészülést és önvizsgálatot. Emlékeztette a zarándokokat a megteendő belső utazásra, amellyel “felemelkedhettek” a végső valósághoz, és beléphettek az egészen más dimenzióba. Amikor a zarándok végre a Templom térre indulhatott az áldozatként az Oltárudvarra cipelt jószággal, úgy érezte, sokkal mélyebb létezésmódba lépett. A valóság egésze sűrűsödött a szent térségbe. Erre a korszakra már megváltozott a Templom jelképiségének tartalma: megtapasztalható mikrokozmoszként az egész világmindenséget szimbolizálta. Az egykor papként a Templomban szolgáló Josephus Flavius leírta ezt a kozmikus képzetrendszert. A Pogányok udvarát még mindig Jámmal, a szentség rendezett világával szemben álló őseredeti óceánnal hozták összefüggésbe. A káosz örök kihívását nem feledve kellett azt meghaladni. A Hekhál ezzel szemben a teremtett világ egészét képviselte. Függönye jelképezte a négy elemet, és “a mennyek egész képét”. A nagy gyertyatartó mécsesei szimbolizálták a hét planétát és a kenyér tizenkét szelete a zodiákus tizenkét jegyét és az év tizenkét hónapjút. A füstölő oltár tizenhárom fűszerével “tengerről és földről (lakottról és lakatlanról), jelezte, minden dolgok Istentől és Istenért vannak”.[252] Alexandriai Philón (kb. i. e. 30kb. i. sz. 41), aki zarándokként látogatott Jeruzsálembe, szintén tisztában volt a jelképek értelmével.[253] Platonista lévén arra is rámutatott, hogy a Hekhál berendezése képviseli az égi archetípusokat, és a tapasztaláson túli ideákat felfoghatóvá és láthatóvá teszi.[254] A Templom-hegy rendje és tervrajza az Istenhez vezető út térképe volt. Az ember a mindennapok világiságából a káosz, az őseredeti tenger és a gojok peremvidékére léphetett, onnan pedig Isten teremtett világába, egy újfajta tapasztalás révén. A világ maga is Istenhez vezető út: az ember az istenség felé közelítve halad végig élete pályáján, mint ahogy a főpap sétál át a Hekhálon az egésznek értelmet adó végső valóság felé. Ezt a valóságot természetesen a Devir jelképezte, melyet a Hekháltól, a látható világtól újabb függöny választott el. A Devir üresen állt, mert érzékeinken és fogalmainkon túli létezőt őrzött: „Semmit sem tartottak benne”, írta Josephus Flavius, “megközelíthetetlen, érinthetetlen, mindnyájunk számára láthatatlan volt”.[255]



A szentséges Isten magasabb rendű másságát az a tény is hangsúlyozta, hogy csak a papok hatolhattak a Templom szentségének szívébe. Josephus Flaviustól tudjuk azt is, hogy a főpap ruházata kozmikus jelkép volt: köntöse szimbolizálta az eget és a földet, felső ruhadarabjai pedig a négy őselemet. Ez azért helyénvaló így, mert a főpap a Hekhálban képviselője lehetett nemcsak „az egész emberi fajnak, de a természet elemeinek, a földnek, víznek, levegőnek és tűznek” is.[256] Amikor a főpap jóm-kipúr napján a Devirbe lépett, fehér vászonruhát öltött, az angyalok köntösét, akik közbenjáróként álltak az égi és a földi világ között. A szent tér révén megtapasztalhatóvá vált az emberi fogalmakkal ki nem fejezhető jelenvalóság. Az előkészületek fázisai. a hegyre való felmenetel és a Templom udvarainak és épületeinek fokozatokba rendezett szentsége azt a célt szolgálták, hogy általuk a hívő átérezhesse, a köznapi létezésen ttíli valóságba léphet, amely alapvetően más, mint a földi világ. A szentség fokozatai éppen olyanok voltak, mint a mezopotámiai zikktmat lépcsőfokai. A Templom-hegy platóját jelképes szent heggyé tették, amelyen az út a Devir “csúcsán” létező isteni szférához vezetett. A Templom szimbólumvilága alakította ki azt a lelki szférát, amely a létezés forrásaként a mindennapi élet valóságának értelmet adott. Az élet egésze – beleértve Jám pusztító erőit is – a Devir rejtező szentségéhez vezető ösvény volt. Heródes uralma idején több zarándokot vonzott Jeruzsálem Palesztina más vidékeiről és a diaszpórából, mint bármikor azelőtt: általában háromszázötszázezer ember gyűlt össze a pészach nagy ünnepségeire. a pünkösdi betakarítási fesztiválokra (sávuót) vagy szokót idején.[257] A hangsúlyozott megtisztulás ellenére az ünnepségek nem borongós, józan hangulatban zajlottak. A zarándoklatok lehetőséget adtak arra, hogy a családok együtt tölthessék a szabadidejüket. A Jeruzsálembe vezető hosszú út alatt esténként együtt lakomáztak, borozgattak, tréfálkoztak egymással nagyokat nevetve, népszerű dalokat énekeltek. Az ünneplés akkor kezdődött el istenigazából, amikor megérkeztek Jeruzsálembe. A zarándokok a város zsinagógáiban és magánházainál találtak szállást maguknak. Voltak, akik viszont a falakon kívüli dombokon és völgyekben táboroztak le. A zarándoklatra külön pénzösszeget is magukkal kellett hozniuk, de nem voltak kötelesek azt vallási célra fordítani. Vásárolhattak éne húst, bort vagy bármi más ínyencséget. Az oldott légkörben aztán új barátságok születtek, és a zarándokok a zsidó összetartás újult érzetével térhettek haza. A szolidaritás köteléke az Istennek ajánlott hit köteléke mellett erősödött meg.[258] A vallási ünnepek örömünnepek voltak egyben. A szokót nyolc napja szünidei hangulatban telt, ahogy az emberek lombsátrakban táboroztak városszerte. A pészach különösen népszerű volt. A családok bárányt áldoztak a Templomban,



amelyet este közösen fogyasztottak el az Egyiptomból való megszabadulás emlékére rendezett lakomán. Rendkívül mozgalmasan zajlott a vízvétel ünnepe, mely jelképesen egyesítette a felső világot az alsóval. A zsidó kozmológia ugyanis a földet vízzel körbezárt térként képzelte el: a felső vizek hímneműek voltak, a veszedelmes, föld alatti vizek nőneműek, akárcsak Tiamat istenség. A két világ egyesülésre vágyott. Mivel Jeruzsálem állt a világ “közepén”, a létezés különböző szintjei itt találkozhattak egymással. Az alvilág gátjait évente egyszer jelképesen átvágták, hogy a felső és alsó vizek egyesülhessenek, amit az emberek megünnepeltek. A rabbik később azt tanították, hogy aki ezt az ünnepséget sohasem látta, nem is ismeri az élet igazi örömét.[259] A vízvétel emlékeztetett az őseredeti káosz erejére, amelynek fenyegetése nélkül az elkövetkező év termékenysége, elevensége és energiája sem lett volna biztosítva.



Heródes idején a Templom maradt a zsidó vallásosság középpontjában, bár egyes zsidók már más utakon is próbáltak Istenükhöz közelíteni. Azt már láthattuk, hogy voltak, elsősorban a diaszpórában, akik a Templomot kikerülve misztikus repüléssel közelítettek a szentély jelképezte valósághoz. Mások zsinagógákban és tanházakban gyűltek össze, hogy a Tórát olvasva jussanak el a szentség szférájába, anélkül hogy Jeruzsálembe utaztak volna.[260] De még Palesztinában is éltek olyanok, akik a hívek közösségében tapasztalták meg Istent. A farizeusok azonban kitartottak a Templom mellett. A Heródes korában élt Sammáj iskolája arra buzdította a farizeusokat, hogy még az eddiginél is szigorúbban különítsék el magukat a pogányok világától: nem volt szabad gojok társaságában étkezniük, görögül beszélniük vagy idegenektől ajándékot elfogadniuk. A tanítás részben a Templom tisztaságának eszményét szolgálta, mely jó ideje már a pogány uralkodók kegyétől függött. A Sammáj megálmodta



zárt közösség ideájában tükröződött az ősi szent geográfia is, amely a pogányokat a szentség világán kívülre helyezte. Sammáj riválisa, Hillel szintén a tisztaság és elkülönülés eszményét szorgalmazta, de hangsúlyozta a részvét fontosságát is. A Hasmoneusok korában az együttérzés ideálja mintha elveszett volna. Az Antiókhosz Epiphanész okozta trauma után fontosabb kérdéssé vált Jeruzsálem és a Templom tisztasága, mint a Cion-kultuszhoz mindig is elválaszthatatlanul hozzátartozó társadalmi igazságosság. Hillel farizeus tanítványai a Tóra legfontosabb mitzvé-jének a jótékonyság és felebaráti szeretet kötelességét tekintették. Ezek éppoly hatékonyan szolgálhatták a vezeklést, mint a Templomban bemutatott áldozatok. [261] Egyes farizeusok különleges közösségeket formáltak, amelynek tagjai (cháverim) megfogadták, hogy állandóan a templomi ájtatossághoz szükséges rituális tisztaság állapotában élnek. Ezzel az életmóddal szimbolikusan lehetővé tették, hogy szüntelen Isten jelenlétében létezzenek, és hogy asztaluk olyan szentség legyen, mint a Papok udvarának főoltára. Amikor a közösség tagjai együtt ültek asztalhoz, étkezésük éppolyan szent ünnepség volt, mint az áldozati állatokat elfogyasztó papoké.[262] Ebben a vallásosságban minden otthon templom volt, és Jeruzsálem szentsége a legszerényebb házba is beköltözött. Heródes uralkodása vége felé a kumráni szekta is hasonlóképpen tekintette magát az új, lelki Templomot formáló igaz zsidók közösségének. A beszennyeződött jeruzsálemi Templommal nem közösködtek, és magukra kényszerített száműzetésben úgy indultak mindig az étkezőhelyiségbe, mintha szentélybe lépnének. Olyan életet éltek, mint a Templom állandó szolgálatában álló papok. Étkezés előtt hideg vizes fürdőt vettek, majd vászon ágyékkötőt öltöttek, mint az áldozati jószágot elfogyasztó papok. A csoport imádkozása az állatáldozatot helyettesítette. Életmódjukat csak átmeneti jellegűnek tekintették. A szekta azt a napot várta, amikor két messiás – egy pap és egy világi ember vezetésével megküzdhetnek a végső csatában a sötétség erőivel, hogy felszabadítsák Jeruzsálemet. Akkor végre ismét övék lehet a Szent Város, és Isten újjáépítheti Templomát. A kumráni szekta tagjai magukat evjonimnak: szegényeknek nevezték. Csak ők számítottak Cion valódi örököseinek, hiszen a város a szegények és alázatosak menedékéül emeltetett. Az új Jeruzsálemről ábrándozva az általában Istenre alkalmazott kifejezéseket idézték fel:
Megemlékezem rólad, ó Cion, kitől való az áldás; minden erőmmel téged szeretlek; a te emléked mindörökké áldott.[263]
A Tóra előírta a zsidóknak, hogy minden erejükkel JHVH-t szeressék, mert ő



az áldás forrása, és emléke mindörökké áldott. A kumráni himnusz nem véletlenül használja ugyanezeket a fogalmakat: a szekta meggyőződéses és szenvedélyes monoteista volt. Mivel a szentség közvetlenül sohasem nyilvánult meg az emberiség számára, évszázadokon át Jeruzsálem szolgált jelképként, melynek révén a zsidók megtapasztalhatták elérhetetlen Istenüket. A kumráni szekta számára Cion mint istenélmény elválaszthatatlan volt a békétől, áldástól és megváltástól, és a földi város Heródes uralma alatti sanyarú állapota ellenére is legszentebb vallási értékük maradt. A kumráni tanokban a Palesztinában egyre inkább felszínre kerülő harcos judaizmus is kifejezésre jutott. A görög-római világ leigázott népei nosztalgikus, nacionalista ábrándokat szőttek. Templomokat állitottak helyre, régi mítoszokat elevenítettek fel, elsősorban azokat, melyekben az “ellenállás” motívuma szerepelt. A kumráni apokaliptikus víziókban rendre felbukkannak a ősi harcmítoszok, melyek a Templom megalapozását, a város felépítését és az isteni rend megteremtését beszélik el. Az egyszerű zsidó hívők pedig a nagy ünnepekben látták nemzetük és hazájuk szentségének megnyilvánulását. Pészachkor a nép megszabadulását ünnepelték, a sávuót betakarítási fesztiválja pedig arra emlékeztette a zsidókat, hogy földjük egyedül JHVH-t illeti – és nem Rómát. A szukót, mely felidézte a nép vándorlását a pusztaságban, egyben a Templom felszentelésének emléknapja volt. A nemzeti kegyhelyen nagy számban Isten színe előtt összegyűlt hívek szívében forró érzelmek támadtak, de Heródes olyan erős kézzel uralkodott, hogy ezek az érzelmek nem törhettek felszínre egészen i. e. 4-ig, amikor elterjedt a hír, hogy a király halálos ágyán fekszik. Jelzésértékű esemény történt. Heródes nem sokkal korábban Jupitert és a Római Birodalmat jelképező arany sasszobrot emeltetett a Templom-kapu fölé. Ezzel túl messzire ment. Amikor híre ment, hogy Heródes haldoklik, két köztiszteletben álló tanító, Júdás és Máté felvetette tanítványainak, hogy itt a remek alkalom a sas ledöntésére. Vakmerő vállalkozásnak ígérkezett, de annál dicsőségesebb dolgot el sem képzelhettek, mint hogy életüket adják atyáik és Tóra hitéért! Az ifjak a buzdítás nyomán fel is másztak a Királyi csarnok tetejére, onnan kötélen leereszkedve fejszével verték le a szobrot. Elhamarkodottan cselekedtek. Heródesbe új erőt öntött a düh, felkelt ágyából, és saját halálát elnapolva kivégeztette az ifjakat és tanítóikat. Amikor néhány nappal később maga is követte őket a halálba, gyötrelmes agóniája volt bűnhődése a szent “mártírok” megöletéséért.[264] Meg kell jegyezzük, a szobor ledöntése elszigetelt eset volt csupán. Arra sohasem tettek kísérletet – talán még a gondolat sem vetődött fel –, hogy Heródest meggyilkolják, vagy hogy lerázzák a római igát. A lázadást a Templom megbecstelenítése váltotta ki, és egyetlen



célja az oda nem illő tárgy eltávolítása volt. Ez a továbbiakban is így alakult. Amíg az uralkodó békén hagyta a Templomot, a zsidók hajlandók voltak őt elviselni, de ha a szentélyt bármilyen fenyegetés érte, annak következménye erőszak, vérontás és félelmes megtorlás lett. Heródes .i. e. 29-ben megölette szeretett feleségét, Marjamnét, röviddel halála előtt pedig három fiát is, mert – mindkét esetben joggal azt hitte, hogy ellene ármánykodnak. Három megmaradt fiát, Archelauszt, Fülöpöt és Antipást, rövid pórázva fogta, hatalmat nem adott a kezükbe, így azt sem tapasztalhatta meg, melyikük lenne legalkalmasabb utódja a trónon. Halála után két végrendelet is maradt utána, így Augustus kezébe került királysága sorsa. A császár a három fiút Rómába hívatta. Az indulásuk előtti estén, a pészachra Jeruzsálembe sereglő zarándokok körében vad indulatokat gerjesztett a szent mártírok halálának híre. A helybeli zsidóság gyászünnepet szervezett, a várost megtöltötte a sírás és jajveszékelés. A zarándokokra is átcsapott a düh, félelem és bánat hevülete. Mivel Archelausz úgy érezte, nem képes megfékezni az indulatokat, katonáit röviddel az első áldozati bárány bemutatása után a Templom udvarára vezényelte. Háromezer ember vesztette életét az összecsapásban. A szentély ismét bemocskolódott, és ezúttal nem pogány jelképtől, hanem a zsidó vért ontó zsidó katonáktól. Öt héttel később, mialatt Archelausz Rómában tartózkodott, újabb lázadás tört ki Jeruzsálemben a sávuót ideje alatt. Sabinus, Szíria prefektusa légiót küldött Júdeába. Amikor a sereg megérkezett Jeruzsálembe, a helyi zsidók és zarándokok ezrei emeltek barikádokat az utcán, hogy a római katonákat megtámadják. Sabinus csak űgy tudta megfékezni a tömegeket, hogy felgyújtatta a Templom-hegy oszlopcsarnokait. A lázadás után a rómaiak kétezer felkelőt feszítettek keresztre a város körül.[265] Palesztina más vidékein is zavargások törtek ki, és ez meggyőzte a szenátust arról, hogy Heródes pótolhatatlan volt királyként a zsidóság élén. Archelausz etnarcha-ként térhetett csak vissza Júdeába. Antipás és Fülöp Galilea, Perea és az északi területek tetrarchá-ja címet viselhették. Helytartóként sikeresen tevékenykedtek, és hosszú évekig meg tudták. őrizni hivatalukat. Archelausz viszont olyan kemény intézkedésekkel sújtotta a zsidókat és a szamaritánusokat, hogy i. sz. 6-ban leváltották, és száműzték. Júdeát ezután római prefektusok irányították, akik Caesareába helyezték át székhelyüket – biztonságos és tisztelettudó távolságba Jeruzsálem félelmetes szentségétől. A római megszállás első napjaiban voltak ugyan zavargások Galileában, de tévedés volna azt hinnünk, hogy a zsidó Palesztina egységesen szegült szembe Rónával. Ez sohasem alakult így. Voltak zsidók, akik Heródes halála után egyenesen azért menesztettek küldöttet Augustushoz, hogy a császár küldjön római helytartót Palesztinába. A farizeusok különösképpen elleneztek mindennemű zsidó



monarchiát. Palesztina római megszállása nem volt ideális megoldás, de Róma semmivel sem bizonyult rosszabb vagy jobb úrnak, mint a múlt bármely más birodalma. A római hivatalnokok, néhány sajnálatos kivételtől eltekintve, jobbára azon igyekeztek, hogy ne sértsék meg a zsidők vallásos érzékenységét, együttműködésre törekedtek a főpappal. A főpapok maguk is a béke fenntartásán ügyködtek. Gondosan szemmel tartották a bajkeverőket, és nem azért, mintha kollaboráns hazaárulók lettek volna, hanem mert nem akarták, hogy zsidók haljanak meg értelmetlenül, akárcsak a Heródes halálát követő lázadásokban. Roppant fontos volt, hogy alkalmas emberek töltsék be a főpapi tisztséget. I. sz. 18-ban Kaifás szerezte meg a hivatalt, és a római kor legkiemelkedőbb főpapja lett. De még Kaifás sem tudta megfékezni a felbőszült tömeget, amikor a Templomot újabb sérelem érte. I. sz. 26-ban az új prefektus, Pontius Pilatus provokatív szándékkal, a sötétség leple alatt Jeruzsálembe vezényelte katonáit, hogy a cézár portréját viselő lobogókat tűzzenék ki az Antoniára, alig kőhajításnyira a Devirtől. Amikor a zsidók másnap erre a gyalázatra ébredtek, Antiókhosz Epiphanész korának régi félelmei éledtek újjá. A haragvó tömeg egészen Caesareáig masírozott, hogy tábort verjen Pilatus rezidenciája körül. Júdea zsidósága általában túlságosan is megosztottá vált ahhoz, hogy egységesen fellépjen, de a Templom megsértése azonnal összefogta őket. Az esemény ezúttal nem torkollott erőszakba. A zsidók talán okultak az i. e. 4-es keserű leckéből. Tétlen tüntetéshez folyamodtak. Öt napig feküdtek Pilatus háza körül, amíg aztán a helytartó a caesareai amfiteátrumba hívatta őket, hogy hajlandó megfelelni panaszaikra. Amint egybegyűlt a tömeg, Pilatus jelt adott katonáinak, akik kardot rántottak, és körbefogták a tüntetőket. Ha Pilatus azt hitte, behódolásra kényszeríti ezzel a zsidókat, nagyot csalódhatott. A zsidók egy emberként földre vetették magukat, felfedvén nyakukat, hogy kimutassák, inkább meghalnak, mintsem hogy megszedjék törvényüket. Pilatus döbbenten eszmélt rá, neki kell a közakarat előtt meghajolnia.[266] A sérelmezett lobogókat eltávolították az Antoniáról, a béke helyreállt, de az incidens nyomán a júdeai zsidóság fokozottan érzékenyen óvta a Templom szentségének épségét. Négy évvel később a Templomot új veszedelem fenyegette. Egy szamáron ülő férfi vezette menet közeledett Jeruzsálem felé az Olajfák hegyétől a Kidronvölgyön át. Az emberek azt kiáltozták: “Hozsanna! [...] Áldott atyánknak, Dávidnak közelgő országa!” Mások meg levágott lombos ágakat és pálmaleveleket lengettek. Elterjedt a hír, hogy az ifjú férfi nem más, mint a galileai Názáretből való próféta, Jézus. Ahogy a menet a városhoz közeledett, Jézus sírva fakadt, és megjósolta: Jeruzsálem nem fogadja be őt, és nem is olyan soká félelmetes bűnhődést mér rá. A Szent Várost ellenségei fogják majd körbe,



földig rombolják, lakóit pedig lemészárolják. A városból kő kövön nem marad. Hogy szavainak nyomatékot adjon, Jézus a városba lépve azonnal a Templomba sietett. Korbácsot font, és kiűzte a Pogányok udvaráról a pénzváltókat és áldozati galambokkal kereskedőket. “Nem azt tanítja az Írás, hogy házamat minden nép az imádság házának fogja hívni?” – kérte számon tőlük. – “Ti meg rablók barlangjává tettétek.”[267] Egy héttel pészach előtt történt mindez, és Jézus ezt az időt a Templom udvarain töltötte, prédikált. Megjövendölte, hogy Heródes nagyszerű Temploma hamarosan leromboltatik: “Látod ezeket a hatalmas épületeket? Nem marad itt kő kövön, mindent lerombolnak.”[268] Márk, a Jézus életét elbeszélő négy evangélium közül a legkorábban keletkezettnek a szerzője, leírta, hogy amint a vezető papok tudomást szereztek arról, mit tett Jézus a Pogányok udvarában, nyomban elhatározták, megszabadulnak tőle. A Templom elleni bármiféle fenyegetés, főleg a pészach népes és túlfűtött ünnepségei alatt, könnyen erőszakhoz vezethetett. A zavargás következménye pedig rettentő megtorlás lett volna. Jézus kockázatot jelentett, amit a zsidó nép nem vállalhatott. Mit szeretett volna elérni Jézus a templombéli provokatív fellépésével? Csak találgatni tudunk, mivel az evangéliumokból nem kapunk erre magyarázatot. Jézus gyógyítóként és ördögűzőként már népszerűvé vált Galilea falvaiban és kisebb városaiban, az emberek prófétának nevezték. Azt nem tudjuk, Jézus valóban Messiásnak vallotta-e magát – forrásaink hiányosak. Az bizonyos, hogy nem kísérelt meg sereget szervezni a rómaiak kiűzésére Palesztinából, ahogy más állítólagos messiások tették Heródes halála után az országban. Zakariás megjövendölte, hogy a Messiás szelíd úrként érkezik majd, szamárháton lovagolva. Jézus bevonulása Jeruzsálembe talán demonstráció volt, annak kinyilvánítására, hogy isten királyságát a szegények uralják majd, nem a Heródeshez hasonló katonás uralkodók. Jézus kétségkívül hitt abban, hogy JHVH napja elközelgett. Más apokaliptikus látnokokhoz hasonlóan hirdette, hogy Izrael tizenkét törzse újra feltámad, és azt is, hogy az ő tizenkét tanítványa uralkodik majd felettük.[269] Általánosan bevett elképzelés volt, hogy a végső győzelmet követően JHVH új Templomot épít Jeruzsálemben, ahol az összes nép őt imádja majd. Jézus a pénzváltók és galambárusok kikergetésével nem a szent tér méltatlan elüzletiesedése ellen akart tüntetni. Az efféle árasok elválaszthatatlanul hozzátartoztak a késő ókori templomok működéséhez, így felháborodást sem válthattak ki. Jézus feltehetőleg prófétai gesztussal akarta kimutatni a végítélet közeledtét, amikor Heródes gyönyörű Temploma helyére nem emberi kéz emelte Szentély épül. Jézus jövendöléseiben nem volt semmi megdöbbentően újszerű, de a nemzet megszabadulásának ünnepén a hatalmasok joggal tarthattak attól, hogy szavai Róma-ellenes lázadást robbanthatnak ki.



Kaifás éppúgy tisztában volt Jézus tettének apokaliptikus jelentésével, mint bárki Júdeában. Főpapként azonban nem tűrhette, hogy ilyen röviddel Pilatus provokációja után a katasztrófa szélére sodródjon a zsidóság. Az ünnep első napján letartóztatta Jézust, de tanítványait szabadon engedte – ami jelzi, nem tekintette a prófétát számottevő politikai fenyegetésnek. Jézust a tárgyalás során azzal vádolták, hogy a Templom lerombolására szőtt terveket, de az egymásnak ellentmondó tanúvallomások miatt a vádat el kellett ejteniük. Kaifásnak sikerült elérnie, hogy Jézust szentséggyalázásért ítéljék el, és mivel a zsidóknak nem volt joguk halálbüntetést kiszabni, a foglyot Pilatusnak adták át. Pilatus megkorbácsoltatta Jézust, kereszt általi halálra ítélte, és kényszerítette, hogy maga cipelje keresztjét a Praetoriumból Jeruzsálem utcáin végig a városfalon kívül álló Golgota-dombig. A domb neve Koponya-hegyet jelent (a koponya latinul: Calvarius, ezért emlegetik a Golgotát Kálváriaként is). Jézust két bűnözővel együtt kivégezték. A keresztre feszítettek néha órákig vívják haláltusájukat, de Jézus hamar meghalt. Közeledett a szombat, és barátai igyekeztek még nap szállta előtt eltemetni őt. A Szanhedrin (zsidó kormányzótanács) tagja, Arimateai József engedélyt kapott Pilatustól, hogy a holttestet saját kriptájában helyezhesse el. József barlangszerű sírboltja a Golgota közelében a hegy oldalában nyílott. Jézust sietve eltemették, a zárókövet helyére gördítették, és a barátok abban maradtak, hogy a szombat kimenetele után térnek vissza, hogy illendően feladják a halottnak a kenetet. Ezzel az ügy le is zárult volna. Hamarosan elterjedtek azonban a hírek Jézus feltámadásáról. Azt híresztelték, hogy az asszonyok üresen találták a kriptát, amikor vasárnap kora reggel visszatértek. A tanítványok és rokonok közül egyesek látomásokat éltek át a köztük járó, beszélő, velük együtt étkező Jézusról. Sokan hittek abban a tanításban, mely hirdette az igazak feltámadását az Úr napján. Vajon Jézus a közelgő napot jelezte előre feltámadásával? Lehet, hogy ő a Messiás, a megváltás hírnöke? Amikor sávuót ünnepén a tanítványok éppen együtt imádkoztak egy jeruzsálemi szobában, hirtelen úgy érezték, mintha JHVH szelleme szállta volna meg őket. Meggyőződésükké vált, hogy elérkezett a próféták megjövendölte új kor, amikor Isten jelenvalósága minden eddiginél elevenebben kinyilvánul. A Jézus-hívő szekta tagjaiban is megnyilvánult ez a jelenvalóság: gyógyító csodákat tettek, idegen nyelveken beszéltek, jóslatokat mondtak és látomásaik voltak. Megdöbbentő eszmeként hatott, hogy a szégyenletes kereszthalált szenvedett férfi lett volna a Messiás, de a szekta hamarosan új híveket szerzett magának. és végül a köztiszteletben álló farizeus Gamálielnek köszönhetően a szanhedrin is autentikus zsidó mozgalomként fogadta el.[270] Jézus tanítványai nem gondolták, hogy új vallást alapítottak. Továbbra is hitbuzgó zsidókként éltek, és naponta látogattak testületileg a



Templomba. A kumráni szekta tagjaihoz hasonlóan magukat evjonimnak, szegényeknek nevezték, minden vagyonukat elosztogatták, és kommunában éltek, Isten kegyelmére bízva életüket, akár az ég madarai és a mező liliomai.[271] Rokonszenves buzgalmukat sok zsidó csodálattal szemlélte. Hittek benne, hogy Jézus hamarosan visszatér közéjük, és mindenki számára kinyilvánítja Isten királyságának elérkeztét. A mozgalom elterjedt a környék városaiban. Nagy létszámú gyülekezet alakult ki Jeruzsálemben, Liddában, toppéban, Caesareában, Galileában és Damaszkuszban. A jeruzsálemi egyházat a korai időszakban Jézus három vezető tanítványa, az “oszlopként” emlegetett Péter, Jakab és János vezette.[272] A közösség igen fontos tagja volt még Jakab, Jézus unokatestvére, akit igaz emberként, Cádikként is ismertek. Valószínűleg nem tartozott Jézus tanítványai közé, de a megfeszítés után elsők között látta viszont feltámadt unokatestvérét. Ezután fontos embere lett egyházának, sőt i. sz. 50-től vezetője is. Jakab köztiszteletnek örvendhetett Jeruzsálemben. Rendkívül erényes életet élt, annyira megszállottan ügyelt a rituális tisztaságra, hogy, mint mondták róla, a papok köntösét ölthette magára, és a Papok udvarán imádkozhatott. Jó kapcsolatot tartott fenn a farizeusokkal, és a kumráni szekta is elismerte őt. Jakab példája igazolja, milyen jól beilleszkedett a Jézus-szekta Jeruzsálem zsidó vallási életébe. Jakab és a jeruzsálemi közösség nemhogy elvetették volna a Tórát, de elkötelezték magukat minden egyes mitzve végrehajtása mellett. A törvény egyetlen szótagja sem mehetett veszendőbe. Jézus követőitől elvárták, hogy túlteljesítvén a parancsolatokat, tökéletes zsidókká legyenek: ha a Tóra kimondta: “Ne ölj!”, még haragot sem volt szabad érezniük, ha a Tóra megtiltotta a házasságtörést, még vágyakozö pillantást sem vethettek nőre.[273] Kötelességük volt a példamutató zsidó életvitel, a napi ájtatosság a Templomban, egészen Jézus visszatértéig. Mindazonáltal i. sz. 36-ban a Jézus-mozgalom egyes követői szembekerültek a Templomban a hagyományhű zsidókkal. A jeruzsálemi közösséghez a diaszpórából jött görög anyanyelvű zsidók is csatlakozt~k, akik hátrányos helyzetben érezték magukat a júdaiakkal szemben.[274] Élükön István állt, a karizmatikus szónok, akinek prédikációi nagy felzúdulást keltettek a városban. Jézushoz hasonlóan Istvánt is a szanhedrin elé citálták, ahol azzal vádolták, hogy a Tóra és a Templom ellen lázított. A beszéd, melyet az általában az Apostolok Cselekedetei könyv szerzőjének tartott Lukács adott István szájába, történetileg szinte bizonyosan nem hiteles. Azonban olyan tendenciáról árulkodik, ami később igen elterjedt a diaszpóra gyülekezeteiben, és gyökerei ehhez az eseményhez nyílnak vissza. Lukács szövegében István állandóan azt emlegeti,



milyen sokszor megnyilvánult Isten Jeruzsálemen kívül: Mezopotámiában, Háránban, Egyiptomban, Midiánban és a Sínai-félszigeten. Még Salamon is felismerte, hogy Isten nem lakozhat ember építette házban.[275] István annyira feldühítette szavaival a szanhedrint, hogy nyomban a városon kívülre hurcolták, és halálra kövezték, majd, mint Lukácstól tudjuk, dühüket a gyülekezet ellen fordították. Ez esetben nem az “oszlopok”-ról és Jézus első palesztinai követőiről volt szó.[276] A zsidók feltehetőleg csak a hellenizált, görög anyanyelvű zsidók ellen léptek föl, akiknek el kellett menekülniük a városból, hogy az ország más területein találjanak menedéket, ahol később Föníciában, Cipruson és Antiókhiában egyházakat alapított Antiókhiában nevezték először Jézus követőit “keresztények”-nek azon kijelentésük alapján, hogy Jézus volt a Krisztosz, a Felkent, a Messiás görög szóval.[277] Az antiókhiai keresztényekhez 40 táján csatlakozott egy másik, diaszpórából származó zsidó, aki eredetileg fanatikus ellensége volt a keresztény mozgalomnak, de megtért, miután átélt egy átformáló erejű látomást Jézusról a Damaszkuszba vezető úton, ahová éppen a városi gyülekezet felszámolására igyekezett. A tarzuszi Pál hamarosan az antiókhiai keresztények egyik vezetője lett. A kereszténységről az “oszlopok”-étól gyökeresen eltérő nézeteket vallott. Az előző fejezetben láthattuk, hogy a görög világban sokan nyűgnek érezték ősi hagyományaikat. Pál korai éveiről meglehetősen keveset tudunk, de feltehetőleg ezek közé az újdonságra áhítozó emberek közé tartozott. Gamálielnél tanulmányozta a Tórát, és csatlakozott a farizeus szektához, ám hamarosan felismerte, a törvény teher, mert korlátozza őt személyes szabadságában. A Tórától nem remélt megváltást, békét és egyesülést Istenéve1.[278] Miután a damaszkuszi úton átélte a látomást, Pál arra a meggyőződésre jutott, hogy Jézus lépett a Tóra helyébe, mint Isten megnyilatkozása az emberiség számára. Jézus halála és feltámadása új fejezetet nyitott a megváltás történelmében. Zsidók és pogányok egyaránt tagjai lehettek az Új Izraelnek, a keresztelkedés révén, mellyel misztikus módon Krisztus részévé váltak. Emiatt a keresztényeknek nem kellett betartaniuk többé az étkezési előírásokat, elkülönülniük a gojoktól vagy gyakorolni a körülmetélkedést, mivel mindezek a dolgok a mára meghaladott régi frigyhez kötődtek. Akik ,,Krisztusban” élték életüket, mindannyian Isten és Ábrahám gyermekei voltak, etnikumuktól függetlenül. Pál lebilincselő, forradalmian új evangéliumértelmezése hamar hívekre talált a diaszpórában, és nem azért, mert racionálisan bizonyítható vagy Jézus életének és halálának történelmi tényeivel igazolható lett volna. Pál Jézus-tana azért hathatott ilyen erőteljesen, mert megfelelt a görög-római kultúra hitvilágában jelentkező eszmeiségnek. Jonathan Z. Smith amerikai tudós magyarázata szerint



a késő ókorban bekövetkezett spirituális átalakulás a kozmoszképet az ősi Templomszimbólum helyett az emberrel hozta összefüggésbe:
Az embereket a külső, fenyegető erőkkel szemben védelmező menedéket nem városfalak, hanem közösségek, vallásos gyülekezetek vagy titkos társaságok képezik. Az ellenséget többé nem a káosz visszatérésének, a teremtés visszavonásának rémei képviselik, hanem más emberek, vagy démonok, a rossz vagy a halál fenyegetése. Az istenség megközelítésének új kiindulópontja és fő eszköze nem a szent hely, hanem a megistenült ember...[279]
Smith ezt a változást Egyiptomban, Thesszalosz mágus történetében mutatta ki, aki a szíriai szent ember i. sz. IV-V. századi kultuszát vetíti előre. Ugyanezt a tendenciát láthattuk már a palesztinai judaizmusban is: a farizeusok és a kumráni szekta tagjai vallási közösségüket tekintették az új templomnak. A keresztények ugyanígy indultak el a Templom kultuszától az ember kultusza felé. A zarándoklat és megtisztulás ősi szertartásai helyébe az új keresztény rítusok léptek: a megtérés, beavatás és az azonosulás Jézussal, az emberrel, aki akkor lényegült át istenivé, amikor Isten feltámasztotta őt a halálbó1.[280] Pál arra tanította a keresztényeket, hogy Jézus a megváltás alapja, és hogy Krisztus nemcsak az őseredeti káoszból menekíti meg őket, de a bűn és halál démoni erőitől is. Ez a kijelentés szentségtörőnek tetszhetett sok zsidó előtt éppúgy, mint az “oszlopok” és jeruzsálemi követőik előtt. Még a gondolattól is borzadtak, hogy a szentség egy halandó emberben megnyilvánulhat. Azonban, mint már láthattuk, a szentség mindig önmagán kívüli dologban nyilvánult meg. Ha tárgyilagosan szemléljük, a város vagy a templom éppolyan alkalmatlan a szentség megtestesítésére, mint egy emberi lény. A szentség bármilyen szimbóluma, legyen az épület, irodalmi szöveg, törvénycikkely vagy ember, szükségképpen önkényes. A vallásos útkeresés alapvető paradoxosa, hogy a szentség a profán dolgokban nyilvánulhat meg, az abszolútum a viszonylagosban, az örökkévaló a mulandóban. Az indiai misztikához hasonlóan a kereszténység is ennek az ellentmondásnak a megrázó erejében talál megváltásra: az istenség azáltal mutatja ki szeretetét és ruindenható erejét, hogy alkalmazkodik egy alacsonyabb rendű létformához.[281] A misztérium voltaképpen abban rejlik, hogy az istenség egyáltalán megtestesülhet. Pál drámai megtérése a damaszkuszi úton jól példázza, mit jelentett a megtérés a korai keresztényeknek. A fordulatot, az ősi szentségek értékváltozását sokan élték át megszabadulásként.



A kereszténység többé nem kötődött helyekhez. Az új keresztény hős nem Jakab volt, a Cádik, hanem Pál, az utazó, aki sehol sem telepszik le a világban, és állandóan úton van valahová. Az elszakadás Jeruzsálemtől mégis fájdalmat okozott. Pál és az anyaegyház összeütközésbe keriilt, amikor Jakab tudomást szerzett róla, hogy az antiókhiai keresztények nem kőser hiíst fogyasztanak, és kapcsolatot tartanak fenn a gojokkal. Kompromisszumot kötöttek, Pált megtették a pogányok gyülekezetének vezetőjévé. A próféták mindig is remélték a messiási kor elérkeztét, amikor a hitetlen népek Jeruzsálembe sereglenek, hogy JHVHnak hódolhassanak. Pálnak sikerült meggyőznie az “oszlopok”-at, hogy a gojok máris megjelentek Istenük templomaiban. A Szent Lélek éppolyan teljességgel övék volt, mint a zsidó keresztényeké, mi oka lett volna tehát Jakabnak eltaszítani őket indokolatlan elvárásokkal a körülmetélést és a Tóra egészének betartását illetően'? A pogány gyülekezet autonómtájért cserébe Pál ígéretet tett, hogy megtérítettjei támogatni fogják a jeruzsálemi szegényeket (evjonim). Pál küldetése egész ideje alatt szorgalmazta az adománygyűjtést a jenizsálemi egyház számára. Ezzel a törekvésével is szimbolizálta hite töretlenségét, a megtértek kifejezhették a judaizmus iránti lelki elkötelezettségüket, és az ősi próféciák is valóra váltak. A végső megváltás már nem késlekedhetett soká, hiszen a gojok valóban ajándékokat küldtek Jeruzsálembe.[282] Amikor Pál i. sz. 58-ban, a pünkösdi ünnep ideje alatt megérkezett az adományokkal Jeruzsálembe, jelenléte a Templomban zavargásokat váltott ki, ezért őt a rómaiak felforgatás miatt letartóztatták. Azzal vádolták, hogy egyik pogány megtérítettjével átlépett a határvonalon, és belépett a Zsidók udvarába.[283] Fölöttébb valószínűtlen, hogy Pál megszegte volna a törvényt, hiszen alapelve volt, hogy mindig ügyeljen mások vallási érzékenységére. Ezzel szemben valóban hitt abban, hogy az ősi korlátozások érvényüket vesztették, és hogy a pogányok többé nem idegenek Isten királyságában. Krisztus feltámadása nemcsak a Tórát tette semmissé, de a gojokat a szentség térképen kívül rekesztő szent geográfiát is. Ahogy Pál magyarázta efezusi megtérítettjeinek, Jézus a zsidók és gojok közé emelt válaszfalat ledöntötte [. . .) Ezért már nem vagytok idegenek és jövevények, hanem a szentek polgártársai és Isten családjának tagjai.” A keresztények lelkükből fornláltak templomot: “Ti is benne [Krisztusban] épültök egybe [...] az Isten hajlékává.”[284] A kumráni szektához hasonlóan Pál keresztényei úgy tartották, Isten a földön hívei közösségében lakozik. A késő ókor más népeihez hasonlóan a keresztények kezdtek elszakadni a földi templomtól, úgy érezték, részei az eddig általa jelképezett spirituális valóságnak – a “mennyei Jeruzsálem”-nek.[285] Azon zsidók számára viszont, akik még mindig vallották, hogy a Cion-hegyen álló Templom jelenti az egyetlen utat



Istenhez, ez az eszme szentséggyalázásnak, Pál 58-as megjelenése a Templomban pedig fenyegetésnek tűnt. Pálnak, akárcsak korábban Jézusnak vagy Ist·ránnak, azért kellett elvesztenie szabadságát, később életét is, mert megzavarta Cion szentségét. Mint Lukácstól tudjuk az Apostolok cselekedeteiből, Pált végül Rómába vitették rabként, mivel római polgárjogára hivatkozva követelte, hogy a császár személyesen vizsgálja ki ügyét. Az Antiókhosz Epiphanész korában élt zsidó reformerekhez hasonlóan, Pál, a késő ókor gyökértelen embere sem Jeruzsálem fia, inkább a világ polgára szeretett volna lenni. Sorsának végső alakulásáról nem tudunk. A legenda szerint Néró császár 64-es pogromja során vesztette életét, de az általa a diaszpórában alapított egyházak halála után is hűek maradtak a keresztény eszmékhez, és később ezek a goj keresztények maguk is jogot formáltak Jeruzsálemre. A zsidók Pilatus óta még elszántabban védelmezték Templomukat, mivel szentsége újra veszélybe került. Gaius Caligula császár 41-ben elrendelte saját szobra felállítását a jeruzsálemi szentélyben. Amikor Petronius szíriai legátus megérkezett Ptolemaisz kikötőjébe, hogy kivitelezze a kényes feladatot, “sok tízezer zsidó” , férfiak, asszonyaik és gyermekek sereglettek egybe a város előtti si'kon. Az elindult tárgyalások során hajthatatlanok maradtak, bár Caligula azzal fenyegetőzött, hogy az egész lakosságot rabságba veti, ha tovább makacskodnak. A zsidók ismét a békés ellenállást választották. Termésüket nem takarították be, így a rómaiak nem tudták beszedni az éves adót. Többen hittek abban, Isten előbb-utóbb segítségükre siet, ami voltaképpen be is következett. A császárt Rómában meggyilkolták, mielőtt fenyegetéseit beválthatta volna.[286] Caligula utóda, Claudius, hogy a zsidókat kibékítse, Heródes unokáját, Agrippát tette meg a zsidó Palesztina királyává, akinek rövid uralkodása idején Jeruzsálem ismét felvirágzott. Agrippa kibővíttette a Türopoión-völgyben az Alsó és Felső piacot, és az északi negyed, Bezeta köré harmadik városfalat tervezett. 44-ben bekövetkezett halála súlyos csapásnak bizonyult. Fia, II. Agrippa még túl fiatal volt ahhoz, hogy uralkodjon, Claudius tehát új római helytartót küldött Júdeába, ezúttal csak prokurátori címmel felruházva. Az ifjú II. Agrippa király megtarthatta kormányzati kulcspozícióját. Palesztinában zavargások törtek ki. Egy Teodasz nevű próféta négyszáz embert vitt magával a pusztaságba, ahol ígérete szerint Isten elhozta volna számukra a megváltást és a zsidók megszabadulását Rómától. Felix prokurátor (52-59) idejében egy másik próféta azt ígérte, kiűzi a rómaiakat Jeruzsálemből. Egyik prófétához sem csatlakoztak sokan, így a rómaiak könnyen leverhették lázadásukat. A nemzeti ünnepeken is fellángoltak az indulatok. Cumanus prokurátorsága alatt (48-52) több ezer zsidót tapostak halálra a Templom udvarán pészachkor, amikor a csarnok tetején őrt álló katonák egyike obszcén dolgokat mutogatott az alatta



összegyűlt zarándokoknak. A nyugtalanság ellenére Jeruzsálem zavartalanul fejlődött. Voltak szélsőségesek a Szent Városban, akik kétségbeesett terrorizmussal igyekeztek véget vetni, a római uralomnak de ezekben az években valahogyan mégis kialakult a Rómával való együttélés. II. Agrippa király 59-ben beköltözhetett az egykori Hasmoneus-palotába. Heródes palotája egyébként a Jeruzsálembe látogató prokurátor rezidenciájaként szolgált. A Templom építése végre befejeződött, és a tizennyolcezer munkás a város útjainak kövezésén dolgozott tovább. Jeruzsálem autonómiát kapott. Agrippa és a főpap vezették a várost, baráti együttműködésben a Caesareában székelő prokurátorral. 60-tól Róma már kisebb formátumú embereket nevezett ki Júdea helytartói posztjára. Alibinus (60-62) például kenőpénzeket fogadott el a rómaiakkal együttműködő embereket terrorizáló zsidó bűnözőktől. Gessius Florus (64-66) folytatta ezt a gyakorlatot. Amikor összecsapások robbantak ki Caesarea zsidó és szíriai lakói között, Florus pénzszűkébe került, és meggondolatlanul a Templom kincstárából akarta megszerezni a hiányzó összeget. A városban kitört a felkelés, a zsidók a római katonákkal harcoltak az utcákon. Miután Florusnak nem sikerült rendet teremtenie, visszavónult, és segítséget kért Cestius Gallustól, Szíria helytartójától. Gallus november közepén érkezett Palesztinába, háborúra készen. A Scopus-hegyen ütött tábort, benyomult az északi Bezeta külvárosba, majd ismeretlen okból visszavonult az őt üldöző zsidó felkelők elől Emmauszba. Légiója vereséget szenvedett, a zsidók több mint ötezer római katonát öltek meg. A válság idején a zsidók belső ellentétekkel küszködtek. A lázadókat nem támogatta egységesen a lakosság. A vidéki arisztokrácia java része, és egyes városok, mint például Szefórisz vagy Tibériász lakossága ellenezte a rómaiak elleni háborút. A szadduceusok tíll józanul szemlélték a helyzetet ahhoz, hogy elhiggyék, a zsidók legyőzhetik a hatalmas Rómát, így nem is álmodoztak már zsidó függetlenségről. A farizeusok közül sokakat jobban érdekelt a vallás, mint a politika, és felismerték, a diaszpóra zsidóságát súlyosan fenyegeti a Róma elleni zsidó forradalom. Agrippa király megpróbálta rábírni a zendülőket, hogy kössenek békét. Tán csak nem hiszik, hogy erősebbek a galloknál, germánoknál vagy görögöknél, akik maguk is mind behódoltak a Római Birodalomnak? Josephus Flavius maga is átállt a rómaiak oldalára abban a meggyőződésben, hogy a lázadók ügye eleve elveszett. A zélóták új, radikális pártja azonban szembefordult a mérsékeltekkel. Úgy vélték, Róma hanyatlik, a zsidóknak jó esélyük lehet a győzelemre. Hiszen a makkabeusoknak is sikerült lerázni az idegen jármot, hogy megalapítsák a független zsidó királyságot. A békekötést szorgalmazó zsidókat Cion árulóinak tekintették, akiknek nem engedték, hogy részt vegyenek a Templom istentiszteletein. A palesztinai zsidó lakosságnak csak csekély hányada támogatta a zélótákat, és soraikban is széthúzás támadt. A



szélsőségesek visszavonultak a Holttenger mellett fekvő Maszada várába, és a városban folyó harcokból kivonták magukat. A zélóták még akkor is egymás ellen küzdöttek Jeruzsálemben, amikor Cestius Gallus vereségét követően a Róma elleni háború elkerülhetetlenné vált. A zsidó keresztények valószínűleg ekkor döntöttek úgy, hogy elhagyják a várost. Egyházuk és a zsidó vezetés között máris feszültebb lett a viszony. Jakab egyházfőt kivégezték, és 62-ben “törvényszegés'' vádjával a másik Jakabot, a Cádikot is halálra ítélte a főpap, bár vagy nyolcvan farizeus tiltakozott Rómánál Jakab érdekében, és követte őt a halálba is. A jeruzsálemi közösség vezetője Simeon lett, Jézus unokatestvére. Gyülekezetével a transzjordániai Pellába költözött. Jézus megjövendölte Jeruzsálem pusztulását, így a keresztények bizton tudták: a város sorsa megpecsételődött. Más zsidók továbbra is harcolni akartak a győzelemért. Mialatt arra vártak, hogy Róma elégtételt vegyen rajtuk a Gallus fölött aratott diadalért, Jeruzsálem zsidó polgárai felépítették az I. Agrippa tervezte harmadik városfalat Bezeta körül. A zsidók balszerencséjére Róma legkiválóbb hadvezérét rendelte ki a zsidó forradalom leverésére. Vespasianus 67-ben érkezett Palesztinába, ahol módszeresen kezdte felszámolni a galileai ellenálló sejteket. 70-ben Vespasianus lett a császár, így visszavonult Rómába, miután fiára, Titusra bízta a zsidó bábon folytatását. Titus az év februárjában kezdte el Jeruzsálem ostromát. Májusra áttörte az új északi falat, és egy héttel később már a piacterek körüli második falat is lerombolta. A harcok a Templom körül folytatódtak. Július végén a rómaiak bevették az Antoninát, és onnan lőtték a Templom udvarait. Az utolsó áldozatot augusztus 6-án mutatták be a szentélyben. A zsidök még ekkor sem tették le a fegyvert. A zélóták közül sokan hittek benne, mivel Isten várasukban lakozik, Jeruzsálem el sohasem eshet. Egy próféta azt hirdette, Isten az utolsó órában avatkozik majd be, hogy csodájával megmentse a népét és Templomát.[287] Amikor augusztus 28-án a római csapatok betörtek a Templom belső udvaraira, ott hatezer zélótával találták szembe magukat, akik utolsó csepp vérükig harcoltak. Dio Cassius görögországi történetíró (?-230) szerint a zsidók emberfeletti bátorsággal védték magukat, mert dicsőség volt számukra elesni a Templomért. A végsőkig megtartották a tisztasági parancsolatokat is, mindenki kitartott a maga helyén, és még végveszélyben sem léptek a tiltott területekre: “A közemberek az előudvarban harcoltak, a nemesek a belső udvaron, míg a papok védték magát a Templomot.”[288] Aztán látták, hogy a Templom lángra kap, és szörnyű jajkiáltásban törtek ki.[289] Voltak, akik a rómaiak kardjába vetették magukat, mások a lángok közé. A Templom eleste után a zsidók letették a fegyvert. A Felsővárost nem akarták megvédeni, a környékbeli várakat sem. Egyesek engedélyt kértek rá, hogy a pusztaságba vonulhassanak abban a



kétségbeesett reményben, hogy új kivonulásuk meghozza a nép megszabadulását. A többiek tehetetlenül nézték végig, ahogy Titus tisztjei módszeresen lerombolják, ami a Templomból megmaradt, bár a Devir nyugati falát állítólag meghagyták. Mivel úgy tartották, az isteni jelenvalóság ennél a falnál lakozik, a zsidók némi vigaszt merítettek a falmaradványból.[290] Sovány vigasz volt. A Templom évszázadokig állt a zsidó világ és egyben a zsidó vallás középpontjában. Ismét elpusztult tehát, de ezúttal soha többé nem épülhetett újjá.



8. Aelia Capitolina
A Templom-hegy romjaiban hevert. A Devir nyugati falán kívül csak a templomi plató alatti gigászi támfalak élték túl a pusztítást. Titus katonái, miután végeztek a Templommal, nekiálltak, hogy lerombolják a Felsőváros elegáns polgárházait és Heródes gyönyörű palotáját. A régészeti ásatások kimutatták, milyen könyörtelen módszerességgel végezték feladatukat a rómaiak. A házak leomlottak, és a romhalmokat sem takarította el senki. A Türopoión-völgyet teljesen elzárta az építési törmelék, amit a téli esőzések után a hegyekről leziíduló áradatok torlaszokba hordtak. A városfalakat mindenütt ledöntötték, kivéve a Felsőváros nyugati oldalát, ahol a fal a Heródes palotája helyén táborozó X. légió táborát védelmezte. Ha bárki a városba látogatott, nehezen hitte volna el, hogy egykor emberek laktak errefelé. A császárok mindent elkövettek, hogy visszariasszák a zsidókat a lázadástól. 70 után évekig vertek olyan pénzérméket, amelyek egy pálmafa alatt megkötözött kézzel ülő, búsuló zsidó asszonyt ábrázoltak, és rajtuk a JUDAEA DEVICTA VAGY JUDAEA CAPTA felirat volt olvasható. A X. légió parancsba kapta mind Vespasianus (7079), mind Titus (79-81), Domitianus (81-96) vagy Traianus (98-117) császártól, hogy kutasson föl és végezzen ki minden zsidót, aki Dávid király leszármazottjának vallja magát. Róma mindazonáltal türelmet tanúsított. Palesztinát ugyan a birodalom provinciájává tették, de a béke megőrzésén igyekvő II. Agrippa király megtarthatta címét és galileai trónját azzal a feltétellel, hogy országa is megtér Rómához az uralkodó halála után. A zsidók minden földbirtokát elkobozták, és elméletileg a császár magántulajdonává tették, de a gyakorlatban a rómaiak megengedték a korábbi tulajdonosoknak, hogy jogaikat gyakorolják, mivel felismerték, hogy Palesztina életben maradt földesurai éppen a forradalom ellenzői közül kerültek ki. A római diadalt a győztesek mértéktartó magatartása ellenére gyötrelmes megaláztatásként élték meg a zsidók. Lépten-nyomon erre emlékeztette őket minden. A felnőtt zsidó férfiak által fizetendő fél sékel templomi adó most Rómába, Jupiternek a Capitoliumon álló templomába került. 81-ben Titus győzelmének tiszteletére Rómában hatalmas diadalivet emeltek, amelyen a szent templomi tárgyak elszállítását is megörökítették. Ezeket a tárgyakat még egy évszázaddal később is látni lehetett a birodalmi fővárosban. Eleazár rabbi megírta, hogy látta az áldozati állatok vérétől foltos templomi leplet, és a főpap homlokpántját is a “JHVH Szentsége” felirattal.[291] Jeruzsálemben a X. légió katonái most már szabadon állíthatták fel birodalmi sasszobraikat, és hódolhattak isteneiknek a lerombolt utcákon. Valószínűleg szentélyt is emeltek Serapisnak



(Aszklépiosz), a gyógyítás istenének, nem messze a Bethesda-medencétől.[292] Jeruzsálem, a zsidó világ egykori középpontja, alig volt több, mint egy római katonai tábor. A X. légió hosszú tartózkodásának nem sok nyoma maradt fenn, a katonák, tehát valószínűleg fabarakkokban és sátrakban éltek a Titus által meghagyott három heródesi oszlop – a Hippicus-, Phasael- és Marjamneoszlopok – körül. A lerombolt városba római katonákat, és szíriai meg görög polgárokat költöztettek. Zsidók is maradtak közöttük. A római tábortól délre magasodó dombon, melyet Josephus Flavius tévesen azonosít a Cion-heggyel, még állt néhány épület. A történetíró idejében az emberek már nem emlékeztek arra, hogy az ősi Ir Dávid az Ofelen állt, azt hitték, hogy Dávid a város előkelőbb részén, a Felsővárosban lakott, akárcsak saját királyaik és hatalmasságaik. A nyugati hegyet ma is Cion-hegynek nevezik emiatt, de hogy megkülönböztethessük az igazitól, a név közismert variánsát javaslom használatra: Sion-hegy. Miután a térség indulatai lecsillapodtak, kis létszámú zsidó közösség telepedett le a Sion-hegyen. A Templom-hegyre nem járhattak istentiszteletre, mert az bemocskolódott, így ezen a déli dombon emelték hét zsinagógájukat. Forrásként keresztény történészek, Caesareai Euszebiosz (264340) és Ciprusi Epiphaniosz (kb. 315-403) munkáit használjuk, akik ismerték a helyi hagyományokat. Tőlük tudjuk, hogy Jeruzsálem pusztulása után zsidó keresztények tértek ide vissza Pellából, és Simeon vezetése alatt a Sion-hegyen élő zsidókhoz csatlakoztak. Összejöveteleiket a dúlást túlélt egyik házban tartották, amelyet később azzal a szobával hoztak összefüggésbe, ahol az apostolok a feltámadt Krisztust látták, és befogadták a Szent Lelket. Epiphaniosz beszámolt arról, hogy miután a zsidó keresztények visszaérkeztek Pellából, e körül az épület körül telepedtek le “a város Sion nevet viselő részében, melyet elkerült a pusztulás, ahogy elkerülte a Sion körül álló házak némelyikét is, és a hét zsinagógát . . . a szerzetesek celláit”.[293] Euszebiosz világosan leszögezte azt is, hogy a jeruzsálemi gyülekezet zsidó maradt, melynek élén zsidó “püspökök” álltak.[294] Eszményeik a Sion-hegyen mellettük élő zsidóságéhoz voltak hasonlók. Pál megtérítettjeitől eltérően nem hittek abban, hogy Jézus istenség lett volna hiszen éltek köztük olyanok, akik ismerték őt gyermekként, és képtelenek lettek volna őt istenként tisztelni. Úgy tekintettek Jézusra, mint arra az emberre, aki kiérdemelte, hogy Messiás legyen. Valószínűleg a Jézussal kapcsolatos jenizsálemi helyeket is tisztelték, főképp a Golgota-hegyet és a közeli sziklasírt, ahol Jézus feltámadt halottaiból. Számos zsidó látogatta a köztiszteletben álló nagyságok sírjait, így természetes volt, ha egyesek Jézus kriptáját tisztelték. Voltak, akik misztikLis spekulációkba bocsátkoztak a Golgotával, a Koponyaheggyel kapcsolatban. Egy zsidó legenda szerint Ádámot a Morfija-hegyen temették el, Salamon Temploma helyén. A második századi zsidó keresztények



ezt már így mesélték, hogy Ádám nyugvóhelye a Golgota volt, Ádám Koponyájának hegye.[295] Kezdett kialakulni saját Jeruzsálemmitológiájuk, melyben kifejeződött az a meggyőződésük, hogy Jézus az új Ádám, az emberiség újrateremtő atyja. A tragikus időkben rengeteg zsidó csatlakozott egyházukhoz. A megfeszített és feltámadt Messiás eszménye talán saját ősi hitük feléledésének reményét hordozta magában. Mások az aszketizmust választották. A rabbinikus szövegekben olvashatunk olyan zsidókról, akik be akarták tiltatni a húst és bort, hiszen ezeket többé Istennek sem ajánlhatták a Templomban. Az élet nem folyhatott tovább az eddigi mederben: a zsidóknak megváltozott helyzetüket a gyászban és önmegtartóztatásban kellett kifejezniük. A Templom elvesztése hatalmas megrázkódtatást okozott. A pusztulás után harminc évvel keletkezett Báruch könyve szerzője azt hirdeti, hogy a természet egészének gyászba kellene borulnia. Mivel a Templom elveszett, a földnek sem lehetett oka termést hozni, a venyigének sem, hogy szőlőt teremjen, a mennyek is visszatarthatták harmatcseppjeiket, és a nap sem süthetett fényesen tovább:
Miért is támadna a fényesség újra, Ha Cion fénye sötétbe borult?[296]
A Templom szimbolizálta a világmindenség értelmét, a hit gyökerét. Az életnek nem maradt tehát sem értéke, sem értelme. Ebben a sötét korban számos zsidó vesztétte el hitét. Az viszont nem igaz, amint gyakran hangoztatták, hogy a zsidóság végleg kinőtte a Templom eszményét. Még azok a zsidók is hitték, hogy Jeruzsálem és szentélye áll hitük középpontjában, akik új utakat kerestek maguknak az istenélmény megtapasztalására. A zsidóknak minden képzelőerejükre szükségük volt, hogy túlélhessék a katasztrófát. A kiemelkedő farizeus rabbit, Johanán ben Zakkait, koporsóban csempészték ki a városból Jeruzsálem ostroma idején. A rabbi, a farizeusok többségéhez hasonlóan, ellenezte a zélóták szélsőséges forradalmiságát. Elborzasztotta, amikor a maszadai zélóták 73-ban tömeges öngyilkosságot követtek el, mintsemhogy megadják magukat Rómának. Elkötelezett mérsékeltségének köszönhetően Jóhanán és iskolája őrizte meg egyedül hitelét a zsidó vezetők közül a Templom pusztulása után. Jóhanán rabbi kérelemmel fordult Vespasianus császárhoz, hogy iskolát alapíthasson, ahol a zsidók tanulhatnak és imádkozhatnak. Leszögezte azt is, hogy intézményét a léleknek szenteli, nem engedi, hogy belőle a forradalmi indulatok melegágya váljék. Meg is kapta az engedélyt a partvidéki Jávne-akadémia megalapítására, ahol rabbitársaival, akik közül sokan szolgáltak korábban papként a Templomban, nekikezdhetett a



judaizmus újjáélesztésének. Miután a zsidók i. e. 586-ban elveszítették Templomukat, a Tóra tanulmányozásában leltek vigaszra. A Javnéban és a Palesztinában és Babilonban felállított akadémiákon, a tannim-ként ismert rabbik hozzáfogtak az évszázadokon át szájhagyományban elterjedt íratlan törvények lejegyzéséhez. A megszületett új törvénykönyv a Misna nevet kapta. A Misna lett jelképesen az új Jeruzsálem, amelyben a zsidók megtapasztalhatták az isteni jelenvalóságot, bárhová vetette is őket sorsuk. A rabbik azt tanították, ha zsidók együtt tanulmányozzák a Tórát, Sékina, Isten földi jelenvalósága, nyomban közéjük telepszik.[297] Számos törvény érintette a Templom rituáléját, így a mai napig is az elveszett Templom képzeletbeli újjáépítésében vesznek részt a törvényt együtt tanulmányozó zsidók, akik így újra átélhetik a szentség élményét. Miután a tanrraim befejezték a munkát, a következő, amoraim-ként ismert rabbinemzedék hozzálátott a Misna exegéziséhez, szövegmagyarázatához. A Talmud ezeket a rabbinikus diskurzusokat foglalja magában, melyekben a zsidók évszázadokon át vitatták és vitatják szenvedélyesen ma is – a Tóra jelentését, átlépve közben tér és idő korlátait. A kommentárok és értelmezések felgyülemlett rétegei lettek a jelképes új Templom falai, melyek között a tanulmányokat folytató zsidók megpillanthatták a szent jelenvalóságot.
Egyszer Jóhanánben, Zakkai rabbi Jeruzsálemből elindula, és követé őt Józsue rabbi, mikor is megpillantók a Templomot romjaiban heverni. – Jaj minékünk – szóla Józsue rabbi –, mert e hely, hol vezekelhettünk Izrael fiainak bűneiért, most semmivé válott. – Fiam – felelé Jóhanán rabbi –, ne sirasd azt mégsem. Hisz vezekelhetünk másképpen, mégis épp ugyanúgy. Hogyan is? Felebaráti szeretetünk által, mert mondó az Írás: Irgalmat érdemlek, nem áldozatot.[298]
Az együttérzés gyakorlása mindig is alapeleme volt a Cion-kultusznak. Ettől a kortól kezdve azonban csak a részvét által vezekelhetett Izrael népe bűneiért. Ez forradalmi gondolat volt az ókori világban, ahol a vallásosság elképzelhetetlen lett volna áldozatok bemutatása nélkül. A Templom elvesztése után a rabbik arra tanították zsidó hittestvéreiket, hogy társaikban tapasztalják meg Istent. Volt aki azt tanította: “Szeressed felebarátodat, mint magadat”, ez “a Tóra alapelve”.[299] Az embertársak sérelmére elkövetett bűnök egyenértékűnek számítottak eztán Isten megtagadásával, aki saját képére teremtett férfit és nőt. Az emberölés tehát



nemcsak a zsidó törvény szerinti bűncselekmény, de szentséggyalázás is volt.[300] Isten azért téremtett egyetlen embert az idők kezdetén, hogy ezzel tanítson bennünket arra, hogy aki egy embert pusztít el, az egész világ elpusztításáért kell hogy bűnhődjön, mint ahogy egyetlen élet által megváltható az egész világ.[301] Bárkinek, legyen az akár goj vagy rabszolga, megsértése egyenlő Isten képmásának bemocskolásával.[302] A zsidóknak tudatában kellett lenniük, hogy a másokkal folytatott viszony szentséges kapcsolat. Az istenséget többé nem tapasztalhatták meg a szent hely által, csakis embertársaikban. A farizeusok korábban is hangsúlyozták a részvét fontosságát. A Templom elvesztése révén megtehették végre az előző fejezetben említett lépést az emberközpontú szentségeszmény felé. A rabbik nem adták fel a Templom újjáépítésének reményét. Amikor legutoljára pusztult el a Templom, akkor is felépült újra, minden súlyosbító körülmény ellenére. Abban hittek viszont, hogy bölcsebb és biztosabb az újjáépítés munkáját ezúttal Istenre hagyni. A zsidóknak emlékezniük kellett Jeruzsálemre. A rabbik kimunkálta törvények tiltották az emigrációt Palesztinából, és megkövetelték, hogy a Tizennyolc áldást naponta háromszor elmondják a Reggeli és Esti áldozat helyett. A zsidóknak végig kellett mondaniuk az áldásokat, akárhol voltak is a világban, ha utaztak, le kellett szállniuk lovukról vagy járművükről, és arcukat Jenizsálem irányába fordítani, de legalábbis szívüket a lerombolt Devir felé fordítani.[303] Az áldások tanúskodnak róla, hogy minden változás ellenére Jeruzsálemet tekintették Isten házának:
Légy kegyes, ó Urunk, Istenünk, nagy kegyelmed szerint a te népedhez, Izraelhez, és városodhoz, Jeruzsálemhez, és Cionhoz, dicsőséged lakhelyéhez; és Templomodhoz, és lakóhelyedhez; és Dávid házának királyságához, a te igaz messiásodhoz. Áldott vagy, ó, Uram, Dávid Istene, Jeruzsálem építője.[304]
Egyes rabbik úgy tartották, hogy Sékina (Isten megszemélyesített jelenvalósága) még mindig a Devir nyugati falánál pihent, melyet gondviselése mentett meg a pusztulástól.[305] Mások szerint a Sékina vonakodva, fokról fokra, de elhagyta Jeruzsálemet, és három esztendőn át “várakozott szüntelen az Olajfák hegyén, és naponta háromszor kiáltott fel”.[306] A zsidóság emlékezett Ezekiel látomására az Olajfák hegye fölött Jeruzsálembe hazatérő isteni dicsőségről, ezért gyakran gyűltek ott össze, hogy hitvallást tegyenek Isten végső



visszatérése mellett a Szent Városba. Más zsidók a misztikában kerestek vigasztalást. Ezt a fajta vallásosságot lenézték a rabbik, de maguk a misztikusok semmiféle kibékíthetetlen ellentmondást nem éreztek Isten mennyei trónjához vezető képzeletbeli utazásaik és a rabbinikus judaizmus között. Sőt gyakran az akadémiák vezető rabbijainak tulajdonították a látomásokat. A Templom elvesztése után új jelentőséget nyert a trónmisztika. A trón földi mása, sajnos, elveszett, de égi mintája elpusztíthatatlan lévén, a hívek még mindig megtehették az isteni szférába vezető alijá-t, ezúttal képzeletben. A Templom pusztulása után harminc évvel keletkezett Báruch második könyvé-nek szerzője azt hangsúlyozta, az égi Jeruzsálem örökkévaló. “Istennel” létezett az idők kezdetétől fogva, és “készen állt már a pillanatban, hogy a Paradicsom teremtése elhatároztatott”. Jeruzsálem terve örökkévaló vonalakkal Isten tenyerébe íratott, és egy napon az égi valóság még egyszer a földre száll majd.[307] Az ősi szent helyen épült földi városban ölt ismét fizikai formát, és népe között lakik majd Isten a mindennapok világában. Az ugyanekkor írt Hénoch negyedik könyve szerzője hasonló látomást jegyzett le az égi Jeruzsálem megtestesüléséről. A földi Cion szenvedett és elpusztult, de égi mintája még mindig Istennel létezett. Egy napon tehát „megjelenik a most még láthatatlan város”.[308] Az új Jeruzsálem lesz a földi Paradicsom: akik benne laknak, tökéletes közelségben élhetnek Istenükkel, a bűn eltűnik, és a halált elsöpri a diadal.[309] A zsidó világot i. sz. 70-ben ért veszteség, hontalanság és jogfosztottság fájdalma eloszlik végre, és helyreáll az Éden harmóniája. Zsidó keresztények is éltek át trónlátomásokat. Domitianus uralkodása idején, amikor a római hatóságok üldözték a keresztényeket, egy János nevű vándorprédikátor átélt egy látomást az égi Templomról, ahol a mártírok szolgáltak papként, fehér ruhába öltözve álltak a trón előtt. János a szokót égi liturgiáját látta, de egy lényeges különbséggel az ősi szertartástól. A második szentély belsejében mindig űr volt: mióta elveszett a frigyláda, üresen állt a Devir. János azonban Krisztust látta, aki misztikus módon Istennel volt azonos, amint a mennyei trónuson ült. Általa teljesült be tehát az ősi Cion-kultusz. Mindazonáltal a keresztények osztoztak zsidó sorstársaik reményeiben, hogy az idők végén helyreáll a rend, és egy nap majd földre száll az égi Jeruzsálem. János utolsó látomásában látta “az Istentől alászállt szent várost, Jeruzsálemet. / Isten dicsőségét sugározta”.[310] Az Új Jeruzsálemben nem áll Templom, mert annak helyét Krisztus tölti be. Az istenné vált ember a “dicsőség” forrása. Jeruzsálem azonban még mindig olyan erőteljes jelképként élt, hogy János keresztény létére sem tudta Isten végső apokalipszisét nélküle elképzelni. Az égi városnak anyagi alakot kell öltenie a földön, hogy a királyság sorsa



beteljesülhessen. Legutoljára pedig helyreáll a földi Éden, és az Isten trónja alól felfakadó életforrás vize gyógyulást hoz az egész világnak.[311] A zsidók és keresztények meglepően hasonló módon tapasztalták meg Istenüket. A szentség szimbólumát Jeruzsálemben vagy Jézusban látták. A keresztények kezdtek úgy gondolkozni Jézusról, mint a trónmisztikusok Jeruzsálem városáról: mint az isteni valóság megtestüléséről, amely/aki Istennel volt a világ kezdete óta, és amely/aki elhozhatja az emberiség számára a bűntől, haláltól és elkeseredéstől való megváltást. A hasonlóság ellenére a zsidók és keresztények rendkívül ellenségesen és féltékenyen viseltettek egymással szemben. Tudomásunk szerint nem zsidó keresztények nem éltek a Sion-hegyen vagy máshol Jeruzsálem városában. A János prédikátor leírta mennyei Jeruzsálem vonzotta őket, de a földi város nem. A nyolcvanas-kilencvenes években íródtak Máté, Lukács és János evangéliumai, amelyekből kiviláglik, hogyan tekintettek a páli tanítást követő keresztényék a zsidóságra és Jeruzsálemre. Meglepő módon éppen Lukács, a nem zsidó keresztény az, aki legelnézőbb a testvérvallással szemben. Evangéliuma Jeruzsálemben indul és ott is ér véget: Zakariásnak, Keresztelő János apjának a Hekhálban átélt látomásával kezdődik, és azzal fejeződik be, hogy a tanítványok visszatérnek Jeruzsálembe, miután végignézték Jézus mennybemenetelét az Olajfák hegyén: “nagy örömmel visszatértek Jeruzsálembe. / Nem hagyták el a templomot, hanem szüntelenül dicsőítették az Istent.”[312] A folytonosság igen lényeges Lukácsnál, akárcsak a késő ókor kultúráiban általában. Az újítás és az újdonságok kételkedést keltettek, és a vallásos emberek nagy gondot fordítottak arra, hogy hitük mélyen a múlt szentségeiben gyökerezzék. Lukács, Pálhoz magához hasonlóan, nem akart elszakítani minden Jeruzsálemhez és a judaizmushoz fűződő köteléket. Jézus meghagyja tanítványainak, hogy a Szent Városban kezdjék prédikációik sorát, mert itt, a világ közepén kellett minden prófétának szembenéznie sorsával. A Lukács írta Apostolok cselekedetei-ben a főhős, Pál rendkívül tisztelettudóan viselkedik a jeruzsálemi egyházzal szemben, és alázatosan nyilatkozik Jakabról, a Cádikról is. Lukács roppant idealizált képet fest erről a kapcsolatról, mindent megtesz, hogy leplezze a Pál és Jakab kapcsolatát jellemző ellentéteket. Lukács szövegében Pál, akárcsak előtte Jézus, úgy érzi, kötelessége Jeruzsálembe menni, még akkor is, ha saját életét veszélyezteti ezzel. Lukács azonban azt is világosan leszögezi, a keresztények nem maradhatnak Jeruzsálemben, az evangéliumot el kell terjeszteniük “egész Júdeában és Szamariában, sőt egészen a föld végső határáig”.[313] Lukács kedvenc szóösszetétele a keresztény eszmére, az „Isten útja” igen kifejező: Jézus követői mindig úton vannak, nincs állandó otthonuk a világban.



Máté és János azonban sokkal kedvezőtlenebb színben látták Jeruzsálemet vagy a zsidókat általában. Mindketten a judaizmusról tértek meg Pál hitére, és munkájukból kitetszik a zsidók és keresztények közt fellángolt viták légköre, amint Krisztus természetét vagy Jeruzsálem szerepét boncolgatták. Máté egyértelműen fogalmaz a földi Cionnal kapcsolatban. Valaha szent hely volt ugyan – ő az egyetlen evangélista, aki használja a Szent Város kifejezést –, ismeri el, de megtagadta és megölte Jézust, aki előre látván a végzetet, megjósolta a város pusztulását. Jeruzsálem bűnös várossá lett. Amikor Jézus Máténál a város 70-es katasztrófáját megjövendöli, az idők végeztével elkövetkező kataklizmával kapcsolja össze. Jeruzsálem pusztulása Jézus dicsőséges visszatérésének előképe.[314] Amikor Jézus meghalt a városon kívül álló Golgotán, a Hekhált a Devirtől elválasztó szent lepel kettéhasadt: az ősi Templom-kultusz tehát jelképesen is visszavonatott, ettől a pillanattól fogva mindenki – nem csak az ősi zsidó papi kaszt tagjai – kapcsolatba léphetett az istenséggel Krisztus személyén keresztül. János még jobban hangsúlyozza ezt a tételt. Kortársaihoz hasonlóan maga is hirdette, hogy Istenre nem a Templomban, hanem az istenné vált emberben lehetséges rátalálni. Evangéliuma előszavában kijelenti, hogy Jézus a Lógosz, az “Ige”, mely “Istennél” létezett az idők kezdete óta, és amelynek kimondása révén teremtette Isten a világot. Ez a mennyei létező szállt alá, öltött hús-vér alakot, hogy Isten “dicsőségét” kinyilvánítsa az emberiség előtt.[315] János görögül írta művét. A görög nyelvben nem találhatott megfelelő kifejezést a héber “Sékina” szóra, melyet a zsidók megkülönböztettek Isten teljességgel transzcendens valóságától. János valószínűleg nemcsak az “Ige” és Isten “dicsősége”, hanem a Sékina megtestesüléseként is látta Jézust.[316] Mátéhoz hasonlóan János negatív képet fest a zsidókról, akik szövegében többször elutasítják Krisztust. A két evangélista tehát lefektette a zsidó néppel szembeni ellenérzés alapjait, melynek következménye a keresztény történelem legszégyenletesebb fejezete lett. Mint látni fogjuk, a keresztények egyre kevésbé szenvedhették spirituális elődeiket, és már egészen korán úgy tekintették, hogy vallásuk léte függ a judaizmus legyőzésétől. János ennek szellemében ábrázolja a Templom-kultuszt megtagadó Jézust. Jézus Jeruzsálembe érkezve már küldetése legelején kiűzi a pénzváltókat a Pogányok udvaráról. Kinyilatkoztatja: “Bontsátok le ezt a templomot, és harmadnapra fölépítem.” János ehhez azt a magyarázatot fűzi, “saját teste templomáról beszélt”.[317]Ettől fogva a Lógosz újjászületett teste a hely, ahol az emberiség szembesülhet a szentség jelenvalóságával. Jézus és a legszentebb zsidó vallási intézmény között tehát kezdettől fogva ellentét feszült, és a Templom napjai meg voltak számlálva. Jézus világosan kinyilatkoztatta, a szent helyek, Jeruzsálem, a Gerizim-hegy és



Bétel ideje lejárt.[318] Sékina távozott a Templom termeiből,[319] és a revelációt elutasító zsidók a sötétség erőinek oldalára álltak. A keresztények Isten kezének működését látták Jeruzsálem további sorsában. 1 18-ban Publius Aelius Hadrianus lett Róma császára, az egyik legkitűnőbb férfi ezen a poszton. Nem kiterjeszteni, inkább megszilárdítani akarta birodalmát. Hadrianus erős és egységes államot szeretett volna, amelyben a polgárok fajukra és etnikumukra való tekintet nélkül otthon érezhették magukat. Az eszmény elterjesztésének és megvalósításának egyik fő eszköze volt a királyi látogatás a birodalom tartományaiban. Hadrianus urallcodásának felét úton töltötte, hatalmas és fényes kísérettel vonult mindenhová, a szemlélőnek úgy tűnt, mintha egész Róma útra kelt volna. Minden városban fogadta a kérelmezőket, majd ajándékokat adott át a helyi lakosságnak, abban a reményben, hogy ezzel erős, de jóindulatú kormányzat képét kelti. Szeretett valami maradandó művel megemlékezni látogatásáról, általában épületet vagy szobrot emeltetett, például Zeusz-templomot Athénban vagy vízvezetékeket Athénban, Antiókhiában, Korinthoszban és Caesareában. A városok így fizikálisan is Rómához kötődtek, és a jóindulatú császár emléke megörökíttetett. Amikor Hadrianus 130-ban megérkezett Jeruzsálembe, úgy határozott, Júdea népét új várossal ajándékozza meg. A nagylelkű uralkodó Jeruzsálem csúf romjai és sivár katonai tábora helyébe modern metropolist tervezett, Aelia Capitolinát, mely saját nevét viselte és a római Capitolium isteneit kapta patrónusául. Hadrianus terve elborzasztotta a zsidóságot. Hát mégis templom épül Jupiternek a Cion-hegyen, JHVH szent Templomának helyén. És más istenek szentélyei is megjelennek városszerte. A “Jeruzsálem” és “Cion” nevek az évszázadok során elválaszthatatlanok lettek a zsidó identitástudattól, Isten nevétől. Ezeknek a neveknek a helyébe állt volna egy pogány császárnak és bálványainak neve. A zsidó Jeruzsálem hatvan esztendeje hevert romokban. Most pedig a birodalmi hatalom igyekezett egy város alá temetni, ahonnan nem támadhat föl többé. Cion és hite eltűnik a föld színéről. Jeruzsálem népe megélt már háborít és pusztulást, kétszer láthatta, mint törli el az egész várost a győzedelmes hadsereg, Templomukat többször is bemocskolták, falait lerombolták. A városépítés azonban először tűnt számukra ellenséges cselekedetnek. Az építés Jeruzsálemben mindig vallásos jelentőséggel bírt: a falak tartották kordában a káosz és megsemmisülés erőit. A mostani építkezés azonban fegyverré vált a birodalmi hatalom kezében. Aelia Capitolina megsemmisíthette a zsidó Jeruzsálemet, amelynek szentélye a világmindenséget jelképezte, és a nép lelkének rejtező térképét. Mindezt egy római város temette maga alá. A birodalmi építkezési program a teremtés visszavonása lett: a káosz



győzelme. Nem utoljára fordult elő Jeruzsálem történelmében, hogy a legyőzött népnek végig kellett néznie, amint a Szent Város és szeretve tisztelt emlékei eltűnnek az ellenséges hatalom emelte utcák, emlékművek alatt, nem utoljára kellett úgy érezniük, saját lelkükből is kitöröltetett valami.
Be kell látnunk azonban, hogy Hadrianus nem számolhatott ezzel a reakcióval. Ki ne örülne egy kényelmes, korszerű városnak nyomorúságos romhalmaz helyett? Az építkezés ráadásul munkalehetőséget is teremtett, az új metropolisz pedig fellendíthette a környék gazdaságát is. Jeruzsálem romjai csak a múltbéli ellenségeskedésekről árulkodtak, melyeken már ideje volt túllépni a testvériség és barátság jegyében. A zsidóknak és rómaiaknak múltjukat félretéve kellett a térség békéjén és jólétén munkálkodniuk. Hadrianus nem szívelte a judaizmust, mert primitív vallásnak látta. A zsidók makacs elkülönülése is ellenkezett az egységes kulttírájú birodalom eszményével. Elkerülhetetlenül szükségesnek tűnt tehát – ha kell, erőszakkal – felemelni őket a modern világ szintjére. Hadrianus nem az első uralkodó volt, aki a fejlődés és korszerűség nevében lerombolt olyan hagyományokat, melyek széttéphetetlenül összefonódtak a nemzet identitásával. 131-ben kiadott egy sor ediktumot, melyekben elrendelte, hogy a zsidók hagyjanak föl különös szokásaikkal, és illeszkedjenek be végre a görög-római civilizáció rendjébe. Betiltotta a barbár gyakorlatnak tartott körülmetélést, a rabbik felavatását, a Tóra tanítását és a nyilvános zsidó összejöveteleket. A zsidók sorsa megint rosszabbra fordult. Az ediktumok életbe lépését követően már a legmérsékeltebb rabbik is belátták, az újabb háború Rómával elkerülhetetlen. A zsidók ezúttal nem bíztak semmit a véletlenre. A mozgalmat aprólékosan felépítették és megszervezték, minden apró részletre figyelmet fordítottak. Nem léptek akcióba, amíg minden előkészülettel nem végeztek. A forradalom élén Simon Bar Kozeba állt, ez a kemény, gyakorlatias katona, aki gerillaháborúba vezette embereit, és gondosan kerülte a nyílt összecsapást. Amint elhagyta a X.



légió Jeruzsálemet, hogy megtámadja a zsidókat, Bar Kozeba csapatai bevették a várost. Nagybátyja, Eleazár pap segítségével rávette a többi pogányt is, hogy hagyják el a várost, majd feltehetőleg az áldozati szertartásokat is megpróbálta feleleveníteni a Templom-hegyen. A nagyszerű Akiba rabbi, kora egyik legnagyobb tudósa és misztikusa, Messiásként üdvözölte Bar Kozebát, akit Bar Kochbának, “a Csillag Fiának” nevezett. Arról nincs tudomásunk, hogy Bar Kozeba elfogadta volna a titulust. Valószínűleg túlságosan is lekötötte sikeres hadjáratának megszervezése ahhoz, hogy ilyen eszmefuttatásokba bocsátkozzon. Jeruzsálemben mégis olyan pénzérméket vertek, amelyekre SIMON, A HERCEG és ELEAZÁR, A PAP feliratok kerültek, ami azt is jelentheti, hogy magukat tekintették a Zerubbábel óta várt megváltó párnak, a királynak és főpapnak. Más pénzeken a JERUZSÁLEM FELSZABADÍTÁSÁFRT jelmondat volt olvasható. Reménytelen vállalkozás volt. Bar Kozeba és emberei három esztendőn át tartották magukat, amíg végül Hadrianusnak egyik legkitűnőbb hadvezérét, Sextus Juliust kellett Júdeába vezényelnie. A zsidó hadsereg túlságosan kicsi volt ahhoz, hogy kitartson a hatalmas Rómával szemben, Jeruzsálemet – falak és erődítmények híján – még védeni sem igen lehetett. A rómaiak módszeresen számolták fel egyik zsidó egységet a másik után Júdeától Galileáig. Dio Cassiustól tudjuk, hogy a rómaiak bevettek ötven erődítményt, elpusztítottak kilencszáznyolcvanöt falut, és megöltek ötszáznyolcvanezer zsidó katonát: “Azokat, akiket éhség, kórság vagy tűz ölt meg, számolni sem lehetett. Júdeának majd egésze rommá lett.”[320] 135-ben Bar Kozebát kiverték Jeruzsálemből, és utolsó erősségében, Betáróan vesztette életét. A zsidók azonban olyan súlyosan megtizedelték a rómaiakat, hogy Hadrianus nem jelenthette be győzelmét a szenátusnak a hagyományos formulával: “Jól vagyok, és seregem is jól van.”[321] A zsidókra többé nem tekintettek nyomorult, vesztes népként. A második háborúban tanúsított bátorságukkal kivívták Róma tiszteletét.



Ez nemigen vigasztalhatta a zsidóságot. A háborút követően a zsidókat kiutasították Jeruzsálemből, sőt Júdea egész területéről. A kis Sion-hegyi közösséget felszámolták, és a város környékén más.zsidó telepek sem maradhattak meg. Palesztina zsidósága Galileában összpontosult, elsősorban is Tiberiász és Szefórisz városaiban. Itt értesültek a Szent Város végső lerombolásáról, Aelia Capitolina felépítéséről. A munkálatokat Rufus Timneius vezette. Először az épületek és romok helyét kellett beszántania, követve az egyegy új település megalapításakor kötelező ősi római rítust.[322] A zsidók szemében ez viszont Mikeás próféciájának beteljesülése volt: “felszántják Siont, mint a szántóföldet”.[323] Következő lépésként Hadrianus a kopár térség helyére modern hellén várost emeltetett, templomokkal, színházzal, közfürdőkkel, egy nimfáknak szentelt (és állítólag gyógyító hatású vízzel telt) medencével és két piactérrel. Az egyik fórum a város keleti felén, a mai István (vagy Oroszlános) kapunál állt, a másik pedig a Nyugati-hegy második legmagasabb csúcsán, a



jelenkori Murisztán tér helyén. A X. légió kaszárnyája eddigi helyén, Heródes egykori palotájánál maradt, a város legmagasabb pontján. Hadrianus 'új fallal nem vette körbe a várost, ehelyett egy sor monumentális diadalívet emeltetett. Az egyik ilyen ív a Bar Kozebán aratott győzelmet ünnepelte, úgy négyszáz méterre a város északi végétől, egy másik a jelenlegi Damaszkuszi kapu helyén állt Aelia Capitolina főkapujaként, kettő pedig a fórumokat díszítette. A keleti piactér diadalívét ma Ecce Homo boltívként ismerik, mert a keresztény hiedelem szerint ezen a helyen mutatott Pilatus Jézusra, mondván: “Íme, az ember!” (Ecce homo!)[324] Az Aelia Capitolina északi részén álló főkapu egy térre vezetett, ahol oszlop tetején állt a császár szobra. A város két főutcája (melyeket cardó-ként, tengelyként emlegettek) az északi főkapu teréről ágazott ketté. Az egyik cardo a mai Völgy utca (Taríq al-Vadi, Rehov Hagaj) vonalát követte, a másik, a Cardo Maximus a Nyugatihegy gerincét. Hadrianus fektette le azt az utcahálózatot, amely a város mai közlekedésének is alapja. A zsidók számára az utaknál sokkal nyomasztóbbak voltak azok a vallási szimbólumok, amelyek mindenütt megjelentek JHVH Szent Városában. Aeliát ugyan a három capitoliumi istennek, Jupiternek, Júnónak és Minervának szentelték, de Hadrianus a zsidó háború után mégsem az ősi Templom-hegyre építtette Jupiter templomát. A város látogatói nem tesznek említést templomról a heródesi platón, bár két oszlopról megemlékeznek: Hadrianuséról és utódáéról, Antoninus Piuséról. A Jupiter-templom valószínűleg Aelia nagyobb fórumán, a Nyugati-hegyen épült fel. Aphrodité temploma is a nyugati fórum közelében, a Golgota-hegyen állt. A keresztények később azzal vádolták Hadrianust, hogy szántszándékkal sértette meg a szent helyet, pedig kevéssé valószínű, hogy a császár egyáltalán tudomást vett volna a jelentéktelennek tűnő jeruzsálemi zsidó keresztény egyházról. Szent Jeromos (kb. 342-420) úgy vélte, a templom Jupiternek szenteltetett, de a Golgota csúcsa a szentély fölé magasodott, és a csúcson Aphrodité szobra állt. Azt nem magyarázza, hogyan lehetséges, hogy egy Jupiter-szentélyben ilyen kitüntetett helyen állt egy másik istenség szobra. Mivel a talaj a városnak ezen a részén egyenetlen volt, az építészeknek a mélyedéseket támfalakkal kellett feltölteniük, hogy olyan, bár kisebb plató alakuljon ki, mint a heródesi Templom-tér. Aelia Capitolina teljesen pogány, goj várossá lett, akárcsak bármely más római település a provinciákban. A harmadik századra kelet felé terjeszkedett tovább a város, és nagyszabású építkezések folytak a Templom-hegy déli oldalában is. Amikor a X. légió 289-ben távozott Aeliából, a rómaiak új városfalat emeltek. A zsidó Jeruzsálem végleg a múlté lett. Meglepő, de a zsidók kapcsolata Rómával javulni kezdett ezekben az években. Antoninus Pius császár (138-161) enyhítette a zsidóellenes



törvényeket, és a judaizmus ismét legálissá válhatott. A Bar Kochba-felkelés meggyőzte Rómát annak szükségességéről, hogy a térséget jól ismerő, képzett hivatalnokokat küldjön Júdeába. A rabbik értékelték ezt a törekvést, gyakran szóltak elismeréssel a legátusok munkájáról.[325] Galileában új típusú vallási vezetést hoztak létre. 140-ben Simon rabbit, Hillel leszármazottját, patriarchává kiáltották ki. Fokozatosan kiépült királyi hatalma, és hamarosan már úgy ismerték, mint a Római Birodalomban élő valamennyi zsidó vezetőjét. Mivel Simon vérvonalát Dávid királyig vezették vissza, az ősi hatalmat egyesítette a modern, rabbinikus vezetéssel. A patriarchátus a zsidóságnak új egységet adott, némileg enyhítve Jeruzsálem elvesztésének fájdalmát. Az új rend Simon fia, a “Herceg”-ként is emlegetett I. Júda (200-220) idejében élte virágkorát. Júda királyi pompájú udvart vezetett, és állítólag közeli barátságot tartott fenn Marcus Aurelius Antoninus császárral (206-217), aki maga sem római származású lévén, elnézőbben bánt az idegenekkel, és rendkívüli módon érdekelte a judaizmus. A rabbik többségével egyetértésben a patriarchák úgy vélték, a zsidóságnak el kell fogadnia saját politikai helyzetét. Voltak természetesen radikálisabban gondolkodók is, mint például Jóhai ben Simeon rabbi, akinek egészen 165-ben bekövetkezett haláláig bujkálnia kellett a római hatóságok elől. A többség azonban úgy vélte, hogy veszedelmes volna a zsidóságnak arról álmodoznia, hogy visszahódíthatja Jeruzsálemet, és újjáépítheti a Templomot. Istenre kellett bízniuk ezt a munkát. “Ha gyermekek mondják neked, Gyerünk, építsük fel a Templomot – ne hallgass rájuk!” – hangzik Simeon ben Eleazár rabbi intése.[326] Az építés tiszte a Messiást illette. A rabbik a Templom helyett más helyeket állítottak a zsidó spirituális élet középpontjába. A farizeusok egyik tanításából kiindulva, voltaképpen a Templomot pótlandó, a családi otthont nevezték mikdás meát-nak (“kis szentély”). A család étkezőasztala lett az oltár, és a családi étkezés lépett az áldozati kultusz helyébe. A zsinagóga hasonló módon igyekezett helyettesíteni a Templomot. Már az épület kialakításában jelen volt valamennyire a szentség, ahogy az elvesztett jeruzsálemi szentélyhez hasonlóan az egyes terek között spirituális hierarchia állt fenn, amelynek egyes fokaira csak kiválasztottak juthattak el. A zsinagógában, akárcsak a Templomban, elkülönítették a nőket. A terem, ahol az áldozatra sor került, előrébb állt a szentségben, ezután következett a bima (olvasóasztal), végül pedig az új szentek szentjét, a Tórát tartalmazó láda. Az emberek tehát itt is fokozatosan közelíthettek csak a szentséghez. A bimá-t általában emelvényre, jelképes szent hegyre állították, így a gyülekezet Tóra-olvasásra felkért tagjának a pódiumra lépve mindig meg kellett tennie a “felemelkedés”-t (alija). A rabbik korában a szombat új jelentőségre tett szert. A szombati pihenés megtartását ekkor már az eljövendő világ megtapasztalásának tartották, így a zsidók hetente egyszer



beléphettek a létezés másik dimenziójába. A szombat templommá vált az időben, ahol a zsidók nem a szent tér, hanem a megszentelt idő révén találkozhattak Istenükkel.
Mivel Jeruzsálem elérhetetlenné vált, a Templom pedig elveszett a zsidók számára, a rabbiknak az isteni jelenvalóság új értelmezését kellett kidolgozniuk. Mit jelent az, hogy Isten ember emelte házban lakik? Azt, hogy máshol nincs is jelen? A rabbik gyakran hasonlították Isten jelenvalóságát a Devirben a tengerhez, amely megtölthet egy üreget anélkül, hogy a tenger egészének szintje csökkenne. Azt is sokszor hangoztatták, hogy Isten a világ helye, de a világ nem Isten helye. [327]Végtelenségét az anyagi világ be nem foghatja, sőt Isten része a világ. Voltak rabbik, akik felvetették azt is, hogy a Templom elvesztése megszabadította a Sékinát Jeruzsálemből. Annak idején a babiloni száműzöttek vallották, hogy JHVH elhagyta Templomát, hogy csatlakozzon népéhez a fogságban.[328] A rabbik pedig hirdették, a Sékina sohasem hagyta magára Izrael népét, követte őket mindenhová útjukon: Egyiptomba, Babilonba, majd i. e. 539ben vissza Jeruzsálembe.[329] A Sékina most ismét követte a zsidóságot az idegenbe. Jelen volt minden Tórát együtt tanulmányozó zsidó körben, egyik zsinagógáról járt a másikra, és a gyülekezeti ház ajtajában állt, amikor a hívek elmondták a Semá-t.[330] Isten jelenvalósága a zsidó nép körében a népet magát tette más nemzetek templomává: Az ősidőkben JHVH Cion-hegyi Temploma szolgált a világ termékenységének és rendjének forrásaként. Mostantól ez a



feladat a zsidóságra hárult: “Ha nem léteznék [Isten Izrael népe között]” hirdetik a rabbik –, “az eső sem hullna, nap sem sütne”.[331] A hangsúly mindig a közösségen volt. Isten jelenvalósága a nép egységétől és a felebaráti szeretettől függött. Akkor lehetett érezni, ha két vagy három zsidó együtt olvasta a Tórát, de még az imádság sem válhatott érvényessé, amíg tíz férfiból össze nem állt a minjan. A Sékina akkor jelent meg népe körében, ha a zsidók “buzgalommal, egy hangként, egy elmével és egy színnel” imádkoztak, ha nem így történt, inkább a mennyekbe szállt, hogy az angyali harmóniában gyönyörködjön.[332] Ahogy a babiloni száműzöttek kidolgozták a maguk szent geográfiáját abban a korban, amikor visszatérésük az ígéret földjére még nem tűnt lehetségesnek, úgy a rabbik is tovább zengték Jeruzsálem szentségének dicséretét még azután is, hogy a város megszentségteleníttetett és a Templom elpusztult. Ciont és a Devirt még mindig a zsidó világtérkép középpontjába helyezték:
Tíz foka létezik a szentségnek: Izrael földje szentebb minden más földeknél... A fallal körülvett városok Izrael földjén még szentebbek... A Templom-hegy még szentebb... a hegytető még szentebb... A Nők udvara még szentebb... A Zsidók udvara még szentebb... A Papok udvara még szentebb... A térség az oltár körül még szentebb... A Hekhál még szentebb... A Devir még szentebb, mert ide be senki sem léphet, kivéve a főpapot jóm-kipúr ünnepén.[333]
A rabbik továbbra is jelen időben beszéltek Jeruzsálemről, bár maga a Templom nem létezett. Az általa jelképezett valóság – Isten e világi jelenléte azonban örökkévaló, így hódolatra érdemes volt. A szentség minden foka szentebb volt az előzőnél, és ahogy a hívő közelített a szentek szentjéhez, a bebocsátást nyert emberek száma egyre csökkent. Akárcsak a babiloni fogságban, az új száműzetésben sem gyakorlati értéke volt a szent geográfiának, mindössze a vallásos elmélkedés alapjául szolgált. A rabbik azt hirdették, a megváltás sorsfordító eseményeire mindig a Cion-hegyen került sor: az őseredeti vizeket itt határolta körbe Isten a teremtés napján; Ádám itt született meg porból; Kain és Ábel itt áldoztak, akárcsak Noé a vízözön után. A Templom-hegyen került sor Ábrahám körülmetélésére, Izsák felkínálására és Ábrahám találkozására Melkizedekkel. A Messiás is Cionból rendeli majd el az új kort, hogy megváltsa a világot.[334] A rabbik nem sok figyelmet fordítottak a történelmi hitelességre. Nem zavarták őket a tények, hogy Noé bárkája nem a Cion-hegyen,



hanem az Araráton feneklett meg először, vagy hogy az ősi hagyomány szerint Ábrahám En Rogelnél találkozott Melkizedekkel. Jeruzsálem Isten megváltó e világi jelenvalóságát szimbolizálta, így a megváltás minden tettére itt kellett, hogy sor kerüljön. Jeruzsálem tiltott városként erőteljesebben jelképezhette a transzcendens szentséget. Aelia valóságos városától függetlenül, a Templom és a Város által leképezett spirituális valóság örökkévalóin létezett. Láthatjuk majd, hogy a zsidók még akkor is elmélkednek a szentség tíz fokáról, amikor Jeruzsálem évszázadokon át még mindig zárva áll előttük, és a Templom-hegyet idegenek uralják. Jeruzsálem példaképpé vált, amely révén elképzelhették maguknak Isten és az emberiség viszonyát, megrajzolhatták saját lelkük térképét. A harmadik század elejére egyes zsidók ismét kapcsolatba kerülhettek a földi Jeruzsálemmel. A tiltás még mindig érvényben volt a törvénykönyvek szerint, de a toleránsabb Marcus Aurelius Antoninus alatt a rómaiak kevésbé vették szigorúan betartását. Először egyszerű zsidók lépték csak át a római vonalakat. Kamtrai Simon szamárhajcsár egy kérdést intézett a rabbikhoz. A munkája során többször is el kellett haladnia a Templom-hegy mellett. Vajon tényleg minden egyes alkalommal meg kell szaggatnia a ruháját, ha a romokra pillant?[335]
Aztán Meir rabbi kapott engedélyt, hogy öt-hat tanítványával Aeliába költözzön, bár a kis közösség csak néhány évig maradt fenn.[336] Az biztos, hogy I. Júda patriarcha 220-ban bekövetkezett halálát követően zsidók nem laktak huzamosabban Jeruzsálem területén. A harmadik század közepére viszont megengedték a zsidóknak, hogy az Olajfák hegyének tetejéről, a távolból gyászolják Templomukat. Valamivel később – nem tudjuk, pontosan, mikor arra is engedélyt kaptak, hogy a zsidó naptár Av havának kilencedik napján, a Templom pusztulásának évfordulóján, a Templom-hegyre is felmenjenek a romok közé. A kairói Genizában talált dokumentum szerint a zarándokok előbb mezítláb megálltak az Olajfák hegyén, a romokra tekintve megszaggatták ruháikat, és kiáltoztak: “Elpusztult a szentély!”, majd bementek Aeliába, felhágtak a Templom-platóra, és sírtak “a Templomért, a népért és Izrael házáért”. Ezek a szomorú rítusok meglehetősen különböztek az egykori örömteli zarándoklatoktól, mert a zsidók többé nem a jelenvalósággal, hanem a pusztulással és ürességgel szembesültek. Az évente megtartott szertartás a Templom-hegyen hozzájárult ahhoz, hogy feldolgozhassák gyászukat, és túllépjenek rajta. A ceremónia hálaadó imádságokkal zárult, majd a zarándokok “körbejárták a város kapuit, elmentek minden sarkába, és körbehaladva megszámolták tornyait”, ahogy őseik tették, amikor a Templom még állt.” [337]Az a tény sem zavarta őket, hogy a kapukat a rómaiak építették. A körséta jelképes



út volt csupán a kétségbeeséstől a reményig. Ahogy körbejárták a várost, mintha még mindig az övék volna, a végső messiási megváltásra vártak: “Jövőre Jeruzsálemben!” A Bar Kochba-háború után a zsidó keresztény közösséget szintén kiutasították Aelia Capitolinából, mert vallási meggyőződésüktől függetlenül a tilalom rájuk éppúgy vonatkozott, mint a körülinetélt zsidókra. A Hadrianus által betelepített görög és szíriai telepesek között azonban lehettek keresztények, mert tudunk egy teljesen goj összetételű gyülekezetről Aeliában.[338] A nem zsidó keresztények a Sion-hegyen álló egykori gyülekezeti házat foglalták el, amely kívül esett a tervezett Aelia területén, így Hadrianus építészei is megkímélték. A ház egyszerű magánotthon volt: a kereszténység még nem tartozott a Római Birodalom engedélyezett vallásai közé, így a hatóságok üldözését gyakran el kellett szenvedniük. A keresztények imaházakat sem építhettek maguknak. A Sionhegyi házat mégis előszeretettel nevezik “anyaegyháznak”, hiszen voltaképpen itt született meg a kereszténység. A goj keresztények tulajdonában volt egy trón is, amelyről úgy tartották, Jakabtól, a Cádiktól származott, Jeruzsálem első “püspökétől”. Aeliában nem sok más “szent helye” volt a kereszténységnek. Azt a várost, amelyet Jézus ismert, eltüntette Hadrianus új települése. A Golgotát például maga alá temette Aphrodité temploma, ahol a keresztények természetesen nem akartak imádkozni. De – mint Euszebiosztól tudjuk – a látogatóknak “megmutatták” a helyet.[339] Melito, Szárdísz püspöke is látta, amikor 160-ban a városba látogatott, majd otthon közölte gyülekezetével, hogy a Golgota a város közepén magasodik.[340] Jézus idejében a Golgota természetesen a falakon kívül állt, de a beépített domb mellé épült Aelia nagyobbik fóruma. Nem sok keresztény zarándokolt Palesztinába. Euszebiosz ugyan azt állította, hogy “tömegek” özönlöttek Jeruzsálembe “a világ minden tájáról”,[341] de még ő is csak négy zarándokot említett, köztük Melitót, akit egyáltalán nem érdekelt Aelia városa: “semmire való a mennyei Jeruzsálemhez képest”.[342] Melito tudományos és nem vallási célból érkezett Palesztinába. Bibliai ismereteit igyekezett az ország földrajzával bővíteni. A nem zsidó keresztényeket elsősorban a mennyei Jeruzsálem érdekelte, amelyet János írt le a Jelenések könyvében. A szöveget minden más keresztény iratnál gyakrabban idézték a második században. Várták, hogy az idők végeztén az új Jeruzsálem alászálljon az égből, hogy maga képére formálja földi mását.[343] Aelia senkit sem érdekelt különösebben. Euszebiosz hitvédő iratot, apologetikát írt. Szerette volna elérni a kereszténység legalizálását, és valószínűleg azért túlozta el a zarándokok számát, hogy bizonyítsa hite általános népszerűségét. Semmilyen bizonyítékunk nincs arra, hogy Jeruzsálem fontos célja lett volna a második-harmadik századi



keresztény zarándoklatoknak. A nem zsidó keresztények inkább Máté és János álláspontját osztották. Jeruzsálem bűnös várossá lett, mert elutasította Jézust. Jézus pedig maga mondta, hogy az emberek többé nem a Jeruzsálemhez hasonló szent helyeken tisztelik majd őt, hanem lelkükben és az igazságban. A szentélyek és szent hegyek iránti hódolat a pogányságot és a judaizmust jellemezte, amelyeken a kereszténység éppen túllépni igyekezett. Jeruzsálem tehát nem kapott kitüntető helyet a keresztények lelki térképén. Palesztina prelátusa sem Aelia Capitolina, hanem Caesarea püspöke volt. Amikor a kitűnő keresztény tudós, Órigenész 234-ben Palesztinába költözött, maga is Caesareában alapította meg akadémiáját és könyvtárát. Az országban tett utazásai során a bibliai földrajz érdekelte főképp, akárcsak Melitót. Valószínűleg nem várt spirituális élményt egy-egy hely meglátogatásától, akármilyen kitüntetett szerepet játszott is a Bibliában. Úgy tartotta, csak a pogányok keresték isteneiket szentélyekben, mivel azt hitték, az istenek “bizonyos helyeken” laknak.[344] Érdekes volt ellátogatni egyes helyekre, például Betlehembe, ahol Jézus született, látni a jászlat (amelyet ezek szerint épségben megőriztek), hiszen létük az evangélium hitelességét bizonyította. De Órigenész platonista volt. Úgy tartotta, a keresztényeknek az anyagi világtól megszabadulva kell keresniük a teljességgel eszmei Istent. Nem szabad földi helyekhez kötődniük, hogy “a földi helyett a mennyei várost keressék”.[345] Bár Jeruzsálem kultusza nem alakult ki a világban, Aelia helybéli keresztényei szívesen látogatták a Jézussal kapcsolatos helyeket a városon kívül. Euszebiosztól tudjuk, hogy az Olajfák hegyére jártak ki, ahonnan Jézus a mennybe szállt, a Getszemáni-kertbe, a Kidronvölgybe, ahol fájdalmas imáját mondta el letartóztatása előtt, és a Jordán folyóhoz, amelynek vizében Keresztelő János megkeresztelte.[346] A sziklaüregeket rendkívül numinózus (szent, természetfölötti) helyeknek tekintették a görög-római világban. Aelia keresztényei két barlangot látogattak: az elsőt Betlehemben, ahol Jézus született, a másikat az Olajfák hegyén, ahol a feltámadt Jézus megjelent János apostolnak. [347] A keresztények nem azért mentek el ezekbe a barlangokba, hogy Jézusról, az emberről emlékezzenek meg, hiszen Jézus földi élettörténete ekkoriban még nem számított fontosnak. A barlangok azért játszottak nagy szerepet hitükben, mert mindkettő theophania színtere volt: itt nyilvánult meg a testet öltött Ige a világ előtt. Az Olajfák hegyének sziklaürege egyéb okból is jelentős volt. Állítólag ezen a helyen számolt be Jézus tanítványainak Jeruzsálem elközelgő pusztulásáról és a végítéletről.[348] A keresztényeket valószínűleg zavarta az Olajfák hegyén Templomuk elvesztését sirató zsidók látványa. Órigenész a zsidó szertartást



szánalmasnak és feleslegesnek tartotta, és azt is megállapította, hogy a zsidók nyomorúsága csak az evangélium igazát bizonyítja. A próféciák és isteni sugallatra tett jövendölések nagyon fontosak voltak a késő ókorban. A tény, hogy Jézus pontosan megjósolta a zsidó Templom pusztulását, valószínűleg nagy hatást tett Órigenész pogány kortársaira. A tudós leszögezte, mióta a zsidók elutasították Jézust, “mindazok az intézmények, melyekre a zsidóság büszkén tekintett, gondolok ezek között a Templomra és az áldozati oltárra, valamint a szertartásokra és a főpap öltözékére, elpusztultak”.[349] Ez elégtétellel tölthette el Aelia keresztényeit, akik valószínűleg ellendemonstrációkat indítottak az Olajfák hegyén. Euszebiosz elmondása szerint, szívesen jártak fel a hegyre a barlanghoz, hogy megemlékezzenek arról, hogy “a várost elfoglalták és lerombolták”.[350] A győzedelmes császárok szobraival ékes, elhagyott Templom térre pillantva elmélkedhettek a judaizmus bukásán, és saját hitük fennmaradásán, melynek ez idő tájt nem sok híve volt Palesztinában, de a birodalom más vidékein annál nagyobb körben terjedt. Aztán Aelia Capitolina római városára tekintve felidézhették a tényt, hogy a bűnös város romjain emeltetett, látható jeleként a kereszténység igazának. Gondolataikban nyugtalanító motívum bukkant föl. Jézus és Pál, akárcsak a rabbik, a felebaráti szeretet és az együttérzés fontosságát hangsúlyozták. Jézus még azt is kijelentette: a kereszténynek ellenségeit is szeretnie kell. A harmadik századi keresztények azonban nagyon is keresztényietlen módon, kárörömmel szemlélték a várost előttük lakó zsidók sorsát. Az egyistenhívőknek mindig szembe kellett nézniük a ténnyel, hogy Jeruzsálemet előző lakói is szent városnak tekintették, így saját boldogulásuk összefügg elődeikhez való viszonyukkal. Aelia keresztényei rossz kiindulópontot választottak ehhez. Úgy tűnik, nem serkentette őket nemes eszményük követésére az a tény sem, hogy abban a városban lakhatnak, ahol Krisztus meghalt és feltámadt. Euszebiosz 313-ban lett Caesarea püspöke, ami fordulópont a Római Birodalom keresztényeinek történetében. Euszebiosz platonista volt, akárcsak Órigenész, szentélyek, szent terek nem érdekelték. Úgy vélte: a kereszténységnek túl kellett lépnie ezeken a primitív vonzalmakon. Palesztina semmiben sem emelkedett ki a többi ország közül: “semmi módon nem több azoknál”. [351]Aelia Capitolina nem volt több a bűnös városnál: nem érdemelt tiszteletet, és csakis azért jelenthetett valamit a keresztények számára, mert a judaizmus bukásáról tanúskodott. Ekkoriban már kevesen emlékeznek a város eredeti nevére, Euszebiosz maga is csak Aeliaként emlegeti. Számára – akárcsak a legtöbb nem zsidó kereszténynek – “Jeruzsálem” a mennyei Cionnal volt egyenlő, a nem e világból való várossal. 312-ben aztán (Nagy) Constantinus legyőzte riválisát, Maxentiust a Milvius-híd csatájában, és győzelmét a



keresztények Istenének tulajdonította. 313-ban, Euszebiosz felszentelésének évében, Constantinus a kereszténységet a Római Birodalom hivatalos vallásai közé emelte. Az eddig üldözött, háttérbe szorított, befolyás és szent városok nélküli, jövőtlen keresztény hit végre ny'ltan is terjeszkedni kezdhetett. Ennek köszönhetően aztán hamarosan más szemmel tekintettek már a keresztény hívek az egykori Aelia Capitolinára.



9. Az új Jeruzsálem
Constantinus a Milvius-hídi diadalt követően lett császár Nyugaton. 323-ban legyőzte Liciniust is, aki a keleti provinciákat uralta császárként, így lett a teljes Római Birodalom egyedüli uralkodójává. Constantinus mindig a keresztények Istenének tulajdonította saját felemelkedését az ismeretlenség homályából, s habár a teológiát nem nagyon ismerte, és megkeresztelkedését is egészen halálos ágyáig halogatta, azért hű maradt az egyházhoz. Reménykedett abban, hogy a legalizált kereszténység egyesítheti végre a kiterjedt birodalmat. Palesztinában a lakosságnak csak elenyészően kis hányada vette föl a keresztséget, de a harmadik századra a keresztény vallás már egyike volt a legjelentősebbeknek a birodalom területén, amelyhez nagy számban csatlakoztak hívek. 235-re a keresztények már „nagy egyházzal” dicsekedhettek, amelyet egyetlen hitvallás irányított. A vallásnak behódoltak nagy műveltségű emberek is, akik az eredetileg erősen sémi jellegű vallást a görög-római kultúra számára befogadhatóvá tették. A vallásüldözés éveiben az egyház hatékony intézményrendszert épített ki, egész kis birodalmat: a multikulturális, egyetemes, nemzetközi és ökumenikus egyházat hozzáértő hivatalnokok igazgatták. Most, hogy Constantinus religio lictá-vá nyilvánította a kereszténységet, végre kiléphettek az illegalitásból, hogy átformálják a közéletet, és Constantinus abban is reménykedhetett, hogy befolyásuk és hozzáértésük az impérium hasznára válhat. A kereszténységet nem próbálta más vallások rovására elterjeszteni. Constantinus reálisan gondolkodott, tudta, nem fordíthatja maga ellen pogány alattvalóit. Megtartotta pontifex maximus-i címét, és a birodalom régi áldozati kultusza zavartalanul folytatódott tovább. Constantinus megtalálta a módját, hogyan érvényesítheti keresztény jellegű Róma-képét – építkezések révén. Rómában szentélyeket emeltetett a keresztény vértanúk kriptáinak mintájára, valamint egy martyrium-ot, azaz az egykori római császárokéhoz hasonló mauzóleumot Szent Péter apostol tiszteletére. Az új egyházi épületek alapvetően eltértek az ősi templomoktól. Nem kozmikus szimbólumnak épültek, és a frissen polgárjogot nyert vallásnak még nyilvános liturgiája sem alakult ki. A bazilikák azonban megjelentek Róma pogány jelképei között, tanúskodván a kereszténység egyre jelentősebb szerepéről a világban. Rómában a központi helyeket már elfoglalták a pogány épületek, így Constantinus mauzóleumai a peremterületekre szorultak. A Boszporusz partján, Bizánc ősi görög városa helyén épülő új birodalmi fővárosban ez a kényszerű helyzet már nem befolyásolhatta. Constantinopolis (Konstantinápoly) teljesen keresztény várossá



válhatott, ahol a kereszt központi helyeken állt, és a bibliai hősök szobrai díszítették a tereket. Konstantinápoly azonban nem bírt történelmiséggel. A császár, aki szinte mágikusan hitt a szimbólumok hatalmában, tudta jól, hogy a keresztény birodalomnak a megbecsült múltban kell megtalálnia gyökereit, ha ki akarja fejezni a késő ókorban oly alapvető folytonosság eszményét. Constantinus legelkötelezettebb támogatói közé tartozott uralkodása korai éveiben Euszebiosz, Caesarea püspöke. Euszebiosz a Milvius-hídi csatát követően új Mózesként üdvözölte a császárt, aki úgy tiporta el Maxentiust, mint Mózes az egyiptomiakat.[352] Constantint mint második Ábrahámként is emlegette, aki visszatér majd az ősatyák tiszta istenhitéhez.[353] Azzal érvelt, hogy Ábrahámnak, Izsáknak és Jákobnak sem volt Temploma vagy kidolgozott Tórája. Ott hódoltak Istenüknek, ahol éppen voltak, igaz lelkükkel.[354] Euszebiosz maga is állt az Olajfák hegyén, mint a többi környékbeli keresztény, hogy a Templom-hegy romjain elmélkedjen. A sors keserű fintorának érezte, hogy Aelia Capitolina polgárai a Templom köveit felhasználva építettek maguknak pogány szentélyeket és színházakat.[355] A Templom végzete bizonyította, hogy Isten már nem igényli többé az áldozati rituálét. Azt kívánta híveitől, hogy a Jézus tanította lelki hitet kövessék, amely nem függött templomoktól vagy szent helyektől. Sem Órigenész, sem Euszebiosz nem foglalkozott szent geográfia kimunkálásával. Isten nem azokhoz jön el, hirdették, akik “élettelen anyagban és sötét üregekben” keresik, hanem “a megtisztult lelkekhez és tiszta, ésszerű elmékhez”. [356] Mózes Törvénye előírta, hogy a hívek egyetlen kijelölt szent helyre gyűljenek, de Euszebiosznál Krisztus maga jelenti ki:
Én, ki szabadságot adok mindenkinek, arra tanítom az embert, hogy Istent ne keresse a földnek zugában, sem pedig hegyekben, sem emberkéz emelte templomban, hanem tisztelje és imádja őt mindenki saját otthonában.[357]
Jézus tehát azért jött el az emberek közé, hogy Ábrahám irracionális mitológiától és hús-vér ábrázolásoktól mentes, tiszta, ősi hitét tanítsa. Euszebiosz komoly elégtétellel szemlélte a Sion-hegyi külvárost, abban a hiszemben, hogy ezen a helyen emelkedett a bibliai Cion. A Sion-hegy ekkor már nem a tanulás és tudás helye, hanem “római szántóföld, akár az ország többi része. És valóban, saját szememmel láttam ekét húzó ökröket és a maggal bevetett szent földet.”[358] A Cionnak hitt terület elhagyatott, kopár állapota bizonyította, hogy Isten elhagyta városát. Érdekes, hogy Euszebiosz sehol sem tesz említést a tényről, hogy a Sion-hegyen állt az aeliai keresztény közösség



háza is. A negyedik században az itteni hívek kezdték hangoztatni, hogy gyülekezetük, az “anyaegyház”, Caesareánál magasabb posztot érdemel, hiszen a másik városnak semmiféle szent hagyománya nem volt. Jakab, a Cádik trónján kívül a Sion-hegy egyes romjaira is hivatkoztak mint fontos bibliai helyekre: az egyik régi házat például Kaifás rezidenciájának tartották, egy másikat pedig Dávid palotájának. Egy oszlopról meg azt állították, mellette korbácsoltatta meg Pilatus Jézust. Euszebiosz ezekkel nem foglalkozott. A bibliai helynevek kalauzának szánt Onomasztikon-jában leszögezte, Palesztina földrajza “bizonyítja” az evangéliumok hitelességét: a városok és falvak éppen ott álltak, ahová az evangélium helyezte őket. Euszebiosz azonban sehol sem hivatkozott a Sion-hegyen álló emlékekre mint Krisztus életének tanúságtételeire. Történészként joggal vonhatta kétségbe hitelességüket, de azt is tudnia kellett, hogy Makariosz, Aelia püspöke éppen ezeket a helyeket használta fel kampányában, hogy Palesztina vallási székhelyévé Euszebiosz Caesareája helyett Aeliát emelje. Caesarea és Aelia Capitolina konfliktusa 318-ban került előtérbe, amikor Euszebiosz és Makariosz az egész egyházat megosztó polémia két ellentétes táborában találta magát. Ariosz, Alexandria karizmatikus presbitere, bibliai idézetek egész sorával alátámasztható elmélettel állt elő, melyben kifejtette, Jézus. a megtestesült Ige, nem ugyanígy volt isteni természetű, mint az Atya Isten, aki az idők kezdete előtt teremtette őt.[359] Ariosz nem tagadta Krisztus isteni mivoltát – sőt “erős Istennek” és “igaz Istennek” nevezte Jézust –, de úgy vélte, nem természettől fogva isten. Az Atya Isten Jézusra tökéletes engedelmessége jutalmaként ruházta az istenséget.[360] Jézus maga jelentette ki, hogy az Atya hatalmasabb nála. Ariosz eszméi nem számítottak újdonságnak, ekkoriban még eretnek gondolatnak sem. A nagy Órigenész maga is hasonlóan gondolkodott Jézusról. A keresztények régóta hittek abban, hogy Jézus isten, de abban nemigen tudtak megegyezni, mit értenek ezalatt. Ha Jézus istenség, akkor valójában két istenről van szó? Vagy nem bálványimádás-e egy embert imádni? Ariosz csak ezt a teológiát fogalmazta meg elődeinél érthetőbben és erőteljesebb formában. Sok püspök osztozott nézeteiben, és a polémia kezdetén még nem tűnt nyilvánvalónak, miben tévedett – vagy hogy egyáltalán – tévedett-e Ariosz. Püspöke, Sándor és annak kitűnő ifjú munkatársa, Athanasziosz azt a tant vallotta, hogy a Lógosz éppen úgy Isten, mint az Atya. Természete azonos az Atya Istenével, és sem nem teremtett, sem nem nemzett. Ha az Ige teremtmény volna, amelyet az Atya hívott életre az őseredeti semmiből, az emberiséget sem válthatná meg a haláltól és pusztulástól. Csak az Egy Isten, aki a világot teremthette, elég erős ahhoz, hogy meg is mentse, így Jézus, a testté lett Ige, része az Atya alapvető istenségének. Halála és feltámadása a halandó



emberiséget is megváltotta, és a Krisztussal, az isten-emberrel eggyé váló ember maga is részese lett Istennek. A konfliktus egyre jobban kiéleződött, a püspököknek állást kellett foglalniuk. Makariosz Athanasziosz pártjára állt, Euszebiosz pedig a magáéhoz hasonló nézeteket hangoztató Arioszéra. Le kell szögeznünk ismét, hogy Euszebiosz ezzel az állásfoglalással még nem egyháza hivatalos doktrínájával szegült szembe. Ekkoriban még nem létezett ortodox tanítás Krisztus személyével és természetével kapcsolatban. Euszebiosz kora egyik értelmiségi gondolkodója volt, akinek tanai számos korábbi teológus gondolkodásával megegyeztek. Athanasziosz Krisztus eljövetelét egyedülálló, drámai sorsfordulatnak látta, míg Euszebiosz kereszténységértelmezése inkább a múlt csendes folytatását hirdette. Athanasziosz az Ige megtestesülését a történelemben eddig példa nélkül álló eseményként szemlélte: amint eddig sosem látott módon betört az isteni világ az ember anyagi világának szférájába. Jézus ebből következően Isten első és egyetlen megtestesülése volt. Euszebiosz nem így vélekedett. Szerinte Isten már korábban is megjelent az emberiségnek. A Lógosz Ábrahámmal is emberi alakban találkozott Mamrénál;[361] Mózes és Józsue is átélt hasonló epifániát. Az Ige tehát visszatért a földre a Názáreti Jézus alakjában.[362] A megtestesülés nem egyedüli esemény, hanem a múlt történéseinek megerősítése. Isten önmagát újra és újra kinyilatkoztatja az emberiségnek. Athanasziosz a világ megváltását látta Jézus legfontosabb eredményének. Euszebiosz ezt is másképp gondolta. Jézus megváltotta ugyan az emberiséget, de elsődleges célja Isten kinyilatkoztatása volt a világ számára. Jézus Isten megtestesülése volt: a rá tekintő ember képet alkothatott a láthatatlan, leírhatatlan Istenről. Jézus egyik legfőbb törekvéseként ráébresztette a keresztényeket vallásuk alapvető lelki természetére. Az ember az eltelt évszázadok során elfelejtette Ábrahám tiszta hitét, és vallását olyan tárgyiasult bálványokkal terhelte meg, mint a Templom vagy a Tóra. Jézus azért szállt a földre, hogy felidézze az emberiségben az isi tisztaságot. Ezért nem szabad Krisztus emberségével foglalkoznunk. Euszebiosz egyszer nyers hangvételű levélben feddte meg Constantiát, a császár húgát, amiért meggondolatlanul Jézus-portrét kért a püspöktől. A keresztény hívőknek a hús-vér ember mögött a mennyei Ige isteni valóságára kell tekinteniük. A Lógosz a földön töltött tartózkodása végeztével visszatért a mennyei szférába, a keresztényeknek tehát ide kell követniük. A Jézus emberségéhez való kötődés éppoly eltévelyedett és értelmetlen, mint a zsidók vonzalma a földi város iránt. A keresztények léte szüntelen katarzis, megtisztulás. A Szentírást is lelkükkel kell értelmezniük, hogy az időtlen igazságot keressék a történeti események hátterében. Jézus feltámadása tehát nem drámai, döbbenetes esemény, ahogy Athanasziosz



képzelte, hanem az emberi természettől elválaszthatatlan halhatatlanság megnyilvánulása. A kérdés nyilvánvalóan megválaszolhatatlan volt, egyik álláspontot sem lehetett kétséget kizáróan igazolni, a polémia mégis egyházszakadással fenyegetett. Mindez felbőszítette Constantinust, aki a teológiából ugyan mit sem értett, de azt nem hagyhatta, hogy a bölcseleti okoskodás megossza az egység és összetartás példájának szánt intézményt. 325 elején már Athanasziosz pártján állt, az “ariánus” vezetőket exkommunikáltatta, majd összehívatta az egyház minden prelátusát nagygyűlésre, hogy a kérdést végleg eldöntsék. Így történhetett, hogy amikor – az akkor hatvanöt éves, és az egyház egyik legkiemelkedőbb püspökének tartott – Euszebiosz májusban megérkezett Niceába, hogy részt vegyen a tanácskozáson, kiderült, hogy kiközösítették. Riválisa, Makariosz, aki szerencsésen pártolt a győztesekhez, megerősítette helyzetét. Most már kollégái is be kellett hogy lássák, tarthatatlan, hogy Aelia, az “anyaegyház” püspöke alárendeltje legyen Caesarea eretnek püspökének. A niceai zsinat Credója hivatalos állásponttá emelte Athanasziosz nézeteit, de az egyház békéjét nem tudta helyreállítani. A püspökök többsége Athanasziosz és Ariosz között állt véleményével, és feltehetőleg mindkettőjüket szélsőségesen különcnek tartotta. A császár azonban nyomást gyakorolt a zsinatra, így két bátor ariánus kivételével mindannyian aláírták a Credót a békesség kedvéért, bár ugyantígy folytatták híveik tanítását, mint azelőtt. Ezzel azonban nem követtek el vakmerő eretnekséget. A niceai zsinat volt az egyház első ökumenikus nagygyűlése, és a határozatok “tévedhetetlenségének” hagyománya még nem alakult ki. A püspökök joggal érezhették úgy, hogy joguk van saját nézeteik terjesztésére, ennek eredményeképp az ariánus válság még vagy hatvan évig folytatódott. Euszebiosz is a Credót aláíró egyházfők között volt, de a zsinat után azonnal elkezdte kampányát Athanasziosz “ortodox” tanítása ellenében. Megírta Teophánia című traktátusát, amelyben kifejtette Jézus-értelmezését, és mivel mindig támogatta Constantinust, a császár érdeklődését is sikerült felkeltenie. 327-ben, két esztendővel Nicea után, Euszebiosz mérsékelt pártja kerekedett felül, és az Ariosszal szembeni tilalmakat feloldották. Bár a niceai zsinat nemigen befolyásolta az egyházi reálpolitikát. Jeruzsálem történelmére annál nagyobb hatást gyakorolt. Makariosznak sikerült kihasználnia helyzeti előnyét. A zsinat hetedik kánonja kimondta, hogy .,szokás és ősi hagyomány szerint” Aelia püspökét kitüntetett pozíció illeti meg az egyházon belül, bár továbbra is alárendeltje marad a caesareai püspöknek. Makariosz nem éne el minden kitűzött célját, de valószínűnek tűnik, hogy éppen Niceában állt elő azzal a javaslatával, amely később sokkal nagyobb hatással lehetett Aelia helyzetére, mint az óvatosan megfogalmazott szervezeti irányelvek, és



Athanasziosz teológiájának győzelméért is többet tehetett. mint a vonakodó püspökök által aláírt Credo. Makatiosz Constantinus beleegyezését kérte ahhoz, hogy lebontathassa Aphrodité templomát, hogy feltárhassa Jézusnak állítólag az épület alatt található sírját. A javaslat azonnal megtetszett Constantinusnak, aki szíve mélyén pogány lévén, nem osztozott Euszebiosz szent helyekkel szembeni ellenérzéseiben. Maga is Palesztinába akart utazni, és anyósa, Eutropia, már el is látogatott a Biblia földjére. Constantinus tudta jól, hogy keresztény birodalmának jelképekre és emlékművekre lesz szüksége, ha gyökeret akar verni a történelemben. Makariosz nagy kockázatot vállalt vakmerő tervével. Aelia lakossága túlnyomó részben pogányokból állt, akik nem nézték volna jó szemmel, ha egyik fő templomukat lerombolják. A császári támogatást élvező ásatásokat nem akadályozhatták meg, de azzal érvelhettek, hogy vagy kétszáz év eltelt, amióta Hadrianus építészei az Aphrodité-templomot emelték. Miért hitték a keresztények olyan bizonyosan, hogy a Golgota és a sír éppen a szentély alatt található? Aelia pogányait érthető módon felháborította volna, ha értelmetlenül kellett volna elveszíteniük templomukat. A császárság és az egyház megszégyenült volna, arról nem is beszélve, hogy ha az ásatások nem járnak sikerrel, azt a hivatalos keresztényséd történetisége is megsínylette volna. Constantinus mindezek ellenére hozzájárult a vállalkozáshoz, és a munkálatok Makariosz felügyeletével rögtön a zsinat után elkezdődtek. Egyszerre két területen kezdték a munkát. Constantinus rendeletére először imaházat építettek a Cardo Maximus, Aelia főutcája mellett. nem messze a feltételezett Golgotától keletre. A viszonylag egyszerű feladatot gyorsan, zökkenőmentesen hajtották végre. A másik munka jóval fáradságosabbnak ígérkezett. Le kellett bontani Aphrodité templomát, aztán szétszedni a támfalakat és elegyengetni a talajt. A gigászi vállalkozás két szempontból is sokat jelentett a vallás számára. Először is a keresztények egy pogány város épületei alatt keresték saját hitük történeti gyökereit. A vallásüldözések idején a pogány hatalom gyilkos ellenszenve arról győzte meg a keresztényeket, hogy a világ összefogott ellenük. Így alakult ki túlvilági teológiájuk, abban a tudatban, hogy a földön hontalanok. Constantinus trónra kerülését követően azonban rendkívül nagyot fordult a sorsuk, kezdték elhinni, hogy helyük lehet a világban. A szentségeket kutató ásatások feltárhatták végre vallásuk fizikai alapjait, hogy a szó szoros értelmében erre építhessék jövőjüket. Épülőben volt tehát az iíj keresztény identitás. A munkálatok másik aspektusa kevésbé pozitív. Az új kereszténység megteremtése a pogányság lerombolásával járt, amelyet remekül példázott az Aphrodité-szentély elpusztítása. A falak bontása a rituális megtisztulásra hasonlított. A pogányság volt a “tisztátalanság”: a szentély minden nyomát eltüntették, a bontott



anyagokat is elszállították a városból, még a földet is “igen távoli helyre” hordták, mert “beszennyezte a pogány hit mocska”.[363] A kereszténység gyökeret vert, miközben a pogányságot kigyomlálták, és még a talajt is eltüntették alóla. Az ásatások előrehaladtán Makariosz és tábora kellemetlen perceket élhetett meg. Tudták, hogy mindenképpen találniuk kell valamit. Mégis két esztendő eltelt a nagy vállalkozás kezdete óta, amikor végre sziklasírra bukkantak az egykori templomalapzat alatt, amelyet nyomban Krisztus sírjának deklaráltak. Még a joggal szkeptikus Euszebiosz sem vitatta a lelet hitelességét. Bár a felfedezést mindenki szívrepesve várta, a keresztény világot meglepte, amikor mégis bekövetkezett. Euszebiosz úgy írta le az eseményt, mint ami “felülmúlt minden várakozást”, és még Constantinus is úgy érezte, “fölöttébb megdöbbentő”.[364] Részben az lehetett az oka az ámult fogadtatásnak, hogy az esemény olyannyira egybecsengett a körülmények változásával, hogy szinte mitikus színezetet öltött. Háromszáz év telt el azóta, hogy Jézus kikelt ebből a sírból. Most pedig maga a sír támadt új életre, felkelt időtlen halálából, éppen úgy, ahogy a keresztény hit támadt ekkoriban új életre. A sziklasírt a Hadrianus építői által megszüntetett kőfejtőben találták meg. A sírt úgy kellett kiemelni a környező hegyoldalból, hogy a barlangot magában foglaló sziklatömb egyben maradjon. Utána körülbelül harmincöt méter átmérőjű kerek területet kellett megtisztítani körülötte, hogy a császár megrendelte kör alaprajzú mauzóleum felépülhessen. Közel ötszáz köbméter sziklát kellett csákányokkal építőkövekké vágni, hogy ezekből emelhessék a mauzóleumot. Óriási munka volt, és – az Anasztaszisz, azaz Feltámadás nevet viselő – kerek szentély nem is készült el, csak jóval Constantinus halála után. A hatalmas sziklatömbbe foglalt sír hosszú évekig szabad ég alatt állt, míg a tereprendezés folyt. A sír feltárása közben a munkások kiástak egy követ, melyet a Golgota sziklacsúcsával azonosítottak. Mivel a szikla maradványait ma teljesen eltakarja a Golgotán emelt Szent Sír-bazilika, nehéz elképzelnünk, hogyan nézhetett ki valamikor. Az 1961-es ásatások leletei arra utalnak, hogy a “Golgota” úgy tíz méter magas, függőlegesen álló kőoszlop volt, mely valószínűleg egymagában magasodott a kőfejtő sarkában. A tövénél nyílt a barlang, mely valószínűleg már jóval Krisztus ideje előtt sírként szolgált. Lehetséges, hogy a Golgota emlékoszlop volt, hasonló a Kidron-völgyben találtakhoz? Jézus keresztre feszítése idejében, a föld már felgyülemlett az oszlop körül, így kis dombtető alakult ki, melynek csúcsából koponyaként emelkedett ki a földdel lepett oszlop csúcsa, melyről a hegy nevét kapta: Golgota, a Koponya-hegy.



Az ásatások tehát nem is egy, de két szent helyet tártak föl: a dombot, amelyen Jézust keresztre feszítették, és a sírt, ahová temették. Közben Constantinus



bazilikája lassan elkészült. A császár azt szerette volna, ha a világ legnagyszerűbb temploma épül fel itt. Nem fukarkodott a pénzzel, a keleti provinciák kormányzóinak adományaiból folytatta az építkezést. Nem sok hely állt rendelkezésre, így a bazilika alapterülete sem lehetett nagy: semmiképpen sem haladta meg a negyvenszer huszonnégy métert. Öthajós templom volt, amelynek egyik hajójában állt a Golgota-kő, és az épületet a sírhoz legközelebbi végén, nyugatról félköríves apszis zárta le. Euszebiosz, az egyetlen kortárs szerző, aki beszámolt a bazilikáról, az épületet csodás szépségűnek nevezte. Kívül-belül színes márvány és fényesre csiszolt kő borította, belsejét “berakásos faragványok díszítették, melyek hatalmas tengerként borították az egész bazilikát végtelen sorukkal, míg a szikrázó aranyozástól az egész templom fényárban úszott”.[365] Constantinus, Szent Konstantin bazilikáját általában Mártíriumként emlegetik, mert a feltámadás “tanújaként” emlékezett meg Krisztusról. A templom összetett beosztását követve a hívő, akárcsak az egykori zsidó Templomban, fokozatosan juthatott el az új szentek szentjébe, a sírhoz. A látogató a Cardo Maximusról, a pogány Aelia főútjairól léphetett a Mártíriumba, amelynek három ajtaja mindig nyitva állt, hogy aki bepillant, láthassa a templom pompáját, és megindultságában belépjen. Ezután egy udvaron, átriumon át juthatott a bazilikába. A bazilika nyugati ajtói a sír előtt álló hatalmas, zarándokok befogadására tervezett belső udvarra nyíltak. Az udvarba kertet telepítettek, annak a kertnek emlékére, ahol az asszonyok először találkoztak a feltámadt Jézussal. Constantinus a római Aelia Capitolina szívét foglalta el, és alakította át keresztény szentéllyé. Új Jeruzsálemet építtetett Aelia fóruma mellett. Eddig Aelia nem került fel a nem zsidó keresztények lelki térképére, és a városi gyülekezet is háttérbe szorult, kénytelen volt a jobbára lakatlan Sionhegyi külvárosba költözködni. Constantinus viszont tanúságot tett birodalma új hitének fontossága mellett. Gesztusa azonnal válaszra talált a keresztény képzeletben. Alighogy felfedezték a sírt, és a csodás bazilika felépült, a keresztények máris kialakították a maguk mitológiáját a helyről, mely lelkiviláguk középpontjába került. Felidézték a régi zsidó-keresztény legendát, mely hirdette, hogy Ádámot is a Golgotán temették el. Az a hiedelem is elterjedt, hogy Ábrahám ezen a helyen ajánlotta áldozatul Izsákot. A kereszténység új szent helye máris hasonló képzeteket és mítoszokat támasztott, mint az ősi zsidó Templom. A világ jelképes “közepévé” vált, ahol az isteni erő egyedülálló módon érintkezett az emberiség gyarló világával. Az emberiség újrakezdését, Ábrahám hitének beteljesülését és a keresztény történelem új fejezetét szimbolizálta. A keresztények ennek ellenére vallották, hogy az efféle vallásossággal



leszámoltak. Büszkén hirdették, hogy hitük kizárólag spirituális jellegű, amely nem függ szentélyektől és szent helyektől. A sír felfedezésére adott meglepő reakciójuk tanúsítja viszont, hogy a szent geográfia mitológiája mélyen az emberi pszichében gyökerezik. A hitünk és kultúránk tárgyi jelképei által kiváltott sokkszerű élmény vagy a váratlan felfedezések hatására feltámadhat vonzalmunk a szent helyek iránt, főként az üldöztetések kora után, amikor a megsemmisülés réme egészen közvetlen fenyegetésként jelentkezett életünkben. Sohasem hihetjük, hogy kinőttük az ősi mítoszokat. Még világias, tudományos alapokon álló huszadik századi világunkban is hatnak ránk, láthatjuk Jeruzsálem mai sorsából. A keresztények a feltámadás színhelyének, a sírnak megpillantását ráismerésként élték meg, először érezték úgy, hogy kötődniük kell egy e világi helyhez, otthont kell találniuk a földi világban, s magukévá tenniük a szent helyet. A múlttal felvett kapcsolat révén meglelhették helyüket a római Aeliában is, hogy eddigi háttérszerepüket feladva foglalják el új helyüket a világban. Senki sem ellenezte jobban a szent hely eszményét Euszebiosznál, a sír felfedezése azonban még őt is mélyen megrendítette, így korábbi nézeteit felül kellett vizsgálnia. Mivel ismét elnyerte Constantinus kegyét, Euszebiosz kapta a csodás események értelmezésének feladatát. Rájött, hogy ha magyarázni próbálja a régészeti lelet jelentőségét, kénytelen az eddig megvetett mitológia nyelvéhez folyamodni. A felfedezés fontosságát nem lehetett oksági fogalmakkal kifejezni, csak a szív és lélek mélyebb működésének ősi jelképeivel. A sír theophania volt: egy korábban rejtező és elérhetetlen dolog fizikai megjelenése. Általa újjáéledt Krisztus feltámadásának csodája, melyet most már Euszebiosz is a sötétség erői felett aratott győzelemként látott, hasonlóan az ősi harcmítoszok képzeteihez. “A legszentebb barlang pontosan úgy fedeztetett fel, amint az fontosságához illett” írta hivatalos Constantinus-életrajzában –, “miután sötétségbe merült, feltört a fényre ismét, és kik jöttek megtekinteni, a csodák történetébe nyertek bepillantást, mely ezen a helyen formáltatott”.[366] Aphrodité templomának lebontása is győzelem volt a rossz erői felett, mert “a tisztátalan démon, Aphrodité fészke volt, élettelen bálványok sötét szentélye”. Illetlen dolgokat műveltek e helyen, “mocskos áldozatokat szentségtelen és átkozott oltáraikon”. De az emberek szívében világosságot gyújtó isteni fény arra indította Constantinust, hogy megtisztítsa a helyet a mocsoktól. “Amint parancsba adta, a hamis faragványok a magasból a földre hulltak, és a tévelygés, hamis képek és démonok lakhelye ledöntetett, és mindenestül semmivé lett.”[367] A sír jelképezte a kereszténység teljes lényegét, felfedezésében benne foglaltatott a kinyilatkoztatás, az újjászületés és a fény erőinek diadala. Mindeddig Euszebiosz nyugodtabb képzeteket alkotott magának a feltámadásról, de most az



eseményhez nála is az Athansziosz teológiájára jellemző drámaiság kapcsolódott. Euszebioszra nem tett nagy hatást a Golgota-kő, meg sem említette. A sziklás hegyoldalból éppen csak kiemelt barlang látványa azonban mélyen megindította. Megfogta a sír magányossága – “ott magasodott egy sík földdarab közepén” –, és az, hogy soha nem temettek bele mást Jézuson kívül.[368] Ez is jelképezte Krisztus győzelmének egyedülálló voltát. A sírra tekintve Euszebiosz sokkal elevenebben látta Krisztus életpályáját, mint azelőtt. Ha nem látjuk valamilyen esemény színterét, nehezen tudjuk felidézni a részleteket. A hely látványa erőteljesebben kapcsolta össze a múltat a jelennel, mint a puszta elmondás. Euszebiosz kijelentette, a sír látványa “minden szónál ékesebben beszél”.[369] Más keresztények pedig úgy érezhették, a sír tanúskodik Athanasziosz megtestesüléselméletének igazáról. Nem a Jézus emberi alakján túli istenségre akartak tekinteni, ahogy Euszebiosz tanította, hanem Jézus emberi életének helyeit látva és megérintve tapasztalták meg, Jézus, az ember fia milyen híven példázza Isten és a világ közti köteléket. Euszebiosz nézeteiben nem következett be száznyolcvan fokos fordulat. A várost továbbra is Aeliának nevezte. A pogány metropolisban semmiféle szentséget nem látott, úgy vélte, “nemcsak alantas, de szentségtörő” a feltételezés, hogy Aelia szent hely volna, de “roppant módon ostoba és kicsinyes gondolkodás”-ról tanúskodik.[370] A “Jeruzsálem” megnevezést csak a sírra és a Nyugati-hegyen Constantinus által emelt épületekre alkalmazta. A város többi része bűnös és tisztátalan maradt. Euszebiosz a constantinusi negyedet új Jeruzsálemnek nevezte, mert “a régi fölébe épült”.[371] Az új Jeruzsálemet a Krisztus megátkozta régi zsidó várostól megkülönböztette. Az új Jeruzsálemből letekintve a keresztények újra elmélkedhettek a judaizmus bukásán. A Nyugatihegyen álló Mártírium a megszentségtelenített Templomhegy fölé magasodott. Ez is remekül példázta a császári támogatást élvező, feltörekvő új vallás helyzetét az Aelia térképéről végképp leszorult judaizmussal szemben. Új Jeruzsálem megalapítása is Euszebiosz korábbi nézeteit igazolta. A kereszténység előjöhetett az évszázados bujdosásból, hogy megvesse lábát a világban. Elfoglalhatta helyét a birodalom más intézményei mellett, kialakíthatta új identitástudatát. Az iíj Jeruzsálem fontos szerepet játszott ebben az átalakulásban. Az új keresztény tudat a régebbi hagyományok vallásának harcos elutasításán alapult, ami Aeliában is megnyilvánult. Az új Jeruzsálem elődei városa “fölé” és “ellenében” épült. Megalapításával vele járt a pogány vallások eltiprása, az ősi hagyományok elítélése, a judaizmus feletti fensőbbrendűség kinyilvánítása. A keresztények gondoskodtak róla, hogy amíg hatalmon vannak,



a zsidók ne kaphassanak engedélyt letelepedésre Jeruzsálemben. A régi tilalom érvényben maradt a birodalom törvénykönyveiben. A kereszténység megszabadult az elnyomatástól, de továbbra is harcos és ellenséges magatartást tanúsított, daccal és erőszakkal fordult szembe riválisaival. A vallásüldözés áldozatai nem mindig tanulnak részvétet elnyomatásukból. Az új Jeruzsálemben kezdettől fogva érvényesült a mások kizárása és megvetése, szöges ellentétben Jézus szeretetet hirdető erkölcsiségével. Euszebiosz továbbra is judaizmustól és pogányságtól reménytelenül megfertőzött városnak látta Aeliát. Nem vett tudomást a “szent helyekről” a Sion-hegyen, sőt elképzelhető, hogy befolyása révén elérte Constantinusnál, hogy ne támogassa ezeket. Riválisának, Makariosznak túlságosan is sokat jelentettek. Aelia püspökének diadala volt a sír feltárásának ötlete, de Euszebiosz az elkövetkezendő években gondoskodott róla, hogy Palesztina kereszténnyé válásában az ő teológiája érvényesülhessen. Amikor Eutropia, Constantinus anyósa Palesztinába látogatott, Euszebiosz metropolitának jutott a megtiszteltető feladat, hogy körbekalauzolja Palesztinábra. A Hebron közelében fekvő Mamrénál felhívta vendége figyelmét arra a kétes értékű istentiszteletre, amely éppen azon a helyen folyt, ahol Ábrahám átélte az isteni jelenést. Ábrahámot, ne feledjük, Euszebiosz rendkívül nagyra tartotta, így elborzasztotta az a fesztivál, mellyel a szent tölgyfa helyén zsidók, keresztények és pogányok együtt ünnepelték az ősatya emlékét. Minden évben idesereglettek az emberek Palesztinából, Föníciából és Arábiából, hogy vásárt és nagyszabású tort tartsanak, amelyben mindenki részt vehetett. A zsidók, keresztények és pogányok Istenhez vagy Zeusz Olimpioszhoz, a legnagyobb istenséghez imádkoztak; az angyalokhoz fohászkodtak, borral áldoztak és tömjént égettek; a pogányok ökröt vagy juhot is áldoztak. Pompás ünnepséget tartottak, az emberek legjobb ruhájukat öltötték fel a fesztivál idejére, erkölcstelen dolgokra, istentelenkedésre sohasem került sor. Euszebiosz mégsem szívelhette az ökumenikus ünnepséget, mert az szemében a hamis hitekkel való szentségtelen kacérkodásnak tűnt. Eutropiát úgy tájékoztatta az ünnepségekről, hogy azok Makarioszt tüntessék fel kedvezőtlen színben Constantinus előtt. Mivel Mamre Makariosz egyházközségébe tartozott, Constantinus zord hangú levélben rótta meg, amiért eltűrte a “szentségtörő illetlenségeket”. A levél bizonyítja, hogy Constantinusra hatást tett Euszebiosz teológiája. Mamrénál született meg annak idején a Lógosz hite: “Először itt tartatott be a szent rendelés; először itt nyilvánította ki jelenvalóságát a Megváltó két angyalával Ábrahám előtt.”[372] Új bazilikát építtetett az Euszebiosz által második Ábrahámként üdvözölt császár Ábrahám oltára, kútja és tölgyfája mellett. Constantinus tervezte, hogy maga is meglátogatja Palesztinát, de az ariánus



viszály folytonos fellángolásai Konstantinápolyhoz kötötték. Édesanyját az özvegy császárnét, Helena Augustát küldte maga helyett. Szent Ilona szentföldi “zarándoklatát” a keresztény legenda ájtatos útként jegyezte föl, pedig 326-ban a keleti provinciák meglátogatása birodalmi körút volt, mely nagy parádéval zárult Jeruzsálemben. Hadrianushoz hasonlóan Constantinus is a látogatásokat használta föl a Római Birodalomról alkotott eszménye terjesztésére. Az idős özvegyasszony és hatalmas kísérete, amint a keresztény szent helyeken imádkozott, erőteljes képet rajzolt a szemlélőkben Constantinus keresztény Rómájáról. Hadrianus templomokat. stadionokat és vízvezetékeket épített útja állomásain, Aelia Capitolinát is ajándékba adta Palesztina népének. Helena Augusta új templomokat alapított. A Mártírium tervezése és a sír körüli ásatások idején érkezett a városba. Lehetséges, hogy jelen volt, amikor 327-ben feltárták a kriptát. Valószínűleg ismét Euszebiosz kalauzolta az uralkodói vendéget Palesztinában, esetleg ő javasolta a császárné indítványozta két templom építésének helyét. Mindig is fontosnak tartott két barlangot – a betlehemit, Krisztus szülőhelyét és a másikat az Olajfák hegyén –, mert ezeken a helyeken jelent meg a testet öltött Ige valamikor. A barlangok tehát Jézus küldetésének revelációs jellegéről tanúskodtak. Szent Ilona az ariánusokkal szimpatizált, így Euszebiosz nézeteit pozitívan fogadhatta. Akárhogy is történt, a császárné parancsot adott a két barlang tiszteletére emelt templomok építésére. Euszebioszt valószínűleg örömmel töltötte el, hogy szent hely jött létre Betlehemben. A Születés új bazilikája elvonhatta a kereszténység figyelmét új Jeruzsálemről és Aeliáról. Az Eleonaként emlegetett bazilikából, az Olajfák hegyéről pompás kilátás nyílt a városra. Akárcsak Constantinus bazilikája esetében, az Eleona és a betlehemi templom is elkülönült magától a “szent helytől”. Az Olajfák hegyén lépcső vezetett a bazilika épületéből a barlangba, hogy a zarándokok a liturgia zavarása nélkül is látogathassák a szent helyet. A bazilika építészeti kialakítása megint csak lehetővé tette, hogy a hívő fokról fokra közelítsen a szentélyhez, miközben felkészíthette elméjét és szívét az élményre. Szent Ilona látogatása hamar legendává vált. Az ötödik század közepére már elterjedt a keresztények körében a nézet, hogy a császárné, és nem Constantinus vagy Makariosz állt a golgotai ásatások mögött. Azt is híresztelték, hogy ő találta meg a keresztet, amelyen Jézus életét vesztette. Euszebiosz a Helena Augusta palesztinai látogatásáról szóló írásában nem említette a szent kereszt megtalálását. A régészeti leletről nincs korabeli leírásunk, de 390-ben a kereszt már része a jeruzsálemi látképnek, és az ereklye darabjai mindenfelé feltűntek a keresztény világban. Valószínűleg a 325-től 327-ig tartó ásatások során került elő, és az sem kizárt, hogy Helena jelen volt megtalálásánál. A korai negyedik század keresztényei azonban még nem sokat foglalkoztak a keresztre feszítés



eseményével. A keresztre feszítés része volt a feltámadásnak, semmi több. Krisztus halálát és feltámadását sírjából egyazon esemény két aspektusának tekintették. A jeruzsálemi hitélet során a keresztények felfedezték magának a keresztre feszítésnek a jelentőségét, és amint a következő fejezetben láthatjuk majd, Krisztus gyötrelmes kínhalála is megragadta a keresztény világ képzeletét. A végén az emberek már nem is igen emlékeztek a sír megtalálásának csodájára, mert Szent Ilona legendája a szent kereszt megtalálásáról sokkal fontosabbá vált. A golgotai ásatásokat megelőzően nem zarándokoltak Jeruzsálembe, de a sír feltárása után egyre nagyobb számban érkeztek a hívők a birodalom más vidékeiről, még a távoli Nyugatról is. Az első zarándok, akinek feljegyzései is fennmaradtak, Bordeaux-ból indult el, 333-ban. Roppant utazását némileg megkönnyítették az Európát Konstantinápollyal, a birodalom fővárosával összekötő hadiutak. A zarándoklat rendkívüli élmény lehetett, de erről a Zarándok szűkszavú itinerarium-ából nem sokat érezhetünk: csak felsorolja a bibliai helyeket és a hozzájuk kapcsolódó eseményeket. A Zarándok fölöttébb szűk látókörű lehetett. A klasszikus ókori emlékekre ügyet sem vetett, csak a Bibliában említett helyeket látogatta. Útikalauzai zsidók lehettek, mert számos általa meglátogatott hely a keresztények által “Ótestamentumnak” nevezett bibliai szöveghez kötődött, és az idézett történetek közül néhányat csak a zsidó hagyomány őrzött meg. A zarándoklat még újdonságnak számított a kereszténységben, a korai zarándokoknak ezért Palesztina zsidó lakóira kellett hagyatkozniuk saját útitervük kialakításakor. A Zarándokot egyébként Jézus földi élete sem érdekelte. Átutazott Galileán, mégsem látogatott el Názáretbe vagy Kapernaumba. Egyenesen Jeruzsálembe sietett, ott is elsőként a Templomhegyre, és csak röviden tett említést a Bethesda-medencénél még mindig eleven pogány gyógyítókultuszról. A Zarándok az első i. sz. 70 óta, aki írt a Templom-hegy állapotáról. A hegy az eltelt évek során kísérteties, baljóslatú hellyé vált. Állt itt egy kripta, tudjuk meg a Zarándoktól, ahol Salamon király ördögöket kínoztatott, és a Templom helyét Zakariás próféta vére szennyezte be, akit Joás király korában öltek meg.[373] A zsidó katonák ejtette szegnyomok még ekkor is láthatóak voltak. Az elhagyatott hegytető a keresztény képzeletben a zsidó nép erőszakosságával és hitetlenségével kapcsolódott össze. A Zarándok leírta az Av hónap kilencedikén továbbra is megtartott zsidó gyászünnepségeket. Hadrianus két szobrától nem messze, olvashatjuk, “egy üreges kő [lapis perfusus] áll, melyet a zsidók minden évben meglátogatnak, megkenik olajjal, siránkoznak, megszaggatják ruháikat, mielőtt távoznának”.[374] A Zarándok az egyetlen, aki említést tesz a kőről. Vajon arra a sziklaképződményre utalt Heródes platóján, melyet ma a muszlimok Szikla-dómja zár magába? Vagy a Bibliában nem is említett kő a rabbik említette



Alapítás kövével (Even Setija) azonos, amely a Devirben állt? Vagy a képződmény csak egy különleges alakú faltörmelék? Az sem lehetetlen, hogy a Zarándokot, aki feltehetőleg nem is látta személyesen a zsidó szertartást, egyszerűen félretájékoztatták. A keresztények maguk is kezdték képzeletük révén átformálni a helyet. A Zarándok megemlékezett a tér délkeleti végében még meglévő tornyocskáról, a “templom párkányá”-ról, ahol a Sátán megkísértette Jézust.[375] Ennek a toronynak egyik szobájában írta állítólag a Bölcsesség könyv-ét Salamon, és a helyhez később még Jakab, a Cádik mártíromságának legendája is fűződött. A Zarándok a Templom-hegyről a Sziloam-medencét érintve indult Aelia keresztény negyedébe. A Sion-hegyen megtekintette Kaifás házát, az oszlopot, amelynél Jézust megkorbácsolták és “Dávid palotáját”. Látott egy “zsinagógát” is, mely valószínűleg romos állapotban állt abból az időből, amikor még zsidók is éltek ebben a külvárosban. De az is lehet, hogy a Zarándok csak a gyülekezeti házra utalt.[376] A városban, a Türopoión-völgyben látott egy romot, melyet ő a Praetoriumnak vélt, ahol Pilatus kihallgatta Jézust. Innen a Golgotára sietett, ahol Constantinus bazilikájának építése még nem fejeződött be: “Golgota kicsiny hegye, hol az Úrt megfeszítették”, és a kripta még szabad ég alatt állt.[377] A Zarándok még akkor sem mutatta ki érzelmeit, amikor meglátta az új Jeruzsálemet. Mindenesetre csodálatra méltó, mekkora erőfeszítéseket tett, hogy eljusson a Szentföldre, mely mágnesként vonzotta az ismert világ másik végéből a keresztény híveket. 335 szeptemberében végre elkészült Constantinus bazilikája a Golgotán, és a keleti provonciák egyházközségeinek püspökeit az állam költségén hívták meg Aeliába, hogy magas rangú birodalmi hivatalnokok társaságában részt vegyenek az avatáson. Fényes ünnepségnek ígérkezett. Constantinus az új Jeruzsálem felszentelésével akarta megünnepelni császári trónra lépésének harmincadik évfordulóját. A Mártírium és a templom udvarai előkelő zarándokokkal teltek meg. Aeliában még ekkoriban is kisebbségben voltak a keresztények. Az Új Jeruzsálem a pogány városnak csak kis kiterjedésű negyedét foglalta el, és a többi szent hely a város falain kívül feküdt. Az avatás mégis nagyszabású birodalmi ünnepség volt, mely nyilvánvalóvá tette: Róma jövőjének vallása a kereszténység. Euszebiosz azon püspökök között volt, akik prédikálhattak a jeles napon, és ő az alkalmat saját teológiája terjesztésére használta föl. Ravasz módon biztosította a császárt, aki nem jelenhetett meg a szertartáson, hogy keresztényi élete úgy is teljes maradhat, ha nem utazhat Aeliába. Az Ige éppúgy ellátogathat hozzá Konstantinápolyba, mint iíj Jeruzsálembe. Euszebiosz prédikációjában kifejtette,



a Lógosz azért szállt a földre, hogy az emberiséget megváltsa az anyagi világtól. A sír kétségkívül rendkívüli érzelmi töltettel rendelkező szent hely, de a keresztényeknek nem szabad az ereklyét fétisként tisztelniük, nem eshetnek a bálványimádás vétkébe. A földi szimbólumokon túli spirituális valóságra kell vetniük tekintetüket. Athanaszioszt röviddel azelőtt száműzték, Euszebiosz tehát joggal hihette, mérsékelt pártja győzelmet aratott. De Euszebiosz megöregedett. A kereszténységről és Jeruzsálemről vallott nézetei még megfeleltek a kornak, amikor 313-ban Caesarea püspökévé szentelték, ám azóta a keresztények élete alapvetően megváltozott. Egy egész nemzedék nőtt fel abban a világban, ahol már nem üldözték a keresztényeket, és ahol már nem remélték minden egyes percben Krisztus második eljövetelét. Otthon érezhették magukat a Római Birodalomban, és ez szükségképpen megváltoztatta hitszemléletüket is. Istent a földön szerették volna elérni, nem akartak szüntelen elérhetetlen magasságokba vágyakozni. Athanasziosz megtestesülési doktrínáját Euszebiosz spirituális eszményénél közelebb érezték magukhoz. Sokan még mindig Ariosz és Euszebiosz keresztényi hitéhez húztak, de egyre többen fogadták el a niceai Credót. Amikor Euszebiosz 340-ben meghalt, helyére meggyőződéses ariánus került, miközben Makarioszt az elkötelezett Athanasziosz-párti Maximosz váltotta föl. Első intézkedéseként templomot emeltetett a Sion-hegyi gyülekezeti ház helyére. A birodalmi kormányzattól nem kapott tárriogatást, az építkezést maga finanszírozta. Az új bazilika jóval szerényebb lett a pompás constantinusi épületeknél. A Sionbazilika szerepe mégis egyre fontosabbá vált. Úgy tartották, Jézus ezen a helyen fogyasztotta el tanítványaival az utolsó vacsorát, ahol bevezette a szentáldozást (úrvacsora), és a feltámadt Krisztus itt jelent meg harmadnapon. Sőt a Szent Lélek is itt szállt az apostolokra pünkösd napján, így a Sion-hegy volt az egyház szülőhelye, és a gyülekezet az “anyaegyház”. Ezeket a nézeteket vallotta Cirill is, aki 349-ben lett Aelia püspöke. Prédikációiban szenvedélyesen kötelezte el magát Jeruzsálem mellett. Azt tanította, hogy amikor “itt, Jeruzsálem városában” leszállott a Szent Lélek pünkösd ünnepén, a gyülekezet “elsőbbséget kapott mindenekkel szemben”.[378] Aelia püspökei folytatták a kampányt Palesztina első egyházának címéért. Cirill maga is a keresztények új nemzedékéhez tartozott. Ötesztendős volt, amikor a sírt feltárták, és semmi kivetnivalót nem talált abban, hogy Jeruzsálemet “szent városnak” nevezze. Krisztus a közeli Betlehemben szállt a földre, hogy testet öltsön, de a Golgotán váltotta meg a világot, az Olajfák hegyéről ment fel a mennybe, és a Sionra küldte le a Szent Lelket tanítványaihoz. Miért is ne volna szent az a város, ahol a világot megváltották? A város nem vált bűnössé a keresztre feszítés miatt. A kereszt nem szégyen és gyalázat volt, hanem



“dicsőség”, Jeruzsálem “koronája”.[379] Euszebiosz a kereszttel nemigen foglalkozott, Cirill azonban Jézus, az ember halálát fontos mozzanatnak tartotta. A kereszt lett a megváltás helyszíne, a hit alapja, a bűn eltörlése. Isten a Templomot hagyta el, nem a várost, és a zsidókat átkozta meg, nem Jeruzsálemet. Az új, pozitív szemléletű teológia is megtartotta a zsidók kirekesztését, de aggasztóan átértelmezte. Cirill szemében Jeruzsálem nem bűnös város. A bűn terhét egyszerűen levette a városról, és a zsidókra ruházta. Cirill, Euszebiosztól eltérően, hitt Krisztus emberségének jelentőségében. Nem vetette el, hogy az Ige spirituális lényegét kutassa. Isten a test felvételével önként és örökre elkötelezte magát az emberiség mellett. Az emberi Jézus tett tanúságot Istennek hozzánk fűződő viszonyáról. Nincs szükség tehát az anyagi világ elvetésére, hiszen általa is kereshetjük az utat Istenhez. Cirill hitt abban, hogy Jeruzsálem – melyet sohasem nevezett Aeliának – szent helyei segítségével a keresztények kapcsolatba léphetnek a szentséggel. Ezeken a helyeken érintkezett Isten a világgal, így valamennyit spirituális erővel ruházta fel. Itt a keresztény megtapasztalhatta Istenét, lerombolva a tér – és talán az idő korlátalt önmaga és Jézus élete között. Cirill előszeretettel hangoztatta, hogy a megváltás “abban a városban történt, ahol mi vagyunk”.[380] A Szent Lélek földre szállása pünkösd ünnepén háromszáz évvel korábban történt, de bizonyos értelemben “közöttünk”, Jeruzsálemben.[381]“ Amikor egy keresztény kapcsolatba került a Jézus megérintette dolgokkal – a kereszttel, a kriptával, a talajjal, amelyen állt –, az időben visszanyílva érhetett el Krisztusig. “Mások csak hallanak” – mondta Cirill –, “de mi látunk és érzékelünk”.[382] Jézus lába nyomát követve, azokra a helyekre lépve, ahol egykor Krisztus járt, Jézus életének távoli eseményei valósággá váltak a zarándokok számára. Krisztus természetesen nem kötődött egyetlen e világi helyhez, a keresztények bárhol megtapasztalhatták jelenvalóságát a világban. A szent helyek meglátogatása azonban lehetővé tette, hogy az isteni jelenvalóságot még elevenebben érzékelhessék. Az új Jeruzsálem nyilván fájdalmat keltett a zsidóságban. Szélsőséges hívek kicsiny csoportja valószínűleg megpróbálta megakadályozni a keresztény építkezést a Szentföldön.[383] Hihetetlennek tűnt számukra, hogy a kereszténység, a judaizmus istentelen vadhajtása birodalmi támogatást élvezhet. Annak idején készek voltak utolsó csepp vérükig harcolni Aelia Capitolina felépítése ellen, de azóta egyik-másik császárral jobb viszonyt sikerült kialakítaniuk, és Constantinus trónra lépéséig az sem tűnt lehetetlennek, hogy a rómaiak egy napon megengedik a zsidóknak, hogy újjáépítsék Templomukat. Az új keresztény építmények Jeruzsálemben és környékén azonban megváltoztatták a helyzetet, így a császár csak nehezen – vagy épp sehogy sem – adhatta volna



vissza a várost a zsidóknak. Constantinus azonban még a zsidó többségű Galileában is építkezni kezdett, és hittérítők kezdtek működni Szefóriszban, Tiberiászban, Kapernaumban és Názáretben. A zsidók egy része végsőkig elkeseredett, mások a Messiást várták.[384] A rabbik többsége mérsékletre intett. Az emberek emlékezetébe idézték, milyen katasztrófák sújtották a zsidó népet, amikor Róma ellen lázadt. A kereszténység iránti különös császári kegy csak múló szeszély lehetett. A zsidók helyzete azonban tovább romlott a keresztény császárok uralma alatt. Constantinus nem terhelte újabb intézkedésekkel a zsidókat, de 337-ben bekövetkezett halála után az új uralkodók megtiltották zsidók és keresztények vegyes házasságát, és a zsidók rabszolgát sem tarthattak. Ezek az intézkedések a zsidók elkülönítését, és a zsidó ipar megbénítását célozták. 351-ben zsidó felkelés tört ki Szefóriszban, Tiberiászban és Liddában, de a rómaiak leverték a lázadást. 353-ban II. Constantius új törvényt hozott, mely megtiltotta a keresztényeknek, hogy betérjenek a judaizmusba, és a birodalom hivatalos törvénykönyvében a zsidókat “vad”, “elvetemült” és “istentelen” népnek nevezte.[385] Jézus még a szeretet és megbocsátás hitét hirdette, de a hatalomra került keresztények rögtön a társadalom ellenségeiként bélyegezték meg a zsidókat, és kirekesztő intézkedésekkel tették őket éppolyan üldözötté, mint amilyenek a keresztények voltak egykor. A zsidók helyzete reménytelennek tűnt. A keresztények kisajátították szent Írásukat, magukat nevezték az új Izraelnek, és a zsidók Szent Városát birodalmilag támogatott építési programmal foglalták el maguknak. „Miért veszitek el, ami a miénk” – tette fel a kérdést egy zsidó a keresztényeknek egy vita során – “és miért hiszitek magatokénak”.[386] Hirtelen kézzelfogható közelségbe került a szabadulás. II. Constantius 361-ben meghalt, és a trónon unokatestvére, Julianus követte. Julianust kereszténynek nevelték. Később azonban meggyűlölte az új hitet, mely szerinte ellenkezett Róma legszentebb hagyományaival. Szenvedélyesen ellenezte Constantinus álláspontját, mely a kereszténységben látta a birodalmat egységesítő erőt, és elkötelezte magát az ősi pogány vallás mellett. Nem állt egyedül nézeteivel. A pogányság még elevenen élt, az ötödik századig virágzott a birodalom minden részében. Az ősi istenségeket és régi szertartásokat tisztelő emberek számára a kereszténység, ahogy Julianus is gondolta, a szent hagyományokat leromboló szentségtelen ármánykodás volt csupán. Sokan tartottak attól, hogy félelmes tragédiát eredményez az ősi istenek jogfosztása. A régi áldozatokat és szentségeket meg kellett erősíteni. A pogányokat Jézus, a csúfos halált halt ember iránt megnyilvánuló keresztény hódolat is zavarta, mert a megistenült ember eszménye ellenkezett saját istenképzeteikkel. Amikor az



újdonsült császár kinyilvánította szándékát, hogy ősei hitének becsületét helyreállítja a Római Birodalomban, rengeteg meggyőződéses támogatóra számíthatott. A zsidók először joggal hihették, remélhetnek valamit a pogány császártól. De hamarosan kiderült, Julianus forradalmian más sorsot szánt Jeruzsálemnek.



10. A keresztények szent városa
362. július 19-én Szíria és Kis-Ázsia zsidó küldöttsége – amelyhez, úgy tűnk, nem csatlakoztak a tiberiászi patriarchátus delegáltjai, megérkezett Antiókhiába, hogy találkozzon Julianus császárral. Julianus saját nagyszabású birodalmi tervei előmozdítása céljából hívatta őket. Azt akarta elérni, hogy a császárság minden térségében felváltsa Krisztus új vallását az az áldozat, melyet az egyedüli istennek, a legfőbb lénynek mutatnak be, akit sok néven tiszteltek korábban: Zeuszként, Helioszként, vagy El Eljonként, amint a zsidó Szentírásban szerepelt. Julianus, Róma pontifex maximus-a, már minden provinciában kinevezte a keresztény püspökökkel szemben a pogány főpapokat. A kereszténységnek soha be nem hódolt városok bizonyos előjogokat kaptak, és a keresztény híveket fokozatosan eltávolították a közhivatalokból. Bár a császár a judaizmus egyes elemeit is elítélte, csodálta a zsidók hűségét ősi hitükhöz. Tanítómesterétől, Iambilicustól azt tanulta, hogy semmilyen imádság nem érhet el Istenhez, ha nem járul hozzá áldozat. A zsidók azonban nem gyakorolhatták őseik szertartásait. A helyzet veszélyeztette a birodalom érdekeit, hiszen Róma jóléte az istenek kegyétől függött. Amikor a zsidók vénei Julianus elé járultak, az uralkodó megkérdezte tőlük, miért nem mutatnak be áldozatot Istenüknek Mózes törvénye szerint. Természetesen nagyon is jól tudta, miért, de szándékosan intézte úgy, hogy a zsidóknak kelljen kérelmezniük vallásuk engedélyezését. A vének el is magyarázták az okokat: „Törvényünk nem engedi meg, hogy Szent Városunkon kívül áldozatokat mutassunk be. Hogyan tehetnénk hát most? Add vissza városunkat, építtesd újjá Templomunkat és az oltárt, és mi áldozunk majd, ahogyan egykor tettük.” Julianusnak éppen ez volt a szándéka, pontosan azért, mert ezzel tönkrezúzta volna a keresztények érvelését, hogy a judaizmus bukása saját keresztény hagyományuk igazát bizonyítja. A császár így felelt a véneknek: “Illő buzgalommal fogok hozzá a Legfőbb Isten Templomának felépítéséhez.”[387] A találkozót követően Julianus levelet írt II. Hillel patriarchának és a birodalom minden zsidó polgárának, amelyben megígérte, Jeruzsálemet ismét zsidó várossá teszi: “Saját vagyonomból felépítem Jeruzsálem szent városát, benépesíteni, ahogyan oly régóta várjátok már.”[388] A zsidó közösségekben óriási lelkesedés támadt. Az utcán fújták a sófár-t, mintha a Messiás eljövetele közelgett volna. Sok zsidó az oly régóta fölöttük uralkodó keresztények ellen fordult. [389]Csapatostul érkeztek a zsidók Jeruzsálembe, kétszáz év óta először lepték el a város utcáit. Mások adományokat küldtek a Templom javára. A zsidók ideiglenes zsinagógát



alakítottak ki a Templom-hegy egyik megrongálódott oszlopcsarnokában, és elképzelhető az is, hogy Julianus elrendelte: a keresztény lakosok juttassák vissza a zsidóknak jogos tulajdonukat. Tudós barátját, Alypiust bízta meg a Templom építésének vezetésével, majd nekilátott az építőanyagok összegyűjtésének. Különleges ezüstszerszámokat készíttetett. mivel vasat az oltár építésénél nem használhattak. 363. március 5-én Julianus seregével Perzsiába távozott. A császár azt remélte, a hadjárat sikere igazolja majd pogány álláspontja igazát. Ígéretet tett. hogy visszatértekor a győzelmi ünnepség kereti közt maga avatja fel a Templomot. A császár távozása után a zsidó munkások hozzáláttak, hogy a régi Templom alapjait feltárják, és eltakarítsák a törmelék- és romhalmokat. A munkálatok áprilisban és májusban is folytatódtak. A patriarcha és a galileai rabbik aggodalommal figyelték a vállalkozást.[390] Azt vallották, csak a Messiás építheti újjá a Templomot. Hogyan áldhatná meg Isten a bálványimádó által emelt Templomot, és különben is, mi lesz, ha Julianus nem tér vissza Perzsiából? Most a keresztények szemlélhették tehetetlenül a birodalmi építkezést, mely semmibe vette igényüket a Szent Városra. Az egyház ötven éven át egyre csak erősödött, gyarapodott, a julianusi fordulat azonban bebizonyította, milyen sebezhető valójában. Az ősi pogány hit tovább virágzott, és az eltelt évek során felfokozottan ellenséges hangulat alakult ki a keresztényekkel szemben. Paneaszban és Szebasztoszban még fel is lázadtak ellenük a pogányok, amikor Julianus ediktumát kihirdették. Az ősi vallás helyreállításának terve nem volt megalapozatlan, és ezt a keresztények is tudták. Amint elkezdődtek a munkálatok a Templom-hegyen, a jeruzsálemi keresztények a Mártíriumba gyűltek, hogy könyörögjenek Istennek: hárítsa el fejük fölül a fenyegetést. Aztán az Olajfák hegyére siettek, és maguknak kisajátított zsidó zsoltárokat zengtek. Arról a helyről, ahonnan több nemzedéknyi keresztény tekinthetett le a judaizmus bukásának jelképére, most döbbenten figyelhették a Templom-hegyen folyó buzgólkodást. Annyira beléjük ivódott, hogy saját egyházuk felemelkedésének alapvető feltétele a judaizmus hanyatlása, hogy szemükben az odalent dolgozó zsidó mesterek szinte téglánként bontották le a keresztény vallás építményét. Cirill püspök arra kérte híveit, hogy ne veszítsék el a reményt. Magabiztosan kijelentette azt is, a Templom soha nem épül fel. Május 27-én Cirill jövendölése valóra vált. Az egész várost földrengés rázta meg, amelyben a keresztények Isten haragjának megnyilvánulását látták. Tűz ütött ki a Templom-plató alatti üregekben, és a föld alatti járatokban meggyűlt gázok felrobbantak, porrá égetve a felhalmozott építési anyagokat. Alypius hivatalos jelentése szerint, hatalmas “tűzgömbök” (globi flammarum) törtek elő a földből, megsebesítve számos munkást.[391] Julianus ekkor már átkelt a Tigrisen,



és a hajóhidat felégette maga mögött. Az üzenetek nem érhették el, így Alypius valószínűleg úgy döntött, megvárja, míg ismét hírt kap a frontról. Néhány héttel később Julianus csatában vesztette életét, és a keresztény Jovianust emelték császárrá. A keresztények nem is titkolták. mekkora örömöt szerzett nekik a „csoda”: az emberek azt beszélték, az égen az Olajfák hegyétől egészen a Golgotáig érő hatalmas kereszt jelent meg. Mások azt állították, a jeruzsálemi pogányok és zsidók ruháin is keresztek tűntek föl. A váratlan sorsfordulat csak elmélyítette a keresztény-zsidó ellentétet. Jovianus megint kitiltotta a zsidókat Jeruzsálemből és környékéről. Amikor Av hónap kilencedik napján eljöttek, hogy meggyászolják Templomukat, mélységes bánat töltötte el őket. „Csöndesen érkeznek és csöndesen távoznak-írta Berakija rabbi –, sírnak, mikor jönnek, és sírnak, mikor elmennek.”[392] A szertartás nem végződött többé hálaadással és város körüli menettel. A keresztények újonnan támadt ellenszenvvel figyelték a rítust. Amikor a bibliatudós Jeromos látta a Templom-hegyre induló „rongyos, nyomorult” menetet, úgy érezte, a zsidók rozzant alakja és kopott ruházata bizonyítja, Isten elhagyta népüket. A zsidók „nem méltók a részvétre”,[393] állapította meg megvetően, mit sem törődve Jézus és Pál eszméivel, melyek a részvétet sorolták első helyre a hívő kötelességei között. Jeromost feldúlta az is, hogy a zsidók a negyedik század végére némileg erőre kaptak. Még ekkor is büszkén hirdették, hogy az ősi próféciák beteljesülnek. Jeruzsálemre mutattak, és magabiztosan kijelentették: „Az Úr szentélye ott épül majd újjá.”[394] Az idők végén pedig eljön a Messiás, és aranyból és drágakövekből építi fel a várost. A keresztények nem feledkeztek meg arról, hogy közel álltak szent városuk elvesztéséhez. Többé nem vehették természetesnek jelenlétüket, így eltökélték, megerősítik a kereszténység befolyását Palesztinában általában, és Jeruzsálemben különösen, hogy többé ne veszíthessék el. A város jellege apránként megváltozott, ahogy a keresztények többségbe kerültek. 390-re a város már tele volt szerzetesekkel és apácákkal, Jeruzsálembe nagy számban érkeztek külhoni zarándokok,[395] akik a Szentföld legendáival és a megindító liturgia lelkes leírásaival tértek haza. Voltak, akik örökre Jeruzsálemben maradtak. Jeromos a negyedik század végén Nyugatról érkezett új letelepedők közé tartozott. Voltak, akik zarándokként jöttek, mások a Római Birodalom euröpai hatalmát megtépázó germánok és hunok elől menekültek. A nyugati bevándorlás felerősödött, amikor I. Theodosius, egy hívő hispániai keresztény lett a császár 379-ben. 380. november 24-én érkezett Konstantinápolyba udvarával, mely buzgó hispániaiakból állt, akik eltökélték, hogy érvényre juttatják az uralkodó agresszív ortodox ideológiáját. Theodosius 381-ben véget



vetett a hosszan elhúzódott ariánus polémiának, és a niceai Credót a Római Birodalom hivatalos hitvallásává tette. Tíz évvel később betiltotta a pogány vallás gyakorlását, és bezáratta az ősi szentélyeket és templomokat. Udvarának egyes nőtagjai, köztük Aelia Flacilla császárné, azzal tüntették ki magukat, hogy pogány szentélyeket dúltak fel, és pompás templomokat építettek a keresztény mártírok tiszteletére. Ezzel a harcos kereszténységgel érkeztek Keletre. Jeruzsálemben a theodosiusi kereszténység központja az Olajfák hegyén 379ben, Theodosius trónra lépésének évében két nyugati keresztény, Rufinus, Jeromos barátja és Melania, hispániai leszármazású arisztokrata hölgy alapította zarándokszállás volt. Melania férje halálát követően választotta a szerzetesi életet, és kiemelkedő hittudóssá képezte magát. Amikor gyermekei már elég nagyok voltak ahhoz, hogy gondoskodjanak magukról, Melania elhagyta Európát, bejárta Egyiptom és a Közel-Kelet új kolostorait, végül pedig Jeruzsálembe utazott, hogy megalapítsa saját kolostorát. Az Olajfák hegyén emelt épületben férfiak és nők tölthették imádsággal és bűnbánattal életüket, taníthattak és tanulhattak, a zarándokok pedig szállást és ellátást kaptak. Melania és Rufinus a város életében is aktív szerepet játszottak, a szerzetesek és apácák pedig részt vállaltak a liturgia kimunkálásában, valamint tolmácsoltak azoknak a Nyugatról érkezett zarándokoknak, akik a szertartások görög vagy a helybéliek arámi nyelvét nem értették. Melania és Rufinus a niceai kereszténység mellett kötelezték el magukat, és szoros kapcsolatban álltak mind a konstantinápolyi udvarral, mind a többi ország szerzetesi mozgalmaival. Jeromos és társa, Paula, 385-ben szállt meg zarándokként Melania kolostorában, amelynek mintájára alakították ki később saját betlehemi közösségüket. Jeromos eleinte az egekig magasztalta Melaniát, de mivel ingerlékeny ember volt, akit, mint láthattuk már, nemigen befolyásolt a keresztényi együttérzés eszménye, később végleg hátat fordított neki egy teológiai vita következményeképpen. Jeromos többé egyetlen jó szót sem szólt az Olajfák hegyén álló intézményről. Kigúnyolta a közösség kényelmes életvitelét, ami őt Krőzus fényűzésére emlékeztette,[396] elítélte Melania kolostorának világiasságát, nemzetközi légkörét és az udvarral fenntartott jó viszonyát. Betlehem “magányossága” sokkal alkalmasabb a szerzetesi életre, érvelt, mint a pogány módra nyüzsgő Jeruzsálem, ez a “zsúfolt város, a kormányzatával, kaszárnyájával, szajháival, mutatványosaival, meg minden egyébbel, ami egy városban általában fellelhető”.[397] A betlehemi közösség sokkal zártabb és befelé fordulóbb volt, mivel főleg Jeromos csodálóiból állt. Jeromos évekig folytatta elkeseredett kampányát Melania ellen, akinek hírneve egyre terjedt a Nyugaton, és számos zarándokot lelkesített példamutatása. Ezek közé a zarándokok közé tartozott Poemenia, az uralkodó rokona, aki



szintén bejárta Felső-Egyiptom kolostorait, míg 390-ben Jeruzsálembe nem érkezett. Az Olajfák hegyének csúcsán templomot építtetett, hogy megemlékezzen a helyről, ahonnan Krisztus a mennybe szállt. Poemenia temploma nem maradt fenn. A kör alaprajzú épület csúcsán hatalmas, fényes kereszt állt, uralva az égboltot, szentélyében pedig egy kőlap volt, mely a zarándokok szerint Krisztus lábnyomát őrizte. A környéken más épületek is megjelentek. A Kídron-völgy egyik végében, Szűz Mária sírja helyén emeltek templomot. a völgy másik végében pedig – miután a zarándokok úgy döntöttek a Bene Hezir-kripta, Jakab, a Cádik sírja: templommá alakították a kriptát. 390ben elegáns templom épült a Getszemáni-kert helyén. Theodosius kereszténysége nagy fontosságot tulajdonított a szentélyeknek, és az új templomok Jeruzsálem keresztényi jellegét erősítették. A város pogány lakóinak egyre fokozottabban kellett a keresztények jelenlétével szembesülniük, ahogy újabb és újabb templomok épültek, újabb és újabb területeket foglaltak el a városfalon kívül és belül. A keresztények kiemelkedő ünnepnapjaikon kisajátították maguknak a várost. Tömegek özönlötték el az utcákat, körmeneteket tartottak Jeruzsálemben és a környező vidéken. A kereszténység többé nem rejtőzött katakombákba. Az emberek már nem egymás házába jártak, hogy csendesen elvégezzék a szentáldozást. Kifejlődött a nyilvános liturgia. Rómában a mártírok sírjainál gyűltek össze, sírva és jajveszékelve hallgatták a hősiességükről és halálukról szóló történeteket. Aztán püspökükkel egyik templomtól a másikhoz vonultak, és az egykori pogány főváros szent térképét lassan saját jeleikkel rótták tele. Hasonló változások történtek Jeruzsálemben is, ahol a pogány Aelia lassan a keresztények szent városává alakult át. Olvashatunk erről a hitbuzgó hispániai zarándok, Egeria feljegyzéseiben, aki 381-ben érkezett Konstantinápolyba, éppen az idő tájt, amikor a püspökök összegyűltek arra a zsinatra, mely Athanasziosz megtestesüléstanát az egyház hivatalos álláspontjává emelte.[398] Egeria maga is osztozott Theodosius szentélyek iránti lelkesedésében. Hosszú utazást tett a Közel-Keleten; egészen Mezopotámiáig elmerészkedett, és a Bibliát használta útikalauzául. Ha ő vagy társai felismertek egy-egy szent helyet, „azon a helyen” (in ipso loco) – mely kifejezés többször is felbukkan beszámolójában – felolvasták az Írás megfelelő passzusát. Egeria sokkal szenvedélyesebben élte meg útját, mint a halvérű bordeaux-i Zarándok. Láthatóan repesett az örömtől, amikor azokat a helyeket láthatta, amelyeket a legtöbb keresztény csak elképzelni tudott. A Biblia a szeme láttára kelt életre. Cirill nem tévedett – amint közel került egy helyhez, ahol csoda vagy isteni jelenés történt valamikor, a távoli események is közelebb kerültek hozzá, a Biblia felolvasása révén szertartásosan újrajátszhatta valamennyit, így vált a



múlt a jelen élményévé. Az új keresztény rítus és az ősi Templom-kultusz között egyetlen lényegi különbség volt: míg az utóbbi az idők kezdete előtti mitikus eseményeket elevenítette föl, az Újtestamentum viszonylag közeli múltból idézett föl valóságos történeteket.
Amikor Egeria megérkezett Jeruzsálembe, a szentségek közt tett kirándulást felváltotta a Jézus életét, halálát és feltámadását újrajátszó liturgiában való részvétel. Az egész keresztény közösség részt vett a gondosan megtervezett ünnepi menetekben. Egeria hatalmas tömegről írt, amely a Golgota udvarait ellepte, és kicsordult az utcákra is. Szeptember 14-én a városban már hemzsegtek a Mezopotámiából, Szíriából és Egyiptomból idesereglett szerzetesek és apácák, akik az enkainia nyolcnapos fesztiváljára érkeztek, amely Constantinus új Jeruzsálemének felszentelését és a szent kereszt megtalálását ünnepelte. Az enkainia nagyjából egybeesett a szukóttal, annak a napnak az



évfordulójával, amelyen Salamon felszentelte a zsidó Templomot. A keresztények az egybeesésben a dicső jövő ígéretét látták. A zarándoklat megkívánta a kifogástalan egészségi állapotot. A jeruzsálemi liturgia többet követelt lelkes zsoltáréneklésnél és prédikációk végighallgatásánál. A résztvevőknek éjjel-nappal talpon kellett maradniuk, amint egyik szent helyről a másikra járt a menet. A január 6-án kezdődő karácsonyi hetet például azzal töltötték, hogy minden éjjel csöndes menetben vonultak Betlehemből Jeruzsálembe. Hajnal előtt nem is értek a sírhoz, melyet a nemrégiben épült Anasztaszisz Rotunda vett körül, itt rövid pihenő után kezdetét vette a négyórás istentisztelet. Virágvasárnap délutánján hatalmas tömegek gyűltek össze az Olajfák hegyén álló Eleona-bazilikában, hogy menetben vonuljanak le a hegyoldalról, végig a Kidron-völgyön, így térjenek vissza a városba. Cirill püspök a menet végén szamárháton lovagolt, akárcsak Jézus, amikor Jeruzsálembe érkezett, a gyermekek pálma- és olajfaágakat lengettek, a gyülekezet pedig himnuszokat énekelt, és időről időre azt kiáltozta: „Áldott legyen, ki az Úr nevében jön el!'” Egeria azt is közli, hogy a menet igen lassan haladt, hogy ne fárassza ki túlságosan a résztvevőket, így csak késő éjjel érkeztek meg valamennyien az Anasztasziszhoz. A pünkösd még ennél is kimerítőbb ünnep volt. A vasárnapi áldozást követően Cirill püspök a menetet a Sion-bazilikához vezette, hogy tagjai in ipso loco emlékezzenek meg a Lélek földre szálltáról, de ezzel a szertartás még nem ért véget, mert a nép a délutánt azzal töltötte, hogy a mennybemenetel tiszteletére felgyalogolt az Olajfák hegyére. Utána lassan, kényelmes tempóban visszaballagtak a városba, útközben megálltak az Eleona-bazilikánál vecsernyei istentiszteletre, majd esti misére a Mártíriumban, és éjféli imára a Szent Sion-bazilikában. Ezek az ünnepségek alapvetően megváltoztatták a keresztény vallásélményt. Mind ez idáig Jézus földi élete nem számított fontosnak. Jézus halálát és feltámadását egyszeri revelációnak tekintették, amelyben megnyilvánult az Istenhez való és az Ige általi visszatérés misztériuma. Most viszont Jeruzsálem szerzetesei, apácái, egyházi és világi lakói és a zarándokok közösen idézték fel a krisztusi életút jeles eseményeit. A húsvét előtti héten például Jézus nyomát követve olvasták fel az evangélium vonatkozó szakaszait, Jézus Júdás általi elárulásának, utolsó vacsorájának és letartóztatásának helyén. Rendkívüli lelki élmény volt. Egerig leírta, hogy miután az egybegyűltek végighallgatták a Getszemáni-templomban Jézus elfogásának történetét, “oly nagy nyögés, jajveszékelés és sírás támadt az emberek között, hogy azt még a városban is hallhatták”.[399] Újonnan éledt együttérzés kísérte Jézus, az ember sorsát. A hívők átérezhették gyötrelmeit, amint képzeletben napról napra maguk is átélték az eseményeket, egyre élesebben megtapasztalva a fájdalmat, amit Krisztus



elszenvedett. Euszebiosz még arra tanított, hogy a kereszténynek nem szabad a testi alakkal foglalkoznia, melyet a földre szállt Ige magára öltött rövid működése idejére, de a jeruzsálemi liturgia ezt a tételt megváltoztatta. A keresztények Jézus emberségét próbálták megélni. Amióta Constantinus megalapította az új Jeruzsálemet, a Golgota-kő ott állt a sír közelében. Az emberek nemcsak az Anasztasziszban, hanem az oszlop közelében is imádkoztak, vagyis a keresztre feszítés eseményét is kezdték önmagában szemlélni. Nagypénteken a hívők egyesével a kő mögött nyíló kis kápolnába járultak, hogy csókjukkal illessék a szent keresztet. Euszebiosz sohasem mutatott érdeklődést a keresztre feszítés iránt, de az érzelemteli ünnepségek gondolatokra indították a keresztényeket Krisztus halálának emberi vonatkozásaival kapcsolatban, és azt illetően, mit jelenthetett a testet öltött Ige halála. Az anyagi valóságot többé nem vetették meg. A keresztények ebben is a szentséghez találtak maguknak utat. A zarándokok valóságközeli szellemiséget hoztak létre. Meg akarták érinteni, csókolni, sőt ízlelni a köveket, melyeket egykor Jézus érintett. Amikor Jeromos tanítványa, Paula megérkezett a sírhoz, először is megcsókolta a zárókövet, melyet húsvét vasárnapjának reggelén félregurítottak a barlang szája elől. Ezután “mint a szomjazó, ki oly hosszú várakozás után végre vízre lelt, áhítattal nyalta nyelvével [Krisztus teste] helyét.”[400] Paula kortársa, Nolai Pál így írt erről: „A fő indíték, mely az embereket Jeruzsálembe vonzza, saját vágyuk, hogy láthassák és megérinthessék azon helyeket, hol egykor maga Krisztus volt jelen.”[401] S a világ többi részén a keresztények azáltal élték át az isteni erőt, hogy megérintették a vértanúk csontjait, melyek a szentséget hordozták. A nagy kappadókiai teológus, Nüsszai Gergely (338-395) rámutatott, hogy “szemük, szájuk, fülük és minden érzékük tapasztal”.[402] Mivel Isten emberi alakban öltött testet, a keresztények a fizikai valóságot szentségként, és az eulogia, áldás forrásaként kezdték megtapasztalni. Gergely maga is ellátogatott Palesztinába, bár kétségeket ébresztett benne a zarándoklatok új divatja, és be kellett vallania, hogy Jeruzsálem szent helyei valóban “mások”, mert “megőrizték az Élet lábnyomát”.[403] Isten nyomot hagyott maga után Palesztinában, ahogy a távozó nő után marad parfümje illata. A zarándokok köveket, földet és a szent helyek lámpásainak olaját vitték magukkal hazájukba, sőt az egyik buzgó zarándok még a szent keresztből is kiharapott egy darabot magának, amikor nagypénteken csókjával illette az ereklyét. Az emberek saját hazájukban is elérhetővé és megtapasztalhatóvá akarták tenni Jeruzsálem szentségét. A keresztény régészet a nagyszabású golgotai ásatásokkal kezdődött. Az újabb



kutatások pedig szentek és bibliai hősök csontjait tárták fel Palesztina-szerte. József ősatya állítólagos földi maradványait az akkoriban már Neapolisz (ma Náblusz) nevet viselő Szichemben találták meg, majd Konstantinápolyba szállították. Jeromos leírta az út mentén összegyűlt tömegeket, amikor Sámuel próféta csontjait vitték Palesztinából a birodalmi fővárosba. Az emberek úgy érezték, mintha a próféta maga is köztük lenne.[404] A szent ereklyék Konstantinápolyba szállításával megkísérelték összekötni az új keresztény fővárost a szentséges múlttal, ami másképp nem lett volna lehetséges. Ezenkívül megpróbálták a zsidó történelmet is kisajátítani, azzal az érveléssel, mely szerint az egyház volt az ríj Izrael, következésképpen az ószövetségi szentek inkább tartoznak jog szerint a keresztény területekhez, nuint a hitszegő 'zsidók lakta városokhoz. II. Theodosius keletrómai császár 415-ben hivatalosan is elmarasztalta II. Gamaliel zsidó patriarchát, majd megfosztotta praefectus praetorius-i címétől. A császár ezzel elindította a patriarchátus felbomlásának folyamatát, amely 429-ben zárult le, és amelyről az egyházi vezetők azt hitték, a judaizmus elkerülhetetlen végét jelenti.[405] 415 decemberében egy alacsonyabb rangú pap újabb régészeti felfedezést tett, amely úgy tűnt, összefügg a zsidó patriarcha bukásával. Lukiánosznak, a parti síkságon fekvő Kefár Gamala falu presbiterének álmában megjelent I. Gamaliel rabbi, Pál apostol egykori tanítómestere. A híres farizeus közölte Lukiánosszal, hogy maga is megtért a kereszténységre, de ezt a zsidóktól való félelmében titokban tartotta. Amikor Istvánt, az első keresztény vértanut a Tóra és a Templom megsértéséért Jeruzsálem határában megölték, Gamaliel magával vitte a holttestet, és saját gamalai birtokán temette el. Később magát Gamahelt a mártír mellé temették azzal a Nikodémosz nevű fiatal zsidóval együtt, aki egy éjjel titokban találkozott Jézussal. Lukiánosz másnap kutatni kezdett, és ki is ásott három héber feliratokkal ellátott sírt, amint a rabbi mondta álmában. Rögtön tájékoztatta püspökét a csodás felfedezésről. János jeruzsálemi püspök éppen a közeli, akkor már Dioszpolisznak nevezett Liddában elnökölt egy egyházi tanácskozáson. Egy Pelagilis nevű britanniai szerzetes sorsáról kellett határoznia, aki magára haragította Jeruzsálem nyugati keresztényeit, mert tagadta az eredendő bűn doktrínáját. Maga János semmi sértőt nem talált Pelagius teológiájában. Amikor tudomást szerzett Lukiánosz felfedezéséről, Szebasztosz és Jerikó püspöke társaságában késlekedés nélkül Kefár Gamalába sietett. Amikor István sírját felnyitották, olyan édes illattal telt meg a levegő, emlékezett vissza Lukiánosz, „mintha a Paradicsomban lettünk volna”.[406] Az ilyesmi gyakran előfordult a mártírok sírjainál. A mennybe került szent teste kapcsolatot teremtett e világ és túlvilág között. A hely így új szent “központtá” vált, ahol a hívők beléphettek a szentség szférájába, és



megtapasztalhatták Isten erejét és gyógyírként ható jelenvalóságát. Az európai vértanúk sírjainál a hívők meggyógyultak a kisugárzó szentségtől, amely betöltötte a szentélyt, amint a mártír szenvedéseinek történetét felolvasták: a levegőben édes illat szállt, és az emberek hangosan lelkendezve érzékelték az istenség hatását.[407] A keresztények máris érkeztek Palesztina minden részéből Kefár Gamalába, és hetvenhárom beteg nyert itt gyógyulást. János azonban nem akarta, hogy Kefár Gamala zarándokhellyé váljon. A csodás felfedezéssel saját helyzetét kívánta megerősíteni. Elődeihez hasonlóan a jeruzsálemi püspökség befolyását szerette volna növelni. Nem sokkal korábban építtette újjá a Sion-hegyi bazilikát, az “anyaegyház” épületét. Úgy vélte, Istvánnak az új templomban kell végső nyugvóhelyet kapnia, annak a gyülekezetnek a helyén, melynek elöljárója volt. December 26-án a csontokat át is szállították a Sionhegyre. A kereszténységnek gyógyerejű szentséget hozó felfedezés a judaizmust rendkívül negatívan érintette. István azért halt meg annak idején, mert a Tórát és a Templomot támadta. A zsidók ölték meg. A zsidó patriarchátus tekintélyét jócskán aláásta a felvetés, hogy a nagy Gamaliel, a jelenlegi patriarcha őse és névrokona, titokban keresztény hitre tért. A kereszténység felemelkedése még mindig szorosan összefüggött a testvérvallás elutasításával. II. Theodosius udvarát átformálta a szerzetesi élet iránti lelkesedés. Az udvar maga is kolostorra hasonlított, amelyben Pulcheria, a császár nővére, felszentelt apácaként élt. Ebben a korban lendült fel a szerzetesi kultúra Jeruzsálemben és környékén is. Jeromos ellenséges magatartása végül hozzájárult ahhoz, hogy Melania és Rufinus 399-ben visszatért Európába, bár Melania döntésében családi okok is közrejátszottak. 417-ben Melania unokája, akit általában csak ifjabb Melaniaként ismernek, Jeruzsálembe érkezett férjével, Pioniusszal. Új kettős kolostort alapítottak az Olajfák hegyén, amelyben körülbelül száznyolcvan szerzetes és apáca élt. Melania építtetett még egy mártíriumot is, ereklyeszentélyt, Poemenia temploma közelében. Húsz évvel később az addig a konstantinápolyi császári udvarban élt Péter, az ibér királyság hercege[408] érkezett Jeruzsálembe, hogy kolostort alapítson a Dávid tornya mellett, mely egyébként Heródes Hippicus-tornya volt. Melaniának ereklyéket hozott az Olajfák hegyén álló Mártírium számára. A keresztény világ minden részéből érkeztek szerzetesek, hogy meghódítsák maguknak a júdeai pusztaságot. A gyönyörű, de terméketlen térségbe Jeruzsálem szentsége vonzotta őket. Az első szerzetes telepesek közé tartozott például az örmény Eutümiosz (?-478), aki tizenöt kolostort alapított Maszada és Betlehem között. Kortársai második Ádámként tisztelték, úgy tartották, munkájával az emberiség új korszakát indította e1.[409] A rendházakban élő szerzetesek kerteket,



gyümölcsfákat ültettek, virágba borították a sivatagot, visszahódították a démoni pusztaságot Isten nevében. A barátok paradicsomi életet élhettek Isten közvetlen közelében, akár az első Ádám korában. A kolostor egészen újfajta szent hely volt, a keresztények általa harcoltak a sötétség erői ellen, mert a szerzetesi életre elhivatott emberek visszatértek ahhoz az ősi harmóniához és teljességhez, amely után az emberiség öröktől fogva vágyakozik. Latinok, perzsák, indiaiak, etiópok és örmények sereglettek a júdeai rendházakba. Eutümiosz egyik legnevesebb tanítványa volt a kappadókiai Szábász (439-531), aki éppen azért telepedett le Júdeában, hogy közel lehessen a szent helyekhez. Az igazi szent helyekhez illő módon kolostorának helye is isteni látomásban világosodott meg előtte. Szábász öt esztendőn át élt egymagában, egy szikla tetején, tizenöt kilométerre délre Jeruzsálemtől, a Kidron-patak közelében. Később csatlakoztak hozzá tanítványai is. Mindannyian egy-egy barlangot foglaltak el, és a terület hamarosan egész szerzetesi várossá növekedett a pusztaság közepén. Magányosan éltek, megtagadták maguktól természetes szükségleteiket, a testi szerelmet, az alvást, ételt és a társadalmi érintkezést, hogy felfedezhessék magukban az Isten által az első Ádámnak adott erőt. Így akarták visszafordítani az eredendő bűn következményeit, hogy osztozhassanak Isten szentségében. Szábász más célt is kitűzött maga elé. “Meg kellett hódítania [a pusztaságot] – írta róla életrajza –, hogy beteljesíthesse a nagy Izajás próféciáját.”[410] Deutero-Izajás jövendölte meg, hogy a sivatag virágba borul majd, így válik új Édenkertté. Szábász és szerzetesrendje hitt abban, hogy a megszentelt telep elhozza a próféták ígérte végső megváltást, amely ezúttal nem a zsidóknak, hanem a keresztényeknek hozza el az üdvözülést. A keresztény Jeruzsálem intézményeinek többségéhez hasonlóan, a szerzetesi mozgalmat is a zsidók iránti alapvető ellenszenv hatotta át. Ez különösen tragikusan nyilvánult meg II. Theodosius feleségének, Eudokia császárnénak 438-as zarándoklata idején. Eudokia felnőttként tért meg a keresztény hitre. Egy kitűnő athéni filozófus lánya volt, maga is művelt asszony. Megtért értelmiségiként nem osztozott a keresztények többségének láthatólag ösztönös judaizmusgyűlöletén, így engedélyt adott a zsidóknak arra, hogy Av hónap kilencedikén kívül más ünnepnapokon is imádkozzanak a Templom-hegyen. Ez jó néhány keresztényt felháborított, de Eudokia magas rangja miatt nem ellenkezhettek. Váratlan intézkedése felkeltette egyes zsidókban a reményt, hogy eljött szabadulásuk. Állítólag körlevélben buzdították a zsidóságot, hogy Jeruzsálemben ünnepeljék meg a szukót ünnepét, megalapítva ezzel a királyságot.[411] A szukót éppen egybeesett a császárnő palesztinai látogatásával. Az ünnep első napján, mialatt Eudokia éppen Betlehemben tartózkodott, a zsidók nagy számban gyűltek a Templom-hegyre.



De nem csak ők. A zsidó közösségek elleni gyűlöletéről hírhedt szíriai szerzetes, Bar Szoma is Jeruzsálembe érkezett a szukótra. Maga ugyan óvatosságból egy kolostorban maradt, de tanítványai már a Templom-plató körül ólálkodtak, amikor a zsidók pálmaágakat lengetve elindultak a lerombolt udvarok felé, évszázadok óta először. Bar Szoma életrajzából tudjuk, hirtelen roppant kőzápor zúdult rájuk a mennyekből. Számos zsidó életét vesztette a hegyen. Mások menekülés közben haltak meg, és holttesteik ellepték a város utcáit és tereit. A túlélők sietve cselekedtek. Bar Szoma tizennyolc hívét lefogták, majd pálmaágaikkal és foglyaikkal Betlehembe siettek Eudokia elé. A császárné kényes helyzetben találta magát. A városba beözönlöttek a pusztai kolostorok szerzetesei, és Betlehem hamarosan feldühödött barátoktól zsongott, akik nyilvánvalóvá tették, ha Eudokia elítéli a foglyokat, elégetik elevenen. Amikor a császári legátus hat nappal később megérkezett Caesareából, nem is mert Jeruzsálem területére lépni, és a foglyokat csak Bar Szoma jelenlétében hallgathatta ki. Kompromisszumos megoldást találtak, amikor a helytartó nyomozói jelentették, a végzetes estén megölt zsidók természetes halált haltak. Bar Szoma hírnököt küldött a városba, aki az utcákon fennhangon kiáltozta: “A kereszt győzedelmeskedett!” A tömeg átvette a jelszót, és Bar Szomát ünneplő menetben vitték a Sion-hegyig, ahol győzelmi misét celebrált a bazilikában: Eudokia látogatása végül ennél pozitívabban zárult. 439. május 15-én kis kápolnát szentelt Istvánnak, a város északi kapujánál, ahol a legenda szerint életét vesztette. Másnap a szent egy ereklyéjét ajándékozta Melania mártíriumának az Olajfák hegyén, utána pedig hazatért Konstantinápolyba. Fölöttébb viszontagságos élményei ellenére remekül érezte magát Palesztinában. Amikor 444-ben ellentét támadt közte és a császári család, elsősorban is az uralkodó buzgó nővére, Pulcheria között, Jeruzsálembe kellett költöznie. Magas rangjának köszönhetően uralkodhatott egész Palesztinán, és számos templomot és ispotályt alapított Jeruzsálemben és környékén: a Sziloam-medencénél, ahol Jézus meggyógyított egy vakot; Szent Péter tiszteletére Kaifás feltételezett rezidenciája helyén a Sion-hegyen és a Szent Bölcsességnek is emelt templomot a Türopoión-völgyben, a tévesen Pilatus Praetoriumának tartott épület helyén, a Templom-hegy nyugati oldalában. Eudokia palotát emeltetett magának a Templom-hegy délkeleti végében, a “templom párkánya” alatt. Rezidenciája később hatszáz apácát befogadó konventté alakult át. Valószínűleg új városfalat is építtetett Jeruzsálemben, amely a város határait kiterjesztette dél felé az Ofelen álló régi Ir Dávid és a Sion-hegy területére.[412] Eudokia, jeruzsálemi uralkodása idején, belebonyolódott egy elméleti vitába Krisztus személye és természete tárgyában. A 431-es epheszoszi zsinat eretneknek bélyegezte Nesztóriosz konstantinápolyi pátriárka azon tanítását,



hogy Jézusnak két természete volt: isteni és emberi, valamint hogy Mária nem theotókosz, Isten viselője volt, csak Jézus, az ember szülőanyja. A zsinat döntése után Nesztóriosz északszíriai hívei megalapították saját szakadár egyházukat. Más keresztények egyéb okokból éreztek elégedetlenséget a niceai ortodoxiával kapcsolatban. Eutükhész, egy Konstantinápolyhoz közeli monostor agg apátja, éppen ellenkező álláspontot vallott. Kijelentette, Jézusnak egy természete (mone phüszisz) lehetett csak. Szűz Mária az isteni Igét hozta világra, mely meghalt a kereszten. Ez is ellenkezett a hivatalos dogmával, mert a “monofiziták”, ahogy Eutükhész híveit nevezték, elvesztették szem elől Jézus emberségét, melyet szerintük Krisztus isteni természete mindenestül magába olvasztott. Szíriában, Palesztinában és Egyiptomban sok püspök és szerzetes vallotta a monofizita tanokat, ezzel függetlenítették magukat Konstantinápolytól, hogy létrehozzák saját szakadár egyházaikat, melyeket ma Jeruzsálemben a koptok, etiópok, örmények és a szíriai jakobiták képviselnek. Nem nemzeti függetlenségre törekedtek, hanem lényeges vallási dilemmát vetettek föl: hogyan léphet kapcsolatba a transzcendens istenség az emberi lények világával? A korábbi időkben a templom biztosította ezt a kapcsolatot. A keresztények azonban azt a forradalmian új nézetet hangoztatták, hogy Isten örökre elkötelezte magát az emberiség mellett fia, az isten-ember, Jézus személyében. A különböző krisztológiai elméletek azt próbálták megfogalmazni, mi módon történt ez. Eudokia, részben a Pulcheriával és a császári családdal támadt viszály miatt a jeruzsálemi monofizitákat támogatta, akárcsak a város püspöke, Juvenalis, akit Róma püspöke, Nagy Leó pápa is elmarasztalt. A pápa felháborítónak tartotta, hogy a szent helyek gondnoka, Jeruzsálem püspöke, olyan tanokat terjesszen, melyek tagadják Krisztus emberi mivoltát. A római püspököt mint Szent Péternek, Jézus első számú apostolának utódát, az egyház legfőbb prelátusának tartották. Leó tekintélye súlyával támogatta meg a megtestesülés tanát, és hivatalos iratban fejtette ki, hogy az evangélium több helyen is hangsúlyozza Jézus isteni és emberi mivoltának együttes létezését. Azzal érvelt, hogy a jeruzsálemi szent helyek maguk is “cáfolhatatlan bizonyítékok”, hogy Isten kötelék önmaga és az anyagi világ között. Keresztények több mint százéves tapasztalata tanúsítja, hogy a szent helyek tévedhetetlen igazolásai annak, hogy a testet öltött Ige megérintette fizikális dolgok megnyithatják a szentség világát az emberek előtt. Ékesszóló bizonyítékok tehát Jézus emberi természetének anyagi valóságára. Leó pápa tanulmányát használta az az ökumenikus zsinat is, amelyet Pulcheria hívott össze a kis-ázsiai Khalkedónba, 451-ben. A zsinat idején Juvenalis átpártolt az ortodoxokhoz, és ennek jutalmául megkapta, amire a jeruzsálemi püpökség már Makariosz óta áhítozott. A jeruzsálemi püspökpátriárka lett, felettese a caesareai, Bet San-i és petrai püspököknek.



Amikor Eudokia és a jeruzsálemi keresztény közösség tudomást szerzett Juvenalis pálfordulásáról, iígy érezték, püspökük elárulta őket. A monofizita Theodószioszt választották új püspökükké. A júdeai kolostorokból feldühödött szerzetesek özönlöttek a városba, és a katonai testőrséggel érkező Juvenalis pátriárkát a tömeg elüldözte. Juvenalis a pusztaságba menekült, Kumrántól nyugatra, Rubrában talált menedékre. Az egyház felbolydulása aggasztotta Eudokiát, és amikor Theodósziosz püspök 457-ben meghalt, a híres szíriai szerzetestől, Szilmeón Sztülitésztől kért tanácsot. Szilmeón azt ajánlotta, forduljon Eutümioszhoz, az örmény rendfőnökhöz, akinek tanítása olyan nagy hatást tett Eudokiára, hogy maga is behódolt az ortodox doktrínának. A Juvenalis helyére kinevezett Anasztasziosz ortodox pátriárka abban az új palotában rendezkedett be, amelyet Eudokia épített számára az Anasztaszisz közelében. A császárné utolsó vállalkozása során Szent Istvánnak szentelt templomot és kolostort épített a 439-ben emelt szerény kápolna helyén. A vértanú csontjait 460. június 15-én szállították ide, majd négy hónappal később ezen a helyen temették el Eudokiát. Jeruzsálem a niceai ortodox kereszténység központjává vált. Az elméleti viszály azonban tovább dúlt a többi gyülekezetben, mert a khalkedóni kompromisszumot sok keleti keresztény utasította el. Az udvar ideológiai ellenőrzését is nehezményezték. A későbbi császárok, köztük Zeno (474-491) és Anastasius (491-518), a birodalom széthullásától tartva megpróbálták kiengesztelni az elégedetlenkedőket. Közben mások is szembeszálltak Bizánc uralmával. A szamaritánusok 485-ben függetlenné nyilvánították magukat Konstantinápolytól, és megkoronázták királyukat. A lázadást Zeno császár könyörtelenül leverte, majd megszentségtelenítette a Gerizim-hegyen álló áldozati oltárt, amelynek helyén diadalmi templomot szentelt Mária Theotókosznak. A keresztény császárok elnyomó intézkedései egyre több alattvalójukat fordították a birodalom ellen, mely végül megsínylette a belső ellentéteket. II. Justinianus császár például a khalkedóni tanok híve volt. Amikor egyes keleti provinciákban megkísérelte elnyomni a monofizitizmust, a lakosság széles rétegeit idegenítette el ezzel. A zsidóságot is a birodalom ellen fordította. Justinianus keresztényi kötelességének érezte a judaizmus eltiprását. Ediktumokat adott ki, melyek megfosztották a zsidó vallást a birodalmi tartományokban élvezett religio licta-státus jogaitól. A zsidók nem viselhettek közhivatalokat vagy katonai rangot még azokban a városokban, Tiberiászban vagy Szefóriszban sem, ahol többséget alkottak. A héber nyelvet nem használhatták a zsinagógákban, és ha pészach húsvét előttre esett, nem tarthatták meg az ünnepet a valódi napján. A zsidók továbbra sem hódoltak be. Az



ekkoriban épült galileai Bet Alfa-zsinagóga Jeruzsálem visszavételének reményéről tanúskodik. A mozaikpadló Izsák felkínálását ábrázolja, amelyet a hagyomány a Templom-hegyhez kapcsolt, valamint a Templomban használt kegytárgyakat, köztük a menórával, és a pálma- és citruságakkal, amelyek a szukótot, a sok zsidó szemében a Messiás eljövetelével összefüggő ünnepet idézték. Justinianusnak a szakadár csoportokkal szembeni kampányához tartozott palesztinai építési programja is. Helyreállíttatta Zeno diadalmi templomát a Gerizim-hegyen, újjáépíttette Helena Augusta Születés-templomát Betlehemben, mely a szamaritánus felkelés idején megrongálódott. A legnagyobb jeruzsálemi vállalkozása a Nyugati-hegy déli lejtőjén emelt Mária Theotókosz-templom volt. A templomot eredetileg az ortodox hit tiszteletére tervezte Szábász szerzetes és Eliasz pátriárka Anastasius monofizita császár uralkodása idején. A városban Neaként ismert épületegyüttes a mérnöki tudás diadala. Justinianus szigorúan megszabta méreteit és arányait, és mivel a hegyen nem állt rendelkezésre elegendő hely, az építészeknek hatalmas boltívekkel kellett alátámasztaniuk a templomot, a kolostort és a háromezer beteg ellátására szánt ispotályt. A Nea különlegességnek számított Jeruzsálemben, mivel nem Krisztus életéről vagy az egyház születéséről emlékezett meg, hanem egy doktrínáról. A város keresztényei nem kedvelték meg soha, és nem is igyekeztek újjáépíteni, amikor 746-ban, egy földrengés következtében megrongálódott. Az épület azonban jól látható a Justinianus kori Jeruzsálemet ábrázoló mozaiktérképen, amelyet a mai Jordánia területén fekvő Madaba egyik templomában fedeztek fel 1884-ben. A madabai mozaik feltünteti a két árkádos cardó-t, és a nyugati városfalat, valamint a Sion-hegyi bazilikát, és a Pilatus Praetoriumának feltételezett helyén Eudokia emeltette Szent Bölcsesség-templomot.[413] A térkép a Constantinus korától kezdve kialakult keresztény szent geográfiát tükrözi. Palesztinát Szentföldként jelöli, és nemcsak a bibliai helyek szerepelnek rajta, de azok az új épületek is, amelyek révén a kereszténység saját szent helyévé formálta az országot. Jeruzsálem, azaz a felirat szerint “Jeruzsálem Szent Városa” a térkép közepén, vagyis a keresztény világ szívében található. A szent sír felfedezése előtt a kereszténység nem foglalkozott a földi várossal, figyelmét inkább az égi Jeruzsálem felé fordította. A negyedik századra a kettő összeolvadt a keresztény képzeletben, amint ezt a római Santa Pudenziana-templom mozaikján is láthatjuk: a képen Krisztus a mennyországban okítja tanítványait – a háttérben jól láthatók Constantinus új épületei a Golgotán. Jeruzsálem tehát a keresztények szent városává vált, bár nem uralta mindig a felebaráti szeretet. A város szentségét gyakran keresztény belviszályok, hatalmi ármánykodások és a rivális vallások elnyomása zavarta meg.



Justinianus és Zeno azzal akarta kinyilvánítani az ortodox kereszténység iránti elkötelezettségét, hogy templomot emelt Mária Theotókosz tiszteletére. A gyermek Krisztust tartó Mária képe az ortodox hit egyik fő megnyilvánulása, mert kifejezi a megtestesülés alapvető paradoxonát: az Ige a világ iránti



szeretetében még a gyermekkor végtelen sebezhetőségét is felvállalta. A Mária és fia közti bensőséges kapcsolat mutatja Isten szinte érzéki kötődését az emberiséghez:
Bizony kinyújtottad a te jobb karodat, ó, Szűzanya, magadhoz vetted őt, és fektetted őt a te bal karodra.
Lehajtottad a te fejed, s a te hajaddal bebontottad őt... És ő kinyújtotta kezét, vette a te melled, hogy megízlelje a tejet, mely édesebb a mannánál.[414]
A keresztény zarándokok is így vonták magukhoz csókra a megtestesült Ige érintette fákat és köveket. Az érintésen alapuló vallásosság bizonyítja, hogy a megtestesülés és Jeruzsálem kultusza lehetővé tette volna, hogy a keresztények a testi szerelemben is a természetfölötti elérésének útját találják meg, de ez a fejlődés sajnálatos módon sohasem következett be a keresztény hiteszményben. Tragikus dolog, hogy az isteni szeretetnek ez a mélyen megindító példája sem késztette a keresztényeket embertársaik iránti mélyebb szeretetre és együttérzésre. Sajnos a Lógosz sebezhetőségének tana nem indította arra Jeruzsálem némely keresztény lakóját, hogy félretegye önző hatalomvágyát. A szentség fizikai megközelítése azonban számos zarándoknak nyújtott rendkívüli vallásélményt. Jeruzsálem a niceai ortodoxia központjává vált, a monofizitizmus iránti korábbi vonzódása ellenére. Amikor Anastasius császár 511-ben monofizita pátriárkát akart a jeruzsálemi egyház élére állítani, Szábász szerzetes azzal utasította el, hogy a szent város lakójaként élve a polgárok és zarándokok önkéntelen szembesülnek Krisztus emberségével: “Mi, Jeruzsálem lakói, nap mint nap érinthetjük saját kezünkkel eme szent helyeken, hol a mi nagy Megváltónk és Istenünk misztériuma végbement, a végső igazságot.[415] Egyes szent helyeken Jézus még jelet is hagyott maga után, jelenlétének kitörölhetetlen nyoma látható a köveken. Lábnyomát őrizte a szikla a Mennybemenetel templomában és egy másik Eudokia Szent Bölcsességtemplomában, amelyen állítólag Jézus állt Pilatus színe előtt.[416] A Nyugatról 530 körül Jeruzsálembe érkezett Theodosius zarándok Jézus testének lenyomatát látta egy Sion-hegyi oszlopon:
Ahol hozzásimult, míg korbácsolták őt, keze, karja, ujjai belemélyedtek, mintha viasz lett volna, s e jelek ma is láthatók. Ugyanígy egész ábrázata, álla, orra és szemei is



megőriztettek.[417]
A szenvedő Jézus a követ ölelve örök nyomát hagyta annak, miként öleli keblére az anyagi világot és az emberiséget a személyében megtestesült Isten. Jeruzsálem földi városát át- meg átjárta az isteni erő, Jézus tetteinek köszönhetően. Még a harmat is gyógyerejű volt, amint azt az 570 körül Piacenzából Jeruzsálembe látogató Antoninus zarándoktól megtudhatjuk. A keresztények megfürödtek a Sziloam-medencében éppúgy, mint a Bethesdamedencében, az egykori Aszklépioszszentélynél, amelynek a helyén Szűz Mária születése tiszteletére emeltek templomot. Rengetegen meggyógyultak a csodás vizek erejétől.[418] A szent helyekhez hasonlóan az ikonokban is a mennyei világra nyíló kapukat látták. Az ikonokat nem Jézusnak vagy szentjeinek pontos ábrázolására szánták. A vallási szimbólumok természetének megfelelően misztikus módon voltak azonosak az általuk a földön képviselt égi valósággal. Sztudioszi Teodor, nyolcadik századi szerzetes ezt így fogalmazta meg: „Minden készített kép... önmagában hordozza, imitáció által, mintája alakját... a minta azonos a képpel, egyik a másikkal.”[419] Ehhez hasonlóan, amikor a zarándokok “imitáció által” Krisztus nyomait követve indultak körmenetben a város körül, maguk is “eleven ikonokká” váltak, időlegesen azonossá az isteni Lógosszal. Ugyanígy a szent helyek sem csak az emlékezést szolgálták, mivel az isteni valóság földi imitációi voltak. Egy ebből a korból való ereklyetartó a Golgota-követ ábrázolja, rajta a II. Theodosius adományozta drágaköves kereszttel, valamint a Paradicsom négy folyóját, amint előbukkannak a szikla alól. A Golgotára látogató zarándokok megnézhették a helyet, ahol Isten Ádámot teremtette az idők kezdetén. A Golgotát vélték ugyanis az egykori Édenkert helyének. Jelképpé vált, melynek révén a zarándokok megélhették a visszatérést a Paradicsomba, ami, mint már láthattuk, a vallási indíttatás alapja. A zarándokok nem úgy tekintettek a Golgotára és a kriptára, mint a mai turisták egy-egy történelmi nevezetességre. Krisztus e világi életének ezek a földi ereklyéi a természetfölötti világát nyitották meg a hívők előtt. Egy időre enyhítették a szeparáció és hiányérzet kínját, ami az emberi szenvedést okozza, bevezették az embereket a teljesség és egység „valódinak érzett” állapotába. A keresztény Jeruzsálem létrejötte egészen új helyen jelölte ki a Szent Város középpontját, amely korábban a Cion-hegy és a Templom volt. A Bordeaux-i Zarándok még itt kezdte jeruzsálemi körútját, innen haladt tovább az újabb keresztény szentélyek felé. A hatodik századi keresztények már pillantást sem igen vetettek a Templomhegyre. Az egykor a Cion-hegyen történtnek vélt



események szerintük a Golgotán, az új Jeruzsálemben mentek végbe. A Bordeaux-i Zarándok a Templom-hegyen látogatta meg Zakariás halálának helyét, még a vérFoltokat is látta a kövezeten. A későbbi zarándokoknak azonban Constantinus Mártíriumában mutogatták az oltárt, melyen Zakariással végeztek. Azokat a – korábban a Cion-hegyre képzelt oltárokat, ahol Ábrahám megkötözte Izsákot és ahol Melkizedek áldozott, most szintén a Golgotán lehetett megtekinteni. Itt volt még a kürt, melynek olajával Dávidot és Salamont felkenték, valamint Salamon pecsétgyűrűje.[420] Ez az átalakulás is a zsidó hagyományokat sajátította ki a kereszténység számára, de egyben jelezte, hogy az új Jeruzsálem szentsége olyan hatalmas, hogy még a régi Jeruzsálem hagyományát is magában foglalja. A város szent ereje a földi ellenségeket nem tudta távol tartani. A bizánci birodalom gyenge volt, belső viszályok tépázták, alattvalói elfordultak Konstantinápolytól. 610-ben II. Kaszró perzsa király úgy érezte, eljött az idő, hogy megtámadja Bizáncot, és meghódítsa a birodalom egyes részeit. Antiókhia 611-ben esett el, Damaszkusz két esztendővel később. 614 tavaszán Sarbaraz perzsa hadvezér megtámadta Palesztinát, kifosztotta a falvakat és felégette a templomokat. A perzsa uralomról a rómainál kedvezőbb képet őrző palesztinai zsidóság a támadókat pártolta. 614. áprifis 15-én a perzsa sereg megérkezett Jeruzsálem falai alá. Zakariasz pátriárka készen állt rá, hogy feladja a várost, de fiatal keresztények egy csapata megakadályozta abban a meggyőződésben, hogy Isten csodával siet majd segítségükre. Az ostrom közel három hétig tartott, és ezalatt a perzsák módszeresen lerombolták az összes szentélyt a falakon kívül, így a Szent István templomot, az Eleona-bazilikát és a Mennybemenetel templomát. Május végén rettentő vérontás árán elesett Jeruzsálem. Antiókhosz Sztratégosz szerzetes szemtanúja volt annak, amikor a perzsák vad kanként nyomultak be, morogva, szuszogva a városba, hogy mindenkit lemészároljanak: a nőket és gyermekeket sem kímélték. A leírásban hatvanhatezer-ötszázötvenötre becsülte a megölt keresztények számát. A várost feldúlták, templomait, köztük a Mártíriumot is, felgyújtották. A túlélőket összeszedték, és a képzettebbeket és a magasabb rangú személyeket, köztük Zakariasz pátriárkát fogságba hurcolták. Amikor a foglyok az Olajfák hegyének csúcsára érve visszapillantottak a lángban álló városra, sírtak, mellüket verdesték, és port hintettek a fejükre, akárcsak az általuk oly mélyen megvetett gyászoló zsidók. Zakariasz vigasztalásukra egy gyászénekben emlékezett meg az Isten élményétől és ideájától elválaszthatatlanná vált szent városról:
Ó, Cion, ne felejts el engem, a te szolgádat, s téged se felejtsen el Teremtő atyád. Mert ha elfelednélek,



ó, Jeruzsálem, hervadjon el jobb kezem is. Forrjon nyelvem a számhoz, ha rád nem emlékeznék. . . Imádlak, ó, Cion, imádom, ki benned lakozott.[421]
A keresztények mindeddig élesen elkülönítették saját Jeruzsálem-eszményüket a zsidókétól. Most, hogy maguknak kellett száműzetésbe vonulniuk, ösztönösen nyúltak vissza a szent városban élt elődeik gesztusaihoz és zsoltáraihoz. Akárcsak a zsidók, Cionról és Istenről együtt szóltak. A foglyokkal együtt elvitték a szent keresztet, és a Mártíriumban tartott többi Krisztus-ereklyét is: a dárdát, mely átfúrta oldalát, a szivacsot és az ónixkupát, melyet az utolsó vacsorán használt. Mindezek a tárgyak most a nesztoriánus keresztény Merjam perzsa királynő birtokába kerültek. Miután a perzsák elhagyták Jeruzsálemet; hogy folytathassák hadjáratukat, a várost a zsidókra, palesztinai szövetségeseikre bízták. A messiásvárás újra feléledt. A látnokok máris remélték, hogy a Messiás megtisztítja az országot, és újjáépíti a Templomot. Egyes kortársak beszámolói utalnak arra is, hogy a Templom-hegyen ismét áldozatokat mutattak be, lombsátrakat építettek szukót idején és imákat mondtak a lerombolt városkapuk mellett.[422] Amikor azonban 616-ban visszatértek Palesztinába a perzsák, azonnal át is vették a hatalmat a városban. Felismerték, hogy ha békét szeretnének teremteni az országban, a keresztény többségnek engedményeket kell tennüik. A megvont perzsa támogatás végét jelentette a reménynek, hogy Jeruzsálemet visszafoglalja a zsidó nép. Herakliosz bizánci császár 622-ben ellentámadást indított Perzsia ellen. Hat évig harcolt perzsa területen, míg elért végre Ktesziphonba, ahol II. Kaszrót egy palotaforradalom során megölték. Perzsia és Bizánc békét kötött, és a két állam kivonult egymás területéről. A hosszú, pusztító háborúskodás mindkét államot legyengítette, és már nem is kaptak többé erőre. A jeruzsálemi keresztények mégis ünnepeltek. 629. március 21-én Herakliosz diadalmenetben vonult be Jeruzsálembe, hogy visszahozza a szent keresztet. A Templom-hegy keleti támfalában vágott Aranykapu talán éppen ezt a diadalt örökítette meg. A császár a város utcáin át az Anasztasziszhoz vonult, és a keresztet visszaállíttatta helyére. 614-ben mind a Mártírium, mind pedig a Rotunda megrongálódott, bár az épületek még álltak. A júdeai pusztaságban élő szerzetesek egyike, Modesztosz irányította a helyreállítást, és mivel Zakariasz meghalt a fogságban, Herakliosz érdemei elismeréseként Modesztoszt nevezte ki Jeruzsálem pátriárkájává. Herakliosz hivatalosan megkegyelmezett a perzsákkal kollaboráló zsidóknak, de érezte, hogy a keresztényeknek is tartozik hasonló gesztussal. Egy újabb rendeletben megint kitiltotta Jeruzsálemből a zsidókat. Azokat a zsidókat,



akik a perzsa uralom alatt keresztényeket öltek vagy templomokat gyújtottak fel, kivégezték, de sokan menekültek Perzsiába, Egyiptomba vagy a pusztaságba is. Azoknak, akik Galileában maradtak, megtiltották, hogy nyilvánosan mondják a Semá-t, és a zsinagógában legfeljebb egyszer tarthattak istentiszteletet hetente. 634-ben Herakliosz azt is elrendelte, hogy birodalma minden zsidó lakosa keresztelkedjen meg. A keresztény császár megint ínaga ellen fordította a zsidóságot, így három évvel később, amikor Bizánc ismét végveszélybe került, hiába számított támogatásukra. A keresztények ünnepeltek. Akárcsak hitehagyó Julianus uralkodása után, visszakapták szent városukat. Ezúttal nem is akarták újra elveszíteni. 633-ban a vakbuzgó ortodox szerzetes, Szophróniosz lett Jeruzsálem pátriárkája, aki két verset írt a város iránti szeretetéről. Elképzelte magát, amint egyik helyről a másikra fut, a köveket csókolgatja, és sírva fakad a passió egyes helyeinél. Szophróniosz számára a szent sír volt a földi Paradicsom:
Ó fényt adó Sír, te vagy az örök élet tengernyi árja, a Léthé igaz folyója. Elterülnék előtted én, csókolnám köved, a világ szentséges közepét, hol a keresztfa állt, mely elvette az átkot [mely Adám fájáról szárutazott] ... Dicsőség tenéked, Cion, a világ csodás napja, kiért áhítozom sóhajtva éjjel és nappal.[423]
A jeruzsálemi élet élménye a keresztényeket arra indította, hogy az egykor megvetett mitológiára épülő saját szent geográfiájukat kidolgozzák. Jeruzsálemet a világ közepének, a lét, termékenység, megváltás és megvilágosodás forrásának tekintették. Most, hogy oly sokan vesztették életüket a városért, még drágább volt szívüknek, mint azelőtt. Isten kezét látták abban, hogy a keresztény császár visszakapta Jeruzsálemet. 632-ben azonban, egy évvel azelőtt, hogy Szophróniosz lett a pátriárka, az arábiai Jaszribban meghalt a próféta, aki figyelemmel kísérte a jeruzsálemi eseményeket. Alig öt év elteltével barátainak és követőinek hadserege már Jeruzsálem falai előtt állt.






11. Baht al-Maqdisz
Abdalláh fia Mohamed, a Hedzsázban fekvő Mekka újdonsült prófétája nem hitte, hogy új világvallást alapított azzal, hogy első látomását átélte 610-ben, ugyanabban az évben, amikor II. Kaszró benyomult Bizánc felségterületére. Mohamedet, a mekkai kereskedőt, aki feddhetetlen jelleméről volt híres, már régóta foglalkoztatta a város lakóinak lelkiállapota. Mekka ugyan gazdagabb volt, mint bármikor előtte, de ezt megsínylette az ősi törzsi értékrend. Az emberek többé nem gondoskodtak társadalmuk gyengébb tagjairól, mint régen, mert elfoglalta őket saját vagyonuk gyarapítása. Egyesek, bár maguk sem tudták, miért, elfordultak a régi pogány vallástól, mert a modern világhoz képtelen volt alkalmazkodni. Sokan hitték, hogy Allah, az arab panteon főistene, akinek neve mindössze annyit jelent: „Isten”, azonos a zsidók és keresztények tisztelte istenséggel. A zsidók és keresztények, akikkel kapcsolatba kerültek, ráadásul még gúnyolták is őket, mivel Isten az arabokhoz nem küldött prófétát vagy kinyilatkoztatást. Mindez végleg megváltozott i. sz. 610 ramadán havában, amikor Mohamed érezte, amint rátelepszik a rémisztő erejű isteni jelenvalóság, és az Allahtól ihletett szentírás szavai peregnek ajkáról. Mohamed a következő huszonkét évben további kinyilatkoztatásokat kapott Allahtól, melyeket követői gyűjtöttek egybe később a Koránban (alQur'án, Igehirdetés, Olvasnivaló), az arab szentírásban. Isten végre a saját nyelvükön szólt az arabokhoz, akik így beléphettek az igazhívők közösségébe. Mohamed tehát nem új kinyilatkoztatást kapott. A zsidók és keresztények tisztelte egyetlen Isten hite tárult fel előtte. A reveláció arra hívta fel Mekka népét, hogy egész létükkel adják meg magukat Istennek (innen az iszlám szó jelentése: “megadás”). Ha pedig az Allah megkívánta módon élnek, igazságos és erényes társadalmat hoznak létre, biztosítják ezzel jólétüket, és harmóniában létezhetnek a létet meghatározó isteni törvényekkel. Az iszlám nem jelentette, hogy idegen hatalomnak kell megadniuk magukat. Ez a megadás teljességgel természetes cselekedet volt. Isten prófétákat, hírhozókat küldött a föld színén élő népekhez, hogy megtanítsa őket a helyes életre. Az ember csak azáltal teljesíthette be létét, hogy magáévá tette az isteni parancsolatokat. Az Istennel szembeni lázadás (kufr) természetellenes és esztelen hálátlanság lett volna, hiszen a valóságot tagadta. Következésképpen felborította az egyének és közösségek rendjét és egységét. A muszlim, azaz aki megadta magát Istennek, életének célt, irányt szabott, megteremtette a harmóniát, mert úgy élt, ahogyan élnie kellett. A muszlimok tehát ahhoz az ősi tökélyhez tértek



vissza, amelynek szándékával Isten teremtette a világot. Az iszlámot tekinthetjük tehát úgy is, mint az egység, az ember elvesztette Paradicsom visszavételére irányuló törekvést. A Korán és prófétája mégsem volt korlátoltnak vagy idealistának nevezhető. Mohamed nemcsak a lelkek vezetője tudott lenni, de kitűnő érzéke volt a politikához is. A Korán Istene igen világos és konkrét irányelveket ad. Helytelen magánvagyont felhalmozni, helyes testvériesen megosztani vagyonunkat másokkal. A hívő elsőrendű feladata olyan társadalom kiépítése, amelyben a szegényeket és elesetteket tisztelettel segítik. Mohamed a héber prófétákhoz hasonlóan, a részvét gyakorlásának fontosságát hangsúlyozta. A muszlim kötelessége a szegények, árvák és özvegyek támogatása. A Korán nem vallási tanítások iránti megadást követelt – sőt nem is merült bele amúgy is eldönthetetlen teológiai okfejtésekbe. Istent az iszlámban, ugyanúgy ahogy a judaizmusban, erkölcsi kötelességként és nem dogmaként élték meg. A Korán üzenete közvetlenül érintette Mekka városát, melyben a kapitalista jellegű átalakulás során Mohamed koraisita törzsének kevésbé szerencsés tagjait máris félrelökték a gazdagságért folyó hajszában. A Korán első követőihez rabszolgák, nők, és más hátrányos helyzetű emberek csatlakoztak, főként a szegényebb és sikertelenebb klánok tagjai. A mekkai hatalmasok azonban nem akartak változtatni a kialakult helyzeten. Elszörnyedtek azon is, amikor Mohamed felszólította őket, hogy a hagyományos istenek tiszteletét elvetve egyedül Allahnak hódoljanak. Ez atyáik hagyományainak és Arábia ősi szentségeinek meggyalázása lett volna. A mekkai arisztokrácia a kicsiny muszlim közösség ellen fordult, így Mohamednek vagy hetven muszlimi családból álló gyülekezetével 622-ben el kellett hagynia a várost, hogy a körülbelül négyszáz kilométerrel északabbra fekvő Jaszribba (a későbbi Medinába) vándoroljon. Ezzel a hidzsrával (a medinai bevándorlás) kezdődött az iszlám kora. Mivel Mohamed végre a gyakorlatba is átültethette elveit, létrehozhatta az első olyan közösséget (umma), amelynek társadalmi és vallási rendszere a Korán tanításaira épült. Az elkövetkező tíz esztendőt a muszlimok egyre növekvő ummája félelmek és veszedelmek, a megsemmisülés állandó fenyegetése közepette töltötte el. A hidzsrá-t megrázkódtatásként, sőt szentségsértésként élték meg. A törzs elhagyásával a muszlimok Arábia egyik legfontosabb szentségét, a vér kötelékének szentségét sértették meg. Elszakadtak a kozmoszban kijelölt helyüktől, vállalták, hogy sodródnak a rendkívül ellenséges világban, ahol az egyén a törzsi közösség támogatása nélkül nemigen maradhatott életben. Az ummá-t ráadásul a Mekka erős városa elleni háború réme fenyegette. Meg kellett birkóznia még azoknak a jaszribi zsidóknak és pogányoknak ellenséges



magatartásával is, akik nem akartak csatlakozni az ideológiai és nem vérségi kapcsolatokon alapuló forradalmian újszerű közösséghez. Voltak zsidók és pogányok, akik merényletre készülődtek Mohamed ellen, mások pedig készek voltak elárulni az ummá-t Mekkának. Ha ezek sikerrel jártak volna, a mekkaiak véres bosszúja bizonyosan megsemmisíti az összes muszlimot. Így is sokan vesztették életüket az öldöklő csatákban. Muszlimok haltak meg a Mekkával vívott elkeseredett küzdelemben, és a létért folyó harcban Jaszrib három legjelentősebb zsidó törzsének tagjait űzték el a városból vagy mészárolták le. Végül a prófétának mégiscsak sikerült megteremtenie az addig törzsi viszályok és vérbosszúk végtelen ördögi körében sínylődő Arábia békéjét. Mohamed ummá-jához egyik törzs a másik után csatlakozott. míg 630-ban már Mekka büszke városa is önként nyitotta meg kapuit a muszlim seregek előtt, így Mohamed vérontás nélkül foglalhatta el szülővárosát. Az iszlám harcok közt született, a Korán eszménye mégis a harmóniát és egységet hirdette. Maga az iszlám szó is ugyanabból a tőből ered, mint az alszálem (béke, [héberül sálom). A Korán alapvető célkitűzése az al-tavhid, az “egység” megteremtése. A muszlimnak úgy kell kialakítania saját életét, hogy Istent helyezi a középpontba: ha énje egységét már megteremtette, megtapasztalhatja az Allahhal azonos magasabb rendű egységet. Az emberi társadalomnak is erre az egységre és egyensúlyra kell törekednie, minden tevékenységét a szentségnek alárendelve. A muszlimok ily módon véget nem érő küzdelmet (dzsihcíd) vívtak azért, hogy az ember és a természet világának minden létező elemét az Isten megálmodta ősi rendhez igazítsák. A vallás tehát nem tűrhette meg a széthúzást, a szektákra tagolódást. Mohamed eleinte azt hitte, a zsidók és keresztények vallása egy és ugyanaz. Megdöbbenve vette tudomásul, hogy a két közösség olyan elméleti kérdésekben bocsátkozik vitába, amelyeket ügysom dönthetnek el semmiképpen. Az is roppant fájdalmasan érte, amikor Jaszrib zsidóságának java része elutasította őt, mint igaz prófétát, és a muszlimoktól is elzárkózott. A Korán arra buzdította Mohamedet, hogy térjen vissza Ábrahám ősi, tiszta hitéhez, a Tóra, és az evangéliumok, előtti állapothoz, amikor még nem volt különbség zsidó és keresztény között. Ábrahám maga is muszlim volt, ember, aki egész életét megadta Istenének.[424] Mohamed Jaszrib városának barátságosabb zsidóitól megtudta, hogy az arabokat Ábrahám fia, Izmael leszármazottainak tartják. Joggal nevezhették magukat Ábrahám gyermekeinek, akárcsak a zsidók és a keresztények. Mohamed meggyőződéssel vallotta, hogy nem minden zsidó és keresztény gyakorolja ezt a kirekesztő magatartást. A zsidók elleni elkeseredett hadakozása ellenére is azt tanította, hogy a követőinek tisztelniük kell az ahl al-kitáb-ot, a korábbi kinyilatkoztatások népét:



És ne szállj perbe az Írás népével csak úgy, ahogy az a legjobb – kivéve azokkal, akik vétkesek közöttük! És mondjátok: „Hiszünk abban, ami leküldetett hozzánk és hozzátok! A mi istenünk és a ti istenetek egy. És mi alávetjük magunkat neki.”[425]
A Korán több helyütt is leszögezi, a Mohamed kapta kinyilatkoztatás nem szünteti meg a korábbi próféták: Ádám, Noé, Ábrahám, Izsák, Izmael, Jób, Mózes, Dávid, Salamon és Jézus tanításának érvényét.[426] A Korán csak újrafogalmazza és megismétli az összes néphez küldött egyetlen isteni üzenetet. Bálványimádás tehát a minden emberi fogalmat meghaladó Isten helyett hitvallásoknak vagy intézményeknek hódolni. Az Ábrahám ősi hitéhez visszatérő muszlimok nem az egyházi rendszert, hanem Istent tették életük céljává. Az emberiség vallási indíttatásának alapvető egysége mint eszmény jelentősen befolyásolta a muszlimok jeruzsálemi politikáját. Az iszlám szent geográfiája meglehetősen különbözött a korábbi népekétől. Mivel minden Istentől származott, minden jó volt, így a “szent” és a “tisztátalan” judaizmusban meglévő ellentéte nem nyilvánult meg benne. Az umma azt a célt tűzte ki maga elé, hogy megteremtse isteni és emberi, a belső és külső világ közötti egyensúlyt és harmóniát, amelyben az efféle különbségtételnek nem lehetett helye. Nem létezett „gonosz” erő, „démoni” birodalom a „jó” világgal szemben. A végítéletnél még a Sátán is bocsánatot nyert. Minden dolog szent volt, és szentségét szükségképpen ki is nyilvánította. Minden tér szentség volt tehát, egyetlen hely sem lehetett szentebb a többinél. Az iszlám azonban gyakorlatiasan közelített a hithez. Mohamed jól tudta, az emberek igénylik a megközelíthető jelképeket. Ezért aztán, már az első évektől kezdve, a muszlimok három helyet tekintettek a világ szentséges középpontjainak. Ezek közül az első Mekka volt. A város közepén állt egy meglehetősen régi, kocka alakú gránitszentély, a Kába, amelyet sokan tekintettek Arábia legszentebb helyének. A félsziget minden részéből sereglettek ide minden évben a törzsek, keresztény arabok éppúgy, mint pogányok, hogy részt vegyenek a szent zarándoklat, a haddzs fáradságos és bonyolult szertartásában. Mohamed idejében a Kába a nábáteus Hubál istenség szentélye volt, amelyet az arab panteon különféle relikviái díszítettek, bár eredetileg valószínűleg Allahnak, a főistennek épült. A Kábát, mint a szent helyeket általában, a világ közepének tekintették: a mennyország kapuja éppen fölötte nyílt, így ezen a helyen az isteni



szféra elérhető volt az anyagi világból. A Kába falába építve állt a Fekete Kő, az a meteort, amely egykor az égből lehullt, ekképpen teremtve kapcsolatot a menny és a föld között. A Heródes építtette jeruzsálemi Templomhoz hasonlóan, a mekkai szentély (hárám) a világmindenséget jelképezte, a Kába pedig a létezést. A kocka alakú épület szimbolizálta a földet is, négy sarka a középponttól kifelé a négy égtájat mutatta. A taváf rítusa során a zarándokok kimért léptekkel keringtek a szentély körül, hét kört tettek meg a nap járásával egyező irányban. Jelképesen a kozmosz mozgásával és ritmusával hangolódtak össze – a helyes irányban haladtak, a helyes úton. A kör szinte minden kultúrában a tökély és az örökkévalóság jelképe. Az arabok a szentély körüli keringés révén léphettek a mindennapok valóságából a természetfölötti rendbe. A taváf a meditációt is szolgálta: a változó világ kicsiny sarokpontja körül a zarándokok saját lelkük irányát lelhették meg, saját középpontjukat és céljukat. A taváf-ot más hívőkkel végrehajtó zarándokok a mai napig is az én határait, elmosó, a közösséget egységbe fogó élményként írják le a szertartást. A Kába szentségét egy harminckét kilométer sugarú terület oltalmazta. Ezen a szentnek számító területen tilos volt mindennemű erőszak, így a szüntelen törzsi csatározások ellen menedéket jelentett. Az arabok oldott légkörben érintkezhettek egymással, kereskedhettek nyugodtan, az ellenséges támadástól nem kellett tartaniuk. Mohamedet rendkívüli módon vonzotta a Kába. Nagyon szeretett a Hárámban imádkozni, a Koránt idézni a szentélyben, elvégezni a taváf ot. Nagy hatást tett rá az iszlám előtti kor Arábiájában valószínűleg igen elterjedt legenda, amely szerint Ádám, az első ember a földön, a legelső szentélyt éppen itt, Mekkában emelte. A Kába volt eszerint a világon az első, Istennek szentelt templom. A mekkai Hárám lehetett az Éden kertje, ahol Ádámot az Úr megteremtette, ahol az ember az állatoknak nevet adott, és ahol tisztelték őt mind az angyalok.[427] Mekka szimbolizálta az elvesztett Paradicsomot, melyet a szentély ősi rítusai legalább rövid időre felidézhettek legalább. A szentélyt később újjáépítette Szet, Ádám fia, majd Noé a vízözön után, aztán pedig Ábrahám és Izmael.[428] Végül Kuszájj ibn-Qiláb a koraisiták mekkai törzsének ősatyja végezte el az újjáépítést. A Kába kapcsolatot teremtett múlt és jelen, emberi és isteni, a belső és a külső világ kőzött. Mégis, amikor Mohamed arra tanította híveit, hogy boruljanak le imádság közben Allah előtt, lelki megadásuk (iszlám) bizonyítékául, a meghajlás nem a Kába, hanem Jeruzsálem felé irányult. A Kábaszentélyt bálványok szennyezték be, ezért a muszlimoknak a világnak azon közepe felé kellett fordulniuk, ahol a zsidók és keresztények Allahot imádták egyes-egyedül. A kibla (az imádkozás iránya) kijelölte az arabok új magatartásának irányát ís: nem a törzs, hanem az



emberiség egésze felé fordultak. A kibla kiválasztásával Mohamed szolidaritást vállalt az ahl-al kitáb-bal, folytatni akarta hagyományaikat. 621 januárjában aztán világossá vált, hogy a jaszribi zsidók többsége sohasem fogadja el Mohamedet, így az umma kinyilvánította függetlenségét a régi hagyományoktól. Mohamed gyülekezetének megparancsolta, hogy ezután Mekka felé fordulva imádkozzanak. A kibla megváltoztatása Mohamed egyik legjelentőségteljesebb gesztusa, amely kifejezte, hogy a muszlimok Ábrahám eredeti hitéhez térnek vissza, amely még nem szakadt ketté zsidók és keresztények egymással viszálykodó szektaira. Az elveszett egység megtalálására tett kísérlet szimbóluma lehetett az Ábrahám, az igaz muszlim által újjáépített szentély. Mivel a Kába nem kötődött sem a judaizmushoz, sem a kereszténységhez, a muszlimok tulajdonképpen mindenki tudtára adták, a többi vallásnak többé nem hódolnak, csakis egyedüli Istenüknek: Nincsen semmi közöd azokhoz, akik szakadásokat idéztek elő az ő vallásukban és pártokká váltak. [...] Mondd: “Az én Uram engem az egyenes útra vezérelt: egy igaz hithez, Ábrahámnak, a haníf nak a vallásához aki nem volt pogány a pogányok között.” Mondd: “Az istentiszteletem az áldozat[i állat]om, az életem és a halálom Allahot illetik, a teremtmények Urát!”[429]
A kibla megváltoztatása vigaszt nyújtott azoknak a mekkai muszlimoknak, akik megtették a hidzsrá-t Jaszribba, és most számkivetettségben éltek. Elszakadásuk kínja enyhült, és az imádság jelképesen otthonuk szent emlékeit idézte bennük. Amikor Mohamed 630-ban diadalmasan bevonult Mekkába, első cselekedeteként megtisztította a Kába-szentélyt, összetörte a bálványokat és eltávolította Hubál ereklyéjét. Két évvel később, röviddel halála előtt, végrehajtotta a hadzs ősi rítusát, amelynek új, monoteista értelmezést adott. A haddzs szimbolikusan újrajátszotta, amikor Hágárt és Izmaelt Ábrahám kivetette a pusztaságba. Mekka a muszlim világ legszentebb helye maradt, ahol a Hárám fejezte ki az iszlám valláseszményét. A Korán többször is emlékezteti rá a muszlimokat, hogy Istenről csak “ jelekben” és “szimbólumokban” (ajat) beszélhetünk. Minden egyes szúra egy-egy aja, “jel, hasonlat”, és a Paradicsom vagy a végítélet képei is csak szimbólumok, mert Istent és tetteit az ember csak hasonlatokkal fejezheti ki. A muszlimok tehát hozzászoktak ahhoz, hogy képzetekben gondolkozzanak, és Mekka, az őseredeti szent hely szentségében az



iszlám valláseszményének teljes rendszerét lássák. Ahogy csak egyetlen Isten és egyetlen hit létezik, különféle megjelenési formáiban, úgy szent hely is csak egy lehet – Mekka –, mely többszörösen megnyilvánulhat. Az iszlám világ többi szent helyeit úgy tekintik, mint Mekka központi szentségének kiterjesztéseit. A világmindenség maga is Allah jele (aja), aki jelenésekben nyilvánítja ki önnön jelenvalóságát. Az iszlám világ minden szentélyét Mekka, a szentség archetípusa mintájára tervezték: ebben nyilvánulhatott meg a tavhid, az univerzum szentsége és egysége. A Mekkán kívüli szent helyek közül az egyik legfontosabb Jeruzsálem volt. A muszlimok sohasem feledkeztek meg arról, hogy az ahl al-kitáb szent városa volt a kibla első célja. Jeruzsálem jelképesen a különálló iszlám identitás kialakulását is segítette: Jeruzsálemtől elfordulva szakíthattak végre elődeik hagyományaival, hogy megalapítsák új vallásuk közösségét. Jeruzsálem fontos szerepet játszott a fájdalmas elszakadásban, így őrizhette meg kitüntetett helyét a muszlimok szent geográfiájában. Jeruzsálem eleven szimbóluma volt az ahl alkitáb örökségének és muszlimokkal való lelki rokonságának, akármennyire vonakodtak is elfogadni az igazságot a zsidók és a keresztények. A muszlimok a várost úgy nevezték: medina baht al-maqdisz, a Templom Városa. Jeruzsálem régóta az egyistenhívő elődök vallási központjának számított: Dávid és Salamon nagy próféták itt uralkodtak és imádták az Urat, Salamon még szent mecsetet is emelt. A városhoz kapcsolódott a legfontosabb próféták pályája, köztük Jézusé, akit a muszlimok nagy tiszteletben tartottak, bár nem ismerték el, hogy Isten lett volna. A későbbi korok muszlim hívői azt állították, hogy maga Mohamed próféta is meglátogatta Jeruzsálemet, egy éjjel Isten ragadta el Mekkából varázslatos csoda segítségével:
Dicsőség annak, aki éjszaka utazást tett az ő szolgájával a Szent Mecsetből [al-mazdzsid al-hárám] az igen távoli mecsetbe [al-mazdzsid al-aksza], amelynek megáldottuk a környékét, hogy mutassunk néki a jeleinkből [ajat]![430]
A Szent Mecset kétségkívül a Kába volt, de a Koránban semmi sem indokolja, hogy az “igen távoli mecset”-et Jeruzsálemmel azonosítsuk. Később, valószínűleg jó néhány nemzedékkel Mohamed után, a muszlimok mégis erre a meggyőződésre jutottak. Azt vallották, 620 táján egy éjjel, még a hidzsra előtt, amint Mohamed a Kába mellett imádkozott, egyszer csak Jeruzsálembe repítette őt Gábriel angyal. A Buraq nevet viselő szárnyas paripa szállt velük az éjen át, hogy aztán földet érjen a Templom-hegyen. Itt üdvözölték őket a nagy számban



megjelent próféták, Mohamed elődei, majd Gábriel és Mohamed a hét mennyországon átvezető lajtorján (al-miradzs) a Templomhegyről az isteni trónusig emelkedett fel. Az égi szférák mindegyike felett egy-egy próféta uralkodott- Ádám, Jézus, Keresztelő János, József, Hénoch, Áron, Mózes, és végül, az isteni világ küszöbén, Ábrahám. Mohamed itt élte át az utolsó kinyilatkoztatást, amely túllépett az emberi felfogóképesség határain. A legfelső mennyországba vezető éjszakai utazás volt az iszlám tökéletes véghezvitele, a visszatérés az egységhez, minden dolgok létének forrásához. Mohamed éjszakai utazásának (al-iszrah), és mennybemenetelének (al-miradzs) története a zsidó trónmisztika látomásait idézi. De ennél is fontosabb, hogy kifejezi a muszlim meggyőződést, mely a korábbi hitekkel való folytonosságot hirdeti. A Kábától a Templom-hegyig vezető prófétai repülés ezenkívül Mekka szentségét is átruházta Jeruzsálemre, az igen távoli mecsetre (mazdzsid al-aksza). A két város között Isten teremtette meg a kapcsolatot. Jeruzsálem még így is csak harmadik lehetett az iszlám világ szent városainak sorában. A második ugyanis Jaszrib volt, az első umma otthona, amelyet a muszlimok csak al-mediná-nak, “a Város”-nak neveztek. Amikor Mohamed maroknyi megtérítettjét Medinába vezette, magával vitte Mekka, az eredeti szent hely szentségét az új városba. Mohamedet a halála után Tökéletes Emberként tisztelték a muszlimok, sohasem istenként. Mohamed unos-untalan intette híveit, ne istenítsék őt úgy, mint a keresztények Jézust –, aki hitét, erényét és Isten iránti megadását oly tiszta szívvel gyakorolta, hogy személyével teremtett eleven kapcsot (katbi) menny és föld között. A muszlimok tehát egybeötvözték a szent helyek ősi jelképiségét a szent ember modernebb eszményével. Nemcsak helyek, de személyek is kapcsolatot teremthettek az égi és anyagi szférák között. Medina, mivel a prófétának adott otthont, olyan város volt, ahol az ég érintkezett a földdel, főként Mohamed sírjánál, ahol a jelenvalóság legelevenebbül hatott. Medina azért válhatott szentséggé, mert itt született meg az umma. A tavhid eszménye pedig azt diktálta, hogy ezután minden iszlám város és állam részese legyen Medina alapvető szentségének, jelképes egységgé formálva az Allah uralma alatt élő emberiség egészét. Az iszlám világban később épült mecseteket mind a Mohamed által emelt első, szerény medinai szentély mintájára emelték. A vaskos épület formájában a korai iszlám valláseszmény mértéktartó egyszerűsége tükröződött. A tetőt faoszlopok tartották, egy kő jelölte a kiblá-t, az ima irányát, Mohamed pedig egy zsámolyon állva szólhatott gyülekezetéhez. A későbbi mecsetekben oszlopok tartották mindig a tetőt kis falifülke, a mihráb mutatott Mekka felé, és elöl emelvény (minbar) állt a prédikátor számára. A mecsetekhez mindig építettek udvart is, amely Medinában nagyon fontos szerepet játszott az első umma



életében. Mohamed és feleségei kis házakban vagy kunyhókban laktak az udvar peremén. A város szegényei itt gyűlhettek össze alamizsnáért, ételért, ápolásért. A társadalmi, politikai, katonai és vallási kérdések megvitatására is az udvarban tartott gyűléseken került sor. A mai kor mecseteinek udvarán szintén a muszlim közösség tevékenységei folynak, nem épp kizárólag vallási jelleggel. Mindez meglepő – sőt megdöbbentő – a zsidók és keresztények számára, akik a szentséget határozottan elválasztják a mindennapok világától. Azt hiszik, hogy a muszlimok nem is tekintik szentségnek mecseteiket és szentélyeket, ha baráti beszélgetéseket folytatnak udvarukon, sőt politikai céljaikra „használják” a mecset központi szerepét. Félreértik a szentség muszlim értelmezését, melyben nem a másság (a judaizmusban kaddós) a lényeges, hiszen a szentség áthatja az élet egészét. Azzal, hogy Mohamed a mecset udvarán rendezkedett be feleségeivel, bizonyította, hogy a szexualitás, a szentség és a háztartás összeférnek – sőt össze kell hogy férjenek – egymással. Ugyanígy a politika, a jólét és a társadalmi élet rendje is összekapcsolhatók a szentséggel, hiszen Istenre tartoznak. A szentség iszlám fogalma nem kizár, hanem magába foglal dolgokat: Medina keresztényei akár imádkozhattak is a mecsetben, mert az iszlám vállalta az evangélium örökségét. A mecset sokrétű szerepében a tavhid szellemisége fejeződött ki, amely az ember élet egészét szentséggé emelte.[431] Mivel pedig minden tér szent, a mecsetet sem kell elkeríteni a környezetétől. A Próféta állítólag maga mondta: „Ne fordulj el a világtól, mert a világ maga Istened”, ahogy a Korán állítólag arra buzdítja a muszlimokat, hogy a föld szépségében és rendjében Allah jelét (aja) lássák. A Templom-hegyen tiltott fák nyugodtan megjelenhettek a muszlim szentélyben, az udvaron szökőkutak álltak, a mecsetet fény árasztotta el, és a pénteki imádság idején madarak röpködtek mindenfelé. A világot a mecset hívogatja, és nem kizárja. A medinai elvek később Jeruzsálemben, az iszlám világ harmadik számú szent városában is érvényesek voltak. Mire Mohamed 632. június 6-án meghalt, vezetése alatt már szinte egész Arábia egyesült. A félszigeten azonban olyan erősen hatottak a törzsi ellentétek, hogy nem lehetett kizárni azt sem: a próféta halála után darabokra hullik az umma. A Medina mellett magukat elkötelezett törzsek közül sokan csak a Prófétához és nem egyházához voltak hűek, és amikor meghalt, már nem akartak utódjának, a kalifának, Abu Bakrnak engedelmeskedni, mint ahogy az iszlám kincstárának sem fizették tovább a zakát-ot, az egyházi adót. Helyi “próféták” bukkantak föl, Mohamed riválisai, akik elszakadtak az ummá-tól. Abu Bakrnak fegyvert kellett ragadnia Aszad, Táminn, Gatafán és Hanífa lázadó törzsei ellenében. A lázadás leverése után Abu Bakr valószínűleg úgy vélte, az umma belső feszültségekben rejlő energiáit külső ellenségek kárán vezeti le.



Akárhogyan gondolta is, a muszlim seregek 633-ban új hadjáratba kezdtek Perzsia, Szíria és Irak ellen. Amikor Abu Bakr 634-ben meghalt, az arab csapatok már kiűzték a perzsákat Bahrainből, behatoltak Palesztina területére, és meghódították a Gázát. Ezeket a háborúkat feltehetőleg nem vallási indítékok vezették. A Koránban nincs olyan utalás, amely a muszlimokat a világ meghódítására buzdítaná az iszlám nevében. Úgy tűnik viszont, hogy Mohamed élete utolsó éveiben azt tervezte, további arabokat von be az ummá-ba. 630-ban katonai expedíciót vezetett az Arab-félsziget északi területeire. Az iszlám ebben az időszakban még nem térített, mint a kereszténység. Mohamed nem várta el zsidóktól vagy keresztényektől, hogy megtérjenek az iszlámra, bár ha akarták, megtehették, hiszen maguk is érvényes kinyilatkoztatásokat kaptak Istentől. A korai időkben a muszlimok úgy tekintették az iszlámot, mint az arabok, Izmael fiainak hitét, ahogy a judaizmus is csak Jákob fiainak hite volt. Azt a korábbi elméletet, mely szerint az iszlámra megtért beduinok nyomban kirontottak Arábiából, hogy karddal kényszerítsék új vallásukat a vonakodó világra, végérvényesen megdöntötték a történészek. A muszlim hadvezéreket valószínűleg sokkal világibb szándékok vezették. A kopár arábiai puszták nomádjai évszázadok óta szerettek volna kitörni a félszigetről, hogy termékenyebb földet, dúsabb legelőket találjanak. Mindeddig azonban két nagyhatalom, Bizánc és Perzsia hadseregei tartották őket sakkban. 633-bar a muszlim hadjáratokat akkor indították el, amikor a hatalomban légüres tér keletkezett. Perzsia és Bizánc kölcsönösen kimerítette egymást a hosszadalmas csatározásban. A két birodalom által a muszlim seregek feltartóztatására kirendelt csapatok részben arabokból álltak, akik etnikai rokonságot érezhettek a támadókkal. Gasszán törzse Arábia határvidékén, például, már régóta szolgálta Konstantinápolyt, kordában tartotta az arab nomádokat. Mindazonáltal nehezteltek Bizáncra, mert nem kapták meg az esedékes támogatást, így készek voltak átállni az umma oldalára, nem is annyira vallási okból, mint inkább arab szolidaritásból. A más nemzetiségű, arámi vagy sémi népek Szíriában és Irakban közömbösen, vagy lelkesülten figyelték az arab előrenyomulást. Azt már láthattuk, hogy a bizánci birodalom keresztény császárainak zsarnoki belpolitikája teljesen ellenük fordította a monofizita “eretnekeket” és a nagyszámú zsidó lakosságot. Ezek a csoportok nem támogatták Bizáncot, a zsidók különösen szívesen fogadták a muszlim hadakat Palesztinában. Ezeknek az összetett körülményeknek köszönhetően a muszlimok viszonylag könnyedén hódíthatták meg a régi birodalmak jelentős területeit. Abu Bakr halála után, Omár kalifa, a próféta egyik legerényesebb és legszenvedélyesebb követője, folytatta a Bizánc és Perzsia elleni hadjáratot. Bár



a muszlimok lassanként alaposan meggazdagodtak, Omár ugyanolyan szerényen élt, mint Mohamed. Mindig elnyűtt, foltozott gyapjúruhát viselt, maga vitte a holmiját is, mint közkatonái, sőt tisztjeitől ugyanezt követelte. Az iszlám ereje teljében érkezett meg Palesztinába, a hit kezdeti lelkesültségétől fűtve. Herakliosz bizánci császár ezzel szemben maga ellen fordította alattvalói jelentős részét, ráadásul állandóan depresszió gyötörte, lelki válságban szenvedett, és rettegett attól, hogy a muszlim invázió Isten nemtetszésének megnyilvánulása. Az arab csapatok folytatták előrenyomulásukat Palesztinában. 636. augusztus 20-án a muszlimok legyőzték Bizánc seregeit a Jannok melletti csatában. A gasszánidák a csata kellős közepén átálltak a bizánci oldalról arab testvéreikhez. A muszlimok, a zsidók támogatásával uralmuk alá hajtották az országot. Herakliosz még megállt Jeruzsálemben, hogy elragadja a szent keresztet, aztán Szírián át örökre távozott. 637 júliusában a muszlim hadsereg tábort vert Jeruzsálem falai alatt. Szophróniosz pátriárka a bizánci helyőrség segítségével megszervezte a város védelmét, a keresztények aztán, valamikor 638 februárja előtt[432] mégis megadták magukat az ostromlóknak. A hagyomány úgy tartja, a pátriárka nem volt hajlandó másnak átadni a Szent Várost, mint Omár kalifának személyesen. Az egyik legkorábbi arab forrás viszont úgy tudja, Omár kalifa nem volt jelen a város bevételénél, csak később látogatott Jeruzsálembe. A legtöbb tudós ennek ellenére úgy tartja, Omár valóban eljött, hogy elfogadja a város feladását. Ebben az időben éppen Szíriában tartózkodott, és Jeruzsálemnek a korai iszlámban játszott szerepét tekintve, könnyen elképzelhető, hogy ragaszkodott személyes jelenlétéhez a jelentős napon. A legenda szerint Szophróniosz kilovagolt a városból Omár elé, és együtt tértek vissza Jeruzsálembe. Omár furcsán festhetett a fényes ruházatú bizánci polgárok között, ahogy szokásos kopott gúnyájában, amelyet még az ünnepség kedvéért sem vetett le, fehér teve hátán beléptetett a városba. Egyes keresztények úgy érezték, a kalifa képmutató, pedig voltaképpen rá kellett ébredniük, a muszlim ka1ifa hívebben megtestesíti a kereszténység szegénységeszményét, mint saját elöljáróik. Omár a részvét monoteista ideálját is érvényesíteni tudta, amire talán Dávid királyt kivéve egyetlen jeruzsálemi uralkodó sem volt képes. A város hosszú és gyakran tragikus történelmének legbékésebb és legvértelenebb hódítását vezette. A keresztények megadták magukat, több vért nem ontottak, nem pusztítottak el semmit, nem égették el a vallási jelképeket, nem száműztek senkit, nem kobozták el senki vagyonát, és a polgárokat sem kényszerítenék arra, hogy felvegyék az iszlám hitét. Ha a korábbi városlakók iránti tiszteletet a monoteista uralom szilárdsága jelképének tekintjük, az iszlám meglehetősen jól kezdte el hosszú jeruzsálemi működését.



Omár azt kérte, hogy láthassa a szent helyeket, mire Szophróniosz az Anasztasziszba vezette. A kalifát nem tette boldoggá a tudat, hogy a pompás épületkomplexumot Jézus halálának és feltámadásának emlékére szentelték. A Korán Jézust az egyik legnagyobb prófétaként tiszteli, de nem fogadja el kereszthalálát. Mohamed, Jézustól eltérően, saját élete során érte el fényes sikereit, így a muszlimok nehezen hihették el, hogy Isten engedte volna, hogy prófétája ilyen méltatlan körülmények közt veszítse el életét. Úgy tűnik, az arabok inkább a Közel-Kelet számos vidékén elterjedt doketista és manicheus értelmezéseket fogadták el, melyek szerint Jézus csak látszólag halt meg: a keresztre feszített alak csak fantom volt, csalóka látszat. Jézus, akárcsak Hénoch vagy Illés, diadalmasan szállt a mennybe élete legvégén. A muszlimok később azzal fejezték ki a keresztény hiedelem iránti megvetésüket, hogy az Anasztaszisz nevét nem al-kíjamá-nak (“feltámadás”) fordították, hanem alkumamá-nak (“trágyadomb”). Omár azonban még katonai győzelmének mámorában sem hajlott az efféle sovinizmusra. A sírnál állt éppen, amikor elérkezett a muszlim ima ideje. Szophróniosz felajánlotta a kalifának, hogy imádkozhat az Anasztasziszban. Omár udvariasan elutasította az ajánlatot, mint ahogy Constantinus Mártíriumában sem akart ájtatoskodni. Inkább kiment a templomból, és a Cardo Maximus nyüzsgő forgatagában, a lépcsőn térdelt le imára. Utána elmagyarázta a pátriárkának, hogy ha a keresztény szentélyben kezdett volna imájához, a muszlimok kisajátították volna az épületeket, hogy iszlám imaházat emeljenek, megemlékezvén a kalifa első jeruzsálemi ájtatosságáról. Orrár azonnal ki is adott egy rendeletet, mely megtiltotta a muszlimoknak, hogy a Mártírium lépcsőjén imádkozzanak, vagy hogy mecsetet emeljenek e helyen.[433] Később, amikor a Neában imádkozott, szintén gondja volt rá, hogy a szentély keresztény kézen maradjon. A muszlimoknak szükségük volt egy olyan helyre, ahol keresztény tulajdon elkobzása nélkül mecsetet emelhettek. Salamon Szentélyét is látni szerették volna. Al-Valíd ibn-Muszlim állítása szerint Szophróniosz előbb a Mártírumról, majd a Sion-hegyi bazilikáról próbálta elhitetni, hogy “Dávid mecsetje”, míg végül felvezette Omárt és kíséretét a Templom-hegyre. A keresztények a perzsa megszállás óta, amikor a zsidók utoljára imádkozhattak a hegyen, szeméttelepnek használták a helyet. Amikor Omár a Templom lerombolt kapuihoz ért, írja Mudzsir ad-Din muszlim történész, elszörnyedve látta a mocskot, „amely mindent elbontott a szentélyben, meggyűlt a kapuknál a lépcsőn is, még az utcára is kizúdult, amikor a kaput kinyitották, majdnem az előcsarnok mennyezetéig ért odabenn a rengeteg hulladék'”.[434] A hegytetőre csak négykézláb lehetett eljutni. Szophróniosz ment előre, a muszlimok követték. Amikor felértek a tetőre, a muszlimok döbbenten nézték a hatalmas és kopár



heródesi platót, amelyet még mindig ledőlt falmaradványok és szemét borított. A megrázkódtatás. hogy így kellett látniuk azt a szent helyet, amelyről még a távoli Arábiában is oly sokat hallottak, sohasem merült feledésbe. A muszlimok állítólag az Anasztasziszt is azén nevezték Trágyadombnak (al-kumama), hogy elégtételt vegyenek a keresztények által hitetlenül bemocskolt Templom-hegyért. Omár ekkor még nem sokáig vizsgálgatta a sziklát, amely később óriási szerepet játszott az iszlám valláséletben. Amint felmérte a helyzetet, köpenyébe gyűjtött néhány marék szemetet és trágyát, majd a batyut a városfalon át a Hinnom-völgybe hajította. Kísérete azon nyomban követte példáját.[435] A megtisztítás aktusa felidézte Constantinus golgotai ásatásait. Az újonnan hatalomra jutott vallás úgy kereste gyökereit Jeruzsálemben, hogy a korábbi lakók szentségtelensége alá ásva fizikailag teremtett kapcsolatot a hit alapjaival. A muszlimok Jeruzsálembe érkezése történelmi mérföldkőnek tekinthető. A hidzsra idején az első mekkai megtértek elszakították magukat otthonuktól és legszentebb hagyományaiktól. Az arab seregek most pedig olyan világban terjeszkedtek, amely kifinomult kultúrájával alapvetően eltért az eddig a civilizáció peremére szorult Arábia világától. Olyan mítoszokkal, vallási és politikai hagyományokkal kellett szembesülniük, melyek kihívást jelenthettek fiatal vallásukra. Az iszlám hadak eddig folytonosan mozgásban voltak, elszakítva gyökereiktől. Most azonban elfoglalták a baht al-maqdisz-t, a legnagyobb próféták városát, az első kibla célját. Voltaképpen hazatértek, fizikailag “tértek meg” hitbéli őseik szent városába. Az iszlám most már közvetlenül kapcsolódhatott az ősi hagyományokhoz, így teremtve meg a koráni valláseszmény egységét és folytonosságát. A világ szentséggé emelésén igyekvő muszlimoknak először újra fel kellett szentelniük a rettenetesen meggyalázott hegyet. Miután a hegytetőt letakarították, Omár magához hívatta Ka'b ibn Akbárt, az iszlámra megtért zsidót, az iszráillíja, vagy ahogy ma mondanánk, hebraisztika, jeles tudóját. A muszlimok magától értődőnek vették, hogy a hőseik szemében rendkívüli jelentőséggel bíró szent hellyel kapcsolatban éppen zsidók véleményét kérik ki. Zsidó és muszlim források egyetértenek abban, hogy a Templom-hegy visszavételében a zsidók szerepet játszottak. Omár állítólag egy csapat Tiberiászból jött rabbi társaságában maga is Jeruzsálembe utazott. A kitűnő tizedik századi történetíró, Abu Dzsafár al-Tabari beszámol arról, hogy amikor Orrár fogadta Ka' bot, a 17. és 18. szúrát idézte a Koránból, melyek Dávid, Salamon és a Templom történetét mesélik el. Aztán megkérte Ka'bot, hogy mutassa meg a hegy imára legalkalmasabb helyét. Ka'b a sziklától északra fekvő pontot választott, nyilván abban a – szinte bizonyosan téves – hitben, hogy ott állt a Devir. Ezen a helyen a muszlimok egyszerre fordulhattak Mekka és a



zsidó szentek szentje felé.[436] Ez a történet majdnem biztosan csak kitalált legenda, mivel ötven évvel korábban játszódik annál, hogy a muszlimok először érdeklődést mutattak a szikla iránt. A történet azonban árulkodik arról, mennyire ragaszkodtak a muszlimok az iszlám más vallásoktól való függetlenségének alapelvéhez. Omár nem fogadta el Ka'b javaslatát, és a mecsetet a plató déli végében, Heródes királyi oszlopcsarnokának helyén építtette fel, a mai Al-Aksza mecset helyén. Innen a muszlimok csak Mekka felé fordulva imádkozhattak. Omár szerény faépületet emeltetett, a korai iszlám mértéktartása jegyében. Az épületet elsőként Arculfus keresztény zarándok írta le, aki 670 körül Látogatott Jeruzsálembe, és megdöbbentette a mecset és az egykori pompás Templom közti ellentét: „A szaracénok manapság egy négyfalú imaházba járnak, amelyet igen otrombán építettek, fából való lapokat és nagy gerendákat szerkesztettek egybe valamely romok felett.”[437] Mindenesetre jókora épület lehetett, mert egyszerre háromezer hívőt fogadhatott be. A térség arab törzsei ekkorra már megtértek az iszlámra, így Omár mecsetjébe járhattak a pénteki imára. A város keresztényei közül senkit sem köteleztek az iszlám felvételére. Az áttérést nem is igen támogatták egészen a nyolcadik századig. Al-Tabari idéz egy dokumentumot, mely valószínűleg szövetségi szerződés Omár és a jeruzsálemi keresztények között. Szinte kizárt, hogy hiteles lenne a meghódított népekkel szemben, mégis jól példázza a muszlimok politikáját.
(Mi, Omár kalifa) szavatoljuk biztonságukat, minden személyét és vagyonáét: templomaikét, keresztjeikét, a betegekét és egészségesekét, a maguk hitének valamennyi követőjéét. Nem állomásoztatunk muszlim katonákat az ő templomaikban. Nem romboljuk le templomaikat, sem nem károsítjuk berendezésüket vagy vagyonukat vagy keresztjeiket, vagy amivel még rendelkeznek. Nem kényszerítjük Jeruzsálem lakóit arra, hogy megtagadják hitüket, és emiatt semmiféle bántódásuk sem eshet.[438]
Az iszlám birodalom más meghódított népeihez hasonlóan a palesztinai zsidók és keresztények „oltalom alatt álló kisebbségek”-nek (dzsimmi-knek) számítottak. Ezért le kellett mondaniuk az önvédelemről, és fegyvert sem viseltek. A muszlimok gondoskodtak katonai védelmükről, amiért a dzimmi-k adót, dzsizjé-t fizettek. Jeruzsálemben családonként egy dénárt kellett leróniuk évente. A keresztény zarándokok is egy dénárt fizettek, ha az iszlám birodalmon kívülről érkeztek, így tartózkodásuk idejére maguk is dzsimmi-nek számítottak.



[439] A dszimmi-rendszer nem működött tökéletesen. Az iszlám törvénykezés később megalázó intézkedésekkel sújtotta a dzsimmi-ket: nem építkezhettek engedély nélkül, kegyhelyeik nem épülhettek magasabbra a mecsetnél, meghajlással kellett beszolgáltatniuk a dzsizjé-t. Nem ülhettek ló hátára, és megkülönböztető ruházatot kellett viselniük. Ezeket a szabályokat általában nem tartatták be szigorúan. A rendszer vallásszabadságot biztosított a dzimmi-k számára, de egyenjogúságot nem. A muszlimok alárendeltjei voltak, el kellett fogadniuk a muszlim uralmat. Mindazonáltal ez a rendszer tette lehetővé, hogy különböző vallások követői viszonylagos harmóniában élhessenek együtt, és azt is biztosította, hogy valamelyest törvényesen és tisztelettel bánjanak a meghódított népekkel. Ez is előrelépést jelentett a bizánci törvényekhez képest, melyek egyre ádázabbul üldözték a kisebbségeket, a monofizitákat, szamaritánusokat és zsidókat. Nem meglepő tehát, hogy a nesztoriánus és monofizita keresztények örömmel üdvözölték a muszlimokat, és az iszlámot elviselhetőbbnek találták Bizáncnál. “Nem faggattak senkit, mi a hitvallása” – írta a tizenkettedik századi történész, Szíriai Mihály. – “Nem is üldöztek senkit hite miatt ahogyan a görögök, ez az eretnek és gonosz nép.”[440] Az ortodox hitű keresztények nehezebben viselték az átmenetet. Szophróniosz sírt, amikor a Templom-hegyen álló Omárt látta, eszébe jutott a “vészt hozó undokság”, melyet Dániel próféta jövendölt meg. A pátriárka állítólag még hetekkel később is el volt keseredve. Egyes keresztények apokaliptikus álmokat szőttek a Jeruzsálemet felszabadító görög császárról, aki előkészítené Krisztus második eljövetelét.[441] Jeruzsálem keresztényei elszakadtak Konstantinápolytól, amely, úgy tűnt, el is feledkezett róluk. Szophróniosz után pátriárkát sem neveztek ki egészen 691-ig. Végig kellett nézniük amint újjáépítik a Templom-hegyet, amelynek megszentségtelenítése oly sokat jelentett számukra. Sokan a tagadás lélektani eszközéhez nyúltak. A keresztény zarándokok, Arculfus például, szinte tudomást sem vettek a muszlimok jelenlétéről a Szent Városban. Lehetséges, hogy tudat alatt azt remélték, ha nem figyelnek a “szaracénokra'',[442] azok megszűnnek létezni. Nem is volt nehéz így tenniük. A városban a keresztények többségben maradtak, és még a muszlimok is elismerték, Jeruzsálem elsősorban a dzsimmi-k városa. A keresztény szent helyek szinte kivétel nélkül a Nyugati-hegy környékén összpontosultak, a terület teljesen keresztény is maradt. A muszlim hódítók nem telepedtek be ebbe a városrészbe, bár hűvösebb és egészségesebb környék volt saját negyedüknél a Hárám lábánál. A muszlimoknak megtiltották, hogy az Olajfák hegyén és a Kidron-völgyben megmaradt templomokba lépjenek, legfőképpen is a Mennybemenetel templomába és Mária sírjának szentélyébe



amelyek a muszlimok által is tiszteletben tartott eseményekről emlékeztek meg. A keresztények szabadon építhették és renoválhatták templomaikat. Ami azt illeti, a VII-VIII. században egész templomépítési láz támadt Szíriában és Palesztinában. A keresztények körmeneteiket és istentiszteleteiket is megtarthatták. A muszlimok egyetlen helyen, a Hárámban,[443] az egykori Templom-hegyen gyűltek össze nagyobb számban, amely nem játszott soha szerepet a keresztény liturgiában. A város elfoglalása után Omár rögtön megállapodott Szophróniosszal, hogy a zsidók nem költözhetnek be Jeruzsálembe. Új városok bevételekor Omár igyekezett fenntartani a korábbi állapotokat, és a zsidók eddig is ki voltak tiltva Jeruzsálemből és környékéről. Később ezt a megállapodást mégis felmondták. Semmi okát nem látták annak, hogy a zsidóktól megtagadják Dávid városát. Omár hetven zsidó családot hívott Tiberiászból, hogy települjenek be Jeruzsálembe. A Hárám délnyugati sarkánál, a Sziloam-medence mellett jelöltek ki számukra helyet. A negyedet a 614-es perzsa ostrom idején lerombolták, és még ekkoriban is romok és törmelékek borították. A zsidók eltakarították a romokat, sőt a régi kövekből építették új házaikat. Zsinagógát is építhettek. A “Barlang”-zsinagóga néven ismert épület a heródesi nyugati falnál, feltehetőleg a boltívek alatt állt.[444] Egyes források szerint a zsidók imádkozhattak a hegytetőn is, ahogy a keresztényeket beengedték a medinai mecsetbe. A dzimmi-k közül néhányan – zsidók és keresztények – őrökként vagy szolgálókként dolgoztak a Hárámban, ezáltal mentesülve a dzsizje fizetése alól.[445] A zsidók valószínűleg azért voltak hajlandók erre, mert a muszlim hódítás új reményeket ébresztett bennük. A bizánci császárok törvényen kívül helyezték a judaizmust, és Herakliosz már a keresztség fölvételére akarta kötelezni a zsidókat. Ugyanúgy támogatták a muszlimokat, mint annak idején a perzsákat, ráadásul az új egyistenhívő vallás közelebb állt a judaizmushoz, mint a kereszténység. Néhányan talán úgy gondolhatták, az iszlám csak első lépés Izmael fiainak az igaz hitre térésében. A muszlimok felszabadították a zsidókat a bizánci zsarnokság alól, ráadásul feljogosították őket, hogy végleg visszaköltözzenek a Szent Városba. Nem csoda, hogy a fordulat apokaliptikus ábrándokat ébresztett bennük, főként, mivel a muszlimok még a Templom-hegyet is megtisztították. Vajon nem azért tették-e ezt, hogy előkészítsék a terepet a Messiás új, utolsó Temploma számára? Egy héber költemény a hetedik század végéről a Messiás előfutáraiként üdvözli az arabokat, és már várja, hogy a zsidók hazatérjenek mind a száműzetésből, és felépüljön végre a Templom.[446] A zsidók még akkor is jó szemmel nézték az iszlám jeruzsálemi uralmát, amikor nyilvánvalóvá vált, a Messiás nem érkezett el. A jeruzsálemi rabbik tizenegyedik században írott



levele Isten “kegyére” emlékeztet, amely megengedte „Izmael Királyságának”, hogy meghódítsa Palesztinát. Boldogan idézték fel a muszlimok Jeruzsálembe érkezését: „Izrael gyermekei közül is voltak velük: megmutatták nekik a Templom helyét, és együtt élnek azóta mind a mai napig.”[447] Palesztina muszlim meghódítása nem jelentette azt, hogy a Hedzsáz arabsága hirtelen elözönlötte volna az országot. Palesztina etnikai összetétele ugyanolyan vegyes maradt, mint korábban volt. A muszlim hódítók nem is telepedhettek le az új területeken. A csekély létszámú katonai közösség a helybéli lakosságtól elkülönülve, katonai létesítményekben élt. A vezérek közül néhányan építhettek maguknak rezidenciát, de kizárólag az addig lakatlan földeken. Mint láthattuk már, a jeruzsálemi muszlimok sem a város előkelőbb részeire költözködtek be, inkább a zsidó negyed közelében, a Hárám lábánál találtak otthonra. Jeruzsálem java részében keresztény város maradt, ahol egyetlen muszlim szent terület különült el. Mohamed egyszer azt mondta, aki arabul beszél, az arab – ahogy a görög anyanyelvűeket is helléneknek nevezték korábban. Az eltelt évek során a lakosság nyelve az arab lett, így mai leszármazottaikat – muszlimokat és keresztényeket egyaránt – araboknak nevezzük. Palesztina – amelyet az arabok “Filasztín”-nak neveznek – hivatali rendszerének felállításakor a muszlimok a korábbi bizánci rendszert vették át, amely az országot három részre tagolta. Jeruzsálem a júdai és szarvariai hegyvidéket és a parti síkságot magába foglaló Dzsund Filasztín területén állt. A Dzsund Urdunnhoz tartozott Galilea és Perea nyugati része, míg a Dzsund Dimasqhoz az egykori Moáb és Edom. Az arabok Jeruzsálemet Baht alMaqdisznak vagy Ilíjának (Aelia) nevezték. Abból is kiderül, mennyire megbecsülték a várost, hogy milyen embereket neveztek ki az élére. Moávija ibn Abu Szufján, a későbbi kalifa lett egész Szíria és Palesztina (amelyet az arabok közös néven al-Samként emlegettek) kormányzója. Ovájmir ibn Szaid, az egyik legnagyobb muszlim hadvezér vezette a Dzsund Filasztínt, és arról vált ismertté, hogy tisztelettel bánt a dzimmik-kel. A Korán öt legtekintélyesebb tudósa közül való Obadjáh ibn al-Szamit lett Jeruzsálem első kádi-ja (iszlám bíró). A Próféta megbecsült társai közül mások is – például Fairuz al-Dajlámi vagy Sáddád ibn Avsz – Jeruzsálemben telepedtek le, a város szentségének vonzásában. Az iszlám birodalmat a csodás kezdetek után a széthullás réme fenyegette, amikor Omárt 644-ben egy perzsa hadifogoly meggyilkolta. A vallások egyik legnagyobb tragédiája, hogy gyakran saját legszentebb eszményeiknek sem felelnek meg. A kereszténység, a szeretet hite, megannyi gyűlöletet és megvetést szított Jeruzsálemben. Most az egység és összetartás vallása, az iszlám esett a széthúzás és szektákra tagolódás áldozatául. A kalifák és a Próféta rokonsága között már Mohamed halála óta ellentét állt fenn az umma vezetését illetően.



Végül ez az ellentét vezetett a szunnita-síita szakadáshoz. Omárt Oszmán ibn Affán követte, a Próféta egyik első társa, az arisztokrata Omajjád család sarja. Jeruzsálem fejlődéséhez azzal járult hozzá, hogy hatalmas közkertet létesített és nyitott meg a város szegényei számára a Sziloam-medence mellett. Oszmán hitbuzgó muszlim, de csapnivaló vezető volt. 656-ban tisztek egy csoportja meggyilkolta, majd Ali ibn Abu Thálibot, a Próféta legközelebbi élő férfi rokonát kiáltották ki a negyedik kalifává. Azonnal kitört a polgárháború Ali és Moávija, az al-Sam uralkodója és az Omajjád-klán feje között. Moávija követelte, hogy szolgáltassák ki neki Oszmán gyilkosait. A háború egészen 661ig húzódott, amikor Alit egy új, fanatikus szekta tagja megölte. Hat hónappal később, Jeruzsálemben Moáviját kiáltották ki kalifává. Ő lett az iszlám birodalmat majd' egy évszázadon át uraló Omajjád-dinasztia első kalifája. Moávija székhelyét Medinából nyomban Damaszkuszba helyezte át. Ezzel a lépésével nem a vallási eszménynek fordított hátat, mint egyesek vélekednek. A muszlimok birodalma ekkor már a keleti Khoraszántól egészen az ÉszakAfrikában fekvő mai Líbiáig nyúlt. Az Omajjád-kor végére, az iszlám birodalom Gibraltártól a Himalájáig ért. A fővárosnak központibb fekvésű helyet kellett választani, és a muszlimoknak szorosan a birodalomhoz kellett csatolniuk a meghódított területeket. A muszlimok a világ szentséggé emelését célul tűzték ki: kifelé haladva juttatták el Allah szentségét a birodalom távoli vidékeire is, nem maradhattak tehát mindig hazájuk szent helyei közelében. A főváros Damaszkuszba helyezése jót tett Palesztinának, amely a hatalmi központhoz való közelségének köszönhetően kulturális és gazdasági fejlődésnek indult. Moávija közel húsz esztendőn át kormányozta al-Samot, és eközben megszerette Jeruzsálemet. Valahányszor csak Palesztinában járt, meglátogatta a várost, bár egyszer merényletet kíséreltek meg ott ellene. A muszlimok egybegyűjtötték Moávija dicsérő szavait Baht al-Maqdiszról, ami azt mutatja, a muszlimok átvették a dzimmi-k Jeruzsálem-kultuszának elemeit. A város a kafifa szerint “a hely, ahol a népek összegyűlnek és feltámadnak az ítélet napján”, olyan hely tehát, ahol a lakók is szentséggé válhatnak. Az egész al-Sam “Allah kiválasztott országa, melybe legalázatosabb szolgáit vezeti el”. A kalifa egyszer azt is kijelentette a Hárámban prédikációja közben: „Allah a mecset két fala közti teret jobban szereti a világ minden más helyénél.”[448] A Hárámban imádkozó muszlimok messze kerültek ugyan Mekkától, de szentségét megtapasztalhatták Jeruzsálemben is. Moávija halála után ismét széthúzás támadt a birodalomban, mert muszlim alattvalói közül nem mindenki fogadta el fia, Jazíd kalifává emelését. 680-ban a Próféta unokája, Huszein ibn Ali lázadást indított az Omajjádok ellen, de szánalmasan kisszámú táborával együtt őt is lemészárolták a mai Irak területén



fekvő kerbalai síkságon. Ettől kezdve Kerbala szent városa lett a Síának, amely úgy tartotta, az ummá-t csak Mohamed közvetlen leszármazottja vezetheti. Kerbala szentsége mellett a síiták a Mohamedtől és Alitól származó imámokat (vezéreket) is szentként tisztelték. Minden imámot nemzedéke katbij-ának tekintették. Általa a muszlimok közvetlenül érintkezhettek a mennyel, Mohamed, a tökéletes ember szentségén keresztül. Az Omajjádok ellen 683-ban megint felkelés tört ki, amikor Jazíd kalifa halálosan megbetegedett. Abdallah ibn al Zubeir magát kalifává kiáltatta ki, és elfoglalta Mekkát. 692-ig meg is tudta őrizni uralmát, de az umma támogatását nem sikerült elnyernie. Jazíd halála után I. Merván (684-685) és fia, Abd alMalik (685-705) megerősítették az Omajjádok hatalmát előbb Szíriában, Palesztinában és Egyiptomban, majd a birodalom többi részén is. Abd al-Malik különösen rátermett uralkodónak bizonyult. A régi bizánci és perzsa hivatali rendszer helyébe arab kormányzatot állított: a teokratikus eszményen alapuló központosított monarchia rendszerét. Miután Abd al-Malik kalifa viszonylagos békét és nyugalmat teremtett, figyelmét Jeruzsálem felé fordította, melyhez, mint minden Omajjádot, mély érzelmek fűzték. Helyreállíttatta a város falait és kapuit, amelyek a viszályok során megrongálódtak, majd felépíttette a Dar Imámát, az ilijai helytartó rezidenciáját a Hárám közelében. Abd al-Malik legfontosabb hozzájárulása a város fejlődéséhez kétségkívül a Szikla-dóm volt, melyet 688-ban kezdtek építeni. Az iszlám vallásának voltak saját szent helyei, a csodálatos szövegű arab szentírás pedig rendkívüli erővel bírt. De nagy emlékművei nem álltak, és a pompás templomokkal teli Jeruzsálemben a muszlimok hátrányban érezhették magukat. Valószínűleg be akarták bizonyítani a keresztényeknek, akik-ha Arculfus példáját jellemzőnek tekintjük-kinevették a Hárám szerény fából épült mecsetjét, hogy maguk is képesek nagy művek létrehozására. A tizedik századi jeruzsálemi történész, Moqadaszí állapította meg, hogy al-Sam templomai mind “varázsosan szépségesek” és hogy az “al-Kumama dómja” oly nagyszerű és hatalmas, hogy Abd al-Malik joggal tarthatott tőle, hogy “megszédíti a muszlimok lelkét”. A kalifa olyan épületet szeretett volna, amely “egyedülálló csodája a világnak”.[449] Abd al-Malik tehát kinyilvánította, hogy új dómot emel, melynek kupolája vetekszik majd az Anasztasziszével a Nyugati-hegyen és a Mennybemenetel pompás templomáéval az Olajfák hegyén, mely utóbbi esti, fényes kivilágításban Jeruzsálem egyik legnagyszerűbb látványossága volt.[450] Abd al-Malik, hogy biztosítsa, az új muszlim szentély éppilyen fényes lesz, bizánci mestereket és építészeket fogadott fel, és a munkálatokat vezető három személy közül kettő valószínűleg keresztény volt.[451] A dzsimi-k hozzájárulása ellenére az első muszlim szentély eltéveszthetetlenül iszlám jelleget öltött.



A kalifa a dómot a heródesi tér északi részének burkolata alól kiálló szikla köré építtette. Vajon miért akarta megtisztelni ezt a követ, amelyről sem a Bibliában, sem a Koránban nem esik említés? Későbbi korok muszlim hívői úgy tartották, hogy Mohamed éjszakai utazása során ezt a sziklát érintette lábával, mielőtt a mennybe szállt, és az alatta nyíló kis barlangban imádkozott. 688-ban ezt az eseményt azonban még nem kötötték Jeruzsálemhez. Ha Abd al-Malik valóban a Próféta lajtorjájáról (miradzs) akart volna megemlékezni, a megfelelő koráni verset a szentély falára vésette volna. De nem tette. Nem tudjuk, honnan ered a szikla iránti hódolat. A bordeaux-i Zarándok látta, amint a zsidók egy “üreges követ” kennek meg olajjal a Templom-hegyen, de nem állíthatjuk biztosan, hogy erről a szikláról ejtett szót. A második századi Misna az alapítás kövét említi (Even Setija), mely Dávid és Salamon idejében a frigyláda mellett állt, de a rabbik nem erősítik meg, hogy a heródesi Templomban is ott lett volna, és nem is azonosítják az alapítás kövével a lerombolt Templom-hegyen álló sziklát. Valószínű, hogy a zsidók és muszlimok úgy vélték, a szikla a Templomban álló szentek szentjét jelölte, bár a tudomány jelenlegi álláspontja az, hogy tévesen.[452] A Sziklát így a “föld közepének'° tarthatták, ahonnan elérhették a mennyországot. A Szikla-dóm építését követően mind a zsidók, mind a muszlimok kialakították a maguk legendáit a szikláról, a muszlim szentély tehát ihletője lehetett a zsidó képzeletnek. A zsidók és muszlimok a szikla eredetét a Templom – a világ közepe, az Édenkert bejárata és a termékenység forrása – megalapításával hozták összefüggésbe. A képzettársítások jellemzők a monoteista szent helyekre. A muszlimok már



egészen korán hittek abban, hogy az új szentély felkeresése révén közelebb kerülhetnek a Paradicsom ősi harmóniájához.
Egyes tudósok úgy vélik, Abd al-Malik nem maga választotta ki az épület helyét. Elméletük szerint a zsidók a perzsa megszállás idején elkezdték Templomuk újjáépítését a hegyen, és amikor Herakliosz visszafoglalta á várost, nyolcszögű diadalmi templomot akart építtetni a Perzsia és a judaizmus feletti győzelem tiszteletére. Az alapzat már el is készült, de a görögök abbahagyták az építkezést, amikor az arabok lerohanták Palesztinát. Abd al-Malik 688-ban ezen a bizánci alapzaton kezdhette el a Szikla-dóm építését.[453] Ez a vitatható elmélet igyekszik megmagyarázni az iszlám világban egyedülálló épület keletkezését. A Szikla-dóm nem mecset. Nincs benne kibla-fal, amely a hívőknek megmutatja Mekka irányát, az imádkozásra sincs elég hely. A szikla a szentély közepét foglalja el, és mellette negyven oszloppal két körkörös kerengőt alakítottak ki. A Szikla-dóm szentély, emlékmű. Jeruzsálemben az ilyesmi nem volt szokatlan. A



környéken mindenütt sziklák és barlangok fölé emelt híres templomok álltak: a sziklasír körül az Anasztaszisz Rotundája, a Golgota kövét tartalmazó Mártírium, a Születés temploma Krisztus szülőhelye, a barlang fölött, és a Jézus lábnyomát őrző kő köré épült Mennybemenetel temploma. Ezek a helyek mind a megtestesülésről emlékezték meg. Abd al-Malik pompás új kupolája ezek ellenében emelkedett a magasba. A dóm feliratai a belső oszlopsor ívei fölött szinte kizárólag azokat a koráni verseket idézik, melyekben az Írás tagadja a megdöbbentő felvetést, hogy Isten fiat nemzett volna. A szúrát az “Írás birtokosai”nak címezték és az Istenről szóló téves és veszedelmes tanítások ellen emeli fel szavát:
Jézus, a Messiás [Krisztus], Mária fia [csupán] küldötte Allahnak, és az ő szava, amit sugalmazott Máriának, és belőle [kiáradó] szellem. Higgyetek hát Allahban és az ő küldötteiben és ne mondjátok azt, hogy “Három!” Hagyjátok abba! Jobb az nektek! Allah csupán egyetlen isten. Magasztaltassék! Hogyan is lehetne gyermeke![454]
A muszlimok kisebbséget alkottak Jeruzsálemben. A keresztény többség a hódítókat valószínűleg primitív barbároknak ítélte. A régi jeruzsálemi szentélyek fölé magasodó Szikla-dóm azonban büszkén hirdette, az iszlám megérkezett, és itt marad mindörökre. Az iszlám ezáltal felszólította a keresztényeket, hogy vizsgálják felül nézeteiket, és térjenek meg Ábrahám tiszta istenhitére.[455] A zsidók valószínűleg egyetértettek a dóm feliratával. Nem mindegyikük nézte elborzadva a muszlimok építkezését a Templom-hegyen. 750 körül a Jóhai berí Simeon rabbi misztériuma zsidó szerzője az építkezést a messiási kor előjelének látta. A muszlim kalifát “Izrael szerelmesé”-nek nevezte, aki “meggyógyította Cion sebeit és a Templom sebeit”. “Eligazítja Morija hegyét, kiegyengeti földjét, és mecsetet épít a Templom kövének (Evez; Setija).[456] A Szikla-dóm üzenete a zsidóságnak is szólt. Egykori Templomuk helyét foglalta el, ahol Ábrahám feláldozta fiát. Most pedig Izmael fiai tették magukévá a szent hegyet. Nem egyedül a zsidók származtak Ábrahámtól, aki pedig maga nem zsidó vagy keresztény, hanem a szó eredeti értelmében muszlim volt.



A Szikla-dóm inkább a muszlim identitást erősítette meg, és nem a haddzs-ot szerette volna a még mindig al-Zubeir kezén lévő Mekkából Jeruzsálembe terelni. Az elméletet elsőként a kilencedik századi iraki történetíró, Jakubí vetette föl, aki szerint a szentély körkörös folyosói a taváf céljára épültek: „az emberek éppúgy járhattak a szikla körül, amint a Kába körül jártak”.[457] Mindez nemigen valószínű. A Szikla-dóm kerengői túl keskenyek a taváf összetett rítusához, és ha a kalifa valóban Mekkát szerette volna pótolni, könnyebb lett volna lemásolnia a Kába-szentélyt, mintsem kidolgozni a bonyolult szerkezetű dómot. Más kortárs történész nem is említi a szentségsértő kalifai vállalkozást, amely megrázta volna az egész muszlim világot. Abd al-Malik mindig mély tisztelettel viseltetett Mekka és a Kába iránt. Jakubí viszont az Omajjádok ellenfele volt, és elméletét szinte bizonyosan propagandának szánta. Ha a Szikla-dóm csak politikai célt szolgált volna, vagy azt, hogy a dzimrni-k kegyeit elnyerje, a muszlimi emberek szívébe sohasem talált volna utat. Sőt a későbbi muszlimi szentélyek archetípusa lett. Amikor a zarándokok és hívők a dómba léptek, érezték, milyen tökéletesen kijelöltetett számukra az Allahhoz vezető út.[458] Az épület tervét megihlette talán az iszlám misztikusainak, a szúfíknak új metafizikája is, akik meglehetősen hamar megjelentek Jeruzsálemben. A jelképeknek az iszlámban játszott fontos szerepét már érintettük. Mivel Allah semmihez sem hasonlítható, a muszlimok kultikus helyeiken minden figuratív ábrázolást megtiltottak, de a geometria mintái és formái engedélyezettek maradtak, hiszen a képzelet eszményi világát tükrözték. A lét rejtező rendszerét jelölték ki, amellyel összhangba kerülve a muszfimok megtalálhatták Isten harmóniáját, békéjét és egységét. A mekkai Hárámban a Kába négyszöge vezetett a taváf köréhez, jelképezve az utat a földtől az



örökkévalóságig. Hasonló mintát követ a jeruzsálemi szentély is. A szikla és a barlang jelképezik a földet, a kutatás eredetét és kiindulópontját. Ezt nyolcszög veszi körül, mely a muszlim gondolkodásban az első lépés a négyszög kötöttségétől. A nyolcszög jelöli ki a teljesség, tökély és örökkévalóság felé vezető emelkedést, melyet a kupola tökéletes köre teljesít be. Maga a kupola, a muszlim építészet igen jellemző eleme, a mennyország felé vezető emelkedés szimbóluma. De jelképezi a tavhid tökéletes egyensúlyát is: az ég végtelenje felé kinyúló külseje pontos leképezése belsejének. Így mutatja, hogy az isteni és emberi, belső és külső egymásba illenek, kiegészítik egymást, mint az egész két fele. A szentély színei is jelentést hordoznak. Az iszlám képzőművészetben a kék, az ég színe a végtelenségre utal, míg az arany a tudásra, amelyet a Korán az Isten megértéséhez szükséges muszlim tulajdonságnak nevez. A Szikla-dóm a muszlimok első kiblá-ja helyén épült fel. Ez a hely vallási „középpont” volt, ahol a szikla alatti üregben imádkozott Ábrahám, Dávid, Salamon és Illés. Egyesek még Hénoch lábnyomát is látni vélték a sziklán, amelyről szerintük a mennybe szállt. Ezen a helyen érintkezett egymással a föld és az ég: innen indulhattak el Allah felé vezető útjukon a muszlimok. Abd alMalik szentélye jelölte ki a végső valóság megközelítésének módját, az emelkedést, mely a szúfí bölcseletben a lélekbe vezető ereszkedés volt egyben. Láthattuk, hogy a Templom építészete még akkor is befolyásolta a zsidó képzeletet, amikor az épület maga már nem létezett. A Szikla-dóm, a muszlimi építészet első maradandó műve, a muszlimok lelki térképe lett. Terve fő vonásait gyakran használták olyan emberek mauzóleumainál, akiket katbi-ként, ég és föld közötti közbenjárókként tiszteltek. A Szikla-dóm maga pedig a mekkai jelképiséget vitte tovább. Bár Jakubí története a Mekka helyébe lépő dómról szinte bizonyosan hamis, rávilágít arra, hogy a muszlimok milyen hasonlónak érezték a kettőt. A muszlim történelem legelején, az első kibla, ha rövid időre is, a Kába helyére lépett. Mindkét helyet az Édenkertnek tekintették, a föld közepének, mindkettőt Ádámmal, Ábrahámmal és Izsák feláldozásával hozták összefüggésbe. A mekkai központi szentség leképezése más szentélyek mitológiájában és építészetében nem szolgai másolás eredménye. Inkább az egységre törekvést szimbolizálja, melyben a dolgokat azáltal rendezik az eredeti tökély állapotába, hogy a forráshoz viszonyítják. Mindez megnyilvánul a Jeruzsálem szentségéről szóló új hagyományokban is, melyek a hetedik század végén kezdtek elterjedni az iszlám világában – nem kis mértékben az iszráillíja hatására. A zsidók mindig is úgy tartották, Templomuk a világ termékenységének forrása. Most pedig a muszlimok állították: „Minden édes víz a Szikla alól ered.” Az utolsó ítéletre Jeruzsálemben kerül sor. Isten



legyőzi Gógot és Magógot. A holtak feltámadnak és összegyűlnek az utolsó napon a Szent Városban. Jeruzsálemben meghalni kitüntetés: „Az, akit Jeruzsálemben ér a halál, mintha a mennyországban halt volna meg.” Minden próféta arra vágyott, hogy Jeruzsálemben temessék el. Mielőtt meghalt, „Ádám meghagyta, hogy Jeruzsálembe vigyék eltemetni őt”. Állítólag Mohamed barátai is Jeruzsálembe akarták szállítani a Próféta testét, hogy a többi próféta mellett, a feltámadás városában nyugodhasson. Jeruzsálem volt minden szent ember és szent tárgy célja. Az utolsó napon még a Kába is Jeruzsálembe költözik. Ez a gyakran idézett mítosz árulkodik róla, mennyire összekapcsolódott a két gondolatkör a muszlim képzeletben.[459] Al-Valíd kalifa, aki 705-ben követte Abd al-Malikot, folytatta a Hárám szent méltóságának emelését. 709-ben elrendelte egy új mecset építését Omár hevenyészett épülete, a mai Al-Aksza-mecset helyén. A Szikla-dómtól eltérően ezt a mecsetet többször is lerombolták, újjáépítették és átalakították. Al-Valíd mecsete egy földrengés következtében nem sokkal később elpusztult, és csak kevés maradt meg belőle. Tudjuk, hogy márványburkolat fedte padlóját, és márványoszlopok álltak benne. Később azért bírálták, mert túl hosszú és keskeny volt. A kalifa helyreállíttatta Heródes támfalait is. és felfelé terjesztette ki őket, bár a heródesi kövek hatalmas méreteit nem tudta utánozni. A plató falai körül oszlopcsarnokokat építtetett, nagyjából a maihoz hasonló módon. A Hárám közvetlen közelében álló régi lakóterületet lebontották, hogy helyet adjanak néhány pompás birodalmi épületnek. A plató déli végében álló kapukat újjáépítették, és középületeket emeltek körülötte, amelyek közül a két emelet magas, központi udvar köré rendezett szobákból álló hatalmas palota emelkedett ki. A palota felső emeletét az új mecsetbe vezető híd kötötte össze a Hárámmal. Oszlopos épületek emelkedtek nyugat és észak felől is, a nyugati támfal mentén. Készült zarándokszállás, fürdőház, kaszárnya és más középületek is. Végül helyreállították a mai Lánc utcáról (Taríq al-Szilszila) a Hárámba vezető egykori heródesi hidat is. Az Omajjádok sohasem indítottak el ennél nagyobb vállalkozást: vajon al-Valíd Jeruzsálemet akarta megtenni az iszlám birodalom fővárosává?[460] Al-Valíd fia, Szulejmán (71 5-717) már kétségkívül Jeruzsálemet választotta, ahogy Mudzsír ad-Din írja: „Úgy tervezte, hogy Jeruzsálemben él, amelyet fővárosává tesz, hatalmas gazdagságot és jelentékeny népességet gyűjt ide.”[461] Szulejmánt a városban kiáltották ki kalifává, Baht al-Maqdiszban fogadta a hűségnyilatkozat megtételére érkező küldöttségeket. Névrokonához, Salamonhoz hasonlóan, Szulejmán is a Templom-hegyen fogadta híveit, egy szőnyegekkel, párnákkal és díványokkal berendezett kupolás épületben a Szikladóm mellett. A terv, hogy Jeruzsálemet fővárossá teszi, mégsem vált valóra.



Jeruzsálem elhelyezkedése nem tette lehetővé a kiterjedt birodalom kézben tartását. Szulejmán felismerte a tényt, és felépíttette Lidda közelében Ramla városát, amelyet a Dzsund Filasztín székhelyévé tett. Ramla Jeruzsálem hatalmát és gazdagságát is a partvidékre vonzotta. Az Omajjádok valószínűleg nem tehették meg, hogy egy túlnyomóan keresztény várost tegyenek székvárosukká. Ez nem jelenti azt, hogy ne tisztelték volna Jeruzsálemet, mint egyesek gondolják. A muszlimok már kezdettől fogva a térség szent helyeitől távolabb választották ki fővárosukat. Mohamed sem költözött át Medinából Mekkába, miután meghódította, bár követőinek kétségeik sem lehettek afelől, hogy Mekkát tartja nagyobb szentségnek. Az első kalifák Medinában uralkodtak, és hasonló indítékból választhatták Ramlát is Jeruzsálem ellenében. Még a Jeruzsálem szentségét oly nagy becsben tartó zsidók is szívesebben költöztek Rumlába. Az új város zsidó lakosságának száma Jeruzsálemét jócskán meghaladta. A nyolcadik század közepére a birodalom felbolydult. II. Al-Valíd kalifát 744ben megölték, és a Dzsund Filasztín és Dzsund Urdunn lakói fellázadtak fia, Jazíd ellenében, és a felkelés leverése után is ellenezték a kalifa dzsimmik-kel szembeni toleráns politikáját. Az al-Sami-lázadás Jazíd utódja, II. Merván uralkodása idején is folytatódott. A kalifa óvintézkedésül leromboltatta Jeruzsálem, Himsz, Damaszkusz és más városok falait. Jeruzsálem 747. szeptember 11-én további károkat szenvedett, amikor földrengés rázta meg a várost. A Szikladóm keleti és nyugati fala leomlott, elpusztult al-Valíd mecsetje, az Omajjád-palota és Justinianus Nea-temploma. A Hárám közelében élő muszlimok közül sokan életüket vesztették, és az utórengésektől tartő lakosság vagy hat héten át a hegytetőkön lakott. A földrengés az Omajjád-dinasztia uralmának összeomlását vetítette előre. Abbásznak, Mohamed nagybátyjának leszármazottai már régóta ellenszegültek a transzjordániai Homeimából az Omajjádok uralmának. 749-ben szövetkeztek a khoraszáni Abu Muszlimmal, aki a kalifátus összes ellenfelét egy pártba gyűjtötte. Januárban II. Merván a Tigristől keletre, a nagy Zajb folyó mellett vereséget szenvedett, és valamivel később a megmaradt Omajjádokat a palesztinai Antipatriszban lemészárolt . Abu al-Abbász al-Szaffáh lett az első Abbászida kalifa. Az Abbászidák Bagdadot tették fővárosukká, ami súlyos következményekkel járt Jeruzsálem számára.



12. Al-Kudzsí
Az iszlám rendszere lehetővé tette, hogy a történelemben először élhessenek együtt zsidók, keresztények és muszlimok Jeruzsálemben. Amióta a zsidóság hazatért a babiloni fogságból, a hívők mindig a város szentségét biztosító alapfeltételnek tekintették mások kirekesztését. A muszlimok szentségeszménye azonban a hívők befogadásaira törekedett. Ábrahám három vallásának hívei saját városrészükben lakhattak, saját szentélyeikben tarthatták istentiszteleteiket, kifejezvén az egyedül való Istentől eredő igaz úton járó hit folytonosságát és harmóniáját. A mindhárom vallás számára oly fontos városban élő hívők jobban megérthették volna egymást. Mégsem így történt. A helyzet állandó feszültséget szült. Hatszáz éven át álltak ellentétben zsidók és keresztények a Szent Város státusának kérdésében. Mindkét fél úgy tartotta, a másik téved, és az együttélés mit sem javított ezen a helyzeten. Egyes muszlimok is kezdték már elvetni a Korán egyetemes világnézetét, és az iszlámot az egyetlen igaz hitnek tartották. A szúfik és a bölcselők a régi eszményt igyekeztek a maguk módján megfogalmazni, de a muszlimok egyre nagyobb számban kezdtek arra a meggyőződésre jutni, hogy az iszlám fensőbbrendű a korábbi hagyományoknál. Ha pedig már ilyen kirekesztő kijelentések hangoznak el, az együttélés szinte lehetetlen. Mivel minden vallás úgy tartja, neki – és csak neki – lehet igaza, a hasonló álláspontot valló más hitek közelsége nehezen viselhető kihívást jelent. Ahogy mindhárom vallás saját identitását védelmezve hirdette önnön fensőbbrendűségét, a feszültség egyre fokozódott az Abbászida-uralom alatt álló Baht al-Maqdiszban. A felfokozott indulatok egyik oka az volt, hogy a kalifátus Bagdadba költözött át, amely 762-ben lett az iszlám birodalom fővárosa. Jeruzsálem megtartotta szimbolikus jelentőségét az Abbászida kalifák számára, akik azonban nem akartak annyi pénzt és figyelmet áldozni al-Samra és a Baht al-Maqdiszra, mint elődeik. Jeruzsálem túl sok szállal kötődött az Omajjád-uralomhoz. Míg az Omajjád kalifák rendszeresen látogatták a Szent Várost, ahol már ismerősként üdvözölték őket, az Abbászidák távoli hatalmasságok maradtak, és látogatásuk mindig rendkívüli eseménynek számított. Eleinte a kalifák fontosnak tartották a jeruzsálemi utazást, mert legitimitásukat erősítette. Amikor al-Manszúr kalifa 757-beu megalapozta uralmát, a haddzs-ról hazatérőben ellátogatott Jeruzsálembe. A várost elkeserítő állapotban találta. A 747-es földrengés óta romokban hevert a Hárám és az Omajjádok palotája. Amikor a muszlimok arra kérték a kalifát, hogy állítsa helyre al-Valíd mecsetjét, ő azt felelte, nincs pénze, de felvetette, hogy a Szikla-dóm ezüst és arany kupolaburkolatát felolvasztva



tehetnének szert anyagi forrásra. Az Abbászidák nem hanyagolták el teljesen a Hárámot, de nem is ápolták olyan odaadással, mint az Omajjádok. A mecsetet egészen addig nem építették újjá, míg a 771-es újabb földrengés teljesen le nem rombolta. Al-Mahdí kalifa (775-785) trónra lépésekor utasítást adott a szentély újjáépítésére és megnagyobbítására. Ezúttal a tartományok helytartóinak és a helyi kaszárnyák parancsnokainak kellett állniuk a költségeket. Az új mecset jóval szilárdabb volt elődjénél: amikor Moqadaszí 785-ben megírta jeruzsálemi beszámolóját, még mindig épségben állt. Pompás kupola fedte, és belső tere szélesebb volt elődjéénél. Ami megmaradt az Omajjád-épületből, úgy állt „az új közepén. mint egy szépséges dísz”.[462] A mecset az al-Mazdzsid al-Aksza (,,igen távoli mecset”) nevet viselte, amelyet végérvényesen Mohamednek a Koránban röviden említett éjszakai utazásához kötöttek.[463] A Próféta látomásos jeruzsálemi útjáról szóló első teljesebb beszámolót a Mohamed ibn Iszháq (?-767) írta életrajzban (a Szirában) olvashatjuk. A történetben Mohamedet Gábriel, a reveláció angyala repíti csodás módon Mekkából a Templom-hegyre, ahonnan a hét mennyországon át emelkedik fel Allah trónusa elé. Vannak muszlimok, akik szó szerint értelmezik a beszámolót, hisznek abban, hogy Mohamed testi valójában utazott Jeruzsálembe, és szállt a mennybe. Mások, köztük Ájsah, a Próféta kedvenc asszonya, ragaszkodtak ahhoz, hogy az utazás kizárólag Ielki élményt jelentett. A muszlimok természetszervnek tartottál, hogy az Istenhez vezető repülés Jeruzsálemen át vezet. Amióta 691-ben felépült a Szikla-dóm, a Hárám az ég felé tartó spirituális emelkedés hatásos archetípusa lett. A szúfíkat ellenállhatatlanul vonzotta a Baht al-Maqdisz. Körülbelül az Al-Aksza-mecset helyreállítása idején halt meg a népszerű misztikus asszony, Rabjá al-Adavíja, akit az Olajfák hegyének kupolájától látótávolságban temettek el. Abu Iszháq Ibrahim ibn Adham, a szúfizmus egyik megalapítója, Khoraszántól egészen Jeruzsálemig utazott, hogy itt élhessen. A szúfík arra tanították a hívőket, hogy fedezzék fel az iszlám vallásosság belső dimenzióját. A misztikus vallási indíttatás alapja szerintük az ősi egységhez való visszatérés motívuma, saját spirituális élményeik alapmintájának pedig Mohamed éjszakai utazását és a miradzs-ot tartották. Úgy tanították, Mohamed eksztázisban semmisült meg az isteni trón előtt. Ez a megsemmisülés (fana) azonban csak előre jelezte tökéletes újjászületését (báká) egy teljesebb, mélyebb emberi létbe. A szúfík a Hárám környékére gyűltek. Még olyanok is voltak közöttük, akik a hegytető oszlopcsarnokaiban vertek tanyát, hogy a kupola és a szikla közelében elmélkedhessenek Mohamed mennybemenetelén. Jelenlétük jótékonyan hatott Jeruzsálemre, mert a szúfizmus rendkívüli tisztelettel közelített más vallások értékeihez. Miközben a jogtudók és a papság (ulema) az iszlám kirekesztő



jellegét erősítő törvénykezés kimunkálására törekedtek, a szúfik hűek maradtak a Korán egyetemességéhez. Gyakran előfordult, hogy egy-egy szúfí misztikus átszellemülve kiáltozta, hogy ő nem zsidó, nem keresztény, sem pedig muszlim, aki egyformán otthonra talál a mecsetben, a zsinagógában, az imaházban vagy a templomban, mert a fané-ban felolvadt éntudata átlépte az ember emelte korlátokat. Nem minden muszlim érhette el a misztikus magasságokat, de a szúfí eszmény erős hatást tett rájuk. A birodalom egyes részein a szúfizmus vált uralkodó vallásmintává az iszlámban, bár a korai időszakban az amúgy is háttérbe szorult misztikához gyanakvással közelítettek. A várost most, hogy úgy hitték: Mohamed járt Jeruzsálemben, kétszeresen is szentnek tartották. Jeruzsálemet mindig is a Templom városaként, a föld középpontjaként tisztelték, de a képzelet most a Prófétával, a tökéletes emberrel is összekapcsolta, akinek misztikus repülése (al-iszrah) Mekkától Jeruzsálemig a két szent várost szorosan egymáshoz kötötte. Mohamed tehát saját személyében juttatta el Mekka szentségét a jeruzsálemi igen távoli mecsetbe. Akárcsak Mekka és Medina esetében, Jeruzsálem szentségében is szerepet játszott az archetipikus ember jelenléte, aki kapcsolatot teremtett menny és föld között. Ez Mohamed miradzs-legendájából is kiderül. A muszlimok ebben a korban a Próféta létét már theophaniaként látták. Természetesen nem őt magát tartották istenségnek, de életpályáját ajá-nak, Isten e világi tettei jelének, a tökéletes Allah iránti megadás (iszlám] szimbólumának tekintették. A VIII-IX. század tudósai elkezdték egybegyűjteni Mohamed maximéit (ahadisz) és gyakorlati szokásait (szunna). Ezek formálták az Iszlám törvény (a Saria) és a muszlim hívő mindennapi életvitelének alapját. A szunna arra tanította a muszlimokat, hogy utánozzák azt, ahogy Mohamed beszélt, evett, mosdott, szeretett és imádkozott, hogy életük legapróbb részleteiben legyenek részesei a tökéletes iszlám-nak. Az imitáció jelképes rítusa a muszlimokat az örökkévaló őspéldaképhez, Mohamedhez kötötte, aki az Allah szándéka szerint élő ember mintája volt. Mohamed életének kevés története fejezi ki olyan jól Isten iránti tökéletes megadását, mint a jeruzsálemi Hárámból a legfelső mennyországba vezető miradzs legendája. Ez az emelkedés lett a muszlimok szemében a minden emberi lénynek a létezés forrásához vezető visszatérésére az archetípus. A Jeruzsálembe imádkozni jött muszlimok jelképes cselekedetekkel utánozták az iszrah és a miradzs eseményeit, így válva résztvevőivé a Próféta misztikus repülésének. Azt remélték, ezen a módon valamennyire tökéletes megadása lelkiállapotát is megközelíthetik. A Hárámon végzett új szunna nem sokban különbözött a Jézus jeruzsálemi nyomát követő keresztény körmenettől. A VIII-IX. század táján nem tudjuk, pontosan mikor – több kis szentély és kápolna jelent meg a Hárámban. A Szikla-dómtól északra állt a Próféta kápolnája és Gábriel stációja.



[464] Ezek a kis szentélyek jelölték azokat a helyeket, ahol Mohamed és az angyal imádkozott a többi prófétával, mielőtt az arany lajtorja (al-miradzs) megjelent előttük. A közelben állt a Lajtorja-kápolna, ahonnan a Próféta elindult felfelé, az isteni trónushoz. A muszlimok gyakran imádkoztak a Hárám déli kapujánál, amelyet a Próféta kapujaként ismertek, mivel állítólag itt lépett be Gábriel nyomában a városba Mohamed, oly nagy fényességet árasztva, mint a nap. Innen a Hárám délnyugati sarkába siettek, ahol Buraqot, Mohamed varázsparipáját kikötötték a mekkai űt után. A Hárám más szentélyei más prófétákról emlékeztek meg, amiben a szúfík hatását gyaníthatjuk. A Jeruzsálembe érkező muszlim zarándokok megtanulták, hogy tisztelniük kell a városban előttük élt, imádkozott és szenvedett szent embereket. A Szikla-dómtól keletre álló Lánckupoláról úgy tartották, Dávid király itt ítélkezett Izrael népe felett. Különleges fényláncot használt, amely leleplezte a hazugokat. A Hárám északi végében állt Salamon széke, ahol a király a Templom építésének befejezése után imádkozott. A Hárám egyes kapui a zsidó történelemhez kötődtek. A zsidók az Isteni Jelenvalóság kapuján (Báb alSzakina) hozták be a frigyládát, és jóm-kipúrkor a Megbánás kapujánál (Báb Hitta) könyörögtek bűnbocsánatért. Jeruzsálem azonban Jézus városa is volt, akinek születéséről és gyermekkoráról számos történetet mesél el a Korán. Itt olvasható, hogy amikor Mária terhes volt, Zakariás, Keresztelő János apja gondoskodott róla, és az ételt csoda teremtette asztalukra. A csecsemő Jézus pedig már a bölcsőben beszélni tudott, ezzel is korai jelét (aja) adva prófétaságának.[465] A Hárám muszlim látogatói imádkozhattak Zakaríja szentélyében a tér északkeleti sarkában, és a kövezet alatti üregek két szentélyében, a Mária-kápolnában (Mihráb Marjain) és Jézus bölcsőjének kápolnájában (Makid Isza). A muszlimok a hegy tetejéről lepillanthattak a Hinnom-völgybe (Vádi Dzsahannum), majd az Olajfák hegyére, a végítélet és a feltámadás színhelyére. A Hárám keleti falának „Aranykapu”-ját a Könyörület kapujának (Báb al-Rahmá) is nevezték. Ez szolgált a Koránban említett[466] választóvonalként az áldottak és az átkozottak között. Az ítélet után a Hárám lesz a Paradicsom, a Hinnom-völgy pedig a pokol. A kapu fölötti helyiségekben a szúfik mecsetet és kolostort alakítottak ki, ahol a közelgő világ végén meditáltak. Hárún ar-Rasíd kalifa (786-809) volt az első Abbászida uralkodó, aki nem érezte kötelességének Jeruzsálem meglátogatását, bár a haddzs-ról hazatérőben többször is járt Szíriában. Az Abbászidák kezdtek elszakadni a gyűlölt Otnajjádok számára oly fontos szent várostól. Hárún legendás pompájú udvart tartott fenn Bagdadban, ahol a kultúra is jelentősen célvirágzott. Hárún Irak területén kívül nem tudta megerősíteni saját hatalmát, és a birodalom egyéb



részein a helyi vezetők dinasztiái örökölték az uralmat. Általában a kalifa nevében uralkodtak, bár de facto függetlenséget élveztek. Palesztina a központi hatalom gyengülését elsősorban gazdasági téren tapasztalhatta. Az ország az Omajjádok alatt jólétben élt, de az Abbászidák csak kizsákmányolták a térséget, elherdálták vagyonát és erőforrásait. A népesség jelentős hányadát járvány pusztította el, a beduinok pedig betörtek a vidéki városok és falvak birtokaira, hogy palesztinai területeken vívják saját törzsi háborúikat. A beduinok az Omajjádok idejében a kalifátus oldalán harcoltak, de most egyre inkább csak terhére voltak az országnak. A bizonytalanság keltett először érezhető feszültséget a jeruzsálemi muszlimok és keresztények között. A beduinok júdeai kolostorokat támadtak meg, és a Nyugati-hegyen élő keresztények ráébredtek, hogy a gazdaságilag hátrányos helyzetben lévő muszlimok nem sokáig viselik el jólétüket. A keresztény templomok gazdagságot sugalltak, és a sanyarú sorsú muszlimokat felbőszítették a keresztény vagyonokról szóló történetek.



Jeruzsálem népe számára Hárún ar-Rasíd távoli és népszerűtlen uralkodó volt, de Nyugat-Európa keresztényei a kalifát jóindulatú személyiségnek látták, aki hajlandó volt elismerni császáruk nagyságát. 800 karácsonyán III. Leó pápa Nagy Károlyt, a frankok királyát a Római Szent Birodalom császárává koronázta. A szertartáson jeruzsálemi szerzetesek is részt vettek. Bizánc nem volt hajlandó elismerni Károly császárságát, mert megdöbbentette a gondolat, hogy egy írástudatlan barbár öltse magára a birodalom bíborát. Károly távolabb keresett tehát szövetségest magának, és apjához hasonlóan Bagdadhoz fordult. A Nyugat népei boldogan élték meg, hogy ismét császár uralkodott felettük, úgy tűnhetett, a Róma bukása utáni sötétség és kilátástalanság kora végre véget ért. Károlyt „Charlemagne”-nak, Nagy Károlynak nevezték, és az új kiválasztott nép uralkodóját látták benne. Fővárosát, Aachent szánták az új Jeruzsálemnek, még trónja is Salamon trónusa mintájára készült. Az új nyugati identitás kialakítása



során ösztönösen Jeruzsálem szent városához nyúltak vissza, amely Krisztus sírjának felfedezése óta vonzotta őket hosszú és fáradságos zarándokutakra. Nagy Károly és Hárún kalifa kölcsönösen megajándékozták egymást, Jeruzsálem pátriárkája pedig elküldte a császárnak az Anasztaszisz kulcsait és vele néhány ereklyét. A kalifa örült új külhoni szövetségesének, és engedélyezte Károlynak, hogy ispotályt, valamint templomot és gyönyörű könyvtárat létesítsen Jeruzsálemben az Anasztaszisz mellett. Károly a Kidron-völgyben is új épületet terveztetett, amelyben tizenkét szoba állt a zarándokok rendelkezésére, körülötte pedig szántóföldet, szőlőskertet és gyümölcsöst alakítottak ki. Az új császár megalapozta jeruzsálemi jelenlétét. Az új birodalom, úgy tartották, a föld közepén gyökerezett. Károly birodalma azonban már halálát sem élte túl. Európa népei sohasem felejtették el rövid újjászületésüket, és a császár jeruzsálemi kötődését. Későbbi korok történet- és krónikaírói azt állították, a kalifára olyan nagy hatást tett Károly, hogy neki akarta ajándékozni az egész Szentföldet,[467] mások pedig kijelentették, Hárún Károlyra bízta a jeruzsálemi keresztényeket. Az mélyen beleivódott a nyugati tudatba, hogy ha Hárún nem adta is Károlynak egész Palesztinát, az Anasztasziszt reáruházta. A szent hely tehát, jog szerint, a nyugati keresztényeket illette.[468] Ez a hiedelem bukkant felszínre háromszáz évvel később, a keresztes háborúk idején, amikor a Nyugat ismét erőre kapott. A birodalmi álmokat azonban azok az európai szerzetesek, papok és apácák is terjesztették, akik Károly új jeruzsálemi intézményeit vezették. 807-ben ellentétek robbantak ki görögök és latinok között a Születés templomában. A vallásukat különbözőképpen értelmező keleti és nyugati keresztények ösztönös viszolygást éreztek egymás világképe iránt, ami erőszakos eseményekhez vezetett a keresztény világ egyik legszentebb helyén. Ekkor kezdődött a hosszú és szégyenletes jeruzsálemi viszálykodás. A muszlimok számára a Nyugati-hegy új latin intézményei a jeruzsálemi kereszténység vagyonának és hatalmának növekedését jelképezték. Saját kalifájuk elhanyagolta a várost, míg a keresztény királyok költséget nem sajnálva mind szilárdabban próbálták megvetni a lábukat. A jakobiták szíriai monofizita szektája új monostort szentelt Mária Magdolnának a Hárámtól nem messze, északra. Palesztinára nehéz idők jártak. 809-től 813-ig polgárháború dúlt az országban, míg Hárún két fia az örökségért marakodott. Amikor a viszály alMamún trónra lépésével elcsitult, Jeruzsálemet újabb földrengés rázta meg, amely jelentősen megrongálta az Anasztaszisz kupoláját. majd a vidéket sújtó sáskajárás súlyos éhínséget eredményezett. A város egészségtelenebb részén. a Hárám körül élő muszlimoknak néhány hétre még el is kellett hagyniuk a várost. Amikor visszatértek, felbőszülten szereztek tudomást róla, hogy Tamás pátriárka



az alkalmat megragadva majdnem akkora méretben építette újjá az Anasztaszisz kupoláját. mint amekkora a Szikla-dómé volt. A város muszlim polgárai elkeseredve panaszolták a birodalmi kormányzónak, hogy a keresztények megszegték az iszlám törvényét, mely világosan megtiltja a dzsimmik-nek, hogy vallási épületeiket az umma mecseteinél vagy más szentélyeinél nagyobbra vagy magasabbra építsék. Ez a mozzanat később is gyakran felbukkant Jeruzsálem történelmében. Az építkezés állandó ideológiai hadviselésnek számított a városban. Hadrianus óta elsősorban a korábbi lakosság világának eltörlését szolgálta. Az épületek révén fejezték ki Jeruzsálem közösségei egymás iránti ellenszenvüket. A muszlimokat mindig nyomasztották a Baht al-Maqdisz csodálatos keresztény templomai, de jelenlétüket könnyebb volt elviselniük az Omajjádok idején, amikor a kalifák készségesen fordították pénzüket az iszlám Jeruzsálemre, és általában Palesztinára. A gazdasági nehézségekkel küszködő és a kalifátustól elhanyagolt muszlimok nem tűrhették az Anasztaszisz kupolájának méretét. Az iszlám öntudatos, büszke vallásként tört be Palesztinába. de az újonnan támadt bizonytalanságérzés az eddig a természetfölöttit szimbolizáló vallási épületeket a veszélyben forgó identitástudat jelképeiként láttatta. A keresztények szinte bizonyosan azért ragaszkodtak a kupola megnagyobbításához, hogy saját hatalmukat és a városban élvezett helyzetüket fitogtassák. Az iszlám ugyan meghódította, de nem tette őket alacsonyabb rendű alattvalókká. Végül kompromisszum született. A pátriárka ravaszul vádlóira hárította a felelősséget, mondván. bizonyítsák be, hogy a régi kupola kisebb volt az újnál. A cselvetést egyébként egy muszlim javasolta, akinek családja ötven éven át kapta rendszeresen a hálás pátriárka járadékát. Al-Mamún kalifa azzal csitította a muszlimok hevületét, hogy új építkezést indított el a Hárámban. A tér keleti és északi oldalán is kaput alakítottak ki, a Szikla-dómot teljesen renoválták. AlMamún megragadta az alkalmat, és az Omajjád Abd al-Malik nevét eltüntette az épületről, és a helyére a magáét íratta, bár az eredeti évszámon nem változtatott. A kalifa 832-ben új pénzeket adott ki “al-Kudszí'', “a Szent” felirattal, ami Jeruzsálem új muszlim neve lett. A keresztények továbbra is vallási szimbólumaik segítségével próbálták megtépázni a muszlimok büszkeségét. A korai kilencedik században olvashatunk először a szent láng évente, húsvét szombatján az Anasztasziszban megtartott ceremóniájáról. A tömeg várakozással telve gyűlt a Rotundába és a Mártíriumba, ahol teljes sötétség honolt. A pátriárka a szokásos esti imát a sír mögül szavalta, aztán hirtelen. mintha a mennyből támadt volna, fényes fehér láng lobbant a szentélyben. A feszült, fojtott csendben várakozó gyülekezet hangos örömujjongásban tört ki. Szent szavakat kiáltoztak teli tüdőből, kereszteket



emeltek az égnek, és sikoltoztak a gyönyörűségtől. A pátriárka a lángot a szertartáson mindig részt vevő muszlim kormányzónak nyújtotta át, majd meggyújtotta vele az emberek gyertyáit, amit magukkal hoztak. A nép szétszéledt, és hazavitte a szent lángot, és ahogy átviharzott a városon, azt kiáltozta: “Gyámolítsd a kereszt hitét!” Az esemény felzaklathatta a muszlimokat, akiktől a ceremónia első bemutatásairól értesülünk. A kormányzó minden évben jelentést küldött a kalifának, amelynek eredményeképp egyszer, 947-ben a bagdadi vezetés be is próbálta szüntetni az ünnepséget, és hivatalosan megrótta a pátriárkát a “mágikus szertartás” miatt, mondván, „egész Szíriát ellepte a ti keresztény hitetek, s hagyományainkat lerombolta”.[469] A muszlimok a csodát bűvészmutatványként ítélték el, és mindenki elméleteket gyártott, hogyan is vihették véghez. Arról mégsem tudták meggyőzni magukat, hogy a csodában semmi sincsen. Megrémítette őket a tömegek féktelen öröme, akiknek „ördögi ügyeskedése rettegéssel tölti el az embert”, mint írta Mudzsir ad-Din.[470] Az iszlám józan liturgiája nem szolgálhatott hasonlóval, és a ceremónia röpke kavargó óráiban a muszlimok jeruzsálemi jelenléte mintha meg is szűnt volna, ami ebben a nehéz időszakban csak tovább táplálta a muszlim elégedetlenséget. A keresztények minden esztendőben bebizonyították hitük fensőbbrendűségét, amit a muszlimok sehogy sem tudtak megcáfolni. Az Abbászida hatalom hanyatlása következtében a kalifátus mind nehezebben tudott rendet tartani Palesztinában. 841-ben Jeruzsálem egész polgársága zsidók, keresztények és muszlimok – rémülten menekült el a városból, amikor egy parasztfelkelés vezére, Tamím Abu Harb vissza akarta állítani az Omajjádok uralmát. Követőivel feldúlta a várost, megtámadott számos mecsetet és templomot. Az Anasztaszisz csak úgy menekülhetett meg a pusztulástól, hogy a pátriárka jókora váltságdíjat ajánlott érte. Megkönnyebbülést jelentett, amikor 868-ban Egyiptom török nemzetiségű kormányzója, Ahmed ibn Túlún magához ragadta a tartomány feletti hatalmat, és független államot alapított, amelyet kiterjesztett Szíriára és Palesztinára is. Helyreállította a törvényes rendet, a gazdaságot fellendítette és a kereskedelmet felélénkítette. Ibn Túlún kegyesen bánt a dzimmi-kkel. Keresztény kormányzót állított Jeruzsálem élére, a megrongálódott és kijavítatlan templomokat renováltatta. Engedélyezte egy új zsidó szekta letelepedését is Jeruzsálem területén. Daniel al-Kumuszí maroknyi gyülekezetével 880 táján emigrált Khoraszánból Jeruzsálembe. A karaiták titokzatos zsidó szektájához tartoztak, akik elvetették a Talmudot, és életüket a Bibliának rendelték alá. Amikor Jeruzsálembe érkeztek, Daniel egészen új, messianisztikus célt talált a karcizmusnak. Palesztinában bukkant rá a kumráni szekta dokumentumaira, amelyeket egy beduin kutyája kapart ki a földből. Ezek a kilencedik századi, holt-tengeri tekercsek arról



győzték meg Danielt, hogy a zsidóság számkivetettsége végéhez közeledik. Ha a zsidók elhagyják diaszpórabeli kényelmes otthonaikat, és megfelelő számban Jeruzsálembe települnek, siettetik a Messiás eljövetelét. A világ minden pontjáról érkeztek keresztények és muszlimok a szent városba. Miért ne tehették volna ugyanezt a zsidók is? A diaszpóra minden közössége küldjön legalább öt telepest, hogy Jeruzsálem zsidó lakossága gyarapodhasson. Saul ibn Maszlija, Daniel tanítványa, érzékletes képet festett az igaz fiai után sóvárgó Jeruzsálemről. A város magára hagyása szinte Isten megtagadásával volt egyenlő: „Gyűljetek hát a Szent Városba, gyűljetek testvéreitek közé – könyörög írásaiban és leveleiben –, mert ma még olyan nép vagytok, ki nem áhítja Mennybéli Atyját.”[471] Daniel és Saul propagandája eredménnyel járt, és a karaiták egymás után érkeztek Jeruzsálembe. Ibn Túlún engedélyezte, hogy a városfalon kívül, az Ofel keleti lejtőjén külön települést hozzanak létre maguknak. Mivel a karaiták nem tartották be a Talmud étkezési és tisztasági előírásait, a “rabbanátusokkal” ahogy a rabbik fennhatóságát elfogadó zsidó többséget nevezték – nem élhettek együtt. A karaiták a judaizmustól eltérő szerzetesi jellegű életet éltek, zsákvászon ruhát hordtak, a jeruzsálemi közösség a hús fogyasztásától is tartózkodott. Az Olajfák hegyén saját sajtkészítő műhelyt üzemeltettek. A zsidók évszázadokon át siratták Av hónap kilencedik napján lerombolt Templomukat, de a karaiták a gyászt mindennapjaik részévé tették. Állandó imádkozást szerveztek a városkapuknál, hogy héber, perzsa és arab nyelven sirathassák szünet nélkül városuk “romlását”. Úgy hitték, a Cion gyászolói, amint ezeket az imádkozókat nevezték, rávehetik Istent, hogy küldje el a Messiást, aki teljesen zsidó városként építhetné újjá Jeruzsálemet. A rabbanátusok rossz szemmel nézték ezeket a szertartásokat. A messianizmus különféle formáitól tartani kezdtek, mivel az már többször is okozott tragédiát, zsidók haltak meg miatta. Maguk úgy tartották, Isten a megváltást a maga idejében rendeli majd el, és szentségsértés siettetni eljövetelét. Egyes rabbik még meg is tiltották, hogy a zsidók alijá-t tegyenek Jeruzsálembe a Messiás sürgetése céljából. A Túlúnidák uralma 904-ben véget ért, az Abbászidák visszaszerezték Palesztina irányítását. De nem sokáig tudták megtartani. 935-ben a közép-ázsiai török Mohamed ibn Tugdzs magához ragadta a hatalmat Egyiptom, Szíria és Palesztina felett, és bár névleg a bagdadi kalifa nevében uralkodott, defacto autonómiát élvezett. Ibn Tugdzs és utódai az ázsiai eredetű ihsíd (herceg) címet használták. A birodalom egyéb területein is különböző dinasztiák kerültek hatalomra, Palesztina gyakran vált az egymással véget nem érő hatalmi harcot vívó kiskirályok csataterévé. A helyzetet tovább rontotta, hogy a bizánci görög császárok kihasználták a muszlim birodalomban kialakult nyilvánvaló



fejetlenséget, és szent háborút hirdettek az iszlám ellen. Bizánc a tizedik században visszahódította Kilikiát, Tarzuszt és Ciprust, és az igaz hit nevében célul tűzte ki Jeruzsálem visszavételét. A görögök hadisikerei tovább élezték a jeruzsálemi muszlimok és keresztények viszonyát. Mindazonáltal a muszlimok általában jól viselték a keresztény többséget Al-Kudszíban. Néha kipattantak az ellentétek, és a szent láng ügye és hasonlók miatt nem szűnt az elégedetlenség, de a muszlimok készek voltak elismerni a keresztények jogát Jeruzsálemre, és valószínűleg abba is beletörődtek, mindig jelen lesznek AlKudszíban. A Bizánc ellen vívott háború tetőfokán az ihsíd büszkén írhatta a keresztény császárnak, hogy Jeruzsálem mindkét vallásához hű maradt:
Mert ez a szent föld, hol áll az Aksza-mecset, és él a keresztények pátriárkája. Zsidók és keresztények zarándokolnak ide, ahol a Messiás és anyja született, s hol kettejük sírjai találhatók.[472]
A muszlimok világi ünnepeket ültek meg a keresztény ünnepnapokon: Enkainia idején a szőlőszüret kezdetét, Szent György napján az új mag elvetését. Szent Borbála ünnepe jelezte az esős évszak kezdetét. A muszlimok beletörődtek, a keresztények Jeruzsálemben maradnak. De amikor a görögök elindították a szent háborút, és harciasan nyilatkozgattak Jeruzsálem felszabadításáról, a feszültség elviselhetetlenné fokozódott. 938-ban a virágvasárnapi körmenetben részt vevő keresztényeket megtámadták, és a Mártírium kapuit felgyújtották a muszlimok. Mind az Anasztaszisz, mind pedig a Golgota-kápolna súlyos károkat szenvedett. 966-ban, egy sor bizánci győzelmet követően, IV. János pátriárka sürgette a császárt, hogy késedelem nélkül szabadítsa föl Jeruzsálemet. A muszlimok és zsidók nyomban megrohamozták az Anasztasziszt, csóvát vetettek a Mártírium tetőzetére, és kifosztották a Szent Sion-bazilikát. A pátriárkát kirángatták az olajtartó mögül, ahová a felkelés Matt elrejtőzött, és máglyán elégették. Az ihsíd megpróbálta megfékezni a lázongást. Miután János elküldte meggondolatlan üzenetét a császárhoz, csapatokat küldött Kairóból a pátriárka védelmére. Később az ihsíd a császártól is bocsánatot kért a templomok megrongálásáért, és felajánlotta, saját költségén állítja helyre valamennyit. A császár kurtán visszautasította: majd ő építi újjá a várost – méghozzá karddal. Ördögi kör alakult ki: a görög győzelmeket a keresztényeken torolták meg, ez az “üldöztetés” pedig tovább szította a bizánci szent háború hevületét.[473] Szinte természetes, hogy a muszlimokat érzékenyen érintette Al-Kudszí sorsa. Nem



képzelték, hogy egy görög győzelem esetén a keresztények olyan nagylelkűen bánnának a lakossággal, mint Omár kalifa. Most először léptek ki a Hárámból, és a Nyugati-hegyen, az Anasztaszisz közelében emeltek új mecsetet. Ez volt az első muszlim épület a keresztény Jeruzsálemben. A legszentebb templom provokatív közelségében álló mecset eszébe juttatta a keresztényeknek, ki is Jeruzsálem valódi ura, és talán a muszlimokban is felidézte, Omár milyen udvariasan viselkedett az Anasztasziszban – ami az utóbbi időben nem volt már jellemző a muszlimokra. Az ihsíd-eket küízték Palesztinából, először a karmatik síita szektája, aztán a tuniszi síita Fátimidák, akik 970 májusában bevették Ramlát. Palesztina területét az elkövetkező tizenhárom évben feldúlták a harcok során, melyekben a Fátimidák, a kannatik, a beduinok és az Abbászidák küzdöttek az ország feletti uralomért. Végül a Fátimidák megalapították saját síita kalifátusukat, amelynek székhelyét Kairavánból Kairóba helyezték át. Az országba bizonytalan béke időszaka köszöntött be. Az arab törzsek gyakran lázadoztak, de a zsidók feltétel nélkül támogatták a Fátimidákat. A kalifa fegyverszünetet kötött Bizánccal, és megállapodás született az Anasztaszisz és a 966 óta tető nélkül álló Mártírium helyreállításáról. A fegyverszünet megerősítette a keresztények helyzetét, a városi konfliktusok elcsitultak. A feszültség azonban nem szűnt meg. Amikor Moqadaszí, a helybéli földrajztudós 985-ben megírta Al-Kudszíról szóló beszámolóját, a dszimmi-k városának látta Jeruzsálemet: “mindenütt a zsidók és keresztények az urak”.[474] A keresztények helyzete tűnt a legkedvezőbbnek: gazdagabbak voltak a zsidóknál és műveltebbek a muszlimoknál. Moqadaszí rendkívüli büszkeséggel szólt a városról. A muszlim világban sehol sem akadt párja a Szikla-dómnak, a kitűnő éghajlatú város piactereit jól alakították ki és tisztán tartották, a szőlők hatalmasra növekedtek, és a polgárok mintaszerűen erényes életet éltek. Jeruzsálemben egyetlen bordélyház sem állt, és senki sem részegeskedett. Moqadaszí nem igyekezett mindent kedvező színben feltüntetni: a közfürdőket mocskosnak találta, az élelmiszereket drágának, az adóterheket túlságosan súlyosnak, a keresztényeket pedig modortalannak. Különösen aggasztotta a jeruzsálemi értelmiség hanyatlása. Mindeddig olyan kitűnő tudósok látogattak rendszeresen a város szentségének vonzására Jeruzsálembe, mint például alSafjí, az iszlám jogtudomány négy fő iskolája közül az egyiknek megalapítója. Most, hogy a síita Fátimidák kerültek hatalomra, a szunnita világból érkezett látogatók száma érthető okokból megcsappant. A Fátimidák oktatóközpontot (dar al-ilm) állítottak föl a síita eszmék terjesztésére. Arról ábrándoztak, hogy meghódítják az egész iszlám világot, emiatt valószínűleg igyekeztek elnyomni a szunnita tanokat. Moqadaszí panaszkodott a Fátimidák szigorúságára is: a város



minden kapujánál őrök álltak, és a kereskedelmet erősen korlátozták. Legfőképpen a tudományos élet pangott. Kevés tekintélyes ulema volt a városban: „A jogtudókat ['fuqaha] nem látogatják, a művelt embereket nem ismerik: az iskolák üresen állnak, mert nincs, aki előadjon.”[475] Az igazat megvallva, nem teljesen halt ki Jeruzsálemben a tudomány. A Korán-olvasók körei tovább működtek a városban, a Hanafí jogi iskola az Akszamecsetben tevékenykedett, és a szúfík is összegyűltek zarándokszállásaikon (hávániq). Ez a fajta tanulás azonban konzervatív és befelé forduló maradt, a Korán szó szerinti értelmezésére törekedett, talán ellensúlyául a Sía – Moqadaszí által “különös szokásoknak” titulált világnézetének.[476] Moqadaszí sokfelé járt utazásai során, és szülővárosában a szabad véleménycserét hiányolta, ami az iszlám világ más részein természetesnek számított. 996 októberében al-Azíz Fátimida kalifa Kairóban elhunyt, és a trónon fia, a mélyen hívő, szigorú al-Hakim követte, aki szenvedélyesen elkötelezte magát a társadalmi igazságosság síita eszménye mellett. Zaklatott lelkületű lévén, gyakran robbant ki belőle fanatikus indulata és kegyetlensége. Anyja keresztény volt, és valószínűleg ellentmondásos öröksége is közrejátszott a kalifa lelki zavaraiban. A kalifa keresztények iránti nyilvánvaló rokonszenve eleinte csak jót ígért a jeruzsálemi kereszténységnek. Al-Hakim nagybátyját, Oresztészt tette meg pátriárkának, és úgy tűnt, szoros kapcsolatot szeretne kialakítani a városi közösséggel. 1001-ben újabb fegyverszüneti megállapodást kötött II. Bazil bizánci császárral, ami nagy hatást tett kortársaira. Úgy tűnt, az iszlám és a kereszténység végre békében és barátságban élhet egymás mellett. De 1003-ban a kalifa váratlanul elrendelte a fusztáti Szent Márktemplom lerombolását, mert úgy vélte, az iszlám törvény arcátlan semmibevételével, engedély nélkül épült. A templom helyén al-Hakim felépíttette az Al-Rasídamecsetet, amelyet a munkálatok során annyival megnagyobbíttatott, hogy ráépült a közeli zsidó és keresztény temetőkre is. Ezután újabb rendeletekkel további egyiptomi keresztény birtokokat kobzott el, kereszteket égetett, és kis mecseteket emeltetett a templomok tetején. A kalifát nyomasztották a palesztinai nyugtalanságról szóló hírek. Úgy hírlett, keresztények és bizánciak álltak a legutóbbi beduin rajtaütések hátterében, amelyek forradalom kirobbanásával fenyegettek. Akkor telt be a kalifa számára a pohár, amikor húsvét táján egy nagy csapat kopt keresztényt pillantott meg, amint „hatalmas és sértő felfordulás közepette” Jeruzsálem felé indultak. Úgy festettek, mint a Mekkába igyekvő haddzsi-k. Megkérdezte síita miniszterét, Kotekín al-Adúdit, hogy mit lát, és ekkor hallott először az Anasztaszisz-templom roppant kincstáráról. Húsvétkor hatalmas számban érkeztek az előkelő keresztények Jeruzsálembe. Állítólag még a bizánci császár is köztük volt inkognitóban: “nagy mennyiségű ezüstöt,



ruhaneműt, szövetet és kelmét visznek magukkal... és az eltelt hosszú évek során jókora mennyiségű, nagy értékű kincs halmozódott már fel”.[477] Ebből a kijelentésből a keresztényekkel szembeni felfokozott irigység, a jelentős külföldi kapcsolataiktól való félelem és a muszlim hitet fenyegető keresztény törekvések aggodalma olvasható ki. Al-Adúdi azt is közölte a kalifával, hogy a szent láng ceremóniája olyan cselvetés, „mely nagy hatást tesz [a muszlimok] lelkére, és zavart kelt szívükben”.[478] A beszámoló pánikba ejtette a már amúgy is zavarodott lelkületű al-Hakimot. 1009 szeptemberében a kalifa megparancsolta, hogy mind az Anasztasziszt, mind pedig Constantinus Mártíriumát földig le kell rombolni. Még a templomok és kápolnák alapzatát is kiásatta. farúk, Ramla Fátimida korniányzója rémisztő lelkiismeretességgel hajtotta végre a feladatot. A Golgotán épült összes épületet lebontották, kivéve a Rotunda egyes részeit, amelyeket – mint a keresztény történész, Jakja ibn Szaid írja –, “túl nehéz lett volna lebontani”.[479] Ezeket a máig fennmaradt falmaradványokat a jelenlegi épületekbe építették be. A sírboltot, a szentélyt és a Golgota kövét csákánnyal és kalapáccsal zúzták darabokra, még a földet is elegyengették utána, bár Jakja utalt rá, hogy a sír kis darabja mégis épségben maradt. A köveket a városon kívülre szállították. Ez a rombolás nemigen volt jellemző az iszlám uralkodókra, és még a kalifa muszlim alattvalóit is nyugtalansággal töltötte el. Az új törvények elrendelték a dzimmi-k elkülönítését az ummá-tól, és erőszakkal próbálták őket az iszlámra megtéríteni. A keresztényeknek súlyos keresztet kellett a nyakukban hordani, a zsidóknak pedig jókora fafigurát. 1011-ben megkövezték a fusztáti zsidókat, akik egy temetési menetben vettek részt. Jeruzsálem zsinagógáját megszentségtelenítették, és a Tóra-tekercset elégették. Számos dzsimmi-t kényszerítenek erővel az iszlám elfogadására. Voltak, akik ellenálltak, egyes keresztények pedig inkább átszöktek a határon bizánci területre. A kalifa elmebajának következő áldozatai a muszlimok lettek. 1016-ban alHakim kinyilvánította, hogy magát az istenség megtestesülésének tekinti, aki elhozta az emberiség számára az új revelációt. Saját nevét helyettesítette be Allahéval a pénteki imádságban. Ez természetesen megdöbbentette az egész iszlám világ muszlimjait. Lázadások törtek ki Kairóban, és mivel a muszlimok nyilvánvalóan hevesebben reagáltak az istenkáromlásra a keresztényeknél, alHakim rajtuk élte ki dühét. 1017-ben visszavonta a keresztények és zsidók ellen hozott intézkedéseit, és a keresztények tulajdonát visszajuttatta. A muszlimoknak viszont megtiltotta a böjtöt a rarmadán havában, és a haddzs megtételét. Az engedetleneket kegyetlenül megkínoztatta. A kalifa saját álomvilágában járt mindezenközben. A lázongások alatt Kairó utcáin bolyongott, a felbőszült tömeg észre sem vette, nem is bántotta. 1021-ben aztán egy éjjel kilovagolt



egymagában Kairóból a sivatagba, és többé senki sem hallott felőle. Az őrült kalifa romba döntötte a keresztény Jeruzsálemet. Valahogyan tehát új szentélyt kellett emelni a sír és a Golgota kövének maradványai felett. Szitt aiMulk, al-Hakim nővére 1023-ban Nikephórosz jeruzsálemi pátriárkát Konstantinápolyba küldte, hogy számoljon be a császárnak a helyzetről. A következő évben azonban Dzsarra beduin törzse újra fellázadt a Fátimidák ellen, Palesztina útjait elfoglalta, és módszeresen feldúlta az országot. Jeruzsálem sorsa olyan rosszra fordult, hogy az építkezésre gondolni sem lehetett. Különösen a zsidók helyzete volt elkeserítő. A tizedik században Jeruzsálem zsidó közössége gyarapodott azokkal a menekültekkel, akik a 940-es években Bagdadban és Észak-Afrikában kitört felkelések elől emigráltak Palesztinába. Az új bevándorlók többsége azonban inkább Ramlában vagy Tiberiászban telepedett le. Jeruzsálemet, mint egyikük írta, olyan városnak látták, amelyet „megátkoztak... javait messze földről hordják, a megélhetés forrásai szűkösek. Sokan érkeznek tehetősen, hogy itt váljanak szegénnyé és nyomorulttá”.[480] A keresztények birtokolták a befolyásos és tekintélyes hivatalokat, a zsidók bankárként, kelmefestőként vagy tímárként dolgozhattak,[481] ha kaptak munkát egyáltalán. Mindezen problémák ellenére a zsidó vezetés a tizedik században Tiberiászból Jeruzsálembe tette át székhelyét, így Jeruzsálem gyakorlatilag ismét a palesztinai zsidóság fővárosa lett. Az al-Hakim alatt elszenvedett sérelmek ellenére a zsidók rendületlenül támogatták a Fátimida kalifátust. Az 1024-es beduin felkelés idején tanúsított hűségükért viszont csak könyörtelen adókat kaptak. Számos zsidó vonult börtönbe, mert adósságait fizetni nem tudta. Éhínség és nyomor sújtotta őket, rengeteg zsidó bele is halt. Mások „nincstelenek, ruhátlanok, elkeseredettek, elesettek” lettek, amint Szolomón HáKohn gaón, a kormányzótanács vezetője írta. „Semmi sem maradt meg házában az embernek, sem ruhaneműje magának, sem bútorai.”[482] A nyomor nem ért véget. Megint beduinok támadtak északról Palesztinára, és al-Záhir Fátimida kalifa egészen 1029-ig nem tudta visszafoglalni az országot. Hogy saját helyzetét megerősítse, újabb szerződést kötött Bizánccal, amelyben ígéretet tett: a keresztények újjáépíthetik az Anasztasziszt. 1030 közel egy évszázad után a béke első éve volt Palesztinában. Al-Dízbiri török kormányzó rögtön hozzákezdett a rend megteremtéséhez a feldúlt országban. A muszlimoknak is volt mit újjáépíteniük Jeruzsálemben. 1017-ben összedőlt a Szikla-dóm, és feltehetőleg az adománygyűjtő kampány részeként al-Vaszití muszlimi tudós megjelentette a Jeruzsálem dicséretéről szóló hagyományok (Farfájl al-Kudszí) első antológiáját. A Prófétának, a kalifáknak és bölcseknek tulajdonított különféle Jeruzsálemről szóló maximákat (ahadisz), amelyek már az Omajjád-kor óta keringtek az iszlám világban, most egy kötetben olvashatták.



A szent városban mindig is feszült hangulat uralkodott, és al-Hakim vallásellenes uralkodása mindhárom hitet gyanakvóvá tette. Al-Vaszití gyűjteménye azonban az egység ősi muszlimi eszménye jegyében született. Az idézett maximák közül sok származott az iszráillíjá-ból, míg mások Jézus próféta jeruzsálemi működéséről emlékeztek meg. Al-Kudszí Ábrahám minden gyermeke számára szent maradt. Azt már láthattuk, milyen elválaszthatatlanul összeforrt a muszlim tudatban Jeruzsálem, Mekka és Medina. Al-Vaszití például ezt a Prófétának tulajdonított hadisi-t idézi:
Mekka a város, melyet Allah emelt föl és szentelt meg és teremtett, és melyet angyalokkal vett körül egyezer esztendővel azelőtt, hogy bármi mást teremtett volna. Ezután egyesítette Medinával, és Medinát egyesítette Jeruzsálemmel, és csak egyezer esztendő elmúltán teremtette [az egész világot] egyszerre.[483]
Az utolsó napon a paradicsom Jeruzsálemben áll majd, és a Kába, és fekete köve is eljönnek Mekkából al-Kudszíba, az egész emberiség legvégső céljához. [484] Mekkát és Jeruzsálemet a helyi mitológia máris fizikálisan is egymáshoz kapcsolta. A Mekkába tett haddzs hónapjában, amikor a zarándokok éjszakai virrasztást tartottak Arafat síkságán, úgy tartották, a Kába melletti Zamzam szent kútjának vize felfakadván a Sziloam-medence alá folyik. A jeruzsálemi muszlimok különleges fesztivált tartottak ezen az éjszakán. A legenda szemléletesen fogalmazza meg a hitet, hogy Jeruzsálem szentsége Mekka eredeti szentségéből ered, és ennek a folyamatnak betetőzéseként az idők végeztével majd örökre al-Kudszíba költözik Mekka szentsége. A végső egyesülés után létrejön végre a földi Paradicsom. A helybeliek úgy érezték, Mekka és Jeruzsálem szentsége egy és ugyanaz. Valószínűleg a tizenegyedik század elején alakult ki, hogy azok a muszlimok, akik nem tehették meg a mekkai haddzs-ot, a zarándokút napjaira összegyűltek Jeruzsálemben. Azon az éjszakán, amikor a haddzsi-k az Arafaton virrasztottak, Mekka határában, jeruzsálemiek és környékbeliek gyülekeztek óriási tömegben a Hárám terére és az Aksza-mecsetbe, hogy Mekka felé fordulva egész éjjel álltukban, fennhangon imádkozzanak, mintha maguk is az Arafaton lennének. Ejd al-Adakor, a haddzs utolsó napján, a hagyományos áldozatot is elvégezték a Hárámon, mintha Mekkában volnának. Voltak zarándokok, akik a haddzs-ba beépítették Jeruzsálem meglátogatását (zijára) is, amelyhez hagyományosan csak a zarándoklathoz viselt fehér ruhát vették magukra, és elvégezték a



szertartásos tisztasági előírásokat. Egyes muszlimok ellenezték ezt az újítást. Némely haddzsban maga a Próféta intette híveit, hogy ne menjenek Jeruzsálembe. Bár az al-Kudszí iránti elragadtatás szélsőségesebb formáit rossz néven vették bizonyos körök, általában elfogadták a tényt, hogy Jeruzsálem az iszlám három szent városának egyike. Maga Mohamed jelentette ki leghíresebb hadisz-ában: „Csak három mecsetbe látogass el: a [mekkai] Hárám-mecsetbe, az én [medinai] mecsetembe és az Aksza-mecsetbe.”
Al-Dizbiri kormányzó késlekedés nélkül nekifogott a Hárám sorsában különösen érdekelt al-Záhir kalifa által szorgalmazott helyreállítási munkának a Szikla-dómban. A kupola megtámasztására ekkor beépített faoszlopok ma is helyükön állnak. Aztán, sajnos, megint katasztrófa sújtotta Palesztinát. 1033. december 5-én különösen erős földrengés rázta meg az országot. Szerencsére napszállta előtt következett be, így csak kevesen tartózkodtak házaikban. Az emberek napokig nem mertek az épületekbe lépni, a lakosság a város körüli hegyekben táborozott le. Új építési program indult. A Hárám támfalait ki kellett javítani, al-Záhir pedig új városfalat is emeltetett, amelynek munkálatai egy emberöltőn át folytatódtak. Az Aksza-mecsetet súlyosan megrongálta a földrengés: a kupolától északra induló tizenöt templomhajó összeomlott. A helyreállítás nyomban megindult, és amikor Naszir-i-Koszró perzsa utazó 1047ben Jeruzsálembe látogatott, az új mecset már készen állt. Az új épület keskenyebb lett: a megrongálódott oszlopsorok helyére hét boltívvel fedett, egyetlen széles hajó került. Naszir elismerően szólt a pazar szőnyegekről, a márvány padlóburkolatról és a kétszáznyolcvan márványoszlopról, a kupola gyönyörű csempézetéről. Jeruzsálem a tizenegyedik század közepére jócskán erőre kapott. Naszir úgy



becsülte, körülbelül húszezer család élt a városban, ami a lakosság összlétszámát nagyjából százezerre teszi. Lenyűgözték Jeruzsálem csodálatos piacterei és a magas épületek. Minden mesterség saját szuk-ot tartott fenn, és mivel a városban számos kitűnő mester élt, a bőséges árukínálat olcsó is volt. Naszir említést tett egy bőkezűen támogatott nagy kórházról, amelyben orvostudományt oktattak, és a mecset közelében álló két kolostorról (hávániq), ahol a szúfík éltek. A szúfík egyik közössége kápolnát alakított ki a Hárám északi falának boltívei alatt. Naszir a Hárám terén meditációba mélyedve sétált a szentélyek és kápolnák között, egyik “stációtól” a másikig járván idézte fel az imádságokat és a próféták tetteit. Elképzelte Mohamed prófétát, amint a szikla mellett, a miradzs előtt imádkozik, kezét a sziklára fekteti, mely megemelkedik, hogy hozzá érhessen, és eközben tárja föl az alatta rejlő üreget. Más prófétákat is felidézett, Dávid királyra gondolván imádkozott bocsánatért saját bűneire a Megbánás kapujánál. Imádsággal borult le Jézus bölcsője előtt. A keresztény szent helyeken a próféták nyomokat hagytak maguk után. Naszir megszemlélte a jeleket, melyeket Mária ejtett, amikor munkája közben megkapaszkodott a márványoszlopokban, és kissé bizonytalanul arról is beszámolt, hogy Ábrahám és Izsák lábnyomait fedezte fel magán a sziklán. Naszir már meglátogathatta az új Anasztaszisz-templomot, amely 1048-ban készült el IX. Constantinus Monomarkhosz császár adományaim köszönhetően. Naszir rendkívül szépnek találta a szentélyt, szinte lenyűgözték a Jézusról, a prófétákról és az utolsó ítéletről készült festmények és mozaikok, hiszen nem volt hozzászokva ahhoz, hogy kegyhelyeken figuratív ábrázolásokkal találkozzon. Az új templom eléggé különbözött a constantinusi épületegyüttestől. A Mártírium újjáépítésére nem is tettek kísérletet, ahol egykor a bazilika emelkedett, most csak kövekkel, törött oszlopokkal és romokkal teli mező állt. A sír körüli új templom az al-Hakim bontóbrigádjai által meghagyott Rotunda-maradványok köré épült. Monomarkhosz új épülete teljesen átformálta az egykori római mauzóleumot. Az építők emeletet és új apszist emeltek, amelyet hatalmas boltivvel kapcsoltak a Rotundához. Az Anasztaszisz előtt mindig állt udvar, amelyet megnagyobbítottak, hogy délkeleti sarkában befogadhassa a Golgota maradványait, és a mögötte álló Ádám-kápolnát. Új kápolnákat szenteltek Szent Jánosnak, a Szentháromságnak és Szent Jakabnak, amelyeket a régi keresztelőszárny mellé építettek, az udvar golgotai végében pedig a passió különböző eseményeihez kötődő kápolnákat alakítottak ki. Naszir nem érezte magát feszélyezve, amikor az új templomba látogatott. Szabadon járt-kelt, és úgy tűnik, otthonosan érezte magát az ismerős próféták, Ábrahám, Izsák, Jákob és Jézus képei közelében. A keresztények azonban nem felejtkeztek el az elmúlt évszázadban átélt szenvedésről és pusztulásról,



érzékenységük tehát nem csökkent. 1055-ben az új városfal építése közben a kormányzó közölte a keresztényekkel, hogy a maguk városrészében nekik kell finanszírozniuk az építkezést. Mivel saját forrásokkal nem rendelkeztek, IX. Constantinushoz fordultak segítségért, aki kapva kapott az alkalmon, hogy beleszólhasson a Szent Város életébe. A kalifával folytatott tárgyalások során megállapodtak abban, hogy Constantinus azzal a feltétellel adja át a szükséges összeget, hogy kizárólag keresztények laknak majd ebben a városrészben. 1063ban tehát kialakult a jeruzsálemi keresztények városnegyede. A város nyugati kapujánál álló erődítménytől az északi kapuig terjedt a külső fal, mely a negyedet határolta. A városrész belső határa a régi Cardo Maximus mentén haladt az erőd felé vezető elágazásig. IX. Constantinusnak köszönhetően, nem volt „más bírájuk vagy uruk, mint a Pátriárka”.[485] Bizáncnak sikerült tehát valamiféle protektorátust, a muszlim várostól elkülönült zárt közösséget kialakítania, amelyet külföldről támogattak. A „Pátriárka negyedeként” ismert területen körülbelül ekkor építették Szent János kórházát Nagy Károly egykori ispotálya helyén az itáliai Amalfi keresztényei. Nyugat-Európa újra megpróbált kiemelkedni a sötét kor káoszából. Az itáliai városok kalmárai kereskedni kezdtek a Kelettel, és mivel az amalfiak kulcsszerephez jutottak a Fátimidákkal folytatott kereskedelemben, könnyen engedélyt kaphattak a kalifától annak az itáliai bencések alapította kolostornak az építésére is, amely a hazájukból érkezett zarándokoknak kínált szállást. Jeruzsálem új lakói között voltak az örmények is. Az európaiakhoz hasonlóan már a negyedik század óta látogatták zarándokként a Szent Várost. Sokan közülük ott maradtak szerzetesként vagy remeteként. Most pedig ők kezelték az új Sion-hegyi templomot, amelyet az 1030-as években a város falán kívül álló Szent Kereszt-monostorral együtt építtetett Prokhór grúziai szerzetes. Az örmények úgy negyven évvel később szerezték meg a Sion-templomot a grúzoktól, és saját katedrálisukká tették. Szent Jakabnak (azaz örményül “Szere Hakop”-nak) szentelték. A főszentélyben, a Kilkaterben őrizték Jakab apostol fejét, akit i. sz. 42-ben fejeztek le Jeruzsálemben. A főoltár alatt volt Jakab, a Cádik sírja, Jeruzsálem első “püspökéé”, akit már régóta tiszteltek a Sionhegyen. Miután beköltöztek, az örmény szerzetesek fokozatosan kiépítették Szent Jakab szerzetesrendjét, amelyhez papok, püspökök és presbiterek tartoztak. Pátriárkáik évszázadon át türelmesen felvásárolgatták a rendház közelében álló házakat és telkeket, míg végül egy szinte megszakítatlan örmény birtok alakult ki a város délnyugati szegletében. Amikor örmény zarándokok akartak letelepedni Jeruzsálemben, az egyre fejlődő örmény negyedben kaptak otthont, így váltak a rend világi támogatóinak közösségévé. Jeruzsálem polgáraiként (kagakatzi) emlegették őket, és a várost magukénak érezték.



Parókiájukat a Szent Arkangyalok- (Hriztagabed) kápolnában alakíthatták ki a negyed közepén, azon a helyen, ahol a legenda szerint egykor Annás pap háza állt, aki együttműködött Kaifással Jézus halálra ítélésében. Udvarán réges-régi olajfa állt, amelynek törzséhez Jézust állítólag kikötözték. A kagakatzi apránként jelentős létszámú független közösséggé vált. Az örmények monofiziták voltak, de a görög ortodoxoktól és latin katolikusoktól eltérően, nem fogadtak maguk közé megtérteket, így megőrizték etnikai különállásukat. A tizenkilencedik század végére a városban már ezer kagakatzi élt, és az örmény negyed Jeruzsálem területének egytizedét foglalta el.
A tizenegyedik században egyre több zarándok érkezett Jeruzsálembe. Különösen Nyugat-Európából látogattak ide sokan, ahol a zarándoklatot a burgundiai clunyi apátság reformokra törekvő szerzetesei támogatták, mint a laikusok igaz keresztényi értékekre nevelésének eszközét. 1000-ben, a millennium évében, Raoul Glaber burgundiai krónikás szerint, “megszámlálhatatlan sokaság”, nemesek és közemberek kerekedtek fel, hogy Jeruzsálembe utazzanak. Érkeztek Itáliából, Galliából, Magyarországról és német földről, jobbára apokaliptikus eszmék hatására.[486] Az emberek felidézték a késő római korból való ősi próféciákat, amelyek megjövendölték, hogy az idők végeztével Jeruzsálem városában nyugati császárt koronáznak majd meg, aki megküzd az Antikrisztussal. A Jelenések könyve utalt rá, hogy a végső csatára Krisztusnak a Sátán felett aratott győzelme ezredik évfordulóján kerül sor,[487] így 1000-ben a zarándokok azért gyűltek Jeruzsálembe, hogy tanúi lehessenek a második eljövetelnek. A karaitákhoz hasonlóan valószínűleg abban



reménykedtek, hogy jelenlétük a Szent Városban sietteti Istent az új Jeruzsálem földre küldésében és a szép új világrend kialakításában. Amikor az ítéletnap elmaradt, az emberek úgy okoskodtak, hogy talán 1033, a keresztre feszítés ezredik évfordulója lesz a nagy nap. Európát súlyos éhínség sújtotta ebben az esztendőben, és Glabertől tudjuk, sokan hittek abban, hogy a katasztrófa az utolsó nap közeledtét jelezte előre. Előbb a jobbágyok, aztán a magasabb társadalmi osztályok képviselői, végül a gazdag nemesek is elindultak „áradatként a Megváltó jeruzsálemi sírja felé”. Glaber meggyőződéssel jelentette ki, a Szent Város még sohasem látott ennyi embert, anri a zarándokokat arra a vélekedésre indította, hogy a tülekedés „nem jelezhetett mást, mintsem a rettentő Antikrisztus eljövetelét, mi a világ közelgő végét jelenti”.[488] Nyugat-Európa keresztényei kétségbeesve próbálták a barbarizmus és káosz hosszú évei után Jeruzsálemben, a megváltás jelképében keresni a kiutat. Az 1046-os nagy nyugati zarándokhullám egészen más jellegű volt. A bambergi püspök, Arnold vezette zarándokhad nem utazott szent szegénységben. Európa életszínvonala emelkedett, a német urak büszkén – és önhitten mutogatták vagyonukat és nagyságukat. A beduin törzsek mindig készen álltak a zarándokcsapatok érkezésekor, mert tudták, még a legszerényebb csuha alá varrva is megbújhat egy-két aranytallér. A német zarándokok hivalkodása szinte kihívásként hatott rájuk. A beduinok megtámadták és szinte a Szent Város kapui előtt mészárolták le a csapatot: Európából úgy harmincévenként érkezett egyegy nagyobb zarándokhullám. Ahogy az évszázad vége közeledett, eljött egy újabb nyugati felbuzdulás ideje, de a Szentföldre 1099-ben érkező zarándokok már karddal jöttek, nem azért, hogy megvédjék magukat, hanem hogy harcoljanak és öljenek is, ha kell. A zsidó zarándokok és telepesek célja a Jeruzsálembe tett alija volt, és akárcsak a keresztényeket, őket is gyakran hazájuk sanyarú sorsa indította útnak. Amikor a nomád berberek az 1050-es években megtámadták Kairavánt, zsidók és muszlimok együtt menekültek Palesztinába a rombolás elől. Mások spanyol földről érkeztek nyomortól és éhínségtől űzve. Ezek a “magribí” zsidók, ahogyan a Nyugatról jötteket nevezték, letelepedtek ugyan a Szent Városban, de az ottani nehéz körülmények közt szüntelenül az iszlám világ másik végében fekvő hazájuk után sóvárogtak. Jószef Há-Kohn arról írt, hogy a jeruzsálemi zsidóságot “felfalták a jóllakottak... bekebelezték az arcátlanok... a szegényt, a szűkölködőt sanyargatták és kizsákmányolták”. A keresztények és muszlimok jelenlétét elviselhetetlennek érezték. Ha életük még nem lett volna elég nehéz, zarándoklatuk közben még „az edomi [keresztény] tömegek zsivaját” és „a [muszlimi müezzin] soha véget nem érő, ötrét hajló hazug hangját” is hallgatniuk kellett.[489] Mivel a jeruzsálemi zsidó közösség a Fusztátból és



Ramlából kapott adományokból tartotta fenn magát, az odaát bekövetkező járvány vagy aszály a jeruzsálemiek számára is éhínséget jelentett. A viszontagságok ellenére a zsidó zarándokok továbbra is érkeztek Jeruzsálembe. főként Tisri havában, amikor a szukótot megünneplendő még a távoli Khoraszánból is jöttek hívek. A messiásváró ünnepre kimunkálták saját rituáléjukat. A zarándokok és városlakók először körbejárták a város falait, és imádkoztak a Hárám kapuinál, mint egykor tették. Ezután felhágtak az Olajfák hegyére, miközben zsoltárokat zengtek. Itt pedig, mint Szolomón ben Júda gaón írta, „az ünnep napján megálltak Isten Templomával, az isteni jelenvalóság helyével, erejével és zsámolyával szemben”.[490] A muszlim szentélyekkel beépített Templom-hegy kiábrándító látványa ellenére ezek a nagyszabású zsidó kirándulások az Olajfák hegyére bensőséges hangulatban és vidámságban zajlottak. A zsidók barátságosan üdvözölték egymást, megindulva össze is ölelkeztek. Általában egy a csúcson álló nagy kő köré gyűltek, amelyről úgy tartották, azt a helyet jelöli, ahol a Jeruzsálemből távozó Sékina megpihent. A jeruzsálemi gaón itt mondta el évi prédikációját. Sajnos az összejövetel barátságos hangulatát beárnyékolta a széthúzás a szekták között. A gaón elővette a Tóra-tekercset és ünnepélyesen kiközösítette a karaitákat, akik a rabbanátusokkal szemben táboroztak a hegyen. Az exkommunikáció szinte mindig vitát robbantott ki, néha még illetlen verekedést is, ami miatt a békeszerető Szolomón gaón el akarta törölni a szokást. A muszlim vezetés szintén szorgalmazta a kiközösítések elhagyását, azt az álláspontot képviselve, hogy a rabbanátusok és karaiták úgy gyakorolhatják hitüket, ahogy nekik tetszik. Jeruzsálem számára a Fátimida uralom ellentmondásos időszak volt. A lakosságnak azonban hamarosan új ellensége támadt északról. 1055 körül a szunnita iszlámra nemrég megtért török törzsek az Abbászida kalifa és a Szunna nevében elfoglalták Szíria északi részét. Tehetséges állami vezetők és kitűnő katonák voltak. Mivel a Szeldzsúk-család főszerepet játszott a hadjáratban, ezeket a türkmén (szó szerint: „nemes török”) törzseket gyakran emlegetik szeldzsúkokként, bár nem minden vezetőjük került ki a dinasztiából. 1071-ben Alp Arszlán török vezér seregei az örményországi Mantzikertnél áttörték a bizánci védvonalakat, és nem sokkal később lerohanták Kis-Ázsiát. Ezenközben Adziz ibn Abaki szent háborút indított a síiták ellen, megtámadta Palesztinát, elfoglalta Ramlát, és ostrom alá vette Jeruzsálemet. A város 1073 júniusában kapitulált, és a polgárok meglepődve tapasztalták hódítóik önmérsékletét. Adziz amnesztiában részesítette Jeruzsálem minden lakóját, és embereinek megtiltotta, hogy bármihez nyúljanak, hogy bármit elvegyenek a város hatalmas vagyonából. Még őröket is állíttatott a templomok és mecsetek védelmére. A törökökből, szudániakból és berberekből álló Fátimida helyőrséget megkímélte, a törökök



átálltak a szeldzsúkok oldalára, míg a többi nemzetiség magánemberként telepedhetett le. A török megszállás révén Jeruzsálem visszakerült a szunniták oldalára. Visszatértek a városba a tudósok, és az értelmiség Fátímida elnyomása után új virágkor következett. A türkmének uralma fellendülést hozott. 1089-ben új mecset épült, és az iszlám jogtudomány négy iskolája közül kettő, a Safjí és a Hanafí, intézményeket alapított a városban. A törökök újjáépíttették a Bethesdamedence mellett álló, Szűz Mária szülőhelyének tiszteletére állított, régi templomot, hogy Safjí medreszé-vé alakítsák át, Naszr al-Maqdiszí sejk vezetése alatt. Jeruzsálemben újra feltámadt a hadisz- és fiqh- (jog) kutatás. Mudzsír adDin felsorolta mindazokat a kiemelkedő tudósokat, akik al-Kudszíba érkeztek kutatni és tanítani, köztük Abu al-Fát Naszrt és a kitűnő andalúziai jogászt, alTartusit is. 1095-ben érkezett Jeruzsálembe a nagyszerű szunnita tudós, Abu Hamid al-Ghazálí. A Könyörület kapuja fölötti kis kolostorba költözött be, itt imádkozott, meditált és szúfí gyakorlatokat végzett. Jeruzsálemben írta meg híres értekezését, A vallási tudományok újjászületése címmel, amely, mint a tizennegyedik fejezetben látni fogjuk, megreformálta a szunnita irányzatot. Ugyanez idő tájt látogatott Jeruzsálembe Abu Bakr ibn al-Arabi hispániai utazó, akit annyira lenyűgözött a város, hogy három évig maradt. Csodálattal adózott a két jogi iskolának, ahol kiemelkedő tudósok tartottak rendszeres előadásokat, és szemináriumaikon Andalúziában ismeretlen vitákat és eszmecseréket vezettek. Nagy hatást tettek rá a muszlim és dzimmi értelmiségiek párbeszédei is, amelyekben zsidók, keresztények és muszlimok együtt boncolgatták vallás és hit kérdéseit. De a városban feszültségek támadtak. 1077-ben a Fátimida-párti jeruzsálemiek felkelést indítottak a törökök ellen, az Egyiptomban hadakozó Adziz távollétében. A kádi bebörtönözte a török nőket és gyermekeket, elzárta őket az erődbe. Elkobozta a törökök vagyonát. Amikor Adziz visszatért a város falai alá, ezúttal nem ismert könyörületet. A város eleste után katonái háromezer polgárt mészároltak le, és csak azokat kímélték, akik a Hárámban kerestek menedéket. A Pátriárka negyedében élő keresztények biztonságban érezhették magukat. A zsidók azonban nem, hiszen mindig is a Fátimidákat támogatták, és a Túlúnidák pártfogását sem élvezhették, mint a keresztények. A türkmén megszállást katasztrófaként élték meg, a beszámolók kiterjedt rombolásról, romba dőlt házakról, elégetett termésről, szántóföldek tönkretételéről, fosztogatásról és terrorról szólnak. A zsidó jesiva ekkoriban költözött Jeruzsálemből Tiruszba, ahogy a Fátinúda hatalom pártján álló vezető muszlimoknak is távozniuk kellett az országból. A lakosság java része mintha tudomást sem vett volna a zavargásokról. Ibn al-Arabi meghökkent azon, milyen



nyugodtan élték életüket a polgárok egy kisebb zendülés idején. Egy lázadó bevette. magát az erődbe, a kormányzó íjászai lőtték állását, és a két pártra szakadt katonák egymás ellen harcoltak. Ilyen esetben Andalúziában az egész városra kiterjedt volna a csata, az üzletek bezárnak, a mindennapi élet végképp megbénul. Ibn al-Arabi ehelyett ámulva figyelhette, hogy a viszonylag kis városban milyen fesztelenül zajlott tovább az élet:
A zavargások miatt egyetlen piac sem zárt be, a köznép erőszakos tettekkel nem avatkozott az ügybe, az Akszamecsetben egyetlen szerzetes sem állt fel helyéről, a beszélgetések sem szakadtak félbe.[491]
Jeruzsálem lakossága már átélt nem egy ádáz háborút az eltelt kétszáz évben ahhoz, hogy a viszonylag kicsiny viszályok iránt fensőbbséges közönnyel viseltethessen. Az időszakos nyugtalanság ellenére Jeruzsálem a türkmének uralma alatt felvirágzott, és Palesztina legfontosabb városává vált. Ramla soha nem támadt fel többé egészen az 1033-as földrengés után, Jeruzsálem azonban új falakat emelt, helyreállította nagyszerű épületeit, kulturális élete pezsgett, és lassan nemzetközi jelleget öltött, ahogy minden évben zarándokok ezreit fogadta a világ különböző tájairól. Míg azonban ibn al-Arabi is a jólétet élvezte, a katasztrófa, amelyet már a jeruzsálemiek sem vehettek félvállról, lassan közeledett a város felé. A Fátimidák nem mondtak le Palesztináról. 1098 augusztusában al-Afdál síita kalifa hat hónapos ostromot követően bevette a várost, a Fátimida-pártiak örömére. Alig egy évvel később azonban, 1099 júniusában keresztes lovagok érkeztek Európából, és letáboroztak a Jeruzsálem környéki hegyekben. Amikor először pillantották meg a Szent Várost, az egész sereg rémisztő eksztázisba került. A katonák zokogtak, hangosan kiáltoztak, de örömükbe harag is vegyült, ahogy látniuk kellett, Szent Városuk látképét mint uralja a Szikla-dóm fenséges kupolája. A keresztes hadak ezután a város falai alá vonultak, majd, ahogy a Gesta Francorunt névtelen szerzője írja, gyönyörűséggel és lelkesedéssel láttak neki a város ostromának.



13. A keresztes hadjáratok
Az 1071-es mantzikerti csata után Bizánc Kis-Ázsia szinte egész területét elvesztette a szeldzsukokkal szemben. Az iszlám Európa küszöbére érkezett. A türkmének uralma hanyatlani kezdett, és I. Alexiosz Komnenosz császár úgy vélte, egy rövid hadjárattal egyszer s mindenkorra leszámolhat velük. 1095 elején katonai segítségért folyamodott II. Orbán pápához. Csak néhány, normann zsoldosokból álló különítményre számított, akik már korábban is harcoltak szolgálatában. A pápa azonban nagyralátóbb terveket szőtt. Az év közepén kiáltványt intézett az egyházhoz, a lovagsághoz és Európa köznépéhez, amelyben szent szabadító háborút hirdetett meg. Arra kérte a lovagokat, hogy fejezzék be az egész Európát marcangoló, egymás ellen folytatott, értelmetlen háborúskodást, és siessenek anatóliai keresztény testvéreik segítségére, akik már húsz esztendeje sínylődtek a muszlim törökök uralma alatt. Ha pedig megszabadították hitsorsosaikat a hitetlenek rabigája alól, folytassák útjukat Jeruzsálembe, hogy visszafoglalják az iszlámtól Krisztus sírját. Ezáltal beköszönt majd Isten békéje Európába és Isten háborúja a Közel-Keletre. Orbán szavai nem maradtak fenn kortárs forrásokban, de szinte biztos, hogy a később első keresztes hadjáratként ismert vállalkozás voltaképpen fegyveres zarándoklat volt, hasonló azokhoz a tömeges nagy zarándoklatokhoz, amelyeket már három ízben tettek meg keresztények a Szent Városba a tizenegyedik század során. Mindeddig a zarándokok nem viselhettek fegyvert, a pápa most kardot adott kezükbe. Orbánt beszéde végén hatalmas ováció köszöntötte. A gigászi tömeg kórusban kiáltotta: „Deus hoc vult!“: „Isten így akarja!” A felhívásra azonnal rendkívüli felbuzdulás támadt mindenfelé. A szózatot népszónokok terjesztették, és 1096 tavaszán öt, összesen hatvanezer katonát számláló hadsereg állt fel, amelyhez jobbágyok és zarándokok egész hada csatlakozott, és asszonyokkal, családokkal vágtak neki a hosszú útnak. A KeletEurópán át vezető viszontagságos úton rengetegen meghaltak. Ősszel újabb öt sereg indult, százezer katonával, akiket papok kísértek. Ahogy az előőrs Konstantinápolyhoz közeledett, Anna Komnena hercegnő úgy látta, mintha „az egész Nyugat, és mindaz a föld, mely az Adria tengerén túl terül el egészen Héraklész oszlopáig – egyszerre indult volna meg, s roppant tömegként özönlött be Ázsiába”.[492] A császár szokványos katonai segítségez kért, és döbbenten látta, barbárok invázióját indította el. A keresztes hadjárat volt a sötét korból kiemelkedő új Nyugat első közös vállalkozása. Minden osztály képviseltette magát: papok és szerzetesek, nemesek és jobbágyok. Mindenkit átjárt Jeruzsálem szenvedélye. Az semmiképp sem igaz, hogy a keresztesek csak



földbirtokra és vagyonra áhítoztak. A hadjárat ugyanis félelmetes volt, keserves, veszedelmes és drága. A legtöbb hazatért keresztes minden vagyonát elvesztette, és alaposan össze kellett szednie magát, hogy ezt túlélhesse. Nem könnyű meghatároznunk a keresztesek eszmeiségét, hiszen szinte minden zarándok mást gondolt a hadjáratról. A főpapság valószínűleg Orbán nézeteit vallotta a nyugati egyház hatalmát és tekintélyét erősítő szabadító, szent háborúról. A lovagok közül sokan érezték úgy, kötelességük harcolni Jeruzsálemért, Jézus birtokáért, ahogyan hűbéruruk jogaiért küzdöttek volna. A szegényebb kereszteseket feltehetőleg az új Jeruzsálem apokaliptikus látomása ösztönözte. De mindenképpen Jeruzsálem volt a legfontosabb motívum. Valószínű, hogy ha Orbán pápa nem említette volna a szent sírt, nemigen érhetett volna el ekkora hatást. Az idealizmusnak árnyoldala is volt. Hamar kiderült: Krisztus győzelme egyenlő mások halálával és kiirtásával. 1096 tavaszán német keresztesek egy csapata lemészárolta a Rajna menti Speyer, Worms és Maroz zsidó lakosságát. Nyilván nem ez volt a pápa szándéka, de a keresztesek nevetségesnek tartották, hogy sok ezer kilométert masírozzanak azért, hogy muszlimokkal harcoljanakakikről szinte semmit sem tudtak –, miközben a nép, mely (a keresztesek hite szerint), megölte Krisztust, még saját hazájukban is nyugodtan élhet. Európában ezek voltak az első nagyobb pogromok, de megismétlődtek minden új keresztes háború során. A keresztény Jeruzsálem eszménye így járult hozzá a gyógyíthatatlan európai antiszemitizmus kialakulásához. Az 1096 őszén indult keresztes hadak fegyelmezettebben viselkedtek az első csapatnál, és nem tizedelték meg menet közben a zsidókat. Legtöbbjük rendben érkezett meg Konstantinápoly alá. Itt megesküdtek, hogy becsületesen visszaadják a Bizáncot megillető földeket. de az események bebizonyították, nem mindenki volt hajlandó rá. hogy meg is tartsa ígéretét. Jó időben támadtak a szeldzsűkokra. Korai összetartó egységük széthúzó frakciókra bomlott, az emírek egymás ellen hadakoztak. A keresztesek hadjárata jól indult, Nicea és Dorileum mellett vereséget mértek a törökökre. Azonban a hosszú utazás, az élelmezés hiányosságai és a törökök követte felperzseltföld-taktika felmorzsolta erejüket. A keresztesek csak háromévnyi hihetetlen szenvedés után juthattak el Jeruzsálemig. Amikor megérkeztek Antiókhiába, 1097-1098 szörnyű telén indították meg ostromukat a kiválóan megerősített város ellen. Az ostrom alatt minden hetedik ember éhen halt, és a hadsereg fele dezertált. A körülmények ellenére a keresztesek győzelmet arattak, és mire 1099-ben megérkeztek Jeruzsálem falai alá, már átrajzolták a Közel-Kelet térképét. Lerombolták a szeldzsúkok kis-ázsiai erősségeit, és két fejedelemséget állítottak fel nyugati uralkodóval. Antiókhiát a tarentinói normann Boemund kapta, az örményországi



Edesszát a boulogne-i Baldouin. A győzelmekért óriási árat fizettek. A vasba öltözött harcosokról rénúsztő híresztelések kaptak lábra. Rebesgették, Antiókhiában embert is esznek, és az európai barbár keresztényekről úgy hírlett, elvakult indulatukban rendkívül könyörtelenek. A félelmetes híreket hallván Jeruzsálem görög ortodox és monofizita keresztény lakói Egyiptomba menekültek. A muszlim kormányzók a hátramaradottakat, a keresztesek iránti szimpátiával joggal gyanúsítható latin keresztényekkel együtt kitoloncolták a város területéről. Városi és környékbeli helyismeretük roppant hasznosnak bizonyult később a keresztesek számára. A keresztes vezérek körbefogták hadaikkal a város falait. Normandiai Róbert északon foglalta el állását a lerombolt Szent István-templom mellett; Flandriai Róbert és Szent Pol1 Hugó a város délkeleti oldalán, míg Bouillon Gottfried, Tankréd és Szent Gilles Raymond a várral szemben táborozott le. További seregek állomásoztak az Olajfák hegyén, hogy kivédhessenek egy esetleges támadást keletről. Raymond provence-i katonáival tovább vonult a falakon kívül álló, Sion hegyi szent helyekhez. A keresztesek eleinte nem sok eredményt értek el. Még nem értettek a Kelet kővárosainak ostromához, melyek jóval nagyobbak és kiterjedtebbek voltak az európai városok többségénél. Az ostromgépek építéséhez hiányzott a nyersanyag és a szaktudás is. Később genovai flotta érkezett Jáfóba, amelynek hajóit szétszedve jutottak gerendákhoz, kötelekhez és kampókhoz. A keresztesek két ostromtornyot építettek, melyeket a falak mellé gördíthettek. A muszlimok még sohasem láttak hasonló szerkezetet. 1099. július 15-én Gottfried seregének egyik katonája végre bejutott az egyik ostromtoronyról a városba, és nyomában betört a városba a keresztes sereg, mely úgy csapott le Jeruzsálem zsidó és muszlimi védőire, mint az apokalipszis bosszúálló angyalainak hada. A keresztesek az elkövetkező három nap során módszeresen kiirtották Jeruzsálem harmincezer lakóját. „Megöltek minden szaracént és törököt, akit csak találtak – közli elégedetten a Gesta Francorum szerzője –, mindenkivel végeztek, akár férfi volt, akár asszony.”[493] Az Aksza-mecset tetején menedéket kereső tízezer muszlimmal is brutálisan leszámoltak, a zsidókat pedig saját zsinagógájukba terelték, és kardélre hányták. Nem sokan élték túl a leszámolást. A keresztesek, amint Chartres-i Fulcher tábori lelkésztől megtudjuk, rideg szívvel sajátították ki az egykori lakók tulajdonát. “Aki elsőként lépett egy házba, akár gazdag, akár szegény volt előtte, más frankok nem követték. Elfoglalhatta és birtokolhatta a házat vagy palotát, s bárminemű holmit, amit odabent talált, mintha magáé lett volna.”[494] Az utcákat a szó szoros értelmében vérözön borította. “Levágott fejekből, kezekből és lábakból rakott halmok álltak” – írta a provence-i Aguiles-i Raymond. Nem is szégyenkezett ezen, a



mészárlás, különösen a Hárámban történtek, a kereszténység diadalát hirdette:
Ha az igazságot mondanám, nem hinnétek nekem. Legyen elégséges hát annyit mondanom, hogy a Templomban és Salamon tornácán a lovagok térdükig és a ló hevederéig érő vérben léptettek. Bizonnyal Isten igazságos és dicső ítélete, hogy a helyet, mely oly sokáig szenvedett a hitetlenek istengyalázatától, most az ő vérük töltse el.[495]
A muszlimokat úgy pusztították ki a Szent Városból, mintha férgek lettek volna. Végül már nem maradt kit megölni. A keresztesek megmosdottak, és örömkönnyeket hullatva, himnuszokat énekelve vonultak az Anasztasziszhoz. Krisztus sírja körül állva énekelték el a Feltámadás Offíciumát, ezzel a szertartással mintegy köszöntve az új kor hajnalát. Raymond így írt erről:
Ez a nap, bizony mondom, örökké híres marad, mert munkálkodásunkat és szomorúságunkat örömmé és áhítattá emelte; ez a nap, bizony mondom, a kereszténység igazulását, a pogányság megalázkodását és a hit újjászületését jelenti. “Ez az Úr napja, vigadjunk és ünnepeljünk”, mert ezen a napon az Úr kinyilvánította magát népének, és megáldotta őket.[496]
Ezt a szemléletet rövidesen magáévá tette Európa vezetése, amely először elszörnyedve értesült a mészárlásról. A keresztes hadjárat azonban – minden nehézség ellenére – hatalmas sikerrel járt, amiről egyre inkább úgy hitték, Isten áldásának köszönhető. Tíz éven belül három tanult szerzetes – Nogent-i Guibert, Róbert barát és Bourgeuil-i Baldric – írt olyan beszámolót az első keresztes háborúról, amelyben kifejezetten pozitívan nyilatkoznak a keresztesek kíméletlen vallásos indulatáról. Eddig a muszlimokat többnyire közömbösen szemlélték, de most a Nyugat már “elfajzott és tisztátalan faj”-nak látta őket, mely “teljességgel idegen Istentől”, és egyedül “megsemmisülés” illeti.[497] A keresztes hadjáratot isteni beavatkozásnak tekintették, éppen úgy, mint a zsidók kivonulását Egyiptomból. A frankok voltak Isten új kiválasztott népe, akik folytatták a zsidók elfeledte küldetést.[498] Róbert barát még azt is ki merészelte jelenteni, hogy Jeruzsálem keresztes meghódítása a világtörténelem legkiemelkedőbb eseménye volt a keresztre feszítés után.[499] Minden percben



várták az Antikrisztus eljövetelét, hogy az utolsó napok csatái megkezdődhessenek.[500] Maguk a keresztesek gyakorlatiasabban szemlélték a dolgot, és mielőtt az apokalipszis diadalmaskodhatott volna, a várost ki kellett takarítaniuk. Tiruszi Vilmos írja, nagy buzgalommal égették a holttesteket, hogy a keresztesek a szent helyeket “nagyobb bizalommal”[501] közelíthessék meg – azaz anélkül, hogy folyton levágott végtagokba botlanának. A feladat azonban túl nagynak bizonyult, és a tetemek még öt hónappal később is szanaszét hevertek a városban. Amikor ugyanebben az esztendőben megérkezett Chartres-i Fulcher a városba, hogy megülje a karácsonyt, elborzadt:
Ó, minő bűz lengte be a város falait, kívül s belül, a város bevételénél magunk levágta szaracénok oszló tetemeinek bűze, kik ott hevertek, ahol a halál érte őket.[502]
A keresztesek rövid idő leforgása alatt virágzó és népes városból bűzlő mészárszékké változtatták Jeruzsálemet. Az utcákon még akkor is bomló hullák hevertek kazlakban, amikor három nappal a mészárlás után a keresztesek vásárnapot tartottak. Nagyszabású ünneplés és dínomdánom közepette kiárusították hadizsákmányukat, fittyet hányva az általuk elkövetett vérontásra, és annak lábaiknál heverő nyilvánvaló jeleire. Ha az elődök szent jogainak tiszteletben tartása a jeruzsálemi monoteista hódítók megítélésének alapja, a keresztesek minden szempontból az utolsó helyen vizsgáztak. Nem is gondolkodtak előre a hódításon túl, fogalmuk sem volt, hogyan kell a várost kormányozni. A papság úgy vélte, a Szent Várost egyházi oldalról a pátriárkának kell uralnia, a lovagok maguk közül választottak volna inkább uralkodót, míg a köznép, amely jelentős szerepet vállalt a keresztes háborúból. minden percben csak az új Jeruzsálem eljövetelét leste, és hagyományos kormányzatról hallani sem akart. Nagy sokára kompromisszum született. Mivel az ostrom előtt a görög ortodox pátriárkát a muszlimok elkergették a városból, a keresztesek a helyére Rohes-i Arnulfot, Normandiai Róbert káplánját állították egy latint a görög helyére. Ezután Bouillon Gottfriedet, ezt a műveletlen, de mélyen vallásos, roppant bátor ifjút választották meg vezetőjüknek. Gottfried kijelentette, hogy nem hajlandó aranykoronát viselni abban a városban, ahol Megváltója töviskoronát kapott, így a “Szent Sír Védelmezője” címet vette magára. A várost a pátriárka vezette, de hatalmát Gottfried óvta. Néhány hónappal később megérkezett a városba Daimbert, pisai érsek, a pápa hivatalos legátusa. Arnulfot leváltotta, és maga vette át hivatalát, majd a helyi keresztényeket



görögöket, jakobitákat, nesztoriánusokat, grúzokat és önnényeket – kitiltotta az Anasztasziszból és Jeruzsálem összes többi templomából. Orbán pápa még azzal bízta meg a kereszteseket, hogy segítsék meg keleti keresztény testvéreiket, ezzel szemben a hódítók vallási türelmetlenségüket a Szent Városban élő saját hitsorsosaikra is kiterjesztették, 1100 húsvétvasárnapján Gottfried átadta Daimbert pátriárkának „Jeruzsálem városát Dávid tornyával, és minden egyébbel, mi Jeruzsálemhez tartozik,[503] azzal a kikötéssel, hogy a lovag használhatja a várost, mialatt kiterjeszti a királyság határait. Ez volt a keresztesek legsürgetőbb feladata. Bár bevették Jeruzsálemet, Palesztina egészét nem szabadították fel egyházuk számára. A Fátimidák még mindig hatalmon voltak az ország számos területén, köztük a létfontosságú tengerparti városokban. Gottfried a pisai flotta támogatásával indított támadásokat a Fátimida-erősségek ellen. 1100 márciusára Askelon, Caesarea, Akra és Arzuf emírjei megadták magukat, és elfogadták Gottfriedet hűbérurukul. Transzjordánia sejkjei is követték példájukat, miközben Tankréd fejedelemséget hozott létre Galileában. A helyzet mégis ingatag maradt. Bár a királyság most már tartható határokkal rendelkezett; az elkövetkező huszonöt évben fennmaradásáért kellett küzdenie, ahogy minden oldalról ádáz ellenségei vették körül. A keresztesek főként emberhiánnyal küszködtek. Jeruzsálem bevételét követően a katonák java része hazatért, és csak kevesen maradtak hátra. Különösen Jeruzsálemben. Bár nemrég még százezer ember lakta, most pár százan lézengtek a kihalt kíséretvárosban. Ahogy Tiruszi Vilmos írta: “hazánk népe oly csekély számban élt itt, hogy egy utcát is alig töltöttek volna meg”.[504] Valamennyien a Pátriárka negyedében, a szent sír körül gyűltek össze.[505] A város más részeiben nem laktak, az utcákon veszedelmes csavargók és házakba betörő beduinok kóboroltak. Jeruzsálemet védeni sem igen lehetett. Ha Gottfried csatába vezette katonáit, csak néhány fegyvertelen jobbágy és zarándok maradt, hogy kivédje az esetleges támadást. Az ellenséges indulatok csillapodtán a muszlimok és zsidók kezdtek visszaszivárogni a városokba. Bejrútba, Szidósba, Tiruszba és Akrába, míg a muszlim parasztok földjeiken maradtak. Jeruzsálem elfoglalását követően a keresztesek törvényben tiltották ki a Szent Városból a zsidókat és muszlimokat. A helybéli keresztényeket is kiűzték, mivel az iszlám iránti engedékenységgel gyanúsították őket. A műveletlen nyugatiak szemében a palesztinai, kopt és szíriai keresztények ugyanolyanok voltak, mint az arabok. Bármilyen szent volt is a város, a frankok közül csak kevesen akartak Jeruzsálembe telepedni, abba a városba, amelynek korábbi nagyságából csak árnyéka maradt. Sokan a parti városokhoz húztak inkább, ahol több lehetőség kínálkozott kereskedelemre és üzletre.



A város bevételét követően Gottfried nyomban beköltözködött az Akszamecsetbe, amelyet királyi rezidenciájává tett, majd a Szikladómot “Az Úr Temploma” néven templommá alakíttatta. A kereszteseknek rendkívül sokat jelentett a Hárám. A bizánciakat a városnak ez a része sohasem érdekelte, de a keresztények, abban a tudatban, hogy ők az új kiválasztott nép, jogot formáltak az egykori zsidó szent hely öröklésére. A Hárám kezdettől fogva jelentős szerepet játszott a keresztes Jeruzsálem valláséletében, hiszen Daimbert Az Ur Templomát jelölte ki hivatali székhelyéül. Az is bizonyítja a Hárám fontosságát a keresztesek tudatában, hogy a pátriárka és az uralkodó hajlandóak voltak ebben az elhagyatott városrészben lakni, távol a Nyugati-hegyen álló, keresztesek lakta negyedtől. Legközelebbi szomszédaik azok a bencés szerzetesek voltak, akiket Gottfried a Szűz Mária Sírja szentélyben szállásolt el, a Kidron-völgyben. Gottfried uralma rövid ideig tartott. 1100 júliusában a tífusz végzett vele, és az Anasztasziszban temették el, amelyet a keresztesek Szent Sír-bazilikának neveztek. Daimbert pátriárka készen állt arra, hogy a vallási vezetés mellé a világi hatalmat is megszerezze, de megelőzte őt Gottfried testvére, Baldouin, az örményországi Edessza keresztes állam grófja, akit lotaringiai honfitársai hívtak meg Jeruzsálembe. Baldouin jóval eszesebb és gyakorlatiasabb volt fivérénél. Ifjúkorában papnak tanult, így a laikusok többségénél műveltebbnek számított, ráadásul karizmával is rendelkezett. Ő képes lehetett rá, hogy megteremtse a működőképes jeruzsálemi keresztes királyságot. Amikor 1100. november 9-én Baldouin megérkezett a Szent Városba, nemcsak a frankok fogadták kitörő lelkesedéssel, hanem a helybéli keresztények is, akik a városon kívül gyűltek össze fogadására. Baldouin felismerte, hogy a frankok csak úgy maradhatnak fenn a Közel-Keleten, ha barátokat szereznek. A zsidókra és muszlimokra gondolni sem lehetett, következésképpen a görög, szíriai. örmény és palesztinai keresztények körében kellett keresnie természetes szövetségeseiket. Baldouin örmény nőt vett feleségül, és elnyerte a Daimbert által olyannyira lenézett keleti keresztények bizalmát. November 11-én Baldouint a Születés betlehemi templomában. Dávid király városában a „Latinok Királyává'” koronázták. Ő nem idegenkedett attól, hogy aranykoronát viseljen Jenizsálemben, vagy hogy királynak szólíttassa magát. Vezetésével a keresztesek egymás után aratták a győzelmeket. 1110-re Baldouin meghódította Caesareát, Haifát, Jáfót, Tripoliszt, Szidóm és Bejrútot. A keresztesek negyedik állama is megalakult: a Tripoliszi Grófság. A meghódított városok lakosságát lemészárolták, a mecseteket lerombolták. Palesztina menekültjei az iszlám területeken kerestek maguknak védelmet. A mészárlás és rombolás emléke a későbbi években is megnehezítette a keresztesek számára, hogy elfogadható kapcsolatot építsenek ki a helyi lakossággal. A kereszteseket,



úgy tűnt, semmi sem állíthatja meg, a szeldzsúk emírek és a helyi földesurak nem is próbálkoztak komolyabb ellenakcióval. Belső viszályaiktól sújtva nemigen tudtak egységesen fellépni. A bagdadi visszavágásra sem volt remény. A kalifátus már végképp elgyengült, a távoli Palesztinában folyó háborúskodást nem vette különösebben komolyan. Ennek köszönhetően a keresztesek megalapíthatták az első nyugati kolóniákat a Közel-Keleten. Baldouinnak Jeruzsálem gondját is meg kellett oldania. A város még ekkor is üresen állt, alig lakta valaki. A frankok apránként elszivárogtak a tehetősebb parti városokba. Mivel korábban jobbágyok vagy katonák voltak, nem pedig mesteremberek, nehezen élhettek meg egy olyan városban, amely a helyi könnyűiparra támaszkodott. Az 1099-es keresztes törvény kimondta, hogy a hadjárat résztvevői földbirtokosok vagy háztulajdonosok lehetnek. Felszabadultak tehát Európa feudális rendje alól, szabad emberként birtokolhattak tulajdont. Ezek a “polgárok”, nevezzük így őket, voltak a jeruzsálemi házak, valamint a környékbeli birtokok és falvak urai. Hogy el ne hagyják a várost. Baldouin rendeletet hozott, amely a ház tulajdonjogát arra ruházta, aki legalább egy évig és egy napig folyamatosan benne lakott. Ezzel megakadályozta. hogy a polgárok válság idején elhagyják birtokukat. hogy csak a helyzet jobbra fordulásával térjenek vissza. A polgárok alkották a frankok Jeruzsálemének derékhadát. A városban szakácsként, mészárosként, boltosként és kovácsként dolgoztak. Csak épp túl kevesen voltak. Baldouin azt remélte, visszaadhatja a helyi kereszténységnek Jeruzsálem templomait és kolostorait. l 101-ben az ég játszott a kezére. .A húsvét előtti éjjelen, szokás szerint nagy tömeg gyűlt össze, hogy megszemlélje a szent láng csodáját. De semmi sem történt, az isteni tűz nem lobbant fel. Lehet, hogy a görögök vitték el magukkal a titkot, amelyet nem osztottak meg a latinokkal? A kudarc súlyosnak látszott: talán a frankok haragították magukra Istent? Hosszas tépelődés után Daimbert felszólította a latinokat. hogy kövessék őt az Úr Templomába, ahol Isten már Salamon imáját is megválaszolta. A helyi keresztényeket megkérték, hogy imádkozzanak. Másnap reggel aztán jelentették, hogy a láng a sír mellett álló két lámpásban megjelent. Az égi üzenet világosan szólt. Edesszai Máté örmény történetíró azt írta. Isten megharagudott, amiért ,.a frankok kiűzték kolostoraikból az örményeket, görögöket. szíriaiakat és grúzokat”, és csak azért bocsátotta le mégis lángját, mert a keleti keresztények kérték rá.”[506] A sír kulcsait visszakapták a görögök, és a többi gyülekezetek i., visszatérhettek jeruzsálemi szentélyeikbe, kolostoraikba és templomaikba. Ettől fogva Jeruzsálem királya a helyi keresztények védelmezője volt. Az egyházi vezetés latin maradt, de a Szent Sír bazilikát görög papok gondozták. Amikor az 1099-ben Egyiptomba menekült jakaubiták hazatértek. visszakapták a



Mária Magdolna-monostort. Az örmények további előjogokat kaptak, hiszen a királyi család egyik tagja is örmény volt. Baldouin baráti viszonyt tartott fenn Örményországgal és a jeruzsálemi örmény közösség és a Szent Jakab-rend zavartalanul gyarapodhatott. Előkelő örmény hivatalnokok és nemesek érkeztek Jeruzsálembe. drága ajándékokat hoztak: hímzett ruhákat, aranykereszteket, kelyheket. és drágakövekkel kirakott feszületeket, amelyeket ma is használnak még a jelesebb ünnepeken, valamint pompás kéziratokat a rend könyvtára számára. Az örményekre bízták a Szent Sír bazilika Szűz Mária-kápolnáját is. 1115-ben Baldouin végre megoldotta a jeruzsálemi népesség problémáját. Transzjordániából a keresztes hadjáratok óta nemkívánatosnak számító szíriai keresztényeket telepített át a városba. Baldouin azzal csábította őket királyságába. hogy különleges előjogokat ígért nekik, majd rájuk ruházta a város északnyugati szegletének üresen álló házait. Ezek a keresztények szabadon építhettek és állíthattak helyre maguknak templomokat: a Szent Ábrahámot az István kapu közelében, és a Szent György-, Szent Illés- és Szent Jakabtemplomokat a Pátriárka negyedében. Baldouin belpolitikája bevált, hiszen Jeruzsálem ettől fogva megállás nélkül fejlődött, és a lakosság száma elérte a harminc ezret. Megint nagyváros lett, sőt vallási jelentőségének köszönhetően, a frank államok fővárosa. Jeruzsálem újra erőre kapott. Nagyjából nyugati városok mintájára szerveződött át. A muszlimok Saría-bírósága helyébe három törvényszék lépett a polgári és bűnügyi perek lefolytatásához: a Felsőbíróság a nemesség számára, a Polgárbíróság, valamint az ezeknél kisebb Szíriaiak Törvényszéke, melyet a helyi keresztények közössége tartott fenn saját magának. A keresztesek megtartották a Szent Sírtemplom melletti egykori római fórumon és a Cardo mentén kialakult piaci negyedet. A szuk rendszerét valószínűleg a helyi keresztényektől tanulták meg, mert fenntartották a keleti szisztémát, amelyben külön bazárokban árulták a baromfit, a textíliákat, a fűszereket vagy éppen a lacipecsenyét. A frankok és szíriaiak egy helyen, bár az utca két ellentétes oldalán kereskedtek. Jeruzsálem sohasem válhatott kereskedelmi központtá, mert távol feküdt a főútvonalaktól. Az itáliai városok kalmárai, akik közzöségeket hoztak létre és fontos szerepet játszottak a parti városokban, ügyet sem vetettek Jeruzsálemre. A város – mint eddig is – a zarándokokból élt. Baldouin ellenezte a papság álláspontját, hogy Jeruzsálemet teokráciaként kellene irányítani. Miután megszabadult Daimberttől, [507] olyan pátriárkákat nevezett ki, akik alárendeltként szolgálták. 1112-tőt a pátriárka ugyan teljhatalommal rendelkezett a régi keresztény negyed felett, de Baldouin uralta a város többi részét, és királysága függetlenebb maradt az egyházi befolyástól, mint akármely európai kortársáé. A sors iróniája, hogy elfoglalásának vakhitű fanatizmusa ellenére



meglehetősen világias jelleget öltött a keresztesek Jeruzsáleme. A frankok, miután megállapodtak a városban, nyugati mintára kezdték átalakítani. 1115-ben a Szikla-dómmal kezdték, ami megint csak a helynek a frank Jeruzsálemben játszott kulcsszerepére utal. A keresztesek mit sem tudtak az épület történetéről. Arra rájöttek, hogy nem azonos Salamon király Templomával, de valószínűleg azt hitték, Constantinus, esetleg Herakliosz tisztelte meg a szentéllyel a zsidó Templom egykori helyét, és a muszlimok csak szentségsértő módon kisajátították maguknak. 1115-ben tehát nekiláttak, hogy helyreállítsák “eredeti”, tiszta állapotát. Egy kereszt került a kupola csúcsára, a sziklát márványlappal takarták el, amelyen oltárt és kórust alakítottak ki, majd a koráni idézeteket latin szövegekkel fedték le. Tipikus keresztes eljárást követtek, megpróbálták eltüntetni a muszlimok jelenlétének nyomait. Mindenesetre kiváló mesterek végezhették a feladatot. A Szikla körül a keresztesek emelte rácsozat a középkor egyik legszebb kovácsremeke. A munka évekig elhúzódott, az Úr Templomát hivatalosan csak 1142-ben szentelték fel. Az új templomtól északra a keresztesek kolostort építettek az Ágoston-rendieknek, majd a Lánckupolát kápolnává alakították Jakab, a Cádik tiszteletére, akiről úgy tartották, a Templom-hegyen szenvedett mártírhalált. Eleinte nem volt elegendő pénzük az ostrom alatt súlyosan megrongált és feldúlt Aksza-mecset helyreállítására. Baldouin még a tetőzet ólmát is kénytelen volt pénzzé tenni. 1118-ban aztán a Jézus Krisztus Szegény Harcostársai elnevezésre hallgató lovagok magukat a király kegyeibe ajánlva álltak elő javaslatukkal. Vállalták, hogy járőröznek Palesztina útjain, és megvédelmezik a fegyvertelen zarándokokat a beduin és egyéb muszlim útonállóktól. A királyságnak éppen ilyesmire volt szüksége. Baldouin nyomban kijelölte főhadiszállásukul az Aksza egy szárnyát. Az Úr Templomához való közelségük miatt a szegény harcostársakat ezután templomos (vagy templárius) lovagokként emlegették.[508] Mindeddig a szerzeteseknek tilos volt fegyvert viselniük vagy harcolniuk, de amikor az egyház a templomos lovagokat mint hivatalos rendet elismerte, tulajdonképpen – bizonyos fokig törvényessé tette a vallási erőszakot. A szerzetes lovagok az új Európa két fő szenvedélyét testesítették meg: a háborút és a hitet. Hamarosan nagy számban csatlakoztak hozzájuk. A királyság krónikus haderőhiányát megoldották, és az 1120-as években a templomosok elitalakulattá fejlődtek a keresztes hadseregen belül, végleg elvetve az eredetileg kizárólag védelmi célzatú alapelveiket. Különös, de a szegény harcostársak hamarosan dúsgazdagok lettek, és az egyház egyik legerősebb szerzetesrendjévé nőtték ki magukat. Főhadiszállásukat az Akszában helyreállították, és kaszárnyává alakították át. A föld alatti heródesi katakombákban rendezték be istállójukat. A „Salamon istállója”-ként ismert



létesítmény több mint ezer lovat fogadott be lovászszemélyzettel együtt. A mecsetben közfalak választották el a helyiségeket: a fegyverekkel és felszerelésekkel teli raktárakat, magtárakat, fürdőket és latrinákat. A tetőn díszkerteket, kerti pavilonokat és medencéket létesítettek. A templomosok az egykori mecsethez új nyugati szárnyat építettek a rendházzal, refektóriummal és pincékkel. Lefektették egy nagyszerű új templom alapjait, de az épület sohasem készült el. A mesterek itt is kiváló munkát végeztek. A jellegzetes “nedves falevél” mintázatú domborművek különösen kiemelkedően sikerültek. Újszerűen keveredtek bennük a bizánci, iszlám és román stíluselemek. A templomosok rendje jó példa a keresztes Jeruzsálem szellemiségére. A keresztes hadjáratot a szeretet harcának tekintették. A pápa azzal indította útnak Európa lovagjait, hogy siessenek az iszlám világ szorításában szenvedő keresztény testvéreik segítségére. Sok ezer keresztes vesztette életét Krisztus iránti szeretetétől fűtve, amint az ő jussát igyekeztek a hitetlenek karmaiból megmenekíteni. A keresztes háború ezenkívül lehetőséget kínált a laikusok számára, hogy beteljesítsék a szerzetesi életeszményt.[509] Ezt a „szeretetet” viszont erőszak és vérontás mutatta ki. .A tereplomos rend karrierje is úgy indult, hogy a szegények és elnyomottak oltalmazója és gyámolítója akart lenni, végül mégis agresszív katonai erővé vált. A Hárámban annak idején tiltották az erőszakos cselekedeteket. A lovagok az Aksza-mecsetet laktanyává és arzenállá alakították át. Az Anasztaszisz mintájára épült kerek templárius szentélyek már Európa városaiban és falvaiban is megjelentek, emlékeztetvén a hívőket arra, hogy az egész kereszténység fegyvert ragadott a szent háborúban Jeruzsálem védelmére. Ugyanez a tendencia érvényesült a templomosok riválisainak, az ispotályos (vagy másként johannita) rendi Lovagoknak életútjában, akik a Pátriárka negyedében álló régi latin Szent János Kórházban állomásoztak. Gerard apát támogatta a kereszteseket Jeruzsálem ostroma idején, és a város bevétele után lovagok és zarándokok csatlakoztak hozzá, hogy gondját viseljék a szegényeknek és szűkölködőknek. Mind ez idáig a lovagok sohasem alacsonyodtak le a betegápolás munkájához, de Gerard irányítása alatt készséggel osztoztak a szegények szerény életvitelében, és magukat a karitatív tevékenységnek szentelték. A templomosokhoz hasonlóan a johauniták a szent szegénység eszményét testesítették meg, amely oly nagy szerepet játszott az első keresztes háborúban. Az ispotályosok szintén rengeteg követőre találtak mind Palesztinában, mind Európában. 1118-ban elhunyt Gerard, és helyére Raymound Le Puy lépett, aki Európában is terjesztette a rendet, de a johanniták, akárcsak a templáriusok, alapvetően jeruzsálemi szerzet maradtak. Az ő szóhasználatukban a “tengeren túli” (outremer) kifejezés Európára utalt. A tizenkettedik század



közepére a johanniták is katonai erővé fejlődtek, és a keresztes seregben harcolva jutottak el jószolgálati hivatásuktól az erőszakig. Mindazonáltal sohasem adták fel karitatív munkájukat. A Szent Sír-bazilikától délre épített hatalmas és gyönyörű komplexumban évente körülbelül ezer beteget láttak el a szerzetes barátok, ezenkívül alamizsnát, ruhát és ételt osztottak a szegényeknek. A szent sírtól kőhajításra álló ispotály testesítette meg a keresztes eszmény pozitívabb oldalát.
A zarándokokra mindig nagy hatást tett az Ispotály. Ebben a korban már egészen új Jeruzsálem tárult a szemük elé. A bizánciak idején a zarándokok nem látogatták a Templom-hegyet. A hegyet csak a judaizmus bukása jelképének látták, liturgiájukban egyáltalán nem játszott szerepet. Amikor 1102-ben a Britanniából érkezett Saewulf Jeruzsálembe látogatott, vendéglátói már büszkén vezették körbe a keresztény értelmezést nyert szentélyekben a Hárámon. A Könyörület kapujáról azt tanították, mellette találkoztak egymással Szűz Mária



szülei, Anna és Joakim. A Hárám másik kapujánál, a “Szép kapunál” gyógyított meg Szent Péter és Szent János egy nyomorékot. A Szikla-dóm volt az a templom, ahol Jézus egész életében prédikált, a kődarab az ő lábnyomát őrizte. A Hárám maga is fontos szerepet játszott a keresztesek liturgiájában.[510] Minden nagyobb ünnep körmenete érintette az “Úr Templomát”, amely például a virágvasárnapi szertartás középpontjában állt. A város hitéletében a másik jelentős átalakulás az volt, ahogy a passió eredetileg a Sion-hegyen álló helyszínei az emberek képzeletében északabbra tolódtak el. SaewLilf például az oszlopot, ahol Krisztust megkorbácsolták, nem a Sion-hegyen látta, hanem a Szent Sír-bazilikában. A zarándokok most már úgy tanulták, hogy a Praetouium, ahol Pilatus halálra ítélte Jézust, nem a Türopoión-völgyben állt, hanem a Templom-hegy északi végében, az Antonia-erőd helyén. A változást talán a templomos lovagok idézték elő, mivel szerették volna, hogy a szent hely az ő jeruzsálemi negyedük területére essen. I. Baldouin 1118-ban meghalt, és a trónon unokatestvére, Baldouin Le Bourg, Edessza grófja követte, ez a hitében buzgó, jóindulatú ember, aki életét örmény feleségének és négy leányának szentelte. II. Baldouin volt az első király, aki a betlehemi templom helyett a Szent Sírbazilikában koronáztatta meg magát. Koronázási menete végighaladt a keleti leplekkel díszített erkélyek és tetők előtt az utcákon, majd a pátriárka, a püspökök, a latin és helybéli papság jelenlétében, Krisztus sírja előtt esküdött fel arra, hogy megvédelmezi az egyházat, a klérust és a Jeruzsálemi Királyság özvegyeit és árváit. Ezután hűségesküt tett a pátriárkának. A szertartás végén a király az Úr Templomába vonult, koronáját az oltárra fektette, majd részt vett a városi polgárok fogadásán az Akszában. 1120ban Baldouin kiköltözött Aksza-beli lakosztályából, az egykori mecsetet a templomosokra bízta, és a vár közelében álló új palotába helyezte át rezidenciáját, közelebb a keresztes Jeruzsálem szívéhez. 1120-ban Baldouin részt vett a neapoliszi tanácskozáson, amely megpróbálta visszaszorítani azt a folyamatot, amelynek során az ifjabb generáció apránként átvette a helyi kultúrát. A királyság első korszakában Chartres-i Fulcher még lelkesen közölte Európa lakóival: „Nyugati testvérek, keletiek lettünk! A tegnap itáliai és francia fiai mára Galilea és Palesztina polgáraivá váltak.”[511] Természetesen túlzott, de a frankok valóban változtak, ahogy teltek az évek. Felnőtt egy nemzedék a Közel-Keleten, amely már nem emlékezhetett Európára. Még fürödtek is, ami a Nyugaton szinte elképzelhetetlen volt, faviskók helyett kőházban éltek, lágy kelméket és kefíjá-t viseltek. Asszoyaik fátylat hordtak, akár a muszlim nők. Az otthonról érkezett zarándokok megdöbbentek mindezen. A palesztinai frankok a helybéliek képéhez idomultak, és mivel az iszlám világ életszínvonala ebben a korban jócskán meghaladta Európáét, életmódjuk a



nyersebb modorú keresztények szemében dekadensnek és puhánynak tűnhetett. A palesztinai frankok közül sokan felismerték, hogy fennmaradásuk feltétele a körülményeikhez való alkalmazkodás. Kereskedniük kellett a muszlimokkal, és normális viszonyt kellett ápolniuk velük. II. Baldouin még a tiltáson is enyhített, amely kirekesztette Jeruzsálemből a zsidókat és muszlimokat. A muszlimok élelmiszereket és árucikkeket hozhattak be a városba, és rövidebb ideig maradhattak is. 1170 körül már egy zsidó kelmefestő család élt a királyi palota közelében. Az alkalmazkodás azonban csak a felszínt érintette. Az 1120-as években a frankok saját igényeikhez alakították a régi erődöket, és egy sor új várat emeltek a muszlim világ fenyegetésével szemben a királyság határain. Erődített templomok és kolostorok gyűrűje vette körül Jeruzsálemet: Mále Adumimnál, a jerikói úton, Hebronban, Betániában, Nebi Samvilnál, al-Birahnál és Ramalában. A keresztesek nem számolták fel a nyugati kereszténység és az iszlám közti gyűlölködés határait, sőt erős kőfalakkal kerítették el magukat szomszédaiktól. Államaik mesterségesen fenntartott nyugati szigetek maradtak, idegenek és ellenségesek a térség többi népével szemben. A katonai jellegű államok állandó harci készültségben álltak. A tizenkettedik század termékeny időszak volt Európában, de a keresztes királyságokban nem. Fontosabb újításaik a katonai rendre és a hadi építkezésre szorítkoztak. Elsőrendű szellemi táplálékuk a nyugati jogrend volt. A frankok meg sem kísérelték kiaknázni a Közel-Kelet szellemi és kulturális kincseit, a térségben nem is vertek igazán gyökeret. Minden erejüket a fennmaradásra fordították, és a kialakult közösségeket mesterségesen tartották életben az ellenséges környezetben. A keresztesek azonban mégis szerettek volna emléket állítani saját uralmuknak a meghódított idegen földön. A frankok 1125-ben kiterjedt építkezésekbe kezdtek Jeruzsálemben. Még Heródes sem emelt annyi épületet Palesztinában, mint ők. Úgy szerettek volna otthont teremteni maguknak, hogy felépítették Európát a Szentföldön. Házaikon, templomaikon a bizánci és muszlim stílus így nem igazán hagyott nyomot. A keresztesek Európa írj építészeti áramlatait sem tudták alkalmazni. A gótika elkerülte őket, a múlt román stílusában éltek. új templomaik éppen olyanok voltak, mint az otthoniak, mielőtt elindultak volna a keresztes háborúba. Először a Szent Sír-templomot építették át, amit a város 1149-es bevételének ötvenedik évfordulójára szerettek volna befejezni. Ezután felépítették Szent Anna, Szűz Mária édesanyja csodálatos templomát a Bethesda-medence mellett. A helyet a kereszténység már a hatodik század óta tisztelte a Madonna szülőhelyeként. Itt épült egy bencés kolostor a templommal. A frankok, minden kegyetlenségük és rettegésük ellenére, megőrizték spirituális érzékenységüket. Szent Anna templomába lépve



a tekintetet a templomhajó oszlopsora azonnal a főoltárhoz vezeti. A díszítetlen falak nem terelik el a figyelmet, és a különböző irányokból beeső fénysugarak finom árnyékmintákat rajzolnak, a távolságok megnyúlnak. A frankok helyreállították a Kidron-völgy és az Olajfák hegye templomait: a Getszemáni-templomot, és a Mária Sírja-szentélyt, ahol a keresztesek kolostort emeltek, és a kriptát mozaikokkal és freskókkal díszítették. A Mennybemenetel kör alaprajzíj templomát is újjáépítették, pároszi márvánnyal burkolták. A templom szerepet kapott a keresztes védelmi rendszerben, ami tanúskodik építői harcias szellemű vallásosságáról. Teodorik zarándoktól tudjuk, hogy a templomot „alaposan megerősítették a hitetlenek ellen, nagy s kicsiny tornyokkal, falakkal, sáncokkal és éjjeli őrjárattal”.[512] A perzsák által 614-ben lerombolt Eleona-bazilikát már nem építették újjá, a helyén a keresztesek két templomot emeltek, hogy megemlékezzenek arról, amikor Jézus a miatyánkot és az apostoli hitvallást tanította követőinek. A Szent Sion-bazilikát sem állították helyre, miután al-Hakim lerombolta. A keresztények úgy építették fel ismét az “anyaegyházat”, hogy a régi szentélyek közül többet is falai közé zártak: a Szent István-kápolnát, ahol a vértanú nyugodott, mielőtt átköltöztették Eudokia templomába, az egykori gyülekezeti házat, és mellette a Pünkösdi-kápolnát, amelyet a Szent Lélek alászállásának festménye ékített. Egy emelettel lejjebb állt a “Galileai-kápolna”, ahol a feltámadt Jézus megjelent tanítványai előtt.[513] A kápolna helyreállítása közben a keresztesek felfedeztek valamit, amivel nemigen tudtak hirtelen mit kezdeni. A régi falak egyike ledőlt, és alatta üreg tárult fel, amelyben egy aranykoronát és egy jogart találtak. A mai tudósok közül néhányan úgy vélik, egykori zsinagógára bukkanhattak. A munkások rémülten siettek a pátriárkához, aki egy karaita szerzetestől kért tanácsot. Arra jutottak, hogy Dávidnak és Júda királyainak sírját találták meg. Az emberek már évszázadok óta összekeverték az Ofel-hegyen álló egykori Ir Dávidot a Sionheggyel. Régóta gondolták azt is, hogy a város nyugati kapuja melletti erőd Dávid vára, Heródes Hippicus-tornya pedig Dávid tornya. Valószínűnek tarthatták, hogy valaki előbb-utóbb “megtalálja” a király sírját a Sionon. A pátriárkák át akarták vizsgálni az üreget, de a munkások nem mertek visszamenni. A pátriárka ezért “lezáratta és elrejtette a helyet” -írta Tudelai Benjamin zsidó utazó, aki 1170 körül érkezett Jeruzsálembe –, „így Dávidnak és Júda királyainak sírja a mai napig sem került elő”.[514] Dávid sírját a keresztesek később mégis feltárták, és a Szent Sion-bazilika részévé tették – ami rengeteg gondot okozott a későbbiekben. II. Baldouin 1131-ben halt meg, utódja legidősebb leánya, Melisende és férje, Fulk, Anjou grófja lett. Fulk kitűnő katona volt, aki élete derekán magát Jeruzsálem védelmének szentelte. A királyságnak erőskezű uralkodóra volt



szüksége, mert megalapítása óta először jelent meg nagy hatalmú muszlim vezér a Közel-Keleten: Imád ad-Din Zengi, al-Mauzil és Aleppó török kormányzója. Zengi békét akart teremteni a térségben, melyet már régóta sújtottak az emírek belviszályai. Lassan és módszeresen leverte Szíria és Irak helyi kiskirályait, és bagdadi támogatással valamennyit egyenként saját hűbéresévé tette. Zengi nem igazán akarta visszahódítani a frankok elfoglalta területeket, már így is épp elég gondot jelentettek neki a rakoncátlankodó emírek. A frankok azonban aggódva figyelték Zengi terjeszkedő birodalmát. Fulk még jobban megerősítette a királyság határait, majd 1137-ben johannita helyőrséget rendelt ki Bet Gibrin végvárába. Ugyanebben az esztendőben szövetséget kötött Unur damaszkuszi herceggel, aki eltökélte, hogy városa sohasem hódol be Zengi birodalmának. A szerződés kimunkálásában részt vevő diplomaták közé tartozott Uszáma ibn Mundíq szíriai herceg, aki a szövetség megkötése után bejárhatta a frank Palesztinát, és értékes emlékirataiban leírta, hogyan látták a muszlimok a térségbe erőszakkal befurakodott nyugatiakat. A művelt, jó modorú Uszámát zavarba ejtették a frankok. Bátorságukat csodálta, de elborzadt primitív orvoslásuktól, a nőkkel szembeni tiszteletlen bánásmódjuktól és vallási türelmetlenségüktől. Rendkívül kínos helyzetbe került, amikor az egyik zarándok felajánlotta, hogy Uszáma fiát magával viszi Európába, hogy ott megfelelő nyugati oktatásban részesülhessen. Uszáma úgy vélte, fia még a börtönben is különb helyen lenne, mint a frankok hazájában. Azt azonban elismerte, a Keleten született frankok elviselhetőbbek voltak az újonnan érkezetteknél, akikben még erősen munkáltak Európa ostoba előítéletei. Ezt a véleményét tanulságos anekdotával támasztotta alá. Barátságot kötött a jeruzsálemi templomosokkal, és valahányszor meglátogatta őket az Akszában, rendelkezésére bocsátottak egy kis kápolnát. Egyik nap, amikor éppen Mekka felé fordulva imádkozott, egy frank rontott a szobába, Uszámát talpra állította, és erőnek erejével fordította kelet felé. “Így kell imádkozni!” – méltatlankodott. A templomosok besiettek, és elvitték a férfit, de amint hátat fordítottak, az incidens megismétlődött. “Idegen ő, aki csak ma érkezett északról, a hazájából” magyarázták a lovagok. “Még senkit sem látott más irányba nézve imádkozni, csak kelet felé.” „Már befejeztem az imádságomat” – közölte méltóságteljesen Uszáma, majd távozott „zavarba esvén a férfi fanatizmusától, akit ennyire felzaklatott, hogy valakit a kibla felé fordulva látott imádkozni”.[515]



A Jeruzsálemi Királyságban mindinkább kiéleződött az ellentét a Palesztinában született frankok, akik a történet templomos szereplőihez hasonlóan megértették a muszlimokat, és szomszédaikkal is jó viszonyt akartak fenntartani és az európai jövevények között, akik képtelenek voltak türelemmel viseltetni más vallások hagyományai iránt. Éppen akkor támadt széthúzás a keresztények között, amikor a környékbeli muszlim népek végre önpusztító viszálykodásukat félretéve egyesültek erős vezetőjük uralma alatt. 1144-ben a frankokat hatalmas csapás érte, amiből kiderült, mennyire sebezhetők voltaképpen. Az év novemberében egy, Damaszkusz elleni hadjárata részeként, Zengi bevette Edessza keresztes városát, és a frank fejedelemséget leigázta. A muszlim világot fellelkesítette az esemény, és Zengit, ezt az iszákos, kegyetlen harcost az iszlám hőseként kezdték tisztelni. Két évvel később meggyilkolták, és helyére fia, Mahmúd került, akit általában csak Núr ad-Dinként („a hit ragyogása”) ismernek. Núr ad-Din meggyőződéses szunnita lévén egyszerre üzent hadat a frankoknak és a síitáknak. Visszatért Mohamed eszményéhez, mértéktartó életet élt, és hatalmas összegeket osztogatott szét a szegények között. Hatásos propaganda-hadjáratot indított a dzsihád népszerűsítésére. A Korán minden háborúskodást elítél, de sajnálatos módon arról is szól, hogy a helyes értékek védelmében néha szükségszerű harcolni az elnyomás ellen. Amikor emberek haltak meg, vagy űzettek el otthonukból, vagy amikor kegyhelyek romboltattak le, a muszlimok kötelessége volt önvédelemből



igazságos háborút folytatni.[516] A koráni kitétel tökéletesen illett a keresztesekre, akik muszlimok ezreit ölték meg, másokat elüldöztek otthonukból, és mecseteket égettek fel. Még a Hárámot is megszentségtelenítették al-Kudszi'ban. Núr adDin közreadta a Jeruzsálem dicséretéről szóló hagyományok (Fadájl al-Kudszí) antológiáját, és megbízást adott egy csodálatos prédikátori emelvényre, melyet akkor akart felállítani az Aksza-mecsetben, amikor visszafoglalta a frankoktól Jeruzsálemet.
A dzsihád gyakorlata feledésbe merült a Közel-Keleten. De a betolakodó nyugati keresztesek kegyetlensége ismét felidézte. A nyugatiak vérükbe ivódott előítéleteik következtében alulmaradtak Núr ad-Dinnel szemben. Amikor a második keresztes hadjárat seregei 1148-ban végre megérkeztek Palesztinába, hogy megsegítsék az ostromlott frankokat, az aleppói Núr ad-Din helyett az egyetlen muszlim szövetséges, a damaszkuszi Unur ellen fordultak. Unurnak nem maradt más választása, mint Núr ad-Dinhez fordulni támogatásért. A keresztesek azzal is tetézték baklövésüket, hogy ügyetlenül álltak hozzá Damaszkusz ostromához, ahol aztán csúfos kudarcot vallottak. A második keresztes háború bebizonyította, hogy az iszlám világgal szemben ellenséges frankok öngyilkos politikát követnek. Annyira elszigetelődtek a térségben, hogy



a Közel-Kelet reálpoltikájának alakulásáról sem tudtak semmit. A második keresztes hadjárat kudarca megkeserítette a helyreállított Szent Sírtemplom avatási ünnepségét, amelyre 1149. július 15-én, a város bevételének ötvenedik évfordulóján került sor. A szertartást követően a gyülekezet az Úr Templomába vonult, onnan pedig a Kidron-völgybe, ahol a jeruzsálemi csatában elesett keresztesek nyugodtak. A körmenet az északi falon álló keresztnél ért véget, amely azt a helyet jelölte, ahol Bouillon Gottfried katonái először törtek be a városba 1099-ben. A nemrégiben elszenvedett fiaskó fájdalmasan érintette a kereszteseket. Az új templom mégis nagyszerű épület lett, egyetlen hatalmas román stílusú templom fogta egybe a hely elszórtan elhelyezkedő szentélyeit: Krisztus sírját, a Golgota kövét. és a kriptát, ahol Helena Augusta megtalálta a szent keresztet. A Constantinus Monomarkhosz építette tizenegyedik századi Rotundához az egykori udvar helyén álló új templomépület csatlakozott, a két részt magas diadalív kapcsolta egybe. A nyugati építészet nem ütötte a bizánci stílust, és a keresztesek a helyi stílust is megpróbálták beolvasztani, bár ez nemigen sikerült nekik. A sír maradványait márványlap fedte, amelynek aranykerete csak később készült el. A falakat csillogó és elegáns mozaikok és színes márványlapok burkolták. A mai borongós hangulatú épületben nehéz elképzelni az egykori pompát. Núr ad-Din közben folytatta hadjáratát. Azt tervezte, hogy a frankok földjét a dzsihád-nak elkötelezett muszlim népekkel fogja körbe. A Jeruzsálemi Királyság belviszályai tovább dúltak. Úgy tűnt, a keresztes államok életének minden mozzanatába beivódott agresszió a frankok egymás elleni hadakozásában tört felszínre. 1152-ben az ifjú III. Baldouin király összetűzésbe keveredett anyjával, Melisendével, aki hozzáfogott, hogy fia ellenében megerősítse Jeruzsálemet. Ki is tört volna a polgárháború, ha a város lakói nem kényszerítik megadásra Melisendét. A templomosok és a johanniták egymás ellen fordultak, és egyik fél sem hódolt be sem a királynak, sem a pátriárkának. Az ispotályos lovagok magasabb tornyot emeltek a Szent Sírbazilikánál. Szándékos arcátlanságukkal dacos magatartásukat akarták kifejezni. Megzavarták a Szent Sír-templomban folyó istentiszteletet is. Tiruszi Vilmostól tudjuk, hogy amint a pátriárka prédikálni kezdett volna, “oly hangosan és kitartón zengették megannyi nagy harangjukat, hogy a pátriárka hangja a zsivajjal megküzdeni nem tudott”. Amikor a pátriárka tiltakozni merészelt, a johanniták betörtek a Szent Sír-templomba, és nyilakkal lődöztek.[517] A szent városban folytatott élet élménye nem ihlette a kereszteseket a krisztusi szeretet és alázat eszményének követésére. A királyság végzetes torzsalkodása egészen a keserű végkifejletig folytatódott; a keresztények végképp belemerültek belső hatalmi civakodásukba. A frankok



megkísérelték megakadályozni, hogy Núr ad-Din meghódítsa a Fátimida Egyiptomot, de kudarcot vallottak, Sirkúh kurd hadvezér elfoglalta az országot. 1170-ben unokaöccse, Juszuf ibn Ajjúb vette át a vezírséget, és nyomban eltörölte a síita kalifátust. Juszuf, akit a Nyugaton csak Szaladinként ismernek mellékneve, a Szaláh ad-Din (“A Hit Becsületessége”) után, elkötelezte magát a dzsihád mellett, de úgy vélte, nem Núr ad-Din, hanem ő lesz Jeruzsálem felszabadítója. Emiatt ellentétbe került egykori urával. Amikor Núr ad-Din szívroham következtében 1174-ben elhunyt, Szaladin harcot indított fia ellen a birodalom vezetéséért. Karizmatikus ereje, megnyerő modora, és mély vallásossága kivívta számára a muszlimok támogatását, és tíz éven belül már ő uralhatta a térség szinte valamennyi fontosabb muszlim városát. A kereszteseket egységes muszlim birodalom vette körül, amelyet hitbuzgó és rátermett szultán vezetett, aki eltökélte, eltiporja királyságukat. A nyilvánvaló fenyegetés ellenére a frankok nem hagytak fel belső vitáikkal. Amikor éppen erős királyra lett volna szükségük, fiatal uralkodójuk, IV. Baldouin leprás lett. A királyság földesurai a régenst, Rajmundot támogatták, Tripolisz grófját, aki tudta: egyetlen esélyük. ha megbékélést keresnek Szaladinnal, és jó kapcsolatot építenek ki a muszlim szomszédokkal. A királyi család köré gyűlt új jövevények pártja azonban ellenezte tervét, és szándékos provokációkra uszított. Eme dögkeselyűk között is a legelvetemültebb Reynauld de Chatillon volt, aki Rajmund Szaladinnal kötött valamennyi fegyverszünetét megsértette, muszlim karavánokat támadott meg, és kétszer is megpróbálta sikertelenül – megrohamozni Mekkát és Medinát. Reynauld számára az iszlám gyűlölete és a muszlim világ iránt táplált ellenségesség szent kötelesség volt, igaz hazaszeretet. A királyság éléről a lelki vezető is hiányzott. A szintén újonnan jött Heraklius pátriárka írástudatlan volt és elmebeteg, aki nyíltan vállalta szeretőjét. A “leprás király” 1185-ben bekövetkezett halála után egy évvel meghalt a gyermek trónörökös, V. Baldouin, és miközben Szaladin invázióra késült, majdnem kitört a polgárháború a trónért. Reynauld megint megszegte a fegyverszünetet, amelyet Rajmund azért kötött, hogy időt nyerjen. A földesuraknak nem maradt más választásuk, elfogadták a leprás király sógorát; a gyenge és tehetségtelen jövevény Guy de Lusignant királyukul. A megosztottság azonban nem ért véget. A viszályok és a szóváltások akkor is folytatódtak, amikor már arra készültek, hogy Szaladint 1187 júliusában Galileában támadják meg. A dögkeselyűk meggyőzték Guy királyt, hogy rohanja le a muszlimokat, bár Rajmund kivárást javasolt. Közeledett az aratás ideje, és Szaladin nem sokáig állomásoztathatta már hatalmas seregét idegen földön. Guy azonban nem hallgatott a bölcs tanácsra, és kiadta a menetparancsot hadának. Az eredmény megsemmisítő muszlim győzelem lett a Tiberiászhoz közeli Hittinben



lezajlott csatában. A Jeruzsálemi Keresztény Királyság megszűnt létezni. Hittin után Szaladin serege átvonult Palesztinán, ahol egyik város a másik után adta meg magát. A keresztények Tiruszban kerestek menedéket, bár egyesek Jeruzsálembe siettek a Szent Város kétségbeesett védelmére. A muszlim hadsereg az Olajfák hegyén ütött tábort, Szaladin onnan tekintett le a megszentségtelenített hárámi szentélyekre, és a Szikla-dómon éktelenkedő keresztre. Beszédet tartott tisztjeinek, emlékeztette őket a Fadájl al-Kudszí szavaira: Jeruzsálem a templom városa, a próféták városa, az éjszakai utazás és a miradzs városa, a végítélet színtere. Kötelességének érezte, hogy megtorolja az 1099-es vérontást, a lakossággal szemben nem ismert könyörületet. A jeruzsálemi keresztények megrettentek. Nem maradt lovag a városban, aki megszervezhette volna a hatékony védekezést. Váratlanul, mintha az imádságra válaszul érkezett volna, megjelent a köztiszteletben álló földesúr, Ibelini Balian. Szaladin engedélyével lépett a városba, hogy feleségét és családját Tiruszba menekítse. Megesküdött, hogy csak egy éjszakát tölt Jeruzsálemben. Amikor azonban az ostromlott keresztények keserves helyzetére rádöbbent, visszament a szultánhoz, hogy oldozza fel esküje alól. Szaladin tiszteletben tartotta Balian kérését, sőt családját és minden vagyonát a tengerpartra vitette embereivel. Balian minden tőle telhetőt elkövetett, de reménytelen feladatra vállalkozott. 1187. szeptember 26-án Szaladin a varos nyugati kapuja felől indított támadást, miközben utászai a Szent István kapunál, az északi oldalon kezdtek alagutat fúrni. Három nappal később az egész északi falszakasz – Gottfried keresztjével együtt – az árokba omlott, de a muszlimok útját állta a belső védőfal. Balian mégis úgy döntött, egyezkedni próbál. Szaladin először hallgatni sem akart rá: “Úgy bánunk majd veletek, ahogy ti bántatok a lakossággal, amikor elfoglaltátok [Jeruzsálemet] – közölte Balainnal –, lesz emberhalál, rabság és más vad dolgok is.”[518] Balian nekikeseredve azt felelte, ha minden remény elveszett, a keresztényeknek úgy sincs vesztenivalójuk. Megölik asszonyaikat és gyermekeiket, felgyújtják házaikat és vagyonukat. és ledöntik a Szikla-domot és az al-Akszát, mielőtt szembeszállnának Szaladin seregével. Megesküdött rá, hogy minden keresztény legalább egy muszlimot magával visz a halálba. Szaladin megvitatta a dolgot az ulemá-val , és beleegyezett a város békés bevételébe. A frankok azonban nem maradhattak a városban. Mindannyian hadifoglyok lettek, akik csekély pénzösszeggel megválthatták szabadságukat. 1187. október 2-án, azon a napon, amikor a muszlimok a Próféta éjszakai utazásának és a miradzs-nak évfordulóját ünneplik, Szaladin serege hódítóként léphetett a városba. A szultán megtartotta ígéretét. Egyedtlen keresztényt sem öltek meg. A nemesek könnyen kiválthatták magukat, de a szegényeknek erre nem futotta, így hadifoglyok maradtak. Sokukat elengedték azonban, mert



Szaladin könnyekre fakadt, amint a rabszolgaságba hurcolt, egymástól elszakított családtagok szomorúságát látta. Al-Ádil, Szaladin testvére úgy elszomorodott, hogy ezer foglyot kért magának, akiket azon nyomban szabadon engedett. De minden muszlimot felháborított, ahogy a gazdagabb keresztények elszöktek vagyonukkal anélkül, hogy egyetlen honfitársukat kiváltották volna. Amikor Imad ad-Din muszlim krónikás megpillantotta Heraklius pátriárkát, aki kincsei súlya alatt roskadozó szekerekkel távozott a városból, arra kérte Szaladint, hogy kobozza el a kincset, a többi fogoly váltságául. Szaladin elutasította kérését: az esküt és a szerződéseket szó szerint be kell tartani. “A keresztények mindig emlékezni fognak rá, milyen jól bántunk velük.''[519] Szaladinnak igaza lett. A nyugati keresztények valóban rádöbbentek, hogy a muszlimok szultánja “keresztényibb” viselkedést tanúsított a kereszteseknél Jeruzsálem elfoglalása során. Legendák születtek, amelyek Szaladint valamiféle tiszteletbeli keresztényként ábrázolták. Egyes mondák szerint a szu1tán titokban még meg is keresztelkedett. Jeruzsálem keresztes kísérlete egyelőre véget ért. A muszlimok még megpróbálták az egység és békés egymás mellett élés eszményét helyreállítani, de a keresztes uralom kegyetlen évei alapjaiban ingatták meg az iszlám és a keresztény Nyugat kapcsolatát. A muszlimok először szembesültek a nyugati civilizációval, és ezt a találkozást máig nem felejtették el. A keresztesek kezétől elszenvedett kínok következtében már a muszlimok is másképpen szemlélték Szent Városukat. Ettől kezdve érezhető al-Kudszí iránti féltékenységük, ahogy a város sokkal agresszívebb iszlám várossá vált, mint valaha is volt korábban.



14. Dzsihád
Miután a frankok távoztak Jeruzsálemből, a muszlimok bejárták a várost, ámuldoztak a keresztes Jeruzsálem csodálatos épületei láttán. Mégis úgy érezhették, hazatértek. Szaladin az Ispotályban, a keresztesek Jeruzsálemének szívében fogadta emírjei, szúfíjai és az ulema hódolatát. Arca őrömtől ragyogott, amint azt Imád ad-Din írja. A költők és Korán-olvasók költeményeket zengtek tiszteletére, mások pedig sírtak, és a meghatottságtól szólni sem tudtak.[520] A muszlimok azonban tudták, a dzsilhád a város bevételével még nem ért véget. Maga a dzsihád szó sem csak “szent háborút” jelent. Elsődleges jelentése “küzdelem”, a Korán is főképp ebben az értelemben használja. A muszlimoknak “Allah útját követve kell küzdeniük”, életüket annak kell alárendelniük, hogy érvényesítsék Isteu akaratát a romlott, nehéz sorsú világban. Egy híres hadisiban a csatából visszatért Mohamed mondja: “Hazatértünk egy kisebb dzsihádból, előttünk áll a nagyobb dzsihád.” A nagyobb és fontosabb küzdelem nem más, mint a társadalmi igazságosság megteremtése és a lelki egység építése. Szaladin a koráni eszmény jegyében hajtotta végre a dzsihád-ot: mindig kész volt fegyverszünetet kötni. ha a keresztesek kérték tőle, foglyaival rendszerint igazságosan és elnézően bánt. Humánusan viselkedett diadala óráiban is. A muszlim történetírók közül sokan úgy vélik, szinte végletesen jóságos volt. Engedélyezte, hogy Tiruszba költözzenek a keresztények, akik így továbbra is jelen lehettek Palesztinában, emiatt a konfliktus egy évszázadon át elhúzódott. Az angol I. (Oroszlánszívű) Richárd és a francia II. Fülöp vezette harmadik keresztes hadjárat nem tudta visszafoglalni Jeruzsálemet, de a frankok újabb, bár kis területű, tengerparti állama jött létre Jáfó és Bejrút között. Ugyan Akra volt fővárosuk, de uralkodóik a nosztalgikus “Jeruzsálem királya” címet viselték. A keresztes eszmény nem tűnt el, és amíg a frankok Palesztinában maradtak, a muszlimok aggódva és ellenségesen figyelték ténykedésüket.



1187-ben a muszlimok reményei ébredtek fel. Szaladin tudta, hogy új dzsihádot kell indítania Jeruzsálem muszlim várossá alakításáért. Legelsőként a Hárámot kellett megtisztítania. Az Aksza-mecsetből eltakarították a templomosok latrináit és bútorait, hogy a teret felkészítsék a pénteki imádságra. A Mekka irányát mutató, elfalazott mihráb-ot helyreállították. A templáriusok emelte közfalakat ledöntötték, a padlóra szőnyegeket terítettek. A Núr ad-Din készíttette emelvényt átszállították Damaszkuszból, és felállították helyére. A Szikla-dómból eltüntették a képeket és szobrokat, a koráni feliratokat felfedték, a sziklát eltakaró márványlapot kiemelték. A muszlim krónikákból tudjuk, hogy Szaladin, akárcsak egykor Omár, vállvetve dolgozott munkásaival, együtt mosták rózsavízzel a Hárám udvarait és kövezetét, a szegényeknek pedig alamizsnát osztottak. Sábán havának negyedik napján, pénteken, 1099 óta először gyűltek a muszlim hívek az al-Akszába. Az emberek könnyekre fakadtak, amint Jeruzsálem kádija, Muhjí adDin al-Kurasí az emelvényre lépett. A keresztes kor előtti muszlim Jeruzsálem szinte kizárólag a Hárámot és a körülötte álló épületeket foglalta el. Szaladin új építési dzsihád-ja során a



keresztény térképet muszlim intézmények jeleivel írták felül. Az építkezés megint a győzteseket szolgáló ideológiai fegyverként működött. Jeruzsálem a fontos muszlim szentéllyel rendelkező, de túlnyomó részben keresztény városból teljességgel muszlim várossá alakult át. A kereszténységgel szemben ellenséges indulatok támadtak. Szaladin elkobozta a pátriárkának a Szent Sír-bazilika mellett álló rezidenciáját, és az állam pénzéből átalakíttatta a szerzeteskolostort és a Szent Anna-templomot is. De nem mecsetekké. A síiták elleni kampány részeként mind Núr ad-Din, mind Szaladin szúfí rendházakat (hávániq) és jogtudományi iskolákat (medresze) alapított minden meghódított városban. Ezek voltak a megújult Szunna legfontosabb intézményei, ahogyan azt az első keresztes háború előtt a Könyörület kapuja feletti szúfí khanáqá-ban lakó híres tudós, al-Ghazálí elképzelte. Szaladin a Szent Anna-templomot mecsetté építtette át, a szomszédos rendházat pedig medreszé-vé. A pátriárka rezidenciája lett az új khanáqa. Az intézményeket a szultán avatta fel, és az ő nevét viselték. Jeruzsálemben már régóta éltek szúfí-k, de Szaladin ragaszkodott hozzá, hogy az új khanáqa szúfíjai ne a helybéliek közül kerüljenek ki, akiket megfertőzhettek a Sía eszméi, hanem a szunnita anyaország lakóiból. Szúfík és tudósok érkeztek tehát az új intézményekbe, míg az ulema a Hárámon szolgált. Jeruzsálem elfoglalását követően muszlimok ezrei látogattak a városba, mely oly hosszú ideig volt az ellenség kezén. Szaladin továbbra is az Olajfák hegyén táborozott, amíg a város be nem népesült, és ki nem nevezte a kormányzót. A várba helyőrség költözött. Szaladin ekkor visszatért Damaszkuszba, hogy megtervezze a harmadik keresztes hadjáratra a muszlim ellenlépést. A katonák és közhivatalnokok az egykori Pátriárka negyedében telepedtek 1e. Nem sokkal később muszlim menekültek érkeztek al-Kudszíba Észak-Afrikából, amelyet elleptek a vidéket feldúló berber törzsek. A magribi muszlimok a Hárám délnyugati szeglete körül telepedtek le, és megőrizték kulturális és vallási hagyományaikat. Engedélyt kaptak arra, hogy a templomosok Hárám-beli refektóriumát saját mecsetjükké alakítsák. A Magribi negyed Jeruzsálem új színfoltjává vált. Szaladin nem akarta kizárni a keresztényeket és zsidókat a városból. Az egység és egymás mellett élés ősi eszménye továbbra is hatott rá. Néhány ezer szíriai és örmény keresztény kérelmezte, hogy dzimmi-ként a városban maradhasson, a Szent Sír-templom gondozását pedig Szaladin a görög ortodoxokra bízta. A helyi kereszténységet nem hibáztatta az európaiak keresztes háborújáért. A Szent Sír-bazilikát azonban most már iszlám épületek vették körül. Szaladin az Ispotály egyes szárnyait is átépíttette: a kormányzó rezidenciájává, muszlim kórházzá és a fia, al-Afdál felszentelte mecsetté. Új, Dávid prófétának szentelt mecset állt a citadellában. Minaretek szöktek az égnek a keresztények szent helyein, és a müezzin imára



hívó szava zengte be a Pátriárka negyedét. Egyik-másik emír a szent sírt is leromboltatta volna, de Szaladin bölcsebb tisztjei tanácsát fogadta meg, akik rámutattak, hogy nem a templomépület, hanem maga a hely szentség a keresztények számára. A harmadik keresztes háború végeztével még latin keresztények is látogathattak zarándokként Jeruzsálembe. Szaladin visszahívta Jeruzsálembe a zsidókat, akiket a keresztesek mindeddig szinte teljesen kirekesztettek. Ezért az egész világban új Ciruszként üdvözölték a szultánt. A keresztes háborúk nem csak a muszlim világ dzsihád-ját élesztették fel. Európa és az iszlám birodalom zsidósága körében feltámadt egyfajta Cionkultusz. Az új vallási cionizmus első hullámai a korai tizenkettedik században söpörtek végig a zsidóságon. Jehuda Halévi toledói orvos a keresztény reconquista (“visszafoglaló”) hadak és a muszlim Spanyolország kereszttüzébe került. Nemegyszer kellett a gyökereitől elszakadva ingáznia a muszlim és keresztény területek között. Ez a gyökértelenség-érzés késztette arra a zsidókat, hogy hazatérjenek atyáik földjére. Hiszen az volt a világban Isten által kijelölt helyük. A Szentföld nem az egymással csatázó keresztényeket vagy muszlimokat illette. A zsidók jogot formáltak Palesztinára és a Szent Városra. Jeruzsálem volt a világ közepe, az a hely, ahol a menny a földdel érintkezett. Az imádság a Devir helye fölött nyíló Mennyei kapun át szállt a magasba, hogy az isteni energia ezen a kapun hullhasson vissza a prófétai erővel megáldott Izrael népére. A zsidók csak Palesztinában találhattak összeköttetést az isteni világhoz, aminek révén önmaguk lehettek. Kötelességük volt tehát az alija megtétele Palesztinába, hogy életüket tegyék kockára Cionért. A Sékina csakis így térhetett haza Jeruzsálembe, hogy kezdetét vehesse a megváltás. Halévi elindult Spanyolországból, hogy megtegye a “felmenetelt”, de szinte kizárt, hogy valaha is elérte Jeruzsálemet. Valószínűleg Egyiptomban érte a halál 1141-bee. Ekkor még csak kevés zsidó akarta követni őt, de története példaértékű volt. Amikor az ember elidegenedik környezetétől, és úgy érzi, sem testének, sem lelkének nincs otthona a világban, ösztönösen keresni kezdi gyökereit, hogy vigaszra találjon bennük. A zsidó nép egyszerre örvendezett és neheztelt, amiért Szaladin elfoglalta Jeruzsálemet. A szultán otthont adott a zsidóknak a Szent Városban, engedélyezte, hogy nagy számban beköltözzenek. 1187 szeptemberében Szaladin bevette Askelont is, de amikor a rá következő hónapban bevonult Jeruzsálembe, nem maradt elég katonája ahhoz, hogy mindkét várost megtartsa. Askelont emiatt módszeresen lerombolt, lakosságát pedig biztonságos helyre költöztették. Az askeloni zsidók 1190-bee telepedtek le Jeruzsálemben, ahol zsinagógát is építhettek. Az új Magribi negyedtől nyugatra jelölték ki helyüket, a Sáráf lakónegyed mellett. 1198-ban további zsidók érkeztek Észak-Afrikából,



1210 körül pedig két csoportban háromszáz zsidó család tette meg az aliját Franciaországból. A visszatérés lelkesítő hatása messianisztikus reményeket ébresztett a közelgő megváltásról. Jeruzsálem iszlamizálása azonban kiábrándítóan hatott. Amikor a zsidók azt látták, hogy keresztények és muszlimok harcolnak egymással az ő városukért, zavarba estek. Jehuila al-Harizi spanyol költő 1217-bcn zarándokolt el Jeruzsálembe, ahol rendkívüli módon megdöbbent a Hárámon álló muszlim épületek látványától:
Micsoda kín látni szent udvarainkat idegen templommá vedleni! Próbáltuk elfordítani arcunkat ettől a hatalmas és pompás templomtól, mely ott emelkedik ősi szentélyünk helyén, hol olykor a Gondviselés lakozott.[521]
Egyre több zsidó gondolta úgy, hogy az ország eredeti lakóinak visszatértére vár. Ahogy Halévi leszögezte, a szentségből sem a kereszténnyek, sem a muszlimok nem részesülhetnek. Ez az indulat még a józan Majmonidészre, a zsidó filozófusra is átragadt, aki egyébként Szaladin orvosai közé tartozott. Úgy vélte, Jeruzsálem a zsidó nép életének középpontja, zsidó államot máshol nem lehet alapítani. A zsidó királyságnak és a zsidó törvénynek a Templomot kell alapul vennie. A Templomhegyet ugyan megszentségtelenítették a gojok, mégis szent hely maradt, hiszen Salamon örökre szentelte föl. Az isteni jelenvalóság sohasem tűnhetett el a Templomhegyről. A Hárámra látogató zsidóknak tehát úgy kellett viselkedniük, mintha a szentély még mindig a helyén állna. Nem léphettek a tiltott területekre, és nem viselkedhettek tiszteletlenül, ha kelet, a Devir egykori helye felé fordultak. A Templom ugyan elveszett, de a hely szentsége örök időkre szólt, jelképezvén Isten nem szűnő gondoskodását népéről. Szaladin tífuszos lázban halt meg 1194-ben. Birodalmát felosztották, és az egyes városokat saját hadseregük és hivatali rendszerük támogatásával az Ajjúbcsalád tagjai uralták. A Szaladin felépítette egység halálával összeomlott, örökösei hamarosan egymás ellen fordultak. Jeruzsálem megszentelte ezt a belviszályt. Az al-Kudszí iránti lelkesültség azonban nem szűnt. A muszlimok kínként élték meg Jeruzsálem elvesztését és visszatérésükkel hódolatuk csak erősebb lett mint valaha. Folytatták az építkezés dzsihád-ját. 1193-ban Izz adDin Dzsárdik, Jeruzsálem emírje újraszentelte a szent sír közelében álló kis mecsetet, amely az első keresztes háború előtt Omár tiszteletére épült. A mecset mellett új Korán-iskola nyílt. Al-Afdál támogatta a Magribi negyedet, hogy biztosítsa az észak-afrikai zarándokok és a szegények ellátását. Rendszeres járadékkal támogatott medreszé-t építtetett. ahol az észak-afrikai Málikí jogi iskola



tudományát oktatták. Ez a vákif járadékról szóló első feljegyzés Jeruzsálemből. A vákif-tevő valamely jövedelmező vállalkozása, például egy bolt tulajdonjogát felhasználva (az üzemeltetési költségek levonása után) a befolyt nyereséget nemes célra különíti el. A vákif felhasználható hadifoglyok megváltására, Ingyenkonyha felállítására vagy medresze építésére. Erényes cselekedetnek számított a vákiftétel, főként a1-Kudszíban, ahol minden jó cselekedetnek többszörös értéke volt. Egyes adományozók a vákif fal utódaikról gondoskodtak, akik a támogatott intézményben élhettek vagy az alapítvány fizetett gondnokai lehettek. A medresze vagy khanáqa néha az alapító részére is szobát tartott fenn, amennyiben Jeruzsálembe kívánt visszavonulni. A vákif a felebaráti szeretet megnyilvánulása volt: elősegítette az iszlám oktatást, ösztöndíjakkal támogatta a szegényebb diákokat, és gondoskodott a rászorulókról. A rendszer biztosította, hogy a társadalmi igazságosság, a koráni tanítások szellemében fontos része maradhasson a Jeruzsálemért vívott dzsilhád-nak. A vákif nemcsak a város fejlesztéséhez és szépítéséhez járult hozzá, de munkahelyeket is teremtett. Az elszegényedett emberek bármikor szerezhettek gondnoki munkát a medreszé-ben vagy beléphettek a szúfí rendbe. A vákif-ok minden fölös pénze rögtön a szegényekhez került, a mások jótékonyságából élőket pedig tisztelettel és méltósággal kezelték. Az igazságosság és részvét már a város legelső napjaitól kezdve központi szerepet játszott Jeruzsálem szentségében. A keresztes Jeruzsálemben nemigen juthatott érvényre. de Sziladin nagyon fontosnak tartotta. Az alamizsnálkodás a keresztesek távozása után hozzátartozott a Hárám megtisztításához, a vákif intézménye révén pedig a szegények és szűkölködők támogatása is része lett az Ajúbbidák jeruzsálemi iszlám törekvéseinek. A muszlimok azonban nem nyugodhattak meg, amíg a keresztesek Palesztinában maradtak. Az Akrai Királyságban élő frankok mindazonáltal igyekeztek fenntartani a békét. Tanultak a hittini csata leckéjéből. A yugat keresztényei azonban harciasabbak voltak ennél, és további kereszteseket küldtek Jeruzsálem felszabadítására. Al-Ádil fia, al-Muazzam Isza lett 1200-ban Damaszkusz szultánja, aki annyira elkötelezte magát al-Kudszi mellett, hogy ide tette át székhelyét. Két medrezsé-t alapított. A nevét viselő intézmény a Hárámtól északra állt, és a Hanifí jogtudományi iskola elveit követte, míg a másikban, a Könyörület kapuja felett arab nyelvet oktattak. Al-Muazzam renováltatta a Hárám peremének oszlopcsarnokait. 1218-ban azonban újabb keresztes hadjárat indult el Nyugatról. A keresztesek ezúttal nem egyenesen Palesztinába hajóztak. Előbb Egyiptomot akarták megszerezni a muszlimoktól, hogy itt alakítsák ki Jeruzsálem visszafoglalásának főhadiszállását. A keresztesek puszta közel-keleti



jelenléte már rettegést ébresztett a térség lakóiban. Az emberek felidézték az 1099-es mészárlás borzalmait, és újabb atrocitásoktól tartottak. Al-Muazzam biztosan tudta, ha a keresztesek visszaveszik Jeruzsálemet, legyilkolják lakosságát, és rabigába hajtják az egész iszlám világot. A kezdeti sikerek után a keresztesek lendülete azonban megtorpant. A frankok azonban még így is olyan félelmetes hírben álltak, hogy a muszlimok még gondolkozni sem tudtak róluk tárgyilagosan. Al-Muazzam parancsot adott Jeruzsálem falainak lebontására, hogy a keresztesek ne vehessék be magukat az erődített városba. Drasztikus lépésre szánta e1 magát. Jeruzsálem emírjei ugyan hangoztatták, hogy Jeruzsálem kiállná a keresztesek ostromát, al-Muazzam azonban félresöpörte ellenérveiket, és személyesen kívánta felügyelni a bontás munkálatait. A városban és az egész vidéken rettenetes hangulat alakult ki. A városok létalapja már kezdettől fogva a lakóknak nyújtott biztonság volt, így amikor a szultán mérnökei, kőművesei és árkászai megérkeztek Jeruzsálembe, és nekiálltak a falbontásnak, óriási pánik tört ki. A város legvédtelenebb lakói – asszonyok, leányok és öregek- sírva járták az utcákat, és ruházatukat szaggatták. A Hárámban gyűltek össze, majd Damaszkuszba, Kairóba és Kerakba menekültek, hátrahagyván családjukat és minden vagyonukat. A város erődítése megsemmisült, a helyőrséget visszavonták. Csak Dávid tornya maradt meg a bástyák közül. AL-Kudszíban ellehetetlenült az álet. A falak nélkül maradt városban a muszlimok nem merték tovább folytatni életüket az Akrai Királyság frankjainak veszedelmes közelségéhen. A város falusias jelleget öltött, csak néhány eltökélt szerzetes és jogtudós lakta, akik valahogy fenntartották az új Ajjúbidaintézmények működését, valamint az állami hivatalnokok meg egy maroknyi csapat katona. A1-Muazzam döntése elhamarkodottnak bizonyult, mivel 1221ben a keresztesek kénytelenek voltak hazatérni. A keresztes háborúk azonban annyira megbolygatták a térség viszonyait, hogy a muszlimok többé nem voltak képesek higgadtan, tárgyilagosan szemlélni a nyugati jelenlétet. A jeruzsálemi muszlimok lelkében fészket vert a féltékenység, ami károsan hatott a városra. A muszlim uralkodók a biztonságot tartották szem előtt mindenekfelett. 1229ben al-Kámil egyiptomi szultán inkább feladta volna Jeruzsálemet, hogy elkerülje a keresztesek újabb inváziója elleni rettenetes hadakozást. II. Frigyest, az európai Római Szent Birodalom császárát a pápa arra buzdította, indítson új hadjáratot a Szentföldre. A kortársa által “világcsodaként”, Stupor Mundiként emlegetett Frigyes mit sem törődött a Nyugat elvárásaival. A kozmopolita Szicíliában nevelkedett, Európa hagyományos idegengyűlöletében nem osztozott. Az iszlámot sem gyűlölte, épp ellenkezőleg: folyékonyan beszélt arabul, és szívesen beszélgetett vagy levelezett muszlim uralkodókkal és



tudósokkal. A Jeruzsálemért folytatott keresztes háborút időpocsékolásnak tekintette, de tudta, folytonos halogatással nem változtathatja meg a közvélekedést. Kissé cinikus módon azzal a javaslattal állt elő ál-Kámilnak, hogy adja át neki Jeruzsálemet. A városnak végül is már falai sem álltak, a szultán sem gazdasági, sem stratégiai hasznot nem húzhatott belőle. AI-Kámil készségesen ráállt az egyezségre. Testvérével, al-Muazzammal ekkor már elhúzódó vitákba keveredett, így nem remélhette az egységes fellépést a keresztes hadakkal szemben. A megerősítetlen Jeruzsálemben állomásozó frankok nem jelenthettek komoly katonai veszélyt, a város visszaadása pedig a nyugati fenyegetést is elodázta. Frigyes pedig megfelelő szövetséges lehetett alMuazzammal szemben. Végül, némi kölcsönös vonakodást követően, 1229. február 29-én Frigyes és al-Kámil aláírták a jáfói egyezményt. Tíz évre kötöttek fegyverszünetet, a keresztények visszakapták Jeruzsálemet, Betlehemet és Názáretet, azzal a feltétellel, hogy Frigyes vállalja, nem építi újjá Jeruzsálem falait. A zsidóknak távozniuk kellett a városból, de a muszlimok megtarthatták a Hárámot. Az iszlám ájtatosság fennakadás nélkül folytatódhatott, a muszlim szimbólumok helyükön maradtak. Az egyezmény híre mind a muszlim, mind a keresztény világot felháborította. A feldühödött muszlimok tömege elözönlötte Bagdad, Moszul és Aleppo utcáit, az imámok pedig al-Kámil táborába sereglettek Tel al-Adzsúlba, ahonnan csak erőnek erejével lehetett őket eltávolítani. A halálos beteg al-Muazzamot annyira megrázta az esemény, hogy ágyából is fel akart kelni, hogy személyesen felügyelje Jeruzsálem utolsó védfalainak lebontását. A damaszkuszi Nagy Mecsetben tömegek zokogtak és jajgattak, amint Szibt al-Dzsaúzi sejk az iszlám árulójának bélyegezte al-Kámilt. Al-Kámil védekezni próbált. Az iszlám szentélyeit nem adta át a keresztényeknek, a Hárám muszlim fennhatóság alatt maradt, ő csak néhány értéktelen, “templomról és romos házról” mondott le.[522] A muszlimok később majd könnyűszerrel visszafoglalhatják a várost, ígérte. A sok vérontás és háborúskodás után azonban Jeruzsálem a muszlim egység jelképévé vált, tehát egy iszlám uralkodó semmiképp sem mondhatott le a Szent Városról. A keresztényeket megdöbbentette a hír. A hitetlenekkel kötött szerződés szinte istenkáromlásnak tűnt. Elviselniük is nehéz volt a gondolatot, hogy a keresztény városban a muszlimok megtarthatták a Hárámot. Amikor Frigyes a Szent Városba látogatott, felháborodtak viselkedésén. Mivel a pápa valamivel korábban kiközösítette, egyetlen pap sem akarta őt Jeruzsálem királyává koronáznia, mire a császár egyszerűen a saját fejére helyezte a koronát[523] a Szent Sír-templom főoltára előtt. Ezután a Hárámba sietett, arabul diskurált a mecset személyzetével, dicsérte az építészeti megoldásokat, majd megveretett egy



keresztény papot, aki Bibliával a kezében merészelt az al-Akszába lépni. A legjobban az dúlta fel, amikor megtudta, a kádi megparancsolta a müezzinnek, hogy látogatása alatt ne hirdesse az ima idejét. Nyomban ki is adta az utasítást, hogy az imádság a szokásos módon folytatódjék. Keresztes lovag így nem viselkedhetett! A templomosok összeesküdtek Frigyes meggyilkolására, mire ő sietve elhagyta az országot. Ahogy a kora reggeli órán hajója felé igyekezett, Akra mészárosai trágyával és belsőségekkel hajigálták meg. Jeruzsálem olyan érzékeny pontja lett a keresztény lelkületnek, hogy aki muszlimokkal barátkozni vagy a Szent Várossal kapcsolatban engedményeket tenni mert, tarthatott tőle, hogy az életére törnek. Frigyes különleges keresztes hadjáratának története tanúsítja, hogy az iszlám és a Nyugat nem szenvedhették egymást. Egyik oldal sem igényelte a békés egymás mellett élést. A fegyverszünet mégis kitartott tíz esztendőn át, bár a hebroni és nábluszi muszlimok röviddel Frigyes távozása után megtámadták a várost, és a partról Jeruzsálembe vezető úton zarándokokat zaklattak. A keresztények nemigen védhették meg Jeruzsálemet, amely elszigetelten létezett az ellenséges terület szívében. Amikor 1239-ben lejárt a fegyverszünet, al-Naszir Daud keraki kormányzó rövid ostrommal kiűzte a városból a frankokat. Mivel az Ajjúbidák még mindig egymás közt csatároztak, nem sokkal később visszaadta Jeruzsálemet a keresztényeknek, akiktől támogatást kért az egyiptomi szultán ellenében. A muszlimok ezúttal nem tartották meg a Hárámot, így elborzadva értesülhettek róla, hogy a keresztények harangokat függesztettek fel az al-Akszamecsetben, és “borral teli üvegeket állítottak a Sziklára”, a szentmise megtartására.[524] De csak rövid ideig tartott uralmuk. 1244-ben a mongol invázió elől közép-ázsiai birtokukról elmenekült khvárizmi törökök hadserege tört be Palesztinába az egyiptomi szulán hívására, aki a Szíria elleni háborúhoz kérte támogatásukat. Kifosztották Damaszkuszt, feldúlták Jeruzsálemet, leöldösték a keresztényeket, meggyalázták a szentélyeket, köztük a Szent Sír-templomot is. A város ismét Ajjúbida-kézre került, de házainak és templomainak többségéből már csak füstölgő romok maradtak. A katasztrófát követően a megmaradt lakosság a tengerparti városok viszonylagos biztonságába húzódott. Az egykor népes metropolisban csak mintegy kétszáz főnyire zsugorodott muszlim és keresztény összetételű lakosság maradt. A IX. Lajos francia király vezette hetedik keresztes hadjárat nem tudta visszafoglalni Jeruzsálemet. Sőt 1250-ben néhány hónapra az egész hadsereg egyiptomi fogságba esett. Mialatt a keresztesek hadifogságban sínylődtek, az egyiptomi Ajjúbidák vereséget szenvedtek az ellenséges mamelúkoktól, akik megalapították saját királyságukat. A mamelúkok eredetileg az eurázsiai sztyeppékről, az iszlám birodalom határán túlról érkeztek. Gyermekként még a



muszlimok rabszolgái voltak, akiket később megtérítettek az iszlámra, és besoroztak a muszlim hadak elitalakulataiba. Mivel fogságuk és áttérésük után helyzetük nagymértékben javult, rendszerint elkötelezett muszlimok váltak belőlük, akik mégis megtartották etnikai különállásokat, és roppant szolidárisan viselkedtek egymással. A Bahríja hadsereg elfoglalta Egyiptomot, új mamelúk állammá tette, amely a Közel-Kelet egyik nagyhatalmává fejlődött. A mamelúkok felemelkedése eleinte nem hatott ki Jeruzsálemre. A szaladini birodalom megmaradt részein élő Ajjúbidák ellenálltak, Jeruzsálem helyzete továbbra is ingatag maradt. 1260-ban azután a mamelúk al-Záhir Bajbarsz szultán (1260-1276) a galileai ain-Dzsálutnál vereséget mért a betörő mongol hadakra. Rendkívüli jelentőségű győzelem volt. A mongolok megdöntötték az Abbászida kalifátust, a nagyobb muszlim városokat, köztük magát Bagdadot is, kifosztották és lerombolták. Bajbarsz azonban az Eufráteszen túlra űzte őket, így az iszlám hősévé lett. Mivel a mongolok az Ajjúbida szultánok uralmát is leverték, Bajbarsz lett Szíria és Palesztina ura. A mongolok néha betörtek országába, és Bajbarsz a tengerparti városok frank lakosságától is szívesen szabadult volna, mindazonáltal a mamelúkok régóta nem tapasztalt biztonságot és rendet teremtettek meg. Jeruzsálem a mamelúkok elképzelésében nem játszott stratégiai kulcsszerepet, így a falakat nem építették újjá. A város szentsége lenyűgözte az uralkodókat, és uralmuk alatt vallási jelentősége is növekedett. Szinte mindegyik szultán ellátogatott Jeruzsálembe, hogy intézményeket alapítson. Amikor Bajbarsz 1263-bon al-Kudszl'ba utazott, amellett, hogy helyreállítási munkákat indított el a Hárámon, Jeruzsálem biztonságának kérdésére is megoldást talált. A húsvét különösen veszélyesnek ígérkezett, mert a városba gyűltek a keresztények. Bajbarsz két új szentélyt létesített a közelben: a Mózes Sírja-szentélyt (Nebi Músza) Jeríkó szomszédságában és Szálih arab próféta szentélyét Romlábon. A próféták emlékünnepeit a húsvétot megelőző héten tartották, így Jeruzsálemet a kényes időszakban hithű muszlim zarándokok egész hada vette körül. Különösen Nebi Músza vált fontossá. A zarándokok körmenetben vonultak Jeruzsálem utcáin a Hárámhoz, ahogyan a keresztényektől látták évszázadokon át. Ugyanúgy demonstrálták al-Kudszíra formált jogukat, ahogyan egykor a keresztények. Kibontották a Nebi Músza-lobogót, majd a Jeruzsálembe sereglett zarándokok miután meggyőződtek arról, hogy a keresztények látták, milyen sokan vannak, megindultak a szentély felé. A Nebi Múszánál egy egész hetet töltöttek imádkozással, a Korán felmondásával, szúfí gyakorlatok végrehajtásával, miközben ünnepi hangulatban táboroztak a szentély udvarain és a környező hegyekben. A keresztény zarándokok ezenközben a húsvétot ünnepelték Jeruzsálemben, abban a tudatban, hogy hatalmas muszlim tömeg



várakozik a közelben, készen al-Kudszí megvédésére. Zseniális megoldás volt, de a Nebi Músza-ünnepségek és a közelben álló szentélyekhez kapcsolódó új szertartások kényszerű jellege a muszlim vallásosság sebezhetőségéről tanúskodott. A zsidók Jeruzsálem-kultuszába is kezdett beépülni a harciasság. 1267-ben száműzték a keresztény Spanyolországból a Náchmánidészként ismertebb Móse ben Náchmán rabbit, aki megtette az alijá-t Jeruzsálembe. Elkeserítette a város szomorú állapota, ahol érkezésekor mindössze két zsidó családot talált. Ez nem tarthatta vissza Náchmánidészt attól, hogy a zsidó negyedben álló, gyönyörű boltívvel ékes elhagyott házban zsinagógát alapítson. A Ramban-zsinagóga (amely alapítója nevének kezdőbetűiből nyerte nevét: Rabbr Móse ben Náchmánj a mamelúk Jeruzsálem zsidó hitéletének központja lett. Náchmánidész kitűnő talmudista híre tanítványokat vonzott Jeruzsálembe, akik azért telepedtek le itt, hogy jesivájában tanulhassanak. Náchmánidész gyökértelenség-érzésétől hajtva a Jeruzsálemmel való fizikai érintkezésben keresett vigaszt. , „Simogattá” és „cirógattá” a város köveit, így siratta szomorú sorsát.[525] Mintha csak a romokban heverő város lépett volna felesége és családja helyébe, akiket Spanyolországban kellett hagynia. Meggyőződéssel vallotta, hogy minden zsidó kötelessége visszatelepedni Palesztinába. A háromszáz évnyi szakadatlan háborúzástól dúlt Jeruzsálem és a környező vidék rettenetes állapota bizonyította, hogy az ország keresztény vagy muszlim uralom alatt sohasem virágozhat fel, mert állandóan valódi tulajdonosait várja. Náchmánidész azt tanította, hogy az alija “építő kötelesség”, parancsolat, mely a zsidók minden nemzedékére egyformán érvényes. A Spanyolországban elszenvedett antiszemita üldöztetés megkeményítette szívét, és újonnan támadt ellenséges érzelmekkel közelített a keresztényekhez és muszlimokhoz, akikkel a zsidók az elmúlt néhány évszázadban békésen tudtak egymás mellett élni az iszlám kézen lévő Andalúziában. Náchmánidésznek zsidó testvéreihez intézett szavaiból már népe palesztinai politikai és vallási vetélytársai iránti ellenszenve cseng ki:
Mert összefogtunk, hogy elpusztítsuk azon népeket, kik háborúznak miellenünk. Ha mégis békét akarnának, békét kötünk velük, s némely feltételek mellett maradhatnak is. De az országot soha kezükre nem adjuk, sem semmi más nemzetnek kezére![526]
Keleten a keresztes hadjáratok, Európában a reconquista háború szakította el végleg egymástól Ábrahám három hitét. Náchmánidész kabbalista volt, aki a misztikának a tizenharmadik század



folyamán Spanyolországban meghonosodón ezoterikus hagyományát követte. Bár csak kevés zsidó volt képes befogadni az eszmeiséget a maga teljességében, a Kabbala spirituális képzetei és mítoszai a zsidó vallásosság meghatározó elemévé váltak. A Kabbalával voltaképpen a mitológia aratott győzelmet a judaizmus észelvűbb formái felett. A nehéz körülmények közé került spanyolországi zsidók a filozófusok Istenét túlságosan távolinak érezték saját szenvedéseiktől. Ösztönösen az ősi szent geográfiához fordultak, amelyet továbbfejlesztettek és még elvontabbá tettek. A Devirben székelő elérhetetlen Istenből kiáradó szentség tíz foka helyett most a kifürkészhetetlen és végsőkig titokzatos istenprincípiumot (melyet Én Szófnak: „vég nélküli”-nek neveztek) képzelték el, amely a világ felé tíz szefírá-ban (,,számlálat”-ban) nyilvánul meg – ezek mindegyike a kibomló reveláció újabb állomása, ahogyan az istenprincípium magát az emberi lények korlátolt felfogóképességéhez idomítja. A tíz szefíra jelképezte még a tudatiság fokozatait, melyeket végigjárva tette meg a misztikus az alijá-t. Útjuk „befelé vezető emelkedés” volt saját énjük mélyébe. A jeruzsálemi Templom eszmeiségét újrafogalmazó Kabbala képzetei Isten és ember benső létét ábrázolták. A Kabbala az istenprincípium emanációi és az emberiség közti azonosságot hangsúlyozta- A szefírá-k közül a legutolsó volt a Sékina, más néven a Malkút („Királyság''). Jelképezte mind az isteni jelenvalóságot, mind pedig az Izrael népét összefogó erőt. Idelent a földön az utolsó szefírá nem más, mint Cion, amely úgy lépett az isteni szférába, hogy földi valóságát el nem vesztette. A jelenvalóság, Izrael és Jeruzsálem alapvetően elválaszthatatlanok voltak egymástól. A Kabbala lehetővé tette a diaszpóra zsidósága számára, hogy Jeruzsálembe utazás nélkül hajthassa végre az Isten felé vezető alijá-t, bár azt is hirdette, a zsidók elválása Ciontól a gonosz erők diadala.[527] A kivonulás idején a zsidók a kietlen pusztaságban vándoroltak, küzdöttek a vadonban lakozó démoni hatalmakkal. De amint elfoglalta Izrael népe az ígéret földjét, és megkezdte a Cion-hegyi liturgiát, a rend helyreállt, és minden a maga helyére került. A Sékina a Devirben lakozott, az áldás, termékenység és a világmindenség rendje forrásaként. Amikor a Templom elpusztult, és a zsidókat száműzték Jeruzsálemből, a káosz démoni erői arattak győzelmet. A létezés gyökerénél támadt bizonytalanság, melyet csak úgy lehetett orvosolni, ha a zsidók visszatértek a Cionhoz és visszaállították eredeti állapotát. A mítosz mutatja, mekkora hatást gyakorolt a földrajzi elszakadás a zsidó lelkületre, hiszen a létezés forrásától való elszakadást jelentette egyben. Amikor a zsidókat elűzték Spanyolországból a keresztények, megint feltámadt bennük az idegenség és a rend elvesztésének érzete. A Kabbala mítoszai összhangban voltak az Európa más részein élő zsidók sorsával is. akiknek az élete elviselhetetlenné vált a



keresztes hadjáratokkal ismétlődő pogromoktól. A lélek világát felvázoló mitológia mélyebben érintette meg őket, mint a zsidó filozófia elvontabb tanai. A többség eleinte megelégedett azzal, hogy jelképesen és lélekben tér csak vissza Cionhoz. Sőt helytelennek tartották a megváltást sürgetendő Palesztinába tett alijá-t. Egyes kabbalisták viszont, mint Náchmánidész például, a Jeruzsálemmel való fizikai érintkezésben találtak feloldozást.



A nyugati kereszténységnek be kellett látnia, sohasem szerezheti vissza Jeruzsálemet. Alkalmazkodniuk kellett a veszteség érzéséhez. 1291-ben a mamelúk Khálil szultán elpusztította az Akrai Királyságot, és a frankokat kiűzte tengerparti államukból. Közel kétszáz év óta először került Palesztina egésze ismét muszlim kézre. Ettől kezdve Jeruzsálem újból fejlődésnek indulhatott. Mivel a frankok lekerültek a színről, a muszlimok vissza mertek költözködni a továbbra is erődítetlen városba. A keresztények azonban nem adták fel a harcot. Évszázadokig tervezgettek még új keresztes háborúkat, szőtték a szent város felszabadításának álmait. Létfontosságúnak tűnt számukra, hogy fenntartsák Jeruzsálemben a nyugati jelenlétet. Röviddel Akra bukása után. IV. Miklós pápa engedélyt kért a szultántól, hogy a Szent Sír-templornban latin papság szolgálhasson. A szultán beleegyezett. Mivel a pápa ferences volt, egy csapat ferences barátot küldött a jeruzsálemi latin liturgia életben tartására. Nen



építhettek rendházat, jövedelemmel sem rendelkeztek, egyszerű zarándokszálláson húzták meg magukat. 1300-ban tudomást szerzett rossz helyzetükről Róbert szicíliai király, aki nagy összegű pénzt küldött a szultánnak, és megkérte, adja át a Sion-hegyi templomot, a Szent Sír-bazilika Szűz Máriakápolnáját és a Születés szentélyét a ferenceseknek. A szultán erre is hajlandó volt. Ekkor fordult elő először, hogy egy nyugati hatalom a jeruzsálemi latinok üdvének e főmozdítására használta fel befolyását. A Sion-templom lett a ferencesek új székhelye, és a rendfőnök a Keleten élő valamennyi európai védelmezőjének tekintette magát. Voltaképpen konzuli szerepet töltött be Jeruzsálemben. A ferencesek a világ más tájain ellenségesen léptek fel az iszlámmal szemben, és prédikációik gyakran váltottak ki antiszemita pogromokat Európa-szerte, így valószínűtlennek tűnt, hogy jeruzsálemi jelenlétük a megbékélést szolgálja majd. Az országra béke kora köszöntött, a mongol és keresztes fenyegetés elhárult, Palesztina felvirágozhatott a mamelúk uralom alatt. Jeruzsálem sohasem-játszott politikai kulcsszerepet birodalmukban. Alacsony rangú emír irányította, és főleg arra használták, hogy kegyvesztett (báttáll) hivatalnokok süllyesztője legyen. A megerősítetlen városban nem sok gondot okozhattak, de a számkivetettek nagy számban kerültek kapcsolatba al-Kudszí vallási életével. Voltak köztük, akik elnyerték a jeruzsálemi és hebroni két hárám felügyeletének tekintélyes posztját, mások mákíf alapítványokat tettek. Az építkezési dzsihád folytatódott, újabb szúfik, tudósok, tanítók, jogtudósok és zarándokok érkeztek a városba. A mamelúkok átformálták Jeruzsálem képét.[528] Csak a szultánok építkezhettek a Hárámon, de legtöbbjük kihasználta privilégiumát. 1317-ben al-Naszir Mohamed szultán új oszlopcsarnokokat terveztetett a szentélytér északi és nyugati peremére, helyreállíttatta az al-Aksza kupolaíját és újraaranyoztatta a Szikla-dómot. Az egykori keresztes piactér helyén új bolti negyedet alakított ki. A tizennegyedik század eleje ismét jólétet hozott Jeruzsálembe. Szappant, pamut- és lenvászon anyagokat gyártottak a városban. A Hárámban őrzött dokumentumokból kiderül, hogy külföldi kalmárok, főleg textilkereskedők, érkeztek rendszeresen Keletről a városba, bár az itt folytatott kereskedelmi tevékenységükről nem rendelkezünk további adatokkal. A szultán új piacterét Szuk al-Kattáninnak, Gyapotszövők piacának nevezték. Ügyelt rá, hogy a piac érintkezzen a Hárám falával, amelyen csodálatos új kaput vágott – a Báb alKattánint –, ahonnan huszonhét lépcsőfokon lehetett a Hárám terére jutni. A szent hellyel létesített fizikai kapcsolat gyakran jellemezte a zsidó és keresztény Jeruzsálem-kultuszt. A mamelúkok korábban a Hárám megérintése utáni vágy különösképpen megnyilvánult a Hárám peremére épített új medreszék-ben. Az építészeknek néha rendkívüli feladatot kellett megoldaniuk,



mert hely csak szűkösen állt rendelkezésre. A Hárámnak csak az északi és nyugati fala mentén lehetett építkezni, mivel a keleti és déli oldalon túlságosan meredeken ereszkedett a talaj. Az alapítók azonban mind szerették volna elérni, hogy medreszé-jük a Hárámra nézzen vagy érintkezzen a szent térrel. Az új épületek között az egyik első volt 1328-ban Taszik szíriai alkirály medreszé-je a nyugati támfal mellett. Az alkirályt nagyon büszkévé tette, hogy ilyen közel építkezhetett az iszlám harmadik legszentebb helyéhez. A Tanzikíja-medresze mecsetében felirat hirdette: „[Allah] tette mecsetjét az Aksza-mecset szomszédjává, és milyen jó is egy tiszta szomszéd.” A kereszt alakú épületet gazslagon díszítették: négy előadó- és imaterem nyílt a középső udvarról. A Tanzikíja nem csak jogi iskolaként működött. Az épületben tizenegy szufí khanáká-ja állt, valamint egy iskola árvák számaira. A tanulás, a misztikus ájtatosság és a jótékonyság egy fedél alatt zajlott. A kialakítás tanúskodik a muszlim szenthely-eszményben oly nagy fontosságú egység utáni vágyról. Azt is bizonyítja továbbá, hogy al-Kudszí folytatódó iszlamizációjában milyen fontos szerepet játszott a társadalmi gondoskodás. Az építész hamar felismerte, hogy a terület túl kicsi ahhoz, hogy valamennyi intézmény megfelelő helyhez jusson benne, így a szúfí rendházat a szultán által a Hárám nyugati peremére építtetett oszlopcsarnok tetejére emelte. A lelkigyakorlatokat végző szúfík a Szikla-dómra, spirituális végcéljuk szimbólumára tekinthettek ablakukból. Más adományozók követték Tanzik példáját. Az Aminíja-medresze (122912301) rendkívül keskeny – alig kilencméteres – telken épült, az Antonia szirtjének keleti kiszögellése és az utca között. Ezért felfelé terjeszkedett, a harmadik emelet pedig már az északi oszlopcsarnok tetejére támaszkodott. A Málikíja-medresze ugyanezt a megoldást választotta, a jogi iskola főszintje a Hárámra nézett. A Madzsákíja-medresze (1361) teljes egészében az oszlopcsarnokra és a Kormányzó kapura (Bab al-Naszir), a mamelúk kori Hárám egyik legforgalmasabb bejáratára épült. A Túlúníja- és a Fáráníja-medreszék szintén az északi portikuszon, a Törzsek kapuja (Báb al-Aszbát) minaretje mellett álltak, amelynek szűk lépcsőjén juthattak be, más bejárat híján a diákok iskoláikba. Az iszlámban, akárcsak a judaizmusban, a jog nem száraz, akadémikus tudomány volt, inkább misztikus ájtatosság, amely az elmét és lelket Istenhez emelte. Ez abból is kiderül, hogy a diákok arra vágytak, hogy a Szikla-dómot, a spirituális emelkedés nagy iszlám jelképét nézve válhassanak neki tanulmányaiknak. A medresze jelentősége a mongol invázió óta némileg megváltozott. Olyan sok kéziratot és műtárgyat raboltak el, vagy égettek el a könyvtárakban, hogy a muszlimok újult buzgalommal fordultak hagyományaik tanulmányozása felé. Dzsihád-ot indítottak az elvesztett tudás visszaszerzésére,



amelynek – talán elkerülhetetlen – következményeképp megjelent egyfajta konzervatív szemlélet az iszlám gondolkodósban. A Hárám köré védelmezően emelt új medreszekkel védőfalat akartak talán vonni a szent hely és az ellenséges világ közé. Építésükben a muszlimok Jeruzsálemmel kapcsolatos féltékenysége nyilvánult meg. Mindez a városszerte épült, spártai kialakítású ispotályokban (ribát) is jelentkezett. A ribátok eredetileg katonai erődítménynek épültek, de később szerzetesek, szegények és zarándokok szállásául szolgáltak. Az újonnan támadt konzervativizmussal a szúfí mozgalom szállt szembe, amely a mongol betörést követően újra felvirágzott, ahogy a muszlimok értelmet próbáltak adni az elszenvedett katasztrófának és az ínségnek. A tizennegyedik században több szúfí gyűlt al-Kudszlba, mint bármikor azelőtt. Mint már láttuk, közülük egyesek a Hárám peremén emelt új épületekbe, mások a városban szétszórtan élő kisebb közösségekbe költöztek. A szufizmus nem csak a kiválasztott kevesekhez szólt. Népmozgalommá terebélyesedett, az egyéni törekvéseket erősítette, arra buzdította a laikusokat, hogy az ulema hagyományos tanaival szemben keressenek érvényesülést, habár egyik-másik szúfí sejk a medresé-kben is tanított jogtudományt. A szúfizmus honosította meg az iszlámban a szabad gondolkodást. A szúfík nagy szerzetesrendeket alapítottak, amelyek közül néhány éppen Jeruzsálemben lelt otthonra. A szúfik azonban nem fordultak el a világtól, mint a keresztény szerzetesek. Az egykori Ispotály épületkomplexumában székelő befolyásos Kadaríja-rend azt tanította, a társadalmi igazságosság a hit legfőbb követelménye. A természetfölöttiért vívott dzsihád-ot és a lélek imáját a részvét gyakorlásával kell összekapcsolni. A város északi részében alapított Bisztámíja tagjainak jógaszerű gyakorlatokat oktatott, amelyek révén az álmokban és látomásokban felszínre törő tudatalatti mélyebb áramlataira koncentráltak. A Bisztámíja ezenkívül terjesztette a szál-i kol (“egyetemes béke”) eszményét, amely a különböző vallási hagyományok kölcsönös megértését szorgalmazta. A gyűlölködés és háborúság évszázadai után végre abban kerestek vigaszt, ami al-Kudszí nyugtalan városának legfőbb értékét adhatta volna. A konzervatívok és haladók közti ellentét kimutatható Tákijj adDin ibn Tajmíja tizennegyedik századi reformer munkásságában, akit aggodalommal töltött el az újonnan támadt Jeruzsálem iránti buzgalom, ami érzése szerint ellenkezett az iszlám hagyományaival. A mamelúkkorban legalább harminc Fadájl al-Kudszí antológia jelent meg, melyek a város szentségét dicsőitő mondásokat felidézve sürgették a muszlimokat a jeruzsálemi zijára („látogatás”) megtételére. A Hárám liturgiájába befurakodott új vonások felzaklatták ibn Tyjmíját. Láthattuk már, hogy egy időben a muszlimok Jeruzsálemben is szívesen hajtották végre a haddzs egyes szertartásait. Voltaképpen azt a



meggyőződésüket fejezték ki ezzel, hogy al-Kudszí szentsége Mekkáából eredt. Ibn Tajmíja rövid értekezésében (A jeruzsálemi ájtatos látogatások védelmében) hangoztatta, hogy az al-Kudszíba tett zijárá-t élesen el kell választani a mekkai haddzs-tól. Helytelen tehát keringeni a szikla körül, és csókkal illetni, akár a Kába kövét. A Jézus Bölcsőjéhez hasonló szentélyeket pedig emberi csinálmányoknak tartotta, melyeknek csak a bolond adhat hitelt. Ibn Tajmíja továbbra is hitt abban, hogy Jeruzsálem az iszlám világ harmadik legszentebb helye, de világossá akarta tenni, hogy a zijára csak egyéni hitbuzgalom, és nem minden muszlim kötelessége, mint a haddzs. Hagyományőrző szenvedélye, és az újítások (`bidá) elutasítása igen jellemző volt erre a korszakra. Ibn Tajmíja szigorú Jeruzsálem-szemléletében sohasem osztozott a muszlimok többsége, akik szívesen idézték a Fadájl alKudszí-t, és a Jeruzsálem-kultuszt autentikus muszlim hagyománynak tartották. De ezt a hagyományt sohasem volt könnyű követni. A Fadájl egyes mondásaiban a zijára bátorságot és kitartást követelő hitbuzgó cselekedet: “Az, aki Jeruzsálemben él, a dzsihád harcosa” – jelentette ki Mohamed az egyik újonnan keletkezett maximában. Mások az alKudszi-ba tett látogatás “kényelmetlenségéről és kellemetlenségéről” számoltak be.[529] A tizennegyedik század második felében megjelentek az első repedések a mamelúk uralom építményén. A szultánok egyre nehezebben tudták érvényesíteni hatalmukat. A beduinok, akik a keresztes hadjáratok idején nem mertek támadásokat indítani Jeruzsálem ellen, megint elkezdték rajtaütéseiket. 1348-ban még a városi lakosságot is sikerült elüldözniük. 1351 és 1353 között Jeruzsálemre óriási csapást mért a pestisjárvány. A politikai bizonytalanság miatt a kormányzókat csak rövid időszakokra nevezték ki, így a helyi viszonyokkal sem tudtak kellő módon megismerkedni. A tizenötödik századra tovább szaporodtak a beduin betörések, és keresztény kalózok támadtak Palesztina part menti városaira. A gazdaság hanyatlott, az adók emelkedtek, a városban időről időre tragikus kimenetelű felkelések törtek ki. Az építkezési dzsihád a gondok ellenére folytatódott. Al-Naszir Haszán (1347-1351) és al-Szálih Szálih (1351-1354) szultánok befejezték az al-Aksza-mecset renoválását, a városban és a Hárám peremén újabb medreszé-ket és ribát-okat alapítottak. Jeruzsálemben rengeteg pénz jutott ezekre az alapítványokra, a város gazdasága mégsem javult, hiszen a medreszé-k nem termeltek jövedelmet. A muszlim Jeruzsálem gazdasági és politikai gondjai, mint már annyiszor, a keresztények és muszlimok békés egymás mellett élését lehetetlenítették el. A zsidók nem idegenkedtek ennyire az iszlámtól. A tizennegyedik századi utazók a zsidó közösséget békésnek és jólétben élőnek festették le. Ezekben a nehéz időkben a bevándorlók zöme azonban inkább Galileában telepedett le, amely



rabbinikus szent földként több érvényesülési lehetőséget kínált. A zarándokok a nagy Calmudisták, például Jóhanán ben Zakkai vagy Akiba rabbik sírjaihoz jártak imádkozni. A kabbalista alapmű, a Zóhár hősének, Simeon ben Jóhainak nyugvóhelye, Széfed, új szent várossá vált, főként a misztikához vonzódó zsidóság körében. A muszlimok is tisztelték ezeket a sírokat, zsidó utazók jegyezték fel, hogy a zsidók és „szaracénok” ugyanazokhoz a palesztinai szentélyekhez jártak. A muszlimok jó kapcsolatot tartottak fenn a helyi keresztényekkel és örményekkel. Az al-Kudszí békéjét, a keresztes háborúk egyenes következményeként, leginkább a muszlimok és nyugati keresztények közti feszültség háborgatta. 1365-ben, amikor a ciprusi johanniták megtámadták Alexandriát, a muszlimok letartóztatták az egész ferences közösséget, és a Szent Sírtemplomot bezáratták. A ferencesek sem viselkedtek tétlen áldozatként. Időről időre öngyilkos akciókat indítottak a jeruzsálemi muszlim hatalom ellen, ahogyan azt az iszlám világ más részein élő ferencesek tették. 1391. szeptember 11-én egy csoport szerzetes vonult az Akszamecset elé, és audienciát követelt a káditól. Ahogy a színe elé járulhattak, kinyilatkoztatták, hogy Mohamed “szabados erkölcsű, gyilkos, mohó ember volt, akinek az evés, paráználkodás és drága ruhák viselése jelentette az emberi élet értelmét”.[530] A gyalázkodás híre hamar elterjedt, és feldühödött tömeg verődött össze a kádi ajtaja előtt. A Próféta gyalázását főbenjáró bűnnek tekintették: a kádi felajánlotta a barátoknak, hogy térjenek meg az iszlámra, aztán halálra ítélte őket. Éppen ezt akarták elérni a ferencesek. Rákényszerítenék a muszlimokat, hogy vértanúvá tegyék őket, akik “halált és kárhozatot hoznak a hitetlenekre”.[531] Történt még egy hasonló eset 1393-ban. Három szerzetes nyilvános vitára hívta ki az ulemá-t, ahol aztán a lehető legdurvább szavakkal illették Mohamedet. Ezek az incidensek kétségkívül hozzájárultak a muszlimkeresztény kapcsolatok romlásához. A muszlimok úgy érezték, kihasználták jóságukat, az összetűzésekből pedig nyilvánvalóvá vált, a gyűlölködés lehetetlenné teszi az együttélést. A fokozódó feszültség eredményeképp a muszlimok építési dzsihád-ja gyakran más népek szent tereinek megsértését célozta. A tizennegyedik század végén a muszlimok újjáépítettek egy minaretet, amely a Ramban-zsinagóga mellett álló mecsethez tartozott. A két szentély közelsége rengeteg bonyodalomhoz vezetett a későbbiekben. 1417-ben a Szákhíja-khanáka sejkje minaretet épített, amely arcátlanul a Szent Sír-bazilika fölé magasodott. A jeruzsálemi muszlimok úgy tartották, a sejk jutalmat kap majd ezért a tettéért az ítélet napján. Nem meglepő, hogy éppen a Sion-hegyi ferences főhadiszállással kapcsolatban ütköztek ki legélesebben az érdekellentétek. Amikor a ferencesek 1300-ban megvásárolták a Sion-templom helyét, a



szentélyhez tartozott Dávid állítólagos sírja, amely a keresztesek korában került elő. Nem tartozott a szentély fő nevezetességei közé. A ferencesek nemigen tisztelték a zsidó hagyományt, és ha zarándokokat vezettek körbe a városban, főként újszövetségi vonatkozásaira hívták fel a figyelmet. A Sion-templom elsősorban az őskeresztény egyháznak állított emléket. A zarándokok megtekinthették a szobát, ahol leszállt a Szent Lélek, a pünkösdi szentélyt, azt a helyet, ahol Szent János Szűz Mária tiszteletére mondott misét, és a másikat, ahol Mária “elszenderült” földi élete legvégén. Dávidnak és Júda királyainak sírja utolsóként következett csak a Sion-hegyi zarándokok beszámolóiban. A város zsidósága azonban hamarosan ráeszmélt, hogy Jeruzsálem első királyának síremléke a keresztény negyedben áll. Többször is kérelmezték Barszbaj szultántól (1422-14371), hogy adassa át nekik. Hiba volt. Amikor Barszbaj tudomást szerzett Daud (Dávid) próféta sírjának létezéséről, elszörnyedt attól, hogy az iszlám esküdt ellenségeinek kezén hagyja. Lebontatta a sír körüli keresztény építményeket, és mecsetté alakíttatta át. Végül pedig bezáratta az Utolsó Vacsora-templomként is ismert szentélyt, mivel az éppen Dávid sírja fölött állt, és illetlenségnek tartotta, hogy keresztények vonulgassanak körmenetben az új mecset tetőzetén.[532] A latin keresztények szempontjából apránként kiveszni látszott az együttélés és egység ősi muszlim eszménye. A dzsihád-ot al-Záhir Dzsakmaq szultán (1438-1453) folytatta, aki úgy határozott: a törvény betűjéhez híven megtiltja a dzimmi-knek, hogy engedély nélkül renoválják szentélyeiket. A Sion-templom többi részét is bezáratta, és a közeli temetőben elhantolt barátok csontjait exhumáltatta. A Szent Sírtemplomban “illegálisan” emelt faemelvényt az al-Akszába szállíttatta, és Betlehemben is lebontatta az iíj épületeket. Egy szíriai rendházat is elkoboztak, de a szultán intézkedései főként a latinok ellen irányultak. Külön rendeletben biztosított előjogokat az örmények számára. Megtiltotta a jeruzsálemi emírnek, hogy felesleges adóztatással zaklassa őket, és az erről szóló intézkedést az örmény negyed nyugati bejáratánál kifüggesztett táblára íratta fel. Az örmények közeli viszonyban álltak a keresztesekkel, de az iszlám kritikátlan és megszállott gyűlöletében nem osztoztak velük. Már megtanulták, hogy nem szabad állást foglalniuk, így az örmény maradhatott az egyetlen közösség, amely az elmúlt háromszáz év viharai közepette is saját városnegyedében élhetett háborítatlanul. A városban fokozódó feszültség dacára még mindig nagy számban érkeztek Jeruzsálembe a nyugati zarándokok. Nem érezhették otthonosan magukat, de megnézhették, amit meg akartak nézni, és látogatásaikat alaposan megszervezték számukra. Egy egész éjszakát a Szent Sír-templomban töltöttek, azután állandó útvonalon körbejárták a várost, lehetőleg a hajnali órákban, hogy a muszlimokkal való összetűzést elkerüljék. A túra a Szent Sír-bazilikánál



kezdődött, ahonnan a zarándokok csendesen átvonultak a város (ma Oroszlános kapuként ismert) keleti bejáratához, átkeltek a Kidron-völgyön a Getszemánikerthez, ezután pedig felmentek az Olajfák hegyére a Mennybemenetel templomához. A Sziloam-medencét érintve tértek vissza a városba, majd meglátogatták, amit lehetett a Sion-hegyen. Háromnapos utazásokat is szerveztek Betlehembe és a Jordán folyóhoz. A zarándokok, akárcsak a korábbi időkben, alig-alig tettek említést a mecsetelvről és medreszékről. A ferencesek azzal küzdöttek a Hárám iszlamizációja ellen, hogy keresztény jellegét hangsúlyozták. Az “Úr Temploma”, ahogyan a Szikla-dómot nevezték még mindig, azért volt fontos, mert Szűz Máriát itt mutatták be gyermekként Istennek. Később Mária a Templomba járt iskolába, és Szent Józseffel is itt kötött házasságot. A keresztények önkényesen „Miasszonyunk Temploma”-ként emlegették az al-Aksza-mecsetet. A ferencesek különleges érdeklődést mutattak a krisztusi passió iránt, és Jézus kínterhes utolsó óráinak színhelyeit egyre gyakrabban keresték fel. Ezek a helyek szinte kivétel nélkül Jeruzsálem északi kerületeiben álltak. A keresztesek korában megkezdődött északra tolódás a Sion-hegytől gyakorlatilag befejeződött. Az 1335-ben Jeruzsálembe érkezett Veronai Jakab a Bethesdamedence melletti keleti (Oroszlános) kapunál lépett a városba, elhaladt a Szent Anna-templom mellett (ma a Szákhíja-medresze), majd továbbhaladt a ma Via Dolorosaként ismert utcán. Megtekintette Annás házát (ma mecset), Heródes házát ugyanebben az utcában, látta “Pilatus házát” (a hadrianusi fórumon álló „Ecce Homo” boltív), azt a helyet, ahol Mária elájult, amikor a keresztet cipelő Jézust meglátta, majd a kapu romjait, ahol Jézus állítólag távozott a városból. Miután Jakab a Szent Sírtemplomba érkezett, további stációknál állt meg. Egy repedt kő állt az udvaron, ahol Jézus megpihent, mielőtt felhágott volna a Golgotára. Barlang nyílt a templomból, ahol Jézus raboskodott, mialatt keresztje elkészült, és ahol megfosztották ruházatától. Ezután következett maga a Golgota és az utolsó kenet fekete köve, ahová a keresztről levett Jézust fektették, majd végül maga a sír. Ezek a helyszínek később még változtak: az imént leírtak nem azonosak a mai Keresztút stációival. Amikor a ferencesek fáklyavilágnál vezették a zarándokokat végig a Via Dolorosán, ellentétes irányban haladtak. A szertartás alapjai azonban már kialakultak. A latin keresztényeknek nem maradt saját szentélyük a Szent Sír-templomban, így ezen kívül álló helyeket kezdtek tisztelni. Felix Fabri német domonkos barát, aki 1480-ban zarándokolt Jeruzsálembe, érzékletes beszámolót hagyott ránk útjáról. Már akkor megérezte a muszlim lakosság és a latinok közti feszültséget, amikor hajója kikötött Jáfóban. A



muszlim hivatalnokok minden zarándokot durván megragadtak, kifaggatták nevéről és személyi adatairól, ezután pedig Felixet „egy sötétlő és romos házba” lökték „düledező boltív alá ...amint a férfiember taszítja aklába a juhot, mielőtt megfejné”.[533] Itt kijelöltek számára egy dragománt, vezetőt, aki látogatása alatt az egyetlen kapcsolata lehetett a muszlim világgal, majd egy ferences barát szigorúan kiokította a zarándokokat. Semmilyen körülmények közt nem járhattak dragománjuk nélkül, nem írhattak a falakra, nem tekinthettek mohón a muszlim nőkre és nem ihattak nyilvánosan bort (mivel ez a muszlimokat gyilkos haragra lobbanthatta). Nem barátkozhattak muszlimokkal. A helyzet annyira kiéleződött, hogy a hatóságok többé nem kezeskedhettek a helyi lakosság jóindulatáról. A rideg fogadtatás mégsem szegte a zarándokok kedvét. Amint megpillantották a Szent Várost, írja Felix, leugrottak szamaruk hátáról, és könnyekre fakadtak. Még nagyobb sírás támadt, amikor megláthatták a Szent Sírt: “mily keserű, szívből jövő nyögések, mily édes jajkiáltások, és mily mélységes sóhajok, minő szomorúság, minő zokogás a kebelnek legmélyéből és minő békesség s boldogságos vigasz”.[534] Egyik-másik zarándok szinte élőhalottként járt körbe, mellét verdeste eszeveszetten, mintha ördög szállta volna meg. A nők úgy jajongtak, mintha gyermeket szülnének, más zarándokok meg egyszerűen összeestek, és halottmereven feküdtek a földön. A zarándokok gyakran önkívületi állapotba kerültek, ezért kórházba kellett őket szállítani. A Jeruzsálem iránti nyugati szenvedély hisztérikus tűzzé fokozódott. Szó sem volt már fegyelmezett “felemelkedésről” vagy valódi transzcendenciáról. A zarándokokat mintha önnön neurózisuk falta volna fel. A nyugati vallásosság más oldalról is megváltozott. Felix úgy elemezte saját reakcióit, ahogyan egyetlen elődje sem tette volna. A zarándoklatot terhes feladatnak látta. Nem lehetett könnyű a tűző napon vonulni egyik helyről a másikra, térdepelni és földre borulni, miközben állandóan azon aggódott, vajon illendően viselkedik-e: “Szellemi elvonatkoztatásokra törekedni, miközben testünk egyik helyről másikra jár, fölöttébb fáradságos.”[535] Felix kételkedett némely szent hely hitelességében. Hogyan maradhatott fenn ennyi ideig az eredeti sír? Hogyan lehetséges, hogy Dávid sírját mindeddig senki sem fedezte föl?” Megjelent a kritika új szellemisége, ami sok nyugati zarándok számára tette lehetetlenné a hagyományos zarándoklatot. De az is lehetséges, hogy a zarándoklatok fölött járt el az idő. A világvallások mind azt hirdetik, hogy az igazi vallásélmény alapja a gyakorolt együttérzés. Úgy is mondhatnánk, a részvét az autentikus hitélet próbatétele. Jeruzsálem a múltban nem járult hozzá a keresztényi együttérzéshez, sem egymás, sem más hitek népei iránt. A keresztes háborúk voltaképpen megcsúfolták a hitet:



bálványimádásként a szent hely birtoklását tekintették végső célnak. A modern kor küszöbére érkezett, kritikus Felix szinte egyetlen jó szót sem mond Jeruzsálem más vallású lakóiról. A “szaracénokat... bemocskolta minden eretnekségek mocska, rosszabbak a bálványimádóknál, gyűlöletesebbek a zsidóknál”. A görög egyházat “sötétségbe borítja megannyi tévelygése”, a szíriaiak “az ördög gyermekei”[536], az örmények mindenféle eretnek dolgokba merülnek, a zsidókat joggal gyűlöli minden más nép, mert értelmüket eltompítja a nyomorúság és az alávaló élet. Jeruzsálem minden polgára közül csak a ferencesek élnek erényes életet, és elsősorban azzal mutatják ki áhítatukat, hogy „teljes szívükkel” a szent várost meghódító új keresztes háború után sóvárognak. [537] Ez a borús képet festő felsorolás bizonyítja, hogy a zarándoklat nem szabadította meg Felixet előítéleteitől és megalapozatlan véleményétől, sőt a gyűlölködés és önelégültség zsákutcájába vezette. Al-Asraf Kánbej szultán uralkodása idején (1468-1496) a mamelúk birodalom végnapjaihoz érkezett. A kis-ázsiai ottomán törökök hadai már lassan behatoltak területére, a beduin támadások miatt nem volt tanácsos kilépni a városból. 1461ben hatvan embert öltek meg a beduinok Jeruzsálemen kívül. A mamelúk kereskedelmet ellehetetlenítették a,portugálok. A szultán még ekkor sem hanyagolta el Jeruzsálemet. Új medreszé-t alapított a Hárám nyugati fala mellett. Az Asrafíja-medresze valószínűleg a legszebb mamelúk épület. Mudzsír ad-Din egyenesen a Hárám harmadik ékkövének nevezte. Részben a Bahdíja-medresze, részben a Hárám oszlopcsarnoka tetejére emeltetett, nagyterme kivételes módon közvetlenül a Hárámra nyílt. Mintha az utolsó mamelúk uralkodók a szikla után sóvárogtak volna, ahogy al-Kudszí lassan kicsúszott a kezükből. Az Asrafíja az iszlám egységét jelképezte: mind a négy jogi iskola ulemá-ja képviseltette magát, és hatvan szúfi munkálkodott az intézményben. A szultán enyhíteni próbálta a jeruzsálemi vallási ellentétet. Ifjúkorában baráti viszonyba került a ferencesekkel, amikor Jeruzsálemben töltötte számkivetését. Kánbej ezt sohasem felejtette el. Engedélyezte a barátoknak, hogy visszatérjenek a Sion-hegyre, ahol aztán meglehetősen mostoha körülmények és ádáz őrkutyák között éltek szűkös szobáikban. 1498-ban megvesztegetéssel elérték, hogy visszakapják Dávid sírját és az Utolsó Vacsora-kápolnát, és hozzáláttak az újjáépítéshez. A rá következő évben azonban az ulema gyűlése úgy határozott, mivel a szentély mecset, visszaadása nem lehetséges. A mamelúkok utolsó éveiben Jeruzsálem muszlim és zsidó közösségei között is elmérgesedett a viszony. 1473-ban roppant felhőszakadás döntötte romba a Ramban-zsinagógát. A zsidók engedélyt kértek a helyreállításra, amit a szomszédos mecset vezetői megvétóztak. Az utcáról egyenesen a mecsetbe akartak jutni, anélkül hogy egy zsinagóga telke előtt kellett volna elhaladniuk. A



zsidók a szükséges kenőpénzek révén megtarthatták a telket, de ezzel úgy felbőszítették muszlim szomszédaikat, hogy azok egy éjjel megrohamozták a zsinagógát, és lerombolták. Kánbej szultán azonban a zsidóknak adott igazat, és parancsba adta a zsinagóga újjáépítését. Ekkoriban körülbelül hetven, jobbára igen szegény zsidó család élt Jeruzsálem hevenyészett viskóiban. Erről nem csak a muszlimok tehettek, állapította meg Obadiah da Bertinero itáliai utazó 1487-es jeruzsálemi látogatása során. Legfőbb gondjukat a németországi askenázi, valamint a Spanyolországból és az iszlám birodalomból jött szefárd zsidók közti ellentét jelentette. Obadiahtól tudjuk, a zsidók többé nem voltak hajlandók a Hárám területére lépni. A muszlimok néha javításokat akartak ott végeztetni, de a zsidók sohasem vállalták el a munkát, mondván, nincsenek a rituális tisztaság megkívánt állapotában. Ekkor hangzott el először ez a magukra kényszerített korlátozás, amelyhez számos zsidó még ma is tartja magát. Amikor a hasonló nézeteket valló Majmonidész Jeruzsálembe látogatott, fenntartás nélkül lépett mégis a Hárámra. Most, hogy a Templom-hegy még távolabb került a zsidóktól, új szent helyre volt szükségük. Amikor Obadiah elhaladt a Hárám nyugati támfala mellett, még nem érzett hozzá semmiféle különleges kötődést. Megállapította: “hatalmas, széles kövekből épült, aminőket régi házban még sohasem láttam, sem Rómában, sem más városban”.[538] A nyugati fal még nem számított szentségnek a jeruzsálemi zsidók számára. Mindez hamarosan megváltozott. Mudzsír ad-Din 1496-ban írt krónikája híven beszámol a mamelúkok utolsó jeruzsálemi napjairól. A mamelúk évszázadok során Jeruzsálem szentsége központibb szerepet kapott a muszlim képzeletben, mint bármikor korábban. A város azonban falak és helyőrség nélkül állt. A vár esti parádéit nem tartották meg. a kormányzó úgy élt, mint egy polgár. Bár a mamelúkok szeretetteljes figyelmet szenteltek a Hárámra, a várost magát sohasem erősítették meg, hiszen semmiféle stratégiai szerepet nem játszott. A mamelúkok a hétköznapi életet sem hanyagolták el. Mudzsírtól tudjuk, hogy a város épületei szilárdan álltak, és a világ legszebb piacain vásárolhattak a polgárok. A mamelúkoknak a Hárám iránti elfogultsága megváltoztatta a város szerkezetét. A városi élet a Constantinus óta főszerepet játszó Nyugati-hegyről visszatevődött a Hárám környékére. Amikor Szaludin elfoglalta Jeruzsálemet, emírjeivel együtt a Szent Sír-templom közelében alakította ki rezidenciáját. Mudzsír idejében a kormányzó már a Hárám északi pereménél lakott. Jeruzsálemet a keleti városok mintájára városnegyedekre tagolták. Jeruzsálem lakói vallásuk és etnikumuk szerint elkülönült városrészekbe telepedtek. Az önvények együtt éltek a magribiakkal, ahogyan egymás mellé költöztek a Hárám északnyugati szegletéhez az iráni, afganisztáni és indiai muszlimok. Az elkülönülést nem



vették szigorúan. Álltak még utcák a város déli részén, ahol egymás mellett éltek zsidók és muszlimok. Északkeleten, a Bezetában, keresztények laktak muszlimokkal. A határok még nem váltak élessé. AI-Asraf Aknúq al-Gúri szultán (1513-1516) idejében nyilvánvalóvá vált, a mamelúkok nem tarthatnak ki a végtelenségig az ottománokkal szemben. 1453ban az ottománok elfoglalták Konstantinápolyt, és az egész egykori keresztény bizánci birodalmat. Egy ideig úgy tűnt, Európa is behódol előttük, de Belgrád (Nándorfehérvár) közeléből visszaverték őket a magyar seregek. 1515-ben Szelim ottomán szultán elindította hadait. Két év alatt előbb az iráni előrenyomulást állították meg a kaldirani csatában, aztán megverték a mamelúkokat az Aleppótól északra fekvő Merdzs-Dibiknél. Még egy ütközetet vívtak Kairó közelében, ami a mamelúk birodalom végét jelentette. 1516. december 1-jén Szelim megérkezett Jeruzsálembe. Senki sem állta útját. Az ulema a szultán elé járult, aki megkapta az al-Aksza és a Szikla-dóm kulcsait. Szelim azon nyomban leugrott lováról, a muszlim imádság módjára földre borult, és felkiáltott: – Dicsőség Allahnak! Enyém lett az első kibla szentélye!



15. Az ottomán város
Jeruzsálem népe megkönnyebbüléssel fogadta az ottománokat. A hanyatló mamelúk birodalom már nem foglalkozott többé a várossal: nem születtek új vákif-alapítványok, a gazdaság válságba jutott, az utakat beduinok fenyegették. Az ottománok gyakorlott birodalomépítőként állították fel erős, központosított államigazgatási szervezetüket. A mamelúkokhoz hasonlóan a hadsereg jelentette fő erejüket. A katonaság és az állam élén az elitgyalogság tagjai, a janicsárok álltak, akiknek ütőképességét az adta, hogy hajlandók voltak tűzfegyverekkel harcolni. A tizenhatodik század közepén, a birodalom fénykorában, tizenkéttizenötezer janicsár szolgált a seregben. Az ottománok visszaállították a törvényes rendet Palesztinában. A beduinokat sakkban tartották, és amint azok békén hagyták végre a vidéket, a mezőgazdaság is fellendülhetett. Az ottománok eleinte nagylelkűen bántak az arab provinciákkal. Hatékony igazgatást vezettek be, javították a gazdaságot, a kereskedelem felvirágzott. Palesztinát három kerületre (szandzsák-ra) osztották, jeruzsálemi, nábluszi és gázai székhellyel. Mindhárom terület a damaszkuszi provinicához (vilajet) tartozott. Jeruzsálembe nem telepítettek török lakosságot. Az ottománok kirendeltek egy kormányzót (pasa), valamint közhivatalnokokat és a várban állomásoztatott kisebb létszámú helyőrséget. Jeruzsálem helyzete jelentősen javult Nagy Szulejmán szultán uralkodása (1520-1566) alatt. A szultán Európában háborúzott, nyugat felé terjesztette ki a birodalmat, majd a belső fejlesztésekre összpontosított. Szulejmán ottomán birodalmában virágzásnak indult a kultúra, aminek Jeruzsálem volt egyik legfőbb haszonélvezője. A török háborúk Európában természetesen újra megerősítették az iszlámmal szembeni ellenséges érzelmeket. Szóba került egy újabb keresztes hadjárat. Szulejmán a legenda szerint álmot látott, amelyben Mohamed próféta buzdította őt Jeruzsálem védelmének megszervezésére. Akárhogyan történt is, Szulejmán 1536-ban elrendelte a városfalak újjáépítését. Hatalmas, rendkívüli költségeket és magas szintű szaktudást igénylő vállalkozás volt. Csak kevés városban kezdtek az ottománok hasonló mérvű erődítésbe. A ma is álló városfal hosszúsága több mint három kilométer, magassága tizenkét méter. Az akkori várost teljesen körbefogta, harmincnégy bástyája védte hét nyitott kapuját. Szinán udvari építőmester az építkezés ideje alatt átutazott Jeruzsálemen, és állítólag maga tervezte a város északi oldalán nyíló Damaszkuszi kaput. 1541-ben befejeződött az építkezés, Jeruzsálem több mini háromszáz esztendő után először kapott ismét megfelelő városfalakat. Szulejmán nagy összegeket fordított Jeruzsálem vízvezetékrendszerére. A



városban hat csodálatos szökőkút létesült, csatornákat és medencéket ástak, a város délkeleti részén álló “Szultán-medencét” pedig helyreállították vízvezetékével együtt. Hogy Jeruzsálem erejét tovább növelje, Szulejmán arra buzdította alattvalóit, főként a Spanyolországból 1492-ben kiutasított és az Ottomán Birodalomba települt zsidókat, hogy költözzenek a városba. Az ottomán népszámlálások szerint a tizenhatodik század közepére alaposan felduzzadt a lakosság létszáma. 1553-ban tizenháromezerháromszáznyolcvannégy lakója volt, a zsidó és keresztény közösség egyenként ezerhatszázötven főt számlált. A muszlimok zöme a helyi arab szunniták közül került ki, de laktak itt muszlimok Észak-Afrikából, Egyiptomból, Perzsiából, Irakból, Boszniából, Indiából és Közép-Ázsiából. A város új fénykorát élte. A piactereket kibővítették és fejlesztették. Az árak párhuzamosan emelkedtek az életszínvonallal. A város ipara öt főbb területen tevékenykedett: az élelmiszer-, textiliparban, a szappangyártásban, bőrkikészítésben és a kovácsmesterségben. A szappant Egyiptomba, a gabonát Egyiptomba, Ródoszra és Ragusába exportálták. Textilt és rizst importáltak Egyiptomból, ruházati cikkeket és kávét Damaszkuszból, textilt és szőnyegeket Isztambulból, Kínából és a Hedzsázból. A jeruzsálemi iparágak és mesterségek művelői körülbelül negyven céhbe (taifa) tömörültek, melynek élén a sejk és helyettese állt. Még az énekesek és táncosok is alkottak taifá-t. A lakosság számának és jövedelmének gyarapodása, valamint a város vallási tekintélye miatt a tizenhatodik század második felében jelentősen megnövekedett Jeruzsálem államigazgatási súlya. Ekkor már mutaszarliflik volt, kiemelt közigazgatási egység, amelynek alárendelték a nábluszi és gázai standzsák-okat. A Jeruzsálemet kormányzó pasa viselhette a mutaszarrif címet, al-Kudszí kádijának hatásköre pedig kiterjedt Gázától Haifáig. A két hivatalnok egyenlő fizetést kapott. Szulejmán nem hanyagolta el a Hárámot. A Szikla-dóm külső falának felső részét díszítő mozaikot helyreállították, és az alsó részt márvánnyal burkolták. A Lánckupola gyönyörű fajanszozást kapott, az al-Aksza előudvarán Szulejmán pompás tisztálkodó-kutat állíttatott fel. A Hárámot támogató vákif újra beindult, ahogy némely medreszé-é is. A szultán lemondott a zarándokok fizette belépti díjból származó jövedelméről, hogy abból egy évig tartó Korán-felolvasást finanszírozzon a Szikla-dómban. A helyreállított és kibővített vákif munkalehetőséget és alamizsnaforrást teremtett. A szultán orosz származású felesége, Roxelána 1551-ben felépíttette a jeruzsálemi Takíja Ispotályt, amelyben helyet kapott egy mecset, egy ribát, egy medresze, egy fogadó (klzan) és egy diákoknak, szúfíknak és szegényeknek ingyenebédet osztó konyha. Az ispotály mögött, mely Palesztina legfontosabb jótékony célú intézménye volt, Ramalla környéki falvakat és tanyákat is magában foglaló vákif állt.



Az ottománok hozta új létbiztonság a dszimmi-k sorsát is javította. A zsidók többsége még mindig Tiberiászban vagy Száfedben élt inkább, de Szulejmán idejében a jeruzsálemi zsidó közösség gyarapodott. Ekkor még nem állt hivatalosan kijelölt zsidónegyed. A zsidók a város déli részén fekvő három lakóövezetben éltek muszlimok között: a Risa, Saráf és Maszlach nevet viselő városrészekben. Az Európából érkezett zsidó látogatókat meglepte a palesztinai zsidók élvezte szabadság. 1535-ben az itáliai zsidó David dei Rossi arról írt, hogy zsidók még kormányzati tisztségeket is viselhettek, ami Európában elképzelhetetlen lett volna: “Itt nem élünk számkivetettségben, mint saját hazánkban. Itt... akik a vámokat szedik, zsidók. A zsidóknak nem kell külön adót fizetniük.”[539] Az ottománok nem tartották magukat szigorúan a Saría betűjéhez a zsidók pénzügyeit illetően. Nem minden jeruzsálemi zsidótól szedték be a dzsizjé-t, és akik fizettek, azok a legalacsonyabb tarifa szerint adóztak. A bíróságok védték a zsidók jogait, és tanúvallomásukat érvényesnek fogadták e1. Az ottomán közhivatalok oltalmazták, sőt bátorították a zsidó közösség autonómiáját.[540] A jó körülményeiket féltő zsidók így aztán meglehetős gyanakvással figyelték azt az ifjú zsidót, aki 1523-ban érkezett Jeruzsálembe, és magát a Messiásnak vallotta. Attól tartottak, hogy tetteit lázadásnak tekinthetik az ottomán hatóságok, és miatta mindannyiuk sorsa rosszabbra fordul. David Reubeni azt állította magáról, egy messzi zsidó királyságnak, Izrael elveszett tíz törzse földjének hercege. A törzsek hazatérni készültek Jeruzsálembe, de ez előtt Reubeninek még fontos feladatot kellett végrehajtania. Salamon király idején a lázadó Jerobeám egy pogány templomból származó követ helyezett el a Templomhegy nyugati falában. Amíg ez a kő a helyén marad, a megváltás nem kezdődhet el. A jeruzsálemi zsidók nemigen vették komolyan a rendkívül veszélyes és kétségkívül megalapozatlan kijelentéseket: a szóban forgó fal még nem is létezett Salamon idejében. Amikor Reubeni elindult Itáliába, egy jeruzsálemi rabbi figyelmeztette az ottani zsidóságot, ne vállaljanak közösséget a lázítóval. Aztán nyugtalanító hírek érkeztek egy készülő zsidó kivonulással kapcsolatban, amely Gázából, Egyiptomból és Szalonikiből indult volna el. A zsidók állítólag eladták minden vagyonukat, és arra készültek, hogy pészach ünnepén Jeruzsálemben köszöntik a Messiást. „Isten könyörüljön rajtunk!” írta a kétségbeesett rabbi.[541] A hatalmas emberár nemcsak a hatóságokat haragította volna meg, de elszállásolni és etetni sem lehetett volna a roppant tömeget. Végül aztán mégsem érkeztek meg a zsidók, amikor a pészach napja beköszöntött. David Reubeni azonban számos követőre tett szert Itáliában, ahol új Dávid királyként lépett fel. Fantasztikus történetet mesélt jeruzsálemi utazásáról. Tanítványainak elmondta, a muszlim kormányzat hódolattal fogadta,



és egyenesen a Hárámra kísérte. A szikla alatti üregben lakott öt héten át. A Devir helyén végzett ájtatosság és böjtölés csodás eredménnyel járt. Sávuót első napján a Szikla-dóm csúcsán álló félhold kelet felé fordult, és sehogyan sem lehetett megigazítani. David ezt jelként értelmezte, hogy ideje elindulnia Rómába. David Reubeni messianisztikus mozgalma hamar véget ért, de híven árulkodott a spanyolországi kiűzetés utáni zsidó világban uralkodó feszültségről. Az iszlám idején a zsidókra aranykor köszöntött Andalúziában. A spanyol zsidóság száműzetését a Templom elpusztulása utáni legnagyobb katasztrófaként élték meg világszerte. A tizenötödik században Európában fellángoltak az antiszemita pogromok, a zsidókat egyik város a másik után taszította el magától. A számkivetettség szorosabban fűződött a zsidó léthez, mint bármikor annak előtte, sokan álmodoztak az otthontól és múlttól való kínterhes szeparáció végéről. A zsidó száműzöttekkel barátságosan viselkedő ottománok jeruzsálemi hódítása izgalmat ébresztett a diaszpóra zsidóságában, amely még egy jó évszázadon át forrongott. David Reubeni jeruzsálemi missziója a Hárám nyugati támfalára irányult, amelyet eredetileg Heródes király emelt, és tulajdonképpen az elvesztett Templom utolsó maradványa volt. A mamelúk korban medreszé-k épültek a fal mentén, kivéve egy alig huszonkét méteres szakaszt a Lánc utca (Taríq alSzilszila) és a Magribi kapu között. A zsidók korábban sohasem mutattak különösebb érdeklődést a fal iránt. Heródes idejében ezen a helyen üzletsor állt, mindenféle vallási jelentőség nélkül. A zsidó zarándokok az Olajfák hegyére és a Hárám kapuihoz jártak imádkozni. Amikor a keresztesek idejében kizárattak a város területéről, néha a Templom-hegy keleti falához járultak.[542] A mamelúk birodalom utolsó éveiben azonban változott a helyzet. Talán a megszaporodott beduin rajtaütések lehetetlenítették el a zsidók gyülekezését a városon kívül álló Olajfák hegyén. Ekkoriban fordultak inkább a Hárám nyugati falának szabadon hagyott szakasza mint a múlthoz fűződő utolsó kötelék felé. A városfalak újjáépítésének idején, esetleg éppen akkor, amikor a Damaszkuszi kapun dolgozó Szinán is a városban volt, Szulejmán hivatalos rendeletben (firmán) engedélyezte a zsidóknak, hogy imahelyet alakítsanak ki maguknak a nyugati fal tövében. Állítólag maga Szinán tervezte meg a területet, lefelé ásatott, hogy a fal még jobban a talajszint fölé magasodjon, és egy párhuzamos fallal különítette el a zsidó szentélyt a Magribi negyedtől.[543] Az elkülönített imahely rendkívül keskeny, alig több mint két méter széles volt. Emiatt a fal tekintélyt parancsolón magasodott a hívők fölé. A nyugati fal kis szentélye hamarosan a jeruzsálemi zsidó hitélet központjává vált. Formális szertartásai még nem alakultak ki, de a zsidók szívesen töltötték itt el napjukat, a



zsoltárokat olvasgatták, megcsókolták a fal köveit. Szulejmánt, aki valószínűleg csak a zsidó lakosság számát szerette volna növelni, Izrael barátjaként és pártfogójaként tisztelték. A zsidó legenda szerint a szultán maga is segített megtisztítani a helyet, rózsavízzel mosta le a falat, akárcsak Omár és Szaladin, amikor újraszentelték a Templom-hegyet.[544] A nyugati falhoz hamarosan a szent helyekkel általában kapcsolatba hozott régi mítoszok kötődtek. Összefüggésbe hozták a Devir Talmudban említett nyugati falával, amelyet a rabbik állítása szerint sohasem hagyott el a Sékina, mert Isten ígéretet tett, hogy örökre megtartja.[545] A talmudi kijelentéseket most a Hárám nyugati támfalára alkalmazták. Mivel úgy gondolták, a jelenvalóság lakozik mellette, a zsidók levették cipőjüket, amikor az elkerített részre léptek. Kéréseiket apró papírszeletekre írták fel, és a kövek közti résekbe dugták, hogy állandóan Isten szeme előtt legyenek. Mivel a Templom helyéhez igen közel állt, elterjedt, hogy a mennyország kapuja éppen a nyugati fal fölött nyílik, így az imádság innen egyenesen az isteni trónhoz száll. Ahogy a karaita Móse Jerusahni írta 1658-ban, “igen nagy szentség nyugszik a nyugati falon, az ősi szentség, mely örök időkre reátelepedett.”[546] Amint a zsidók a szűk imafolyosóba léptek, és hatalmasan és oltalmazón föléjük tornyosult a fal, úgy érezték, a szentség jelenvalóságába kerültek. A fal az istenség és egyben a zsidó nép szimbóluma lett. Nagyszerűsége ellenére romokban állt – tanúskodván pusztulásról és legyőzetésről. Móse Jerusalmi beszámolója így folytatódott: “egy fal, csak egyetlen fal maradt a Templomból.”[547] Nemcsak jelenlétet, de távollétet is szimbolizált. A nyugati falhoz simuló, és köveit csókoló zsidók mintha elmúlt nemzedékekkel, régi dicsőségekkel léptek volna érintkezésbe. A fal, akárcsak a zsidóság maga, túlélő volt. De emlékeztetett a Templom megszentségtelenítésére is, melyben Izrael népének minden sorstragédiája kifejeződött. A zsidók a falnál megsirathatták mindazt, amit a múltban és a jelenben elvesztettek. A Siratófal, ahogyan a Templom, egyszerre jelképezte így Istent és a zsidóság tudatát. Az ottomán Jeruzsálem zsidósága nem élhetett idilli körülmények között. Még mindig feszült volt a viszony a Ramban-zsinagóga és a szomszédos al-Omárimecset vezetői között. A muszlimok az 1530-1540-es években kétszer is megpróbálták bezáratni a zsinagógát. de a kádi döntése a zsidóknak kedvezett. 1556-ban olyan sok zsidó hívő gyűlt össze a zsinagógában, hogy a szomszédos muszlimok megint kísérletet tettek eltávolításukra. Panaszt tettek az ellen, hogy a zsidók törvénysértő módon a muszlim öltözködést utánozzák, és imakendőjüket így borítják a fejükre, mint más a keffíjá-t. Azt is kifogásolták, hogy olyan hangosan imádkoznak, hogy zavarják a szomszédban folyó muszlim istentiszteletet. A zsinagógát 1587-ben véglegesen bezárták, bár a bezárás



rendezetten zajlott.[548] A zsidók megtarthatták Tóra-tekercseiket, és otthonukban tovább imádkozhattak. Hasonló problémák jelentkeztek a zsidók és muszlimok által egyaránt tisztelt Sámuel próféta sírjánál (Nebi Samvil), Jeruzsálemtől tizenöt kilométernyire északra. A zsidók zsinagógát tartottak fenn a sírnál, ahová gyakran zarándokoltak el. A helybeli muszlimok szóvá tették, hogy a zsidók kisajátították a helyet, és a szentélyhez érkező muszlim zarándokokat háborgatták. Ezúttal a kádi a zsidók pártját fogta a kérdésben, akik megtarthatták zsinagógájukat.
A feszültségek mélyen gyökeredző létbizonytalanságról árulkodtak. Rendkívül felkavaró élmény volt egyazon szent helyeken a rivális kultusszal szembesülni. A muszlimok fenyegetve érezték magukat a nagyszámú



zsidóságtól, akik ájtatosságuk közben megsértették személyes szférájukat. Az egy helyen megjelenő két olyan közösség jelenléte, amely magáénak vélte az igazság tudását, bonyolult kérdéseket vetett föl. Melyiküknek lehet igaza? A zsidó imakendőkkel kapcsolatos panasz arról a törekvésről árulkodott, mely a muszlimok élesen elhatárolt identitását igyekezett megteremteni, elválasztván az iszlámot a zűrzavaros világtól. Számos hasonló feszültség jelenik meg a huszadik század egyre pluralizálódó világában, főként azokon a helyeken, ahol politikai ellentétek támadnak a vallási csoportok között. Erre a legközismertebb példa a muszlim-hindu konfliktus a Gangesz keleti parti síkságán fekvő Ajudhjával kapcsolatban, amelyet mindkét közösség saját szent helyének tart. A zsidók kellemetlenül érezték magukat az ottomán Jeruzsálemben. Szulejmán uralkodásának vége táján már kezdtek elköltözni a városból. De elhagyták a Risa és Maszlach városrészeket is, ahol eddig együtt éltek a muszlimokkal, és a nyugati falhoz közelebb fekvő Saráfba telepedtek. Lassan kialakult itt az új zsidó negyed. A tizenhatodik század végére a Saráfot már a környező muszlim területektől határozottan elkülönült zsidó negyednek tekintették. Kiújult az ellentét a jeruzsálemi muszlimok és nyugati keresztények között is. Az ottomán hódítások során meglehetősen különbözőképpen alakult a különféle keresztény egyházak helyzete a birodalmon belül. A görög ortodox, szíriai és örmény keresztények az ottomán szultán alattvalói voltak, tagjai egy-egy elismert vallási közösségnek. Taifá-nak. A ferencesek azonban csak itt élő idegennek számítottak. Még mindig a Sion-hegyen laktak szűkös házaikban, és megtarthatták az Utolsó Vacsora-templomot, bár Dávid sírjáról le kellett mondaniuk. A mamelúk uralom végnapjaiban a ferencesek beköltöztek a Szent Sír-bazilikába, ahol most nyolc pap és három laikus barát szorongott a sötét, nyirkos pincelakásokban, folytonosan fejfájással és lázzal küszködve. Valamilyen módon még az ottománok megérkezése előtt sikerült kisajátítaniuk maguknak a Szent Sír-templom fontosabb szentélyeit. Erről a fejleményről nincsenek dokumentumaink, bár a ferencesek ekkorra már megtanulták a hivatalos iratok értékét, és buzgalommal gyűjtötték be a különféle bizonylatokat és firmán-okat.
1523-ban mégis rosszabbra fordult helyzetük. A még mindig Európában hadakozó Szulejmán állítólag elszörnyedve értesült róla, hogy “valamely vallásos frankok” Dávid próféta sírja felett foglalnak el egy templomot, és hamis ájtatosságuk során nemegyszer átcsörtetnek rajta.[549] Kiadott tehát egy firmán-t, amely bezáratta az Utolsó Vacsoratemplomot, és mecsetté alakíttatta át. A templom keleti falán álló felirat még ma is hirdeti: “Szulejmán szultán, Oszmán leszármazottja rendelte el e helynek megtisztítását, és hitetlenektől való megszabadítását, s emelte a mecsetet, hol Allah nevét dicsőítjük.” A ferencesek



egy Sion-hegyi pékségbe költöztek át. I. Ferenc francia király eredménytelenül próbált közbenjárni érdekükben Szulejmánnál, aki megnyugtatta őt arról, hogy Jeruzsálem többi keresztény szent helye biztonságban tudhatja magát. Az európai nagyhatalmak támogatása helyrebillentette a jeruzsálemi ferencesek ingatag egyensúlyát. Szulejmán 1535-ben egyezményt kötött I. Ferenccel V. Károly császár ellenében. Franciaországgal szembeni jóindulatának jeleként Szulejmán, az erősebb fél engedményeket tett, biztosította a birodalmában tevékenykedő francia kereskedők kiváltságos helyzetét azáltal. hogy mentesítette őket az ottomán törvények alól. Ferenc kinevezhetett egy francia “ítélőbírót” avagy “konzult”, aki az ottomán területeken élő francia alattvalók polgári és bűnügyi pereiben a muszlim joghatóságok beavatkozása nélkül eljárhatott. Az egyezmény a ferenceseket tette meg Jeruzsálem szent helyeinek gondnokává.[550] A megállapodásnak nemigen sikerült érvényt szerezni. Vagy háromszáz év is beletelt, mire nyugati konzul működhetett tartósan Jeruzsálemben. Szulejmán lekezelő gesztusnak szánta csak az engedményeket, hiszen az Ottomán Birodalom ekkor volt hatalma teljében. Utódai később hasonló egyezményeket kötöttek Franciaországgal és más nyugati államokkal. A szultán azonban elszámította magát. Amikor már hanyatlani kezdett az Ottomán Birodalom, éppen ezen egyezmények révén avatkozhatott állama belügyeibe a Nyugat, megsértvén a török szuverenitást. Természetesen az, hogy a ferencesek ellenőrizték a szent helyeket, ellenkezést váltott ki a görög ortodoxokból, akik a keresztes háborúk óta nem nézték jó szemmel a latin egyház ténykedését. A keresztesek visszaéltek a szent sír védnökségével, sőt 1204-ben a negyedik keresztes hadjárat seregei, az egészvállalkozás legszégyenletesebb tetteként feldúlták Konstantinápolyt, amely egyes történészek szerint sohasem heverte ki a keresztes ostromot. Nem meglepő tehát, hogy a görögök ellenséget láttak a latinokban. A görögök azonban tudták, hogyan manipulálhatják a muszlim kormányzatot. Kihasználták azt a tényt, hogy ökumenikus pátriárkájuk éppen az ottomán fővárosban, Isztambulban (az egykori Konstantinápolyban) székelt. 1541-ben Germanus jeruzsálemi pátriárka a Szent Sír Hellén Szövetségét nevezte ki az ortodox kereszténység nevében a szent helyek hivatalos őrévé. A ferencesek ekkor nemzeti közösségbe tömörültek, hogy a latin kereszténység nevében gondozhassák a szent helyeket. Az arcvonalak kijelöltettek, és a kezdeti viszálykodással kezdetét vette a Krisztus sírjáért folytatott hosszú, méltatlan háborúskodás a görög és nyugati keresztények között. 1551-ben a ferencesek kisebb diadalt arattak. A velenceiek rábírták Szulejmánt, hogy adja át nekik a szent sírtól nyugatra álló kis rendházat, amelyben ekkoriban csak néhány grúziai apáca élt. A grúziai keresztények tiltakoztak, de a pénzek már gazdát cseréltek, az apácáknak távozniuk kellett.



1559 júliusában beköltöztek a ferencesek, akik a konventet Szent Megváltóra nevezték át. Itt rendezték be jeruzsálemi főhadiszállásukat, majd apránként felvásárolták a környező házakat. 1600-ra a Szent Megváltó virágzó közösséggé terebélyesedett, ács- és kovácsműhellyel. 1665-ben már állt a fiúiskolájuk, egy zarándokszállás, egy könyvtár és egy kórház, amely a legjobb orvosi ellátást nyújtotta a városban. Szulejmán 1556-ban bekövetkezett halála után a birodalom gyengülni kezdett. A feudális rendszer fokozatosan összeomlott. A hódító háborúk végeztével a földesurak. a szpáhi-k a hadisarcok elmaradtával a földjeiken élő jobbágyokat zsákmányolták ki. A mezőgazdaság termelékenysége azonnal visszaesett, a birodalom válságba került. Az ottománok bukásához hozzájárult még a kereskedelem hanyatlása is, miután megnyíltak az indiai kereskedelmi útvonalak, valamint az, hogy az Újvilág felfedezésével értékét vesztette az ezüstpénz. A Törökországban és a hódoltságban élő janicsárok és jobbágyok elégedetlensége nőttön-nőtt. Az ottománok 1571-es lepantói vereségét követően a birodalom elvesztette katonai fölényét. Az egyre terjedő válság jeleként már kisebb kaliberű ottomán hivatalnokok kerültek csak Jeruzsálem élére. A pasák egyformán sanyargatták a muszlimokat és a dzsimmi-ket. 1572 és 1584 között zsidók, keresztények és muszlimok hagyták el a várost. A közbiztonság jelentősen romlott, főként a városba vezető utakon, melyeket ismét a beduinok rajtaütései fenyegettek. A tizenhatodik század végétől kezdve a beduinok rendszeresen támadtak meg Hebronba és a Nebi Múszához igyekvő zarándokokat, a prédikátoroknak pedig nem engedték, hogy elmondják beszédeiket a mecsetekben. A kormány megoldást keresett a helyzetre. Beduin túszokat szedtek, sejkek kaptak hűbérbirtokokat, amelyért cserébe zarándokkaravánok őrzését kellett ellátniuk. Az ottománok még falusi jellegű településeket is próbáltak létrehozni a vidéki beduinok számira. Erődök épültek állandó helyőrséggel. IV. Murad szultán 1630-ban hatalmas várakat építtetett Betlehem és a Szultán-medence közelében. Mindazonáltal eleve vesztes háborút vívtak. Isztambul egyszerre hadakozott Európa és Oroszország ellen, így nem rendelkezett megfelelő számú katonával a tartomány törvényes rendjének fenntartásához.. A szultánok a Hárámot mégsem hanyagolták el. III. Mehmet 1597-ben, I. Ahmed 1603-ban. 1. Musztafa pedig 1617-ben renováltatta a Szikla-dómot. Gyakran bocsátottak ki firmán-okat a szent helyekkel kapcsolatban. A pasák egyik fő feladata az volt, hogy rendet tartsanak a Hárámon, gondoskodjanak arról, hogy a szentélyek mindig tiszták és épek legyenek. A vákif pénzeket a karbantartásra fordították, de a birodalmi kormányzat mindig készségesen hozzájárult szükség esetén a költségekhez.



Bár Jeruzsálem állapota sokat romlott a tizenhetedik századra, a város még mindig lenyűgöző volt. Az 1648-ban al-Kudszíba látogató török utazó, Evlija Cselebi elragadtatással szemlélte a várat, a Hárámot, de elismerően szólt a gazdaságról is. A Hárámon és a körülötte álló medreszé-ében nyolcszáz fizetett imám és prédikátor dolgozott, ötven müezzin és seregnyi Korán-olvasó mellett. A muszlim zarándokok a Hárámot körbejárva imádkoztak ekkor a ''stációknál''. Cselebit különösen megragadta a Próféta Kupolája, amelynek fekete kövéről azt állították, rubinvörös volt, míg színét a vízözön el nem mosta. Cselebi a Lánckupolában imádkozott, amelynek csodálatos lapis lazuli színű kasmíri csempézetét dicsérte. A Hárám élénk hitélet központja volt. Az oszlopcsarnokokat szinte ellepték az Indiából, Perzsiából, Kurdisztánból és KisÁzsiából érkezett dervisek. Egész éjjel szavalták a Koránt, és a csarnokok teljes hosszában kihelyezett olajmécsesek rebbenő fényében végezték a dzikr gyakorlatát, Allah neveinek vég nélküli ismételgetését. A reggeli ima után újabb dzikr-t tartottak a Hárám délnyugati szegletében álló Magribi-mecsetben, amit Cselebi zajos, kavargó eseményként írt le. Beszámolt arról, hogy a jeruzsálemi pasa szolgálatában ötszáz katona állt, akiknek egyik legfőbb feladata a damaszkuszi tartományból a mekkai haddzs-ra évente induló karavánok védőkísérete volt. A kádi és pasa azonos összegű fizetést kapott, ezenfelül pedig fejenként további ötvenezer piasztert a zarándokok fizette díjakból. Egyedül húsvét idején öt-tízezer keresztény zarándok érkezett a városba, akik addig nem léphettek a Szent Sír-templomba, amíg az öt-tizenöt piaszter összegű bejárati díjat meg nem fizették. A muszlim zarándokok is fizettek a Negi Buszába vagy Hebronba tartó utakon a védelemért. Jeruzsálem kőből épült házaival és vastag falaival olyannak tűnt Cselebinek, mint egy gigászi erőd, habár, tette hozzá, negyvenháromezer szőlészet, számos virágos- és veteményeskert termését élvezhette vagy három hónapon át valamennyi jeruzsálemi. A környező hegyoldalakat olajfaültetvények borították, a város levegője friss, vize édes volt. Cselebi a muktaszib (a szuk, azaz a piactér, bazár felügyelője) hivatalos könyvelés alapján állapíthatta meg, Jeruzsálemben kétezer-negyvenöt üzlet állt, hat italmérés, hat fürdőház és számos kitűnő piac. Jeruzsálem azonban elsősorban vallásos város volt. Az örmények két templommal rendelkeztek, a görögök hárommal, a zsidók két zsinagógát tartottak fenn:
Bár a város kicsinynek tűnik, 240 mihráb áll benne. hét iskola tanítja a hadisz bölcsességét, tíz a Korán tanait, negyven medresze és kolostor fogadja be a hetven szúfí rend tagjait.[551]



A kapukat biztonsági okokból minden estére bezártak, és a falakon kívül
házak csak a Sion-hegyen álltak. melyet Cselebi “Dávid külvárosának” nevezett.
[552]
Cselebire kétségkívül nagy hatást tett a város, amely azonban a Szulejmán alatt élvezett virágkor után már hanyatlóban volt. Az építkezések zöme csak karbantartásra és nem új beruházásokra szorítkozott. A birodalom válsága következtében Isztambullal megszakadt a közvetlen kapcsolat. Néha helyi arab nemeseket neveztek ki Jeruzsálem kormányzójává, és ez a gyakorlat csak erősödött a tizennyolcadik században. A kádi általában Isztambulból érkezett, de a vallási vezetés alsóbb fokait már az előkelő jeruzsálemi családok tagjai foglaltsík el. Az Abu' I L-latif család négy mufti-t (Saría-tudót), a Dadzsaní egyet adott. A klánok töltötték be a vezető tanítói posztokat és tisztségek még öröklődtek is. Emiatt aztán hanyatlani kezdett a színvonal. 1670-ben al-Kíjári már arról számolt be, hogy egyetlen valamirevaló tudóst sem talált al-Kudszíban. A medreszé-k azonban nem zártak be. Cselebi leírta, hogy az ötvenhat mamelúk medresze közül negyven még mindig működött. A válság mégis nyilvánvalóvá vált. Az állam továbbra is fizette a tanítókat és vezetőket, de ezek száma a tizenhetedik században néha már meghaladta a diákokét. Az al-Aksza mecset állapota romlott, és vezetőjének még az oszlopcsarnokban lakó dervisekről is gondoskodnia kellett. A váfik rendszer omladozott: egyre gyakoribbá vált a gondatlan kezelés, csalás és sikkasztás. Az Ottomán Birodalom hanyatlásával egy időben megerősödtek az európai hatalmak, amelyek most már a maguk feltételeit diktálhatták a szultánnak. Ebből következően a jeruzsálemi ferencesek helyzete tovább javult. Az ottománok és Európa között kötött szinte valamennyi katonai vagy kereskedelmi egyezménybe belekerült a szent sírról szóló bekezdés. Európa királyai azonban ekkor sem befolyásolhatták annyira Jeruzsálem ügyeit, mint szerették volna. 1621-ben, egy Franciaország és I. Musztafa közötti kereskedelmi megállapodást követően, megérkezett Jeruzsálembe az első francia konzul, Jean Lempereur, aki a ferencesek és nyugati keresztények jogainak védelmére kapott megbízatást. Sikerült is csökkentenie a zarándokok díj-, bírság- és kenőpénz terheit. Ez 1631re már komolyan aggasztani kezdte a pasákat. A konzulra további gondok előfutáraként tekintettek. Jáfó kikötője csak nyolcórányi járásra feküdt. Vajon hány nyugati “konzul'' érkezhet még Lempereur után, hogy a helyi ügyekbe avatkozzon? A királyi dekrétum visszavonatott, a konzulnak haza kellett térnie. Jeruzsálembe többé nem is engedtek konzult, bár 1661-ben a franciák elérték, hogy a szidóm vagy az aktai konzul eljárhasson a jeruzsálemi latinok érdekében. Kikötötték, hogy a konzul minden húsvétkor Jeruzsálembe mehessen, hogy



gondoskodjon a zarándokok biztonságáról, és arról, hogy az ünnepségek fennakadás nélkül folyhassanak. A görög ortodoxok is hatékonyabban léptek fel a maguk érdekében. Isztambuli ökumenikus pátriárkájuk megfelelő helyen volt ahhoz, hogy kapcsolatokat építsen ki az udvarral, és a szultánoknak és vezíreknek kenőpénzeket juttasson. 1634-ben IV. Murad szultán audiencián fogadta Theophanész jeruzsálemi pátriárkát, aki bemutatta neki azt a levelet, amelyet 638-ban Szophróniosz pátriárka kapott Omár kalifától, aki a görögökre bízta a szent helyek kezelését. Az isztambuli francia nagykövet azon nyomban hamisítványnak bélyegezte a levelet, mire Theophanész frissebb, állítólag I. Szelimtől és Szulejmántól származó ottomán dokumentumokkal támasztotta alá a görög követeléseket. Murad szultán a görögök javára ítélt firmán-jában, amely rájuk bízta a betlehemi Születés-templomot és a Szent Sír-bazilika legfontosabb szentélyeit. A szultán a pápa, Franciaország és Velence nyomására, valamint huszonhatezer piaszter fejében visszavonta a firmán-t, és a ferencesek kezébe került az irányítás. De nem túl hosszú időre. Az ottománok gazdag jövedelemfonást fedeztek fel. A szent helyek ettől kezdve mindig a többet fizető félhez kerültek. 1637-ben a görögök kerekedtek ismét felül, amikor az új firmán átadta nekik a szent sír fennhatóságát.



Meglehetősen képtelen csatározás folyt azért a helyért, ahol a keresztény hit szerint Isten önkéntesen vállalta az alázatot és halált. A ferencesek különösképpen tisztelték Krisztus passióját, de tanulságait mégsem alkalmazták saját életükre. Heves kampányba kezdtek az iszlám ellen. A tizenhatodik században további két ferences barátot végeztek ki, amikor a keresztet lengetve a Hárámra rontottak, hogy megátkozzák Mohamed prófétát. Az erőszakkal kikényszerített mártíromság útján követték Krisztust a halálba, bár tettüket inkább a gyűlölet, mintsem Isten szeretete szította. Krisztus halálát másképpen is felidézték, a Keresztút stációinak újonnan kialakult, de Jeruzsálemhez már szervesen kapcsolódó szertartásában. A tizenhetedik század elejétől a ferencesek körmenetben, mezítláb indultak meg a zarándokokkal minden pénteken a Via Dolorosán. Egy Üdvözlégyre és egy Miatyánkra álltak meg az út nyolc “stációjánál”, kezdve “Pilatus házánál, az “Ecce Homo boltív'' mellett. Ezután továbbindultak az utcán, megálltak ott, ahol Krisztus elbukott keresztje súlya alatt, ahol segítségére sietett a cirenei Simon és ahol megjövendölte Jeruzsálem



pusztulását az asszonyoknak. Ezután pedig meglátogatták “Krisztus börtönét” a Szent Sír-templomban, majd pedig magát a Golgotát. Más zarándokok más stációkban követték a Keresztutat és Krisztus utolsó lépteit hazájuk templomaiban is végigjárták. Európa-szerte végül tizennégy stáció különböző eseményeiről emlékeztek meg a templomok falfestményei. A hat további stáció a tizenkilencedik században kapcsolódott a megfelelő pontokon a Via Dolorosán vezető jeruzsálemi kálváriához. Ez az ájtatosság csak a nyugatiaknál létezik. A görög ortodoxok mindig is fontosabbnak tartották a feltámadást Krisztus passiójánál. A stációk révén a hívők megszabadulhattak személyes fájdalmuktól, amikor jelképesen azonosultak Isten szenvedéseivel. A zsidóknál Jeruzsálem szimbolikáját követve hasonló szertartások jelentek meg. A Spanyolországból száműzött zsidók közül sokan Száfedben találtak végül otthonra, ahol a kabbalista lszhák Luria hatására fejlődött ki a számkivetettség élményét megfogalmazó új misztika. Luria Kabbalájának mítoszai azt hirdették, hogy az idők kezdetén Isten voltaképpen önmagát kiüresítve, száműzve adott helyet a teremtett világnak. Ekkor bekövetkezett az ősi katasztrófa. amelyben Sékina, Isten jegyese elszakadt az istenprincípiumtól. Az isteni szikrák lehullottak a világba, és a gyarló anyag fogságába estek. A létezés gyökere zökkent ki ezáltal. Semmi sem kerülhetett kijelölt helyére. A zsidók száműzetése az Isten és az emberiség által egyaránt elszenvedett kozmikus hontalanságot jelképezte. A zsidók úgy vethettek véget a Sékina száműzetésének, hogy a Tóra és a misztikus imádság parancsait igyekeztek maradéktalanul betartani. A költői mítoszok – amelyekben újjáéledtek az ősi pogány legendák – mélyen megérintették a zsidóságot, amely ezekben a sötét években szenvedte el ismét a számkivetettség kínját. A gyökereiktől elszakított zsidók a világot démoni birodalomként, életüket pedig a gonosz erőivel vívott harcként élték meg. Luria képzetei segítségével felülemelkedhettek saját nyomorúságukon, álmodozhattak a végső visszatérésről az idők kezdete előtt létező ősi egységhez. A tizenhatodik század közepétől kezdve ünnepelték meg Száfed és Jeruzsálem kabbalistái Sékina megszabadulását azzal a szertartással, amelyről – az ősi eszmeiség nyomán – úgy vélték, hatást tehet az isteni szférára. Péntek délutánonként fehérbe öltözve siettek a városon kívüli földekre, hogy üdvözöljék Sékilát, Isten jegyesét. Ezután mindenki otthonába kísérte az isteni jelenvalóságot. Az ebédlőasztalt minden házban mirtuszágakkal terítették, akárcsak a menyegzői sátrat. Kenyeret, bort és gyertyát helyeztek ki, akárcsak a Templomban. A Sékina szimbolikusan visszatért a Devirbe, és az égi szentélyben újjáegyesült az istenprincípiummal. lszhák Luria himnuszt írt, amelyet a szombati vacsora után énekeltek el:



Dél felé állítom a csodás gyertyákat, Északon adok helyet a kenyérrel az asztalnak...
A Sékinát fogja körbe hat Szombati kenyér minden oldalával az Égi Szentély felé.
Gyengék az eltaszított tisztátalan hatalmak, a pusztító démonok most láncra verettek.[553]
Minden otthon a Templomott mintázta, következésképpen mindegyik jelképes kapcsolatban állt a mennyei Jeruzsálemmel, Isten égi hajlékával. A Sékina szertartásos visszatérése révén hetente egy éjszakára helyreállt a teremtett rend, a démoni hatalmak visszaszorultak. A szombat így időbeli szentéllyé, az élet eszményképévé vált. A péntek este rituáléja előrevetítette a végső visszatérést a létezés forrásához. Ezt az egyesülést a luriai Kabbala szexuális képzetekkel írja le. Száfedben a Templom régi gyászszertartásai új jelentőséget nyertek. Luria egyik tanítványa, Avraham Halévi Berakhim látomást élt át a feketébe öltözött és síró Sékináról. A kép a nyugati falra vetült előtte. Halévi minden éjfélkor felriadt álmából, zokogva rótta Száfed utcáit, és azt hajtogatta egyre: “Keljetek fel Isten nevében, mert a Sékina száműzetett, szent templomunk felégettetett, és Izrael sorsa igen nehéz.”[554] Mások bonyolultabb éjféli szertartásokat végeztek. A misztikus, miután felkelt, felöltözött ''Ráchel rítusához'', amelynek során képzeletben átélte Sékina száműzetését. Zokogott, mint maga a Sékina, levetette cipőjét, arcát porral hintette meg. Isten imitációja révén vállalt részt a kozmikus kizökkentségből. Luria nem engedte, hogy tanítványai folyton keseregjenek. Gyakran hangsúlyozta az öröm és vidámság fontosságát. A misztikus napkeltekor „Lea rítusát” hajtotta végre: felmondta a Sékina végső megszabadulásának történetét, közben addig töprengett a Sékina és az istenprincípium egyesülésén, míg teste minden porcikáját az égi szekértrónnak érezte. A kabbalista tehát minden éjjel eljutott a kétségbeeséstől az örömteli



egyesülésig a létezés folyásával. Így vált az isteni jelenvalóság emberi szentélyévé, a megtestesült Jeruzsálemmé és Templommá.[555] A luriai Kabbalában az ősi mitológia nyert spirituális formát. Többé nem kellett fizikailag megtenni a jeruzsálemi alijá-t. A zsidók saját otthonaikban és lelkük legmélyén élhették meg a város szentségének valósagát. Luria, Náchmánidésszel ellentétben, nem volt cionista. Eszméi futótűzként terjedtek el Európa-szerte, ahol az isteni számkivetettség eszménye megérintette a szenvedő, hontalan zsidóságot. Az ókori világ szent geográfiájához hasonlóan az újfajta miszfika a képzelet műve volt. Igényelte azt a képességet, melynek révén az ember a szimbólumok mögött rejlő, elérhetetlen valóságra tekinthetett. A láthatatlan misztériumot csak tökéletlenül adták vissza az emberi lények által felfogható képzetek, a két dolog, jelkép és valóság a hívő vallásélményében egyesült csak egymással. Ha a Kabbala mítoszait szó szerint értelmeznénk, egyszerűen nem volna értelmük, és ez talán még katasztrófához is vezethetne. Ez nyilvánvalóvá vált Sabbatáj Cví esetében. Sabbatáj, ez a lelki beteg zsidó férfi a ma mániás-depressziósnak nevezett kórkép minden tünetét felvonultatta.[556] A ,.mániás” szakaszban megszegte az étkezési törvényeket, kimondta Isten tilalmas nevét, és azt hangoztatta, a Tóra érvényét vesztette. Ezeket az időszakokat mélységes kétségbeesés követte. Sabbatáj kóborlása során találkozott az ifjú gázai kabbalista rabbival. Náthánnal. Náthánt lenyűgözte Sabbatáj, akit ő a Messiásnak tartott. Úgy gondolta, a depresszióba süllyedt Sabbatáj a démoni világba száll alá, hogy megküzdjön a gonosz erőkkel. A küzdelem végén pedig majd felemeli a Sékinát a porból, és véget vet az isteni száműzetésnek. A ,mániás” periódusok a megváltás utáni messiási kort vetítik előre, amelyben nincs szükség a Tórára, mert semmi sem tilos. 1665. május 31-én Sabbatáj kikiáltotta magát Messiásnak, majd bejelentette, elindul Jeruzsálembe. Tizenkét ifjú rabbit választott tanítványának, egyet-egyet Izrael minden törzse számára. Így tervezte, felmegy a Templom-hegyre, és újrakezdi az áldozati szertartásokat. Náthánt tette meg főpapjának. Amikor híre elért a jeruzsálemi zsidókhoz, hatalmas pánik és kétségbeesés támadt. Amúgy is kényes helyzetben voltak, és tudták, ha Sabbatáj megsérti a Hárám szentségét, a muszlimok rettenetes bosszút állnak. Könyörögtek Sabbatájnak, hogy álljon el tervétől. Ő elkeseredett. Olyan közel volt már a megváltás, amely most ismét halasztást szenvedett! Azután mégis ellátogatott Jeruzsálembe, ahol bejelentette, a Tóra visszavonatott, majd magát Izrael királyának kiáltotta ki. A rabbik átadták a kádinak, aki felmentette a felségsértés vádja alól, kétségkívül azért, mert felismerte, őrülttel akadt dolga. Sabbatáj ebben az eseményben is küldetése igazolását látta. Lóháton, zöld köpönyegben járta körbe a város utcáit. Ezzel ismét merészséget cselekedett, hiszen a dzsimmi-k nem ülhettek lóra, és a zöld a



Próféta színének számított. Sabbatáj ezután elhagyta Jeruzsálemet, de a különös, titokzatos Messiás kultusza elterjedt az ottomán birodalom zsidó közösségeiben éppúgy, mint Itáliában, a Németalföldön, Németországban, Lengyelországban és Litvániában. Missziója szomorú véget ért. 1666 januárjában Sabbatáj Isztambulba érkezett, hogy a szultánnal a zsidók királyává koronáztassa magát, és hogy visszavegye tőle Jeruzsálem városát. A szultán, akinek a zsidó forradalom fenyegető rémével kellett szembenéznie, két választást kínált fel neki: vagy megtér az iszlámra, vagy meghal. Sabbatáj az áttérést választotta, és tíz évvel később bekövetkezett haláláig hithű muszlimként élt. Meglepően sok híve tartott ki mellette, de a legtöbb zsidót megdöbbentette a hitehagyó messiás. Nemcsak Sabbatájból ábrándultak ki örökre, hanem a tanai erejét adó luriai Kabbalából is. Luria kabbalista misztikája a lélek benső térképét igyekezett megrajzolni. Képzeteit nem lett volna szabad szó szerint érvényesíteni a való világban. Luria sohasem buzdította a zsidókat a Cionhoz való visszatérésre. Csak kijelölte lelkük számára az utat a széthullástól és hontalanságtól a létezés forrásáig. A mitológia értelmét veszti, ha a köznapi valóság fogalmaira lefordítják. Európa népei egyre gyakrabban tapasztalták, hogy a szent geográfia ősi mítoszai többé nem érvényesek életükre. Megindult a tudomány világot átalakító forradalma. Az új racionalizmus magvait elvetették. Katolikusok és protestánsok egyként láttak hozzá, hogy a jelenségek fizikai vonásait vizsgálják anélkül, hogy ezeket a láthatatlan dolgok jellképeinek tekintenék. Az efféle bizonyítatlan és bizonyíthatatlan tényezőket könyörtelenül félredobták, hogy magukra a tárgyakra összpontosíthassanak, és felfedhessék, valójában mi is alkotja ezeket. Egészen új szemszögből tekintettek a világra. A felfedezések nyomán az emberek tudományosan térképezték föl a mindenséget, és ebből a nézőpontból nyilvánvalóan indokolatlan lett volna a kijelentés, hogy Jeruzsálem a világ közepe. Az európaiak, világnézetük megváltozásával párhuzamosan racionálisabb hitet munkáltak ki maguknak, elvetették a mítoszokat, a képzeletet és a misztériumokat, hogy logikailag igazolt “tényekben'' keressék a vallás lényegét. A képzelet hitére nem volt szükségük. A hit hagyományos jelképei és képzetei fokozatosan elvesztették numinózus jelentőségüket, amint a hívők a tudás hideg fényében kezdték ezeket vizsgálgatni. Csak szimbólumok lehettek, alapvetően elkülönült dolgok az általuk képviselt láthatatlan valóságtól. A szertartás is puszta ceremónia lett: a liturgia gesztusait most már el lehetett különíteni spirituális képzettársításaitól. A protestáns reformerek máris elválasztották a jelképeket az isteni valóságtól. Zwingli szemében az úrvacsora már csak szimbólum volt. Krisztus testétől teljesen különböző tárgy. A katolikus liturgia összetett szertartásait az igazságtól eltávolodott, értelmetlen



szerepjátéknak tekintették, nem pedig az időtlen misztériumot a jelenbe vonó imitatio dei aktusának. Jézus élete, halála és feltámadása múltbeli, történelmi események voltak, nem a valóság időn kívüli dimenziójának megnyilvánulásai. Mindezen okok miatt az ősi szent geográfia értelmét vesztette. “Szent helyek” többé nem nyithattak kaput az égi világra. Isten végtelen kiterjedésű lévén, nem lakozhatott szentélyekben, egy bizonyos terület csak azért lehetett „szent”, mert vallási célokra különítették el. A puritán John Milton így fejezte ki a zarándokokkal szembeni lenézését:
zarándokok, kik a Golgotán halottan vágyták Azt látni, ki a mennyben él.[557]
A katolikusok azonban hasonlóképpen részeseivé váltak az európai tudományos forradalomnak. Hamarosan felismerték: a szentélyek jelentősége számukra is megváltozott. Felix Fabri már tanúsította az új Európa alapvető szkepticizmusát. A tizenhetedik századtól kezdve Jeruzsálembe érkező európaiak inkább turisták voltak, mint zarándokok. 1601-ben John Sanderson brit utazó nem sírt, és nem is esett transzba, amikor megpillantotta a szent sírt. Egyszerűen körbesétálgatott a templomban, és szenvtelen érdeklődéssel figyelte a katolikusok és ortodoxok buzgólkodását.[558] Amikor Henry Maundrell, az aleppói Angol Keleti Társaság káplánja 1697-ben Palesztinába látogatott, még ennél is lekezelőbben nyilatkozott az elődeit megborzongató “haszontalan jelenések” “ostobaságáról”. A görög és római emlékek éppen annyira érdekelték, mint a bibliai helyszínek. Amikor részt vett a szent láng ceremóniáján, elborzadt a tömeg eksztázisától, amit egyszerűen „őrültség”-nek, „kész téboly”-nak látott.[559] Különösen felháborította a görögök és latinok hadakozása Krisztus sírjáért. A hűvös logika elkötelezettjie által már rég meghaladott gyilkos indulatokról és fanatizmusról tettek tanúságot. A szent sír nem sokkal korábban ismét gazdát cserélt, miután Ausztria, Lengyelország és Velence hadai győzelmet arattak az ottománok felett az 1688-as Belgrád melletti csatában. A ferencesek kezébe került a fennhatóság. Maundrell beszámolt arról, hogy a szerzetesek és görög ortodox riválisaik
néha ütés- és szóváltásba keveredtek egymással, még a sír kapuja előtt is, hogy saját vérüket mutassák be áldozatként. Hogy indulatukat bizonyítsa, a [ferences] felügyelő atya hatalmas heget mutatott a karján, melyről elmondta, egy orcátlan görög paptól szerezte eme szentségtelen harcok



egyike során.[560]
Álmodni sem lehetett egy új keresztes hadjáratról, mely felszabadíthatta volna ezeket a “szent helyeket, hiszen micsoda alávaló hadakozás folyna akkor ezekért, ha sikerrel járnánk, amikor még rabságuk jelen állapotában is alkalmat kínálnak keresztényietlen vadságra és ellenségeskedésre”.[561] A tizennyolcadik századra az Ottomán Birodalom végérvényesen összeomlott. A gyengekezű szultánok személyes kedvteléseikre fordították a közhivatalok kiárusításából származó pénzeket. A tartományok és szandzsák-ok kormányzóit már nem alkalmasságuk szerint nevezték ki, hanem mert megfizették hatalomra kerülésük árát. Amikor a szultánok ráébredtek, hogy elvesztették pasáik fölötti uralmukat, szinte évente cserélgették őket. Mindez súlyos következményekkel járt a hódoltsági területeken. Már nem érte meg renováltatni az épületeket vagy megreformálni a közigazgatást, hiszen egy éven belül újabb hatalomváltás következett. Mivel a pasa vagyonát gyakran elkobozták hivatali ideje lejártán, a kormányzók annyi pénzt próbáltak kisajtolni kerületükből, amennyit csak lehetett; szinte teljesen kifosztották a vidékeket igazságtalan adóztatással, kizsákmányolással, a földbirtokok illegális kisajátításával és egyéb képtelen módokon. Isztambul tulajdonképpen jellemtelen hivatalnokainak engedte át a birodalmat. A jobbágyok elmenekültek földjeikről a kapzsi pasák elől, így a beduin betörésektől fenyegetett vidék egyre jobban elnéptelenedett. 1660-ban L. d'Arrieux francia utazó megállapította, hogy a Betlehem környéki vidékek szinte teljesen lakatlanok, mivel a parasztok elszöktek a jeruzsálemi pasák elől. 1703-ban Jeruzsálem népe fellázadt a városi kormányzó, Dzsurdzsí Mohamed pasa kegyetlen adórendszere ellen. Mohamed ibn Musztafa al-Huszeiní támadást indított a citadella ellen. Szabadon engedték a rabokat, és a pasát elkergették. AlHuszeiní vette át a kormányzói hatalmat, és a törökök csak két évvel később tudták visszahódítani tőle a várost. 1705 novemberében az ekkor már damaszkuszi tartományi kormányzó (váli) Dzsurdzsí Mohamed kétezer janicsárral támadta meg Jeruzsálemet. A törökök nem foglalhatták vissza könnyedén a várost: a heves és elkeseredett küzdelem órákig elhúzódott. A török kormányzók hatalma egyre csökkent. A vonakodó lakosságtól még az adókat sem tudták beszedni. A damaszkuszi váli-nak minden évben katonaságot kellett kivezényelnie, hogy az embereket fizetésre kényszerítse. De még így sem jártak mindig sikerrel. A tizennyolcadik századi ottomán dokumentumokban gyakorlatilag nem is ejtenek szót a városi jövedelmekről, talán azért, mert ezek olyan jelentéktelenek voltak, hogy még feljegyzésre sem érdemesítették őket.[562] A pasa csak úgy közlekedhetett szabadon saját szandzsák-ja területén, hogy lefizette a beduinokat. Emiatt Isztambul megoldásképpen helybéli arabokat



nevezett ki kormányzóvá. A nábluszi Turkán és Nimr családokból is kikerültek jeruzsálemi kormányzók. Omár al-Nimr (1717-1731) kiemelkedett közülük, 1733-ban még másodszor is hivatalba léphetett. Együttműködésre bírta a jeruzsálemi hatalmasságokat, a zarándokutaktól távol tartotta a beduinokat, és még a keresztények belviszályait is sikerült kordában tartania. A kormányzók java része azonban tehetetlennek bizonyult. Még a városfalakon belül is csak óriási nehézségek árán sikerült valahogy rendet tartaniuk. A jeruzsálemiek néha megtagadták, hogy a nekik nem tetsző kormányzót beengedjék a városba. A pasák gyengesége miatt a vezető jeruzsálemi családok kerültek hatalmi pozícióba. A Huszeiník, a Khálidík és az Abu'1 Latifok egyre nagyobb szerepet vállaltak a város igazgatásában. Néha egyedül ők közvetítettek a helyi lakosság és az uralkodó hatalom között, és az 1703-as forradalmat követően mindig ügyeltek a jó viszony fenntartására Damaszkusszal és Isztambullal. Ennek fejében hatalmas földbirtokokat és kiemelt hivatalokat kaptak. A tizennyolcadik században továbbra is az Abu'1 Latif-klán adta a mufti-kat, míg a Huszeinek töltötték be a Saría-bíróság elnöki tisztségét. A Khálidík több nemzedéken át szolgáltak albíróként és főtitkárként a Saría-bíróságon. Miísza al-Khálidít (17671832), az iszlám jogtudomány kitűnő szakértőjét még Isztambulban is nagyra becsülték, és megtették Anatólia főkádijává, ami a birodalom három legfőbb bírói tisztsége közé tartozott. Jeruzsálem továbbra is vonzotta Szíriából és Egyiptomból a szúfíkat és tudósokat. Az ule~na nagyobb számban képviseltette magát a városban, mint a tizenhetedik században. Egyes tagjai fontos magánkönyvtárakat tartottak fenn Jeruzsálemben. A medreszé-k azonban gyorsan fogyatkoztak. A tizennyolcadik század derekára már csak harmincöt üzemelt közülük, és a későbbiekben szinte mindegyik megszűnt. A város egyre mélyülő gazdasági válsága és a polgárok elszegényedése következtében a vákif alapítványok kimerültek, néhányat, fel is oszlattak, és vagyonát elidegenítették. A muszlimok azzal próbálták veszteségeiket fedezni, hogy bérbe adták, sőt később nem muszlimoknak kiárusították a vákif-ok javait. A dzimmi-k sorsa éppolyan rossz volt, mint a muszlimoké. A tizennyolcadik század elején az Európából érkezett askenázi zsidók száma jelentősen magnövekedett. A pasát megvesztegetve engedélyt szereztek egy új zsinagóga, egy jesiva és a szegényeknek szánt negyven lakóház felépítésére Jeruzsálem déli részén. Szinte rögtön eladósodtak mindannyian, és hitelezőik csillagászati kamatokat számítottak fel. Az askenázik amúgy is csak nehezen boldogultak Jeruzsálemben, hiszen arabul nem beszéltek, és a hivatali kiskapukat sem ismerték. Szinte alig mertek kimozdulni házaikból, nehogy hitelezőik elfoghassák és bebörtönöztethessék őket. 1720-ban már annyira elmaradtak a



törlesztéssel, hogy a törökök elkobozták javaikat, és az askenáziknak távozniuk kellett a városból. Kétszáz család indult el Hebron, Széfed és Damaszkusz felé, habár ezekben a városokban sem várta őket sokkal jobb helyzet.[563] Egy egész évszázad eltelt addig, amíg az askenázik ismét visszatelepedtek Jeruzsálembe. A jeruzsálemi zsidó taifa szinte kizárólag szefárdokból állt. A Saráf negyedben laktak, amely az évszázad előrehaladtával és az ottomán válság mélyülésével egyre rosszabb állapotba került. A szefárdok a Jóhanán ben Zakkai rabbi jesivájának feltételezett helyén épült négy egybefüggő zsinagógába jártak istentiszteletre. A Ben Zakkai-zsinagógához kapcsolódott három kisebb szentély, az Illés próféta-, a Kehal Cion- és az Isztambuli zsinagóga. A tizennyolcadik század végére állapotuk már siralmassá vált. Az egész zsidó negyed elhagyott házakkal, utcái rothadó szeméttel voltak tele. Betegségek pusztítottak, sokan meghaltak. A zsinagógák szinte romokban álltak. Az épületek omladoztak, az eső becsorgott a tetőkön, az istentiszteletekkel sietni kellett, mielőtt mindent elöntött a víz. A gyülekezet gyakran sírva távozott az imaházból. A latin keresztények kedvezőbb körülmények közt éltek, mivel támogatást kaptak a gazdag külföldi közösségektől. 1720-ban, amikor az askenázik minden vagyonukat elvesztették, a ferencesek helyreállíttatták a Szent Sír-templom mozaikjait, és megnagyobbították föld alatti helyiségeiket. A szintén a templomban lakó görög, kopt és örmény szerzetesekkel együtt azonban tulajdonképpen foglyok voltak. A török hatóságok kezében maradtak a szentély kulcsai, a keresztények nem mertek kilépni a templomból, nehogy elveszítsék jogaikat. Még az élelmet is csak a bejárati ajtóba vágott hatalmas résen adták be nekik. Mindegyik felekezet a templom különböző részeit felügyelte, és 1720-ban a ferenceseknek jutottak a fontosabb helyek. 1732-ben a franciák nyomására a szultán újabb egyezményben biztosította a ferencesek jogfolytonosságát. A franciákat ismerték el az Ottomán Birodalom római katolikus alattvalóinak hivatalos “protektoraként”, és a szent sír feletti ferences fennhatóságot megerősítették. 1757-ben a ferencesek megkapták a Kidron-völgyben álló Szűz Mária sírját is. A görög ortodoxok egyre növekvő indulattal szemlélték a fejleményeket. Végül már nem viselték el tovább. Az 1757. év virágvasárnapja előtti napon berontottak a Rotundába, és összetörték a latin kegytárgyakat és lámpákat. Összecsapásokra került sor, amelyekben többen súlyosan megsérültek. A ferencesek a Szent Megváltó-kolostorban kerestek menedéket, amelyet megostromoltak az ortodox egyház görög és arab hívei. A pátriárka azonnal az isztambuli udvarba sietett. Mivel a franciákat lekötötte éppen az Európában vívott hétéves háború, nem siethettek az oroszokkal hadakozó törökök segítségére. A szultán ezért nem habozott kiadni a görögöknek kedvező firmán-t.



Ez a rendkívüli fontosságú dokumentum ma is érvényben van, így a görögök a szent sír fő gondnokai. 1774-ben hatalmukat tovább erősítette az egyezmény, amely Oroszországot tette meg az Ottomán Birodalom ortodox keresztény alattvalóinak “protektorává.” Jeruzsálem városa a tizennyolcadik század végére elszegényedett. Constantin Volney francia utazó nenúgen hitt a szemének, amikor 1784-ben Palesztinába látogatott, és két nappal azután, hogy elhagyta Nábluszt, megérkezett
egy városba, amely... döbbenetes példája az emberi törekvések félresiklásának: amikor leomlott falaira, feltöltött árkaira, romokkal megszégyenített házaira tekintünk, nemigen hisszük el, hogy amit látunk, az a nagyszerű metropolis, mely korábban kiállta a leghatalmasabb birodalmak ostromát. . . egyszóval, nehezen ismerhetjük csak föl Jeruzsálemet.[564]
Volney Európa új nemzedékéhez tartozott. Nem zarándokként érkezett, hanem kidolgozott munkaterv alapján végezte Jeruzsálem első tudományos felmérését. Céljául a város földrajzának, éghajlatának, társadalmi életének és gazdaságának vizsgálatát tűzte ki. Szentségét csak annyiban tekintette fontosnak, amennyiben a gazdaságot befolyásolta. Volney megjegyezte, hogy a törökök busás hasznot húznak a keresztények ostobaságából. A görögök, koptok, etiópok, örmények és frankok állandóan a kormányzónak kedveztek azzal, hogy jókora összegű megvesztegetéssel “igyekeztek maguknak előjogokat biztosítani, illetve riválisaikat ezektől megfosztani”:
Minden felekezet szüntelen feljelenti a másikat szabályszegések miatt. Titokban kijavítottak egy templomot; vagy egy körmenet szokásos útvonalától eltért; egy zarándok nem a megszokott kapun lépett be? Mindezek a dolgok vádként jelennek meg a Kormányzat előtt, mely nem habozik profitálni ezekből bírságok és elkobzások útján.[565]
A jeruzsálemi keresztények közt folyó kilátástalan hatalmi harc felőrölte erőiket, és megrendítette helyzetüket a Szent Városban. Volney megállapította, hogy csak nagyon kevés zarándok érkezik Jeruzsálembe Európából. A tény felháborította a város más közösségeit. Sok utazót elkedvetleníthetett volna a Volney által a valóban nehéz időket élő



Jeruzsálemről festett nyomasztó kép. A helyzet azonban nem volt annyira elkeserítő, mint amilyennek ő látta. A falak például nem omlottak le, bár a feltöltött, eltorlaszolt völgyekkel kapcsolatban igaza volt. A városban és környékén méltatlanul sok szemét hevert. A város alatti mély üregeket néhol tizenkét méternyi rétegben borította a kő, föld, hamu, cserép és rothadó fa hulladéka. Sőt a város jelentős része éppen az évszázadok során feltöltődött területekre épült. A falakkal körülvett várostól északra hét mesterséges domb emelkedett a szappangyárak melléktermékeiből.[566] Jeruzsálem egészségtelen vidéknek számított. Közegészségügy nem létezett, a vízellátás akadozott, nagy volt az elszegényedés. De ez csak az érem egyik oldala. Körülbelül kilenc szappangyár üzemelt a városban, a kerámiaipar jelentősége megnőtt, a szuk-ok hatalmas árukészletet halmoztak fel. Evlija Cselebit ámulatba ejtette a városi és a környékbeli szőlősbirtokok és kenek nagy száma, ami még Volney korában is jellemezte Jeruzsálemet, főként a város északkeleti részén fekvő, ritkán lakott Bezetát. Mohamed al-Khálilí sejk vákifíjá-ja tanúsítja, hogy számos füge-, olajbogyó-, alma-, gránátalma-, szeder-, barack- és mandulaültetvény állt a falakon kívül és belül. A város egyes részei kétségkívül leromlott állapotban voltak, de Jeruzsálem vezető családjai gyönyörű villákat és udvarházakat tartottak fenn. Maga a sejk két nagy házat építtetett magának a városfalakon kívül és mindig nagy gondot fordított ezek karbantartására. és arra, hogy ne kerüljenek nem muszlimok kezébe, akik még mindig mohón lesték Jeruzsálemet. [567] Az előrelátóbb lakosokat nyugtalanították az új francia és orosz „protektorátusok”. Amikor a franciák megint konzult akartak helyezni Jeruzsálembe, a helyi muszlimok gondoskodtak arról, hogy ne maradhasson a városban. Constantin Volney és tudományos felmérése azonban már előrevetítette egy jóval erőteljesebb európai hatalom megjelenését. 1798-ban Napóleon Egyiptomba hajózott egy sereg orientalista tudós társaságában, akik azt a feladatot kapták, hogy elvégezzék a gyarmatosítást megelőző tudományos felmérést a térségben. Napóleon szerette volna biztosítani a franciák közel-keleti jelenlétét, miután a britek megkaparintották Indiát. Az „orientalizmus” új tudományával akarta támogatni politikai törekvéseit. 1799 januárjában Napóleon tizenháromezer francia katonát vezényelt Palesztinába. Csapatai al-Árisnál és Gázában legyőzték az ottomán seregeket, és folytatták az előrenyomulást Akra, Palesztina első számú városa felé. Térképészeket és felderítőket is vitt magával a sereg, akik tényszerző útjuk során átfésülték a hegyvidéket, mialatt a katonák tovább haladtak a parti úton. Ramlában Napóleon felszólította a zsidókat, keresztényeket és muszlimokat, hogy vessék le magukról az ottomán rabigát, és fogadják el a forradalmi Franciaország szabadságeszményét. A helyi lakosságot nem győzte meg a szabadság ígérete,



hiszen tudták jól, csak egy nyugati hatalom uralmát leplezi. Indulatokkal terhes pánik tört ki Jeruzsálemben. A muszlimok megtámadták a Szent Megváltótemplomot, és néhány ferences barátot – a franciák védenceit- túszul ejtettek. A szultán azonban kijelentette, a keresztény templomok és kincseik mindaddig sérthetetlenek, amíg fizetik a dzsizjé-t. Músza al-Khálidí sejk, jeruzsálemi születésű anatóliai kádi felszólította Palesztina népét, hogy védelmezze meg országát a franciák ellen. A damaszkuszi váli Jeruzsálem minden alkalmas arab férfi lakóját besorozta az ottomán hadseregbe. Napóleon hadát járvány tizedelte, ő mégis tovább nyomult Akra felé, ahol nemcsak a brit flottától. de a bátorságból és haditudományból példát mutató Ahmed Dzsazzar pasa, szidóni váli seregeitől is vereséget szenvedett. Napóleon kudarcot vallott. Nem teremthette meg keleti birodalmát, vissza kellett térnie Európába. De hadjárata eljuttatta Palesztinába a nyugati korszerűséget és tudományt, ami kezdettől fogva összekapcsolódott az imperialista hódítás európai eszményével. A gyarmatosítók nem sokkal később meg is érkeztek, hogy Jeruzsálemet az újkorba emeljék.



16. Újjászületés
Jeruzsálemben rosszul indult a tizenkilencedik század. A várost szegénység és széthúzás sújtotta. Az ottomán közigazgatás akadozott, az emberek szenvedtek a gyenge kormányzástól. A névleg a damaszkuszi tartományhoz tartozó várost az új évszázad első éveitől kezdve gyakorlatilag a szidóm véli irányította. A kormányzói tisztet továbbra is arabok töltötték be. Egyikük, Mohamed Abu Murak különösen nagy hírre tett szert arról, ahogy a muszlimok és dzsimmi-k fölött zsarnokoskodott. Az egyes közösségek között is ellenétek támadtak. 1800ban Jeruzsálemben körülbelül nyolcezer-hétszázötvenen éltek: ebből négyezren muszlimok, kétezer-hétszázötvenen keresztények és kétezren zsidók voltak. Ezek a közösségek főbb szentélyeik köré csoportosulva éltek, és közös szuk-on osztoztak. Néha barátibb viszonyban álltak egymással. A Magribi negyedben élő muszlimok például egészen jól kijöttek a zsidókkal, akik a negyeden áthaladva juthattak csak el a Siratófalhoz. A zsidók azonban nem léphettek be a Szent Sírtemplomba, és a keresztény-zsidó viszony annyira megromlott, hogy még a keresztény negyedtől is távol tartották magukat. Az egyes keresztény felekezetek lappangó ellenséges indulatot tápláltak egymás iránt, ami a legkisebb provokációra rögtön fellobbant. A zsidó negyeden belül a szefárdok és az 1810 és 1820 között Jeruzsálembe visszatelepedett askenázik között feszültségek keletkeztek. A béke városa az elfojtott indulatoktól és elégedetlenségtől forrongott. Az egység ősi eszménye már semmivé lett. Az indulatok gyakran törtek felszínre lázadásokban és felkelésekben. 1808-ban tűz ütött ki a Szent Sír-bazilikában. Az örmények gondozta Szent Ilona-kriptából indult el, és sebesen továbbterjedt. A templomépület kiégett, a kupolát tartó oszlopok megroggyantak. A katasztrófáért egymást hibáztató közösségek rögtön vádaskodni kezdtek. Az örményeket meggyanúsították, hogy a templombeli állapotokat felborítandó, szándékosan okozták a tüzet. Mások azt hangoztatták, hogy a görög ortodox papok részegségükben véletlenül gyújtottak fel néhány fadarabot, és a lángot aztán pálinkával próbálták eloltani. Mivel az újjáépítés aktusa a tulajdonjogot erősítette. rögtön megindult a vetélkedés a helyreállítás irányításáért. Mindegyik felekezet megpróbált a másik fölébe licitálni, és külföldi “protektora” támogatósát kélte. Végül a görögök vásárolták meg a jogokat, és a munkálatok 1819-ben kezdődhettek el. Az építkezés azonban sohasem számított semleges tevékenységnek Jeruzsálemben, a muszlimok pedig már amúgy is régóta idegenkedtek, főleg gazdasági válságok idején, a Szent Sírtemplomtól. A muszlimok tehát körbevették a kormányzó rezidenciáját, hogy elérjék: a pasa tiltsa be a munka folytatását. Hozzájuk csatlakoztak a városi



janicsárok, akik sérelmezték, hogy más csapatokat is a citadellába szállásoltak be. A felkelés hamarosan az egész városra kiterjedt. A lázadók megtámadták a görög ortodox pátriárka székhelyét. és elfoglalták a várat, a kormányzót pedig elűzték a városból. A felkelést csak akkor sikerült elfojtani, amikor a damaszkuszi váli csapatokat vezényelt ki a citadella ostromára. A zendülők vezetői közül negyvenhatot kivégeztek, és levágott fejüket elküldték Damaszkuszba. A Szent Sír-templom helyreállítása folytatódhatott, de maga az építkezés is fegyverré vált. A görögök arra használták fel az alkalmat, hogy az épület latin emlékeit megsemmisítsék. A ferencesek által a tizennyolcadik században a sír fölé emelt építményt lebontották és eltávolították Bouillon Gottfried és I. Baldouin király sírjait. Ettől kezdve egy görög szerzetes őrködött állandóan a sír mellett. A görögök kezébe került a kripta és a Golgota, a ferenceseknek csak az épület északi része jutott, az örményeknek a Szent Ilona-kripta, a koptoknak egy kis kápolna a sírtól nyugatra, a szíriaiaknak pedig egy másik kápolna a Rotundán. Az etiópok mán csak a tetőn építhették fel kolostorukat és templomukat. A keresztények képtelenek voltak megférni egymással legszentebb helyükön. Egy muszlim család kapta meg a templom kulcsait és a mai napig is ez a klán nyitja vagy zárja a szentélyt a különböző hatóságok utasításai szerint. Erre a nehézkes megoldásra azért volt szükség, mert egyetlen közösségtől sem lehetett remélni, hogy beengedi a többieket. Az egyes felekezetek felváltva tartották istentiszteleteiket a sírnál, aminek következménye gyakran lett méltatlan ellenségeskedés. Ey döbbent brit látogató a következőket írta erről:
A koptok, mondjuk, éppen a szentély előtt állnak. Még be sem fejezhették hatvanperces istentiszteletüket, az örmények máris nagy számban gyűlnek a kórus köré, s nem azért, hogy részt vegyenek az imában és szertartásban, hanem hogy profán dalokat énekeljenek, sziszegjenek a kopt papokra, hogy kötözködjenek, tréfálkozzanak és kinevessék őket a reggeli ima alatt.
A hívők gyakran tettlegességre vetemedtek, ilyenkor a templom előtt állandó őrségbe állított törökök berontottak, hogy rohamukkal véget vessenek a hadakozásnak – ennek „a gyertyatartókkal, pásztorbotokkal és feszületekkel” vívott háborúnak.[568] Ha vér nem folyt, a szertartás folytatódott, a katonák azonban felhúzott puskával őrködtek tovább. Amennyiben az együttérzés és a felebaráti szeretet a hit próbája, a jeruzsálemi kereszténység nyilvánvalóan rosszul vizsgázott.



1821-ben, miután a peloponnészoszi görögök fellázadtak az ottománokkal szemben, a muszlimok ismét tüntettek a keresztények ellen. A görög ortodox pátriárkát újból megtámadták, bár az isztambuli szigorú utasítások szellemében eljáró kádi és a vezető jeruzsálemi családok mindent elkövettek az indulatok megfékezésére. 1824-ben még súlyosabb zavargások törtek ki. Musztafa pasa, az újonnan kinevezett damaszkuszi váli tízszeresére emelte az adókat. Jeruzsálem környékének falvaiban a parasztok nyomban fellázadtak, és a pasa ötezer katonával indult meg Damaszkuszból a felkelés elfojtására. A jeruzsálemi hatalmasok ezúttal nem az ottomán kormányzat, hanem a parasztok és polgárok mellé álltak. Miután a pasa, abban a hiszemben, hogy felszámolta a zendülést, visszatért Damaszkuszba, Jeruzsálem népe megrohamozta a citadellát, elkergette az ottomán helyőrséget, és felfegyverkezett, hogy a városból kiűzzön mindenkit, aki nem arab. Ekkor nyilvánult meg talán először az arab szolidaritás. Az arabok még akkor sem adták meg magukat, amikor Abdalláh pasa, szidóni kormányzó kétezer emberével és hét ágyúval megérkezett. A harcok egy héten át folytatódtak, a várost folytonos ágyútűz alá vették az Olajfák hegyéről. A törökök végül beleegyeztek, hogy teljesítik a felkelők követeléseit: az adókat csökkentették, a hadsereg vállalta, hogy nem avatkozik a város belügyeibe, és attól fogva minden Jeruzsálemi tisztséget arabok töltöttek be. De 1831-ben megerősödött a törökök jeruzsálemi hatalma. Mohamed Ali, az ottomán hadsereg albán török származású vezére Egyiptomban még Napóleon ellen harcolt. A franciák elűzése után gyakorlatilag függetleníteni tudta magát Isztambultól. Egyiptomot nyugati elvek szerint felépített, modern állammá szerette volna átszervezni. Erős, központosított kormányzatot tervezett, és államában faji és vallási megkülönböztetés nélkül mindenki egyenlő jogokkal rendelkezett. A hadsereget korszerűsítette, és 1831 novemberében már eléggé megerősödött ahhoz, hogy elhódítsa az ottománoktól Szíriát és Egyiptomot. Ez az esemény fordulópont volt Jeruzsálem történetében. Mohamed Ali 1840-ig uralkodott Szíria és Palesztina felett. Ez alatt a kilenc esztendő alatt reformelképzeléseit a gyakorlatba ültetve formálta át végérvényesen Jeruzsálem életét. Fia, Ibrahim pasa megfékezte a beduinokat, azzal fenyegetőzött, hogy besorozza őket az egyiptomi hadseregbe. Világi törvényhatósági rendszert épített ki, amely alaposan megcsorbította a Saría-bíróság hatalmát. Ettől fogva a dzimmi-k teljes egyenlőséget és élet- és vagyonbiztonságot élvezhettek. A zsidók és keresztények képviselőket küldhettek a madzslísz-ba, a városi kormányzó tanácsadó testületébe. A világi kultúra megérkezett Jeruzsálembe, ahol az állam és a törvénykezés ettől fogva függetlenné vált a vallástól. Reformjait természetesen sokan ellenezték. A vezető jeruzsálemi családok és a helybeli hatalmasságok attól féltek, hogy elveszíthetik hosszú évek alatt kivívott



függetlenségüket, és az ezzel járó kiváltságaikat. 1834-ben Palesztina egész területe és Transzjordánia egy része fellázadt. A felkelők öt napra még Jeruzsálemet is elfoglalták, feldúlták az utcákat, tönkretették és kifosztották a dzimmi-k boltjait. Ibrahim pasának a hadsereget kellett bevetnie megfékezésükre. Miután a béke helyreállt, az egyiptomi kormányzat folytatta a reformtörekvéseket. Ibrahim pasa építtette Jeruzsálem első két szélmalmát, abban a reményben, hogy sikerül meghonosítania a városban a modern ipar technológiáját. A dzsimmi-k rendkívüli szabadságot élveztek: anélkül építhették és renoválhatták kegyhelyeiket, hogy megvesztegetéshez kellett volna folyamodniuk. Ezt a lehetőséget késlekedés nélkül kihasználták. 1834-ben számos keresztény kolostort megrongált egy kisebb földmozgás, de a szerzetesek valamennyit sürgősen ki tudták javítani. A ferencesek helyreállították a Szent Megváltót, amely az elmúlt évek zavargásai során súlyos károkat szenvedett. Az intézmény alaposan kinőtte magát. A ferencesek ekkor már körülbelül nyolcszáz kereszténynek és muszlimnak kínáltak ételt, és elsők között tették lehetővé arab keresztények iskoláztatását. A katolicizmusra megtért családok ötvenkét fia tanulhatott náluk arabul, olaszul és latinul írni-olvasni, de számtant vagy természettudományokat ekkor még nem oktattak. Az arab lányok számára varróiskolát üzemeltettek. 1839-ben a ferencesek tovább terjeszkedtek a városban, új konventet állítottak fel a jobbára lakatlan Bezeta muszlim negyedben. Az Ostorozás Kápolnája volt az egyik első keresztény épület a tizenkilencedik század során új keresztény főúttá fejlődött Via Dolorosa mentén. A zsidók is építkezésbe fogtak. Mohamed Ali 1834-ben kiadott egy firmán-t, amely engedélyezte a szefárdoknak, hogy újjáépítsék a lepusztult Ben Zakkaizsinagógát. Az ezt megelőző években a Lengyelországból érkezett bevándorlóhullámnak köszönhetően az askenázi közösség létszáma ugrásszerűen megnőtt. Ők is új kegyhelyet szerettek volna maguknak. Az askenázik 1836-ban kapták rneg a hozzájárulást az 1720-ban kényszerűségből feladott telkeiken álló új zsinagóga, jesiva és mikva építéséhez. Az egész közösség összefogott a munkában: rabbik, diákok, sőt idős emberek segédkeztek az alapok kiásásában és a törmelékhalmok eltakarításában. A Churva-zsinagóga első szárnyát 1837ben szentelték fel. Azonban ez is csak széthúzáshoz vezetett. A minszki Bardaki rabbi ellenezte a zsinagóga építését, mert a telken szerinte lakóházakat kellett volna emelni. Az újonnan érkezett zsidó bevándorlók közül vagy ötszázan nem rendelkeztek otthonnal. Követői tiltakozás gyanánt felhúzták a Szokót Sálomzsinagógát, végleg megosztva ezzel az askenázi közösséget. De ez még csak a folyamat kezdetét jelentette. A tizenkilencedik században megindult a zsidó közösség szétforgácsolódása: a szefárdok szemben álltak az askenázikkal, a



haszidok a mitnágedikkel. A nagyobb csoportok további szektákra tagolódtak. A zsidó negyed egymással ellenséges káhál-okra szakadt, amelyek tagjai saját rabbijuk köré gyűlve, gyakran saját, különálló zsinagógájukban végezték ájtatosságukat. Jeruzsálemben szinte minden új fejlemény csak tovább erősítette a már-már krónikussá vált pártoskodást és ellenségeskedést. IV. Mohamed Ali a Nyugat támogatását igyekezett elnyerni, amikor arra buzdította az európaiakat, hogy telepedjenek le városában. Nyugati hatalom ekkor állíthatta fel végre először jeruzsálemi konzulátusát – dacára a helybéli lakosság régóta húzódó ellenállásának. 1839-ben érkezett meg Jeruzsálembe William Turner Young angol diplomata mint brit alkonzul, akit az elkövetkező tizenöt évben követett Franciaország, Poroszország, Oroszország és Ausztria konzulja is a Szent Városban. A konzulok igen nagy hatást gyakoroltak jelenlétükkel Jeruzsálemre. Magukkal hozták a modern orvostudományt, oktatást és technikát. Mivel azonban mindannyian másfajta politikai irányvonalat követtek, az amúgy is megosztott városban további ellentéteket szítottak. A helyi lakosság gyakran az európai államok hatalmi vitáiba bonyolódott. William Young azt a megbízatást kapta, hogy kiemelten képviselje az askenázi zsidók érdekeit. A brit birodalom a franciákhoz és az oroszokhoz hasonló „protektorátust” szeretett volna kiépíteni Jeruzsálemben, ahol azonban nem talált védelmezendő protestánsokra. Az európai zsidóságot azonban senki sem képviselte, így Young magát nevezte ki nem-hivatalos pártfogójukul. Egy ősi apokaliptikus legenda ihlette erre a lépésre. Szent Pál megjövendölte, hogy a második eljövetel előtt minden zsidó megtér majd Krisztus hitére. A brit keresztények közül egyre többen érezték úgy, kötelességük beteljesíteni ezt a próféciát, hogy elhárítsák az utolsó akadályt is a megváltás útjából., Young hivatalának közbenjárására 1839 szeptembere előtt kapta meg jeruzsálemi működési engedélyét. A Kereszténység Zsidók Közötti Elterjesztésének Londoni Társasága (más néven a Londoni Zsidó Társaság). Megérkeztek az első protestáns hittérítők Jeruzsálembe. Azonnal összeütközésbe kerültek mind a régebbi felekezetekkel, mind a keresztény kezdeményezésnek ellenálló zsidósággal. A modern kor eszméi átjárták Jeruzsálemet, már semmi sem állíthatta meg e folyamatot. Amikor 1840-ben az európai hatalmak kiszorították Palesztinából Egyiptomot és az ottománok visszavették az uralmat, már semmiképpen sem térhettek vissza a korábbi rendszerhez. Isztambul is a modernizáció útjára lépett, II. Mahmúd szultán központosítottabb államot és megreformált hadsereget vezetett. Rendeleteiben (tandzimát) biztosította a dzsimmi-k privilégiumait. Továbbra is fizetniük kellett a katonai védelemért járó dzsizjé-t, de vallásukat szabadabban gyakorolhatták, és a helyi muszlimok beavatkozása nélkül



építhették és renoválhatták kegyhelyeiket. Az ottománok, részben a nyugatiak Jeruzsálem iránti érdeklődését ellensúlyozandó, most több figyelmet fordítottak a Szent Városra. Az egyiptomi invázió előtt Akra számított Palesztina első városának. Most pedig Jeruzsálem lépett a helyébe. Még mindig mutaszarriflik volt jogilag, a közigazgatási rendben a tartomány (vilajet) és a kerület (szandzsák) között álló egység, de Jeruzsálem fennhatósága alá került a gázai, a jáfói és (1858-ig) a nábluszi szandzsák. 1872-ben Jeruzsálem rövid időre függetlenné vált, nem állt a szidóni vagy a damaszkuszi váli uralma alatt, kormányzója közvetlenül Isztambulnak tartozott elszámolással. A népesség is gyarapodott. 1840-ben tízezer-hétszázötvenen laktak a városban, ezen belül háromezren zsidók, háromezer-háromszázötvenen keresztények. A népességszám ettől kezdve rohamosan emelkedett. 1850-re a zsidók már többségbe kerültek a városban, számuk egy évtized alatt majdnem megkétszereződött. A trend a továbbiakban is folytatódott, amint azt táblázatunk szemlélteti:
Év Muszlimok Keresztények Zsidók Összesen
1850 5 350 3 650 6 000 15 000
1860 6 000 4 000 8 000 18 000
1870 6 500 4 500 11 000 22 000
1880 8 000 6 000 17 000 31 000
1890 9 000 8 000 25 000 42 000
1900 10 000 10 000 35 000 55 000
1910 12 000 13 000 45 000 70 000
1922 13 500 14 700 34 400 62 600 [569]



Az elhagyott, létéért küszködő városból a modern kor pezsgő metropolist varázsolt, amelyben a Templom elpusztulása óta először került ismét többségbe a zsidóság. A nyugati hatalmak mindezenközben konzulátusaik és templomaik révén igyekeztek növelni befolyásukat a Szent Városban. Poroszország és Britannia közösen nevezte ki Jeruzsálem első protestáns püspökét. Michael Solomon, a kikeresztelkedett zsidó püspök 1842. január 21-én érkezett meg Jeruzsálembe, ahol bejelentette, fő feladatának azt tekinti, hogy megtérítse Krisztushoz a város zsidó polgárait. Ez természetesen felháborította a zsidóságot. A Jáfói kapu közelében, éppen a brit konzulátus mellé újonnan épült protestáns katedrálist Krisztus Héber Templomának nevezték el. 1843. május 21-én, Young konzul jelenlétében és héber nyelvű szertartással megkereszteltek három zsidót a katedrálisban. A zsidó közösség, nem alaptalanul, felháborodott azon, hogy a protestánsok a jólét és biztonság arcátlan ígéretével csábították egyházukba az elszegényedett zsidó népet. A zsidó társadalomból kiközösített megtérteket rendszerint azok a keresztény gyülekezetek karolták fel, akikhez csatlakoztak. 1844-ben további zsidókeresztelésekre került sor, és a zsidóság ráébredt, szembe kell szállniuk ezzel a keresztény offenzívával. Az emberbaráti szeretet mindig hozzátartozott Jeruzsálem szentségeszményéhez. Most azonban ez is csak a megosztottság erőszakos eszközévé vált. 1843-ban a Londoni Zsidó Társaság ingyen ellátást biztosító kórházat állított fel a zsidó negyed peremén. Amikor James Finn lett Young konzul utódja, maga is belevetette magát a térítési hadjáratba, és védelmet ígért az Oroszországból érkezett zsidó bevándorlóknak a bejrúti konzulátus nevében. 1850-ben az ottománok engedélyezték, hogy külföldiek földet vásároljanak a birodalom területén. Finn a Sion-hegytől másfél kilométerre nyugatra birtokot vett, ahol kialakította a későbbi Talbija-kolóniát, ahol a zsidókat mezőgazdasági szakmákra képezték. Finn fő támogatója egy bizonyos Miss Cook volt Cheltenhamből, akinek az adományaiból további két farmot létesítettek, egyet Betlehem közelében, a másikat pedig a Jáfói kaputól északra, Ábrahám Szőlőskertjének területén, ahol hatszáz zsidót foglalkoztattak. Finn meggyőződéssel vallotta, hogy ha a zsidók elhagyják a zsidó negyed nyomorát, és saját lábukra állnak, megszilárdíthatják sorsukat. A jeruzsálemi zsidóság zöme a lurleká-ból élt, abból az alamizsnából, amelyet a diaszpórában gyűjtöttek össze, hogy a Szent Városban fenntarthassák a zsidó közösséget, amely a Tóra és a Talmud tanulmányozásának szentelhette magát. Finn a felvilágosult zsidó emberbarátokhoz hasonlóan úgy vélte, a zsidóknak meg kell szabadulniuk ettől a méltatlan függéstől, amely rendkívül sebezhetővé tette őket, ha, mondjuk, a haleffa nem érkezett időben. Az oktatást is fontosnak tartotta. Govat, az új



protestáns püspök, két iskolát nyitott a Sion-hegy északi lejtőjén, nemek szerint egyet-egyet a zsidó megtértek és az arab keresztények számára. Német diakonisszák zsidók részére nyitottak iskolát a Krisztus-templom mellett, míg a Londoni Zsidó Társaság megalapította ugyanitt az Ipar Házát, ahol az ifjú zsidók szakmát tanulhattak. Ezek az intézmények természetesen vonzották az elszegényedett zsidókat. A zsidó közösség legjobban úgy állhatott szembe ezzel a fenyegetéssel, hogy maga is jóléti intézményeket létesített. 1843-ban a zsidó nemzetiségű brit emberbarát, Sir Moses Montefiore zsidó klinikát nyitott a városban. A Rotschildok 1854-ben megalapították a Misgáv Ladach Kórházat a Sion-hegy déli oldalán, valamint létrehoztak egy iskolaalapítványt és egy alacsony kamatot számító hitelintézetet. A protestáns emberbaráti törekvések a régebbi keresztény közösségeket is megihlették. A görög ortodoxok arab fiúk számára nyitottak iskolát, ahol szélesebb körű oktatást kaptak, mint a Szent Megváltóban. A protestáns püspök beiktatása arra indította a római katolikus egyházat, hogy felélessze a keresztes királyság óta nem létező latin patriarkátus intézményét. Az újonnan kinevezett pátriárka a Jeruzsálem legmodernebb részévé vált Jáfói kapu környékére költözött egy új épületbe. Jelenléte újabb ellentéteket szított fel a városban. Nemcsak a görögökkel szemben jelentett kihívást, de a Szent Megváltó ferencesei is úgy érezhették, jogaikon esett csorba. Az új patriarkátus utat nyitott további katolikus szerzetesrendeknek a városba. A Cion Nővérei – a Londoni Zsidó Társaság római katolikus változata – hamarosan meg is alapította konventjét a Via Dolorosán az Ecce Homo boltív mellett, ahol leányiskolát működtetett. Jeruzsálemre rátalált az újkor. Edward Robinson amerikai régész azon nyomban felfigyelt a változásra, amint 1852 áprilisában a városba érkezett. 1838-ban, az egyiptomi megszállás idején fart először Jeruzsálemben. Most azonban meglepetéssel láthatta a korszerű anglikán templomot, a konzulátust és a Jafói kapu mellett nyitott kávéházakat. “Változásuk mentek végbe Jeruzsálemben, régi épületeket bontottak el, hogy helyet adjanak az újabbaknak, amiről nekem valamiért New York jutott eszembe” – írta. ..Az utcákon hatalmas volt a nyüzsgés,: több ember járt-kelt, megnövekedett a forgalom, fellendült az üzletmenet.”[570] Robinson az ősi Jeruzsálemet kutatni érkezett, méghozzá a modern kor szemszögéből. A Biblia szavainak igazát akarta tudományos, tapasztalati úton bizonyítani. Meggyőződéssel hitte, hogy lehetséges Ábrahám, Mózes és Józsue életútját nyomon követni. 1838-as látogatásakor bejárta a Hiszkija építtette vízvezeték-alagutat. Óriási lelkesedéssel hűtve adta ki Bibliai kutatások Palesztinában (Biblical Research in Palestinie) című könyvét 1841ben. Úgy vélekedett, hogy valóban elképzelhető a vallási tények igazolasa, és



így választ kaphat a tudósok, geológusok és exegéták felvetette aggasztó kérdésekre, melyek már-már a Biblia történelmi szavahihetőségét kérdőjelezték meg. A “bibliai archeológia” újdonsült tudományága a modern Nyugat tényekre és érvekre épült racionalizált vallásosságát fejezte ki a képzelet alkotta mitológiával szemben. Jeruzsálem azonban továbbra is kifejtette kevésbé észelvi vonzását, amelyhez nem sok köze lehetett a teológiai meggyőződésnek. Robinsont első jeruzsálemi látogatása során elragadták érzelmei. A város gyermekkora óta elevenen élt képzeletében, és bár sohasem járt itt korábban, úgy érezte, „hazatért”, találkozhatott önnön ifjabb énjével. A helyszínek „mind ismerősnek tűntek mintha régi álmom vált volna valósággá. Mintha a gyermekkor dédelgetett képei vettek volna körül ismét”.[571] Amikor Robinson 1852-ben visszatért Jeruzsálembe, érdekes felfedezést tett. Egy évvel korábban az ottománok meghívására a városba látogatott James Barclay amerikai mérnök, hogy tanácsokat adjon. a mamelúk medreszé-k helyreállításával kapcsolatban. A nyugati falnál ő figyelt fel arra a hatalmas áthidaló kőre, mely annak idején a heródesi Templom tér kapuját ívelhette át. Robinson pedig ugyanilyen nagy köveket talált a nyugati fal délkeleti oldalán, a talaj szintjén. A köveket feltárva arra a következtetésre jutott, hogy itt állhattak a Josephus Flavius által leírt, Türopoión-völgyet átívelő híd pillérei. A „Barclay kapu” és a „Robison boltív” értékes leletek voltak, bár egyáltalán nem bírtak vallási jelentőséggel. A régészet mégis “szent háborút” szított. A katolikusok szerettek volna visszavágni az efféle protestáns felfedezésekért. 1850-ben Felicien de Saulcy, az ókor történetében teljesen járatlan katona kijelentette, hogy a Hárám heródesi falait valójában Salamon építtette, és hogy az első században Adjabene királynője által emelt “Királyok Sírja” valójában nem más, mint Dávidnak és Juda királyainak síremléke. Mindezeket az állításait semmivel sem bizonyította, de Saulcy ugyanis csak a protestáns kutatást igyekezett 1ejáratni (Robinson maga a Sion-hegyi kriptát tartotta Dávid sírjának), hogy általában véve rossz fényt vethessen a protestáns egyházra. Mialatt ezek az elméleti viták zajlottak, a jeruzsálemi keresztények elkeseredett viszálya valódi háborít robbantott ki a nagyhatalmak között. 1847ben különösen szégyenletes verekedés tört ki a Születéstemplomban a görög és latin papság között. Vérontásra is sor került és elhangzott a vád: hiányzott ugyanis egy ezüst csillag. Emiatt aztán összekülönbözött Franciaország és Oroszország, az egyházak két protektora. Franciaország örült a lehetőségnek, hogy átrendezheti a szent helyek státuszait, míg Oroszország úgy vélte, a jelenlegi helyzetet, a görögök fennhatóságát kell fenntartani. A vita ürügyet kínált Britanniánnk és Franciaországnak. hogy hadat üzenhessenek az ottomán területeken egyre terjeszkedő orosz birodalomnak. 1854-ben kitört a krími



háború. Az újkor világiassága ellenére Jeruzsálem még mindig képes volt összetűzéseket szítani a keresztény hatalmak között. Amikor a háború az oroszok vereségével 1855 szeptemberében véget ért, Britannia és Franciaország nagyobb befolyáshoz jutott Isztambulban. A Hárámot évszázadok óta első ízben megnyitották a keresztények előtt. A brabanti herceg és hercegnő voltak a szent tér első nyugati látogatói 1855 márciusában. Néhány hónappal később, a brit háborús érdemek elismeréseképpen Sir Moses Montefiore a 121. zsoltárt szavalva juthatott fel a Hárám terére, méghozzá hordszékben, hogy lába véletlenül se érinthesse a tiltott helyeket. A törökök más engedményeket is tettek. A szultán visszajuttatta III. Napóleonnak a keresztes Szent Anna-templomot, amelyet Szaladin építtetett át medreszé-vé, mintegy ajándék gyanánt a francia nép számára, míg a britek kivívták, hogy a zsidók kibővíthessék a Churva-zsinagógát. A modernizáció a háború után folytatódott. A keresztény felekezetek mind nyomdákat vásároltak, és 1862-re már két zsidó nyomda is működött, ahol égy évvel később két héber nyelvű újság készült. Megalapították a Lájmel-iskolát, ahol a zsidó fiúk korszerű oktatást kaptak: a Tórán kívül arab nyelvet és számtant tanultak. Ez még tovább élezte az ellentéteket a zsidó negyeden belül, mivel a konzervatívabb zsidók, főként az askenázik, nem akartak közösködni a govische kormányzattal.[572] A városban újabb modern épületek jelentek meg. Az osztrák kormány 1863-ban vendégfogadót épített katolikus zarándokok számára a szuk egyik útkereszteződésében. Az osztrák konzulátus egy gyönyörű házba költözött a Bezeta negyedbe, a Damaszkuszi kapu közelébe, amely szintén modern központtá nőtte ki magát. A brit- és a francia konzulátus átköltözött ebbe a városrészbe, mely Jeruzsálem egyik leggazdagabb területévé fejlődött. Ennél is fontosabb mozzanat volt azonban a kiköltözködés az Óvárosból. 1857-ben indult meg a folyamat, amikor Montefiore engedélyt kapott, hogy földet vásároljon a Sion-heggyel átellenben, jó pár száz méterrel közelebb a városhoz Finn Talbija-birtokánál. Először kórházat akart itt alapítani, de aztán meggondolta magát, és egy sor lakóházat építtetett az elszegényedett zsidó családok számára. Azt szerette volna, hogy a zsidók kiköltözködjenek a túlzsúfolt és egészségtelen zsidó negyedből. A településre néző hegyen pedig felépítette Jeruzsálem legkorszerűbb szélmalmát. Montefiore, akárcsak Finn, önellátóvá akarta tenni a zsidókat, akik közül többen követték is példáját. 1860ban David Jellin orosz zsidó földet vásárolt a várostól nyolc kilométerre nyugatra, Kalonía falu közelében. 1880-ra már kilenc hasonló, új zsidó külváros állt, köztük a Mea Seárim (“Száz Kapu”) nevet viselő askenázi település, nyolcszáz méterre a Jáfói kaputól. A Mea Seárimot szigorúan a Tóra előírásai szerint építették, saját zsinagógával, jesivával és piaccal rendelkezett. Ezekből a



külvárosokból veszélyes volt kimerészkedni. A Montefiore-telep első családjait annyira megrémítették a rablók, hogy éjszakánként visszaosontak az Óvárosba, hogy régi viskóikban alhassanak. Az askenázikat is gyakran megtámadták, amint a Mea Seárimból kifelé igyekeztek. Mindennek ellenére a települések gyarapodtak és fejlődtek. Miután kezdtek a zsidó negyedből kitelepülni, a jeruzsálemi zsidók egészségi állapota rohamosan javult, ami többek között a zsidó közösség tizenkilencedik századi létszámnövekedéséhez is hozzájárult. Ráadásul végre tisztesen megélhettek munkájukból. A jeruzsálemi zsidóság mindig nehéz gazdasági körülmények között élt, emiatt költöztek a bevándorlók szívesebben Száfedbe vagy Tiberiászba. Miután ez a körülmény elhárult, a zsidók szívesen telepedtek Szent Városukba. Ha Száfedet éppen földrengés vagy más válság sújtotta, a zsidók ösztönösen Jeruzsálemben kerestek maguknak új otthont.
Az arabok is kezdtek megtelepedni a falakon kívül, létrehozván első muszlim, keresztény és vegyes külvárosaikat. 1874-re már öt arab település állt Jeruzsálem körül: Kanim al-Sejk és Báb al-Zahreb a várostól északra; Murisza háromszázhatvan méterre észak-nyugatra a Damaszkuszi kaputól; Katamon másfél kilométerre a Jáfói kaputól és a Hinnom- és Kidron-völgyre néző Abu Tor. A keresztény közösségek is terjeszkedtek a városon kívül. 1860-bar a Svájci Német Szövetség árvaházat nyitott arab gyerekeknek a Jáfói kapu előtt. A mémet



diakonisszák felépítették a Tálitha Komi leányiskolát a jáfói úttól délre fekvő területen. 1871-ben württembergi protestánsok kolóniát hoztak létre a várostól délre, először egy templommal, vendégfogadóval, iskolával és kórházzal. 1880ban az amerikai Spafford család új protestáns missziót alapított a Damaszkuszi kaputól északra, amely köré az amerikai kolónia csoportosult. Nem sokkal később épült fel az oroszok ezer zarándok befogadására alkalmas vendégfogadója a várostól nyugatra. A Jáfóból érkezők Jeruzsálemből elsőként ennek az épületnek jellegzetes zöld kupoláit pillantották meg. A katolikusok is létrehozták intézményeiket a falakon kívül az 1880-as években: a Schmidt Kollégiumot a Damaszkuszi kapuval szemben, a városfal északnyugati sarkánál pedig a Páli Szent Vince-kolostori, a Notre Dame de France zarándokszállót és a Szent Lajos Kórházat. Az arab Jeruzsálem fejlődött. 1863-bar megalakult az első városi helyhatóság (baladíja al-Kudszí), mindössze két kis szobányi hivatalban a Via Dolorosa közelében. Isztambul után valószínűleg Jeruzsálem volt az első ottomán város, ahol efféle testület működött. A tanács tíz tagot számlált: hatan muszlimok, ketten keresztények voltak, az eredetileg egyetlen zsidó képviselő helyett 1908tói ketten dolgoztak. A városban feszülő ellentétek dacára a három hit képviselői együtt tudtak dolgozni. A városi tanácsot négyévente választották meg azok a huszonötödik életévüket betöltött ottomán állampolgár férfiak, akik évente Legalább ötven török font vagyonadót fizettek a kincstárnak. A polgármestert a testület tagjai közül választotta ki a kormányzó. 1914-ig a tisztséget a Khálidí, Alamí, Huszeiní és Dadzsaní családok tagjai töltötték be, és a kinevezésben általában a nemesi családok, elsősorban a Khálidík és Huszeinek közti hatalmi helyzet állása tükröződött. A helyhatóság aktív szerepet vállalt Jeruzsálem fejlődésében. Megalapításától fogva próbálta javítani a jeruzsálemi infrastruktúrát, utakat köveztetett és takaríttatott, gondoskodott a szennyvíz elvezetéséről, lépéseket tett a közvilágítás és a köztisztaság érdekében. Az 1890es években a tanács elrendelte, hogy az utcákat rendszeresen vízzel locsolják, megszervezte a szemétgyűjtést, fákat ültetett egyes utcák mentén és városi parkot nyitott a Jáfói úton. A helyi hatóság felelt a rendőrség felállításáért, az ingyenes elsősegélyt nyújtó városi kórház üzemeltetéséért, majd a századforduló táján az Ókori Történeti Múzeum, valamint a Jáfói kapu közelében álló színház működtetéséért, ahol török, arab és francia nyelvű darabokat tűztek műsorra. A kései Ottomán Birodalomnak csak kevés más városában dolgozott ilyen hasznosan és lelkiismeretesen a helyi tanács. A tanács egyik legkiválóbb vezetője Juszuf a1-Khálidi volt, aki kilenc évig dolgozott polgármesterként.[573] A modern palesztin polgárságot képviselte, mint az egyik első jeruzsálemi arab, aki korszerű, nyugati nevelést kapott. Khálidí



mégsem szőtt nacionalista álmokat. Hű ottomán alattvalóként élt, és Jeruzsálemet képviselte a kérészéletű ottomán parlamentben, 1877-78-ban. Félelem nélkül emelte fel szavát a kormány korrupciója és Abdulhámid szultán alkotmányellenes magatartása ellen. Hitt abban, hogy a megreformált ottomán államnak be kell vezetnie a modern oktatást, a megvesztegethetetlen közigazgatást, a vallási toleranciát, az alkotmányos jogokat és a fejlett infrastruktúrát. Helyi hősnek számított Jeruzsálemben mindaddig, míg 1879-ben el nem távolította őt hivatalából Raúf pasa, aki meg akarta törni a helyi családok hegemóniáját. Így ért véget a Khálidík jeruzsálemi karrierje, mert ettől fogva a konzervatívabb és részrehajlóbb Huszeiník vették át a:z irányítást -- ami nem mindig járult hozzá a jeruzsálemi feszült helyzet enyhüléséhez. Amikor Raúf pasa török hivatalnokokat próbált a Khálidík és más arab hatalmasok helyébe állítani, Jeruzsálemben óriási felvidulás támadt. Kísérletét arabellenes törekvésként élték meg. Ez újszerű felfogás volt. Mindeddig az identitást elsősorban a vallás, és nem az etnikum határozta meg. Az arabok öntudata első ízben az 1825-ös felkelés idején ébredt föl, első jelét adván a palesztinai arab nacionalizmus szellemiségének. A konzulok feljegyezték, hogy a törököket egyre inkább tekintették a jeruzsálemi arabság kizsákmányolóinak. Az arabok később kulcsszerepet játszottak a hatalmi harcokban. Az újonnan formálódó arab identitásról árulkodott az a mozzanat is, hogy a görög ortodox egyházhoz tartozó arab keresztények erőteljesen felléptek a gyülekezeten belüli befolyásuk érdekében. Úgy érezték, hogy a kisebbségben lévő görög elit lenézi és kirekeszti őket. Az ellentétek Jeruzsálemben törtek felszínre, de hamarosan átterjedtek egész Palesztinára. Törekvéseiket az orosz konzul támogatta, aki saját érdekében igyekezett a görögök szentföldi egyeduralmát megtörni. Az arabok indulata annyira felfokozódott, hogy a brit konzul már-már forradalomtól tartott. A béke végül helyreállt ugyan, de az arabok elégedetlensége tovább fortyogott a felszín alatt. Az arab keresztények 1882-ben létrehozták az Ortodox Palesztina Társaságot, hogy harcoljanak egyházuk idegen vezetése ellen. Az arabok terveket szőttek országuk megteremtésére, miközben az európaiak is mohó szemmel figyelték Palesztinát. Jeruzsálem modernizálását “békés keresztes hadjárat”-nak tekintették, ami híven árulkodott hódító törekvéseikről és hataloméhségükről.[574] A franciák már várták, mikor hajol meg Jeruzsálem és az egész Kelet a sikeres hadjárat végén a kereszt jele előtt. Céljukul tűzték ki Jeruzsálem felszabadítását a szultán uralma alól, és új fegyverként a gyarmatosítást használták fel. A német kolóniát megalapító protestánsok magukat templomosoknak nevezték, és kormányukat arra buzdították, végezze be a keresztesek által megkezdett művet. A britek egészen más politikát követtek. Egyfajta goj cionizmus vezérelte őket. A Bibliát úgy értelmezték, hogy



Palesztina a zsidókat illeti. Már az 1870-es évektől kezdve várták a megfontolt britek, hogy Nagy-Britannia védnöksége alatt végre megszülessen a zsidók palesztinai állama. A brit konzulok követte irányvonal erről nyilvánvalóan árulkodott. A protestáns Angliában, ahol a Bibliát szinte szó szerint értelmezték, bevett nézetté vált, hogy a zsidóknak egy napon vissza kell térniük Cionhoz, melyet az arabok csak ideiglenesen sajátítottak ki maguknak.[575] Az európaiak Jeruzsálem modernizációja révén vették át az ország irányítását. A Brit Királyi Utászok kapitánya, Charles Wilson 1865-ben érkezett Palesztinába, hogy tanulmányozza Jeruzsálem vízrajzát. Ő készítette el a Szent Város első térképészeti felmérését, ami a nyugati gondolkodásban az ősi szent geográfia szerepét töltötte be. Miközben a Hárám föld alatti járatait vizsgálta át, a “Robinson boltívvel” párhuzamos hatalmas boltozatra bukkant. A “Wilson boltív” jóval nagyobb hatást tett a brit közvéleményre, mint a tervezett új vízvezetékrendszer. Wilson kutatása nyomán jött létre 1865-ben a Palesztinai Kutatási Alap (PEF) a Szentföld régészeti és történelmi kutatásának támogatására. A “békés keresztes hadjárat” alapvető önzését York érseke, az új társaság elnöke fogalmazta meg az alapító ünnepségen: „Palesztina földje az önöké és az enyém; röviden szólva, a miénk” – jelentette ki... – „Ez a föld, ahonnan hírt kaptunk megváltásunk belől. Ez a föld, hol reményeink gyökeredznek. Ez a föld, amelyre éppoly forró hazaszeretettel tekinthetünk, mint kedves öreg Angliánkra.”[576] Mivel Palesztina ilyen kitüntetett helyet foglalt el a keresztény képzeletben, nehéz lehetett tárgyilagosan, a tudományos fegyelem megkívánta módon tekinteni rá. Valamiképpen szerves részévé vált a keresztény identitástudatnak, ami miatt nehéz volt elfogadni a tényt, hogy egészen más értelemben tartozik azokhoz az emberekhez, akik itt élnek, és ezt a földet vallják hazájuknak. Palesztina népe hamar szembeszállt az új keresztes archeológiával. Amikor de Saulcy 1863-ban visszatért Jeruzsálembe, hogy folytassa a királyok sírjának feltárását, a helyi lakosság feldühödött tömege fogadta, akik anyagi kártérítést követeltek megsértett földjükért és tulajdonukért. A zsidók azzal vádolták de Saulcyt, hogy megszentségtelenítette őseik sírját. Az európaiak szemlátomást úgy kezelték a kutatott földeket, mintha az övék lévén azt tehettek volna vele, amit csak akartak. Amikor Charles Warren királyi utász 1867 februárjában Jeruzsálembe érkezett, a gyanakvó hatóságok ellenállásába ütközött. A Hárám alatt nem is folytathatott ásatásokat: az új “keresztesek” nem sérthették meg a szent helyet szerelővasakkal, csákányokkal vagy kalapácsokkal. Warren úgy oldotta meg a problémát, hogy magántelkeket bérelt ki a Hárám déli végénél, majd mély aknákat fúrt, ahonnan föld alatti járatokon közelítette meg a falak alapzatát. Felfedezte, hogy a heródesi Templom a bibliai korban apránként



összegyűlt, és a Türopoión-völgyet megtöltő laza hordalékhalmokra épült. Az Ofel-hegyen feltárta az ősi jebuzita vízvezetéket, melyet róla neveznek „Warrenaknának”. Egyre több nyugati utazó érkezett Palesztinába tényfeltáró kutatásokra. A régi korok zarándokaitól eltérően nem a lélek szent geográfiáját igyekeztek felderíteni, hanem hitük igazára kerestek történelmi bizonyítékokat. A Palesztinai Kutatási Alap üzletet és előadótermet nyitott a Jáfói kapunál, és az útikalauzoknak vizsgát kellett tenniük Jeruzsálem történelméből az Alap kutatóinak felfedezése alapján. A “bibliai archeológia” először az elméleti bizonyosság megszerzésére törekedett, de a valóság jóval összetettebbnek bizonyult annál, semhogy efféle tudásra módot adhatott volna. Jeruzsálem múltjával kapcsolatban nem lehetett kétely nélkül kijelentésekbe bocsátkozni. Frederick J. Bliss amerikai régész Jeruzsálemtől úgy ötven kilométerre délre, Tell-Haszinál ékírásos szövegre bukkant. A kőtábla hasonlított a nem sokkal korábban az egyiptomi Tell-Amarnában fellelthez. A “Szentföld” tőrténelme tehát nem a Bibliával kezdődött. Bliss Jeruzsalemmel összefüggésben is többféleképpen értelmezhető felfedezéseket tett. Bár bizonyítani még nem tudta, meggyőződésévé vált, hogy Dávid városa nem a Sion-hegyen állt, ahogy évszázadékig hitték az emberek, hanem az Ofelen. Ezzel értelmét is vesztette a Dávid feltételezett sírjáért folyó hadakozás? Amikor Bliss megkezdte az Ofelhegyi ásatásokat, rájött, nem lehetséges egyszerűen feltárni Ir Dávidot. A megtalált ókori építmények közül sokat nem tudott pontosan datálni, mindazonáltal nyilvánvalóvá vált, hogy a hegyet a bronzkortól egészen a bizánci császárság időszakáig folyamatosan lakták. Az egyes rétegek zavaró összevisszaságban fedték egymást, és a régészek csak sokévnyi áldozatos munkával formálhattak képet Jeruzsálem valódi múltjáról. Mindenesetre jóval nehezebben tárult föl az igazság, mint ahogy a Bibliaolvasó hívők remélni szerették volna.[577] 1910-ben a Domonkos-rendi régész, Hughes Vincent folytatta Bliss Ofelhegyi kutatását, és megállapította, hogy a legkorábbi időre visszavezethető jeruzsálemi település valóban itt, és nem a Sion-hegyen állt. Bronzkori sírokra, vízvezetékekre és erődfalakra bukkant, amelyek bizonyították, hogy a város már jóval Dávid kora előtt is létezett.[578] Így ellehetetlenült az az érvelés, mely a várost az elsőként ideérkezettek jogán a zsidóknak tulajdonította. Sőt maga a Biblia hangoztatta nemegyszer, hogy a zsidók Palesztinát és Jeruzsálemet az őslakosságtól hódították el. A modern kori régészet lassan már a hit alapvető tételeit veszélyeztette. A jeruzsálemi muszlimok az ásatásokat továbbra is szentségtörésként élték meg, mely a szentség misztériumát durva, erőszakos eszközökkel sértette meg.



Vincent atya kutatására ugyanakkor került sor, mint arra a szégyenletes vállalkozásra, amelyet Montagu Brownlow Parker, Morley grófja indított. Parker azt hitte, hogy a Hárám föld alatti katakombáiban kincseket rejtettek el. Vincent azért sietett a segítségére, hogy megbizonyosodjon arról, hogy a teljesen képzetlen Parker nem pusztít el értékes leleteket. 1910. április 17-ének éjjelén Parker megvesztegetéssel bejutott a Hárámba, ahol a szikla alatti üregben kezdett ásni. A Hárámban alvó muszlim templomszolga meghallotta a zajokat és rögtön a Szikla-dómba sietett, ahol Parker éppen a szentséges követ fejtette volna le egy csákánnyal. A jeruzsálemi muszlimok elborzadtak ezen a tetten, napokig tartott a zavargás a városban. Parker remekül példázta a nyugati világiasság árnyoldalát. Ősi szentélyt sértett meg – a szó szoros értelmében –, megpróbálta aláásni a hely szentségét, még csak nem is a tudás iránti nemes vágytól, mindössze anyagi haszon reményétől hajtva. A modern hon lassan átformálta a vallást. Európa és az Egyesült Államok lakói már nem tudtak szimbólumokban és képzetekben gondolkodni. Gondolatmenetük lineárissá és értekezővé vált. Az ősi vallási eszméket új ideológiák váltották fel, a szocializmus vagy a nacionalizmus eszméi. A szent geográfia mitológiája azonban ennél mélyebben hatott a lélekre. Láthattuk, hogy Bizánc keresztényeinek, akik azt hitték magukról, kinőtték már a mítoszokat, körülményeik megváltoztával át kellett értékelniük nézeteiket. Krisztus sírjának felfedezését követően hamarosan kifejlődött saját mitológiájuk a szent hely ideájával kapcsolatban. A tizenkilencedik század második felében egyes zsidó gondolkodók újszerűen fogalmazták át Cion ősi ideológiáját. Az európai zsidóság élete gyökeresen megváltozott. Franciaországban, Németországban és Angliában polgárjogot nyertek, és a modern világi társadalom tagjaivá lehettek. Bár sokak élete jobbra fordult, miután elhagyták a gettót, mások elveszettnek érezték magukat. Elszakadtak gyökereiktől, úgy érezték, cél nélkül sodródnak a világban. Mit is jelentett egy zsidó ember számára az élet a modern világban? A judaizmus vajon csak az egyén magánügye lehetett? Voltak zsidók, akiknek a hite elvesztette mitikus jellegét, feladta a messiásvárást és a Templom újraépítésének reménységét – ezek az emberek külön akarták választani a vallást a politikától. Mások számára azonban nem jelentett megnyugvást ez a megoldás. Fájdalmasan kellett ráébredniük, hogy Európa újonnan támadt toleranciája csak felszínes. Az antiszemitizmus mélyen beleivódott a kereszténységbe, egykönnyen nem szabadulhatott tőle. Az európaiak új eszmeiség szellemében egyszerűen átértelmezték egy a zsidókkal kapcsolatos régi vélekedéseket. Egyre több és több zsidó érezte magát idegennek és fenyegetettnek a szép új, modern világban. Mivel egyetlen helyet sem tekinthettek magukénak, ösztönösen fordultak Cion felé.



Már 1840 táján, amikor az iszlám világ első antiszemita pogromjait elindították a damaszkuszi ferencesek, Jehuda Hai Alchelaj szarajevói szefárd rabbi arra buzdította a zsidókat, hogy vegyék kezükbe sorsuk alakítását. Az iszlám birodalomban nem élhettek olyan biztonságban, ahogyan hitték. Nem ülhettek tovább tétlenül a Messiásra várva: „A megváltást maguknak a zsidóknak tettei indítják el” – írta a Minhat Jehudá-ban.[579] Közösségbe kellett szerveződniük, választott vezetőkkel, hogy alapítványt tegyenek, amely palesztinai földek vásárlását szolgálja. 1860-ban Zvi Hirsch Kalischer askenázi rabbi megdöbbenve látta, miként ébred fel az új nacionalizmus lengyelországi goj honfitársainak lelkében. Mit tehettek volna a zsidók, akik egyetlen hazát sem mondhattak sajátjuknak? Valamiképpen ki kellett dolgozniuk önnön nacionalizmusukat. Kalischer is azt tanította, hasztalan dolog tétlenül várni a Messiásra. Sürgette, hogy a Montefiore és a Rotschild családok hozzanak létre társaságot a zsidók palesztinai betelepülésének támogatására, hogy a zsidók nagy számban költözködjenek az őket megillető hazába. Az ortodox rabbik többsége akik a legcsekélyebb engedményekre sem voltak hajlandók a modern korban, inkább a hagyomány szigorú követésére intettek – elutasította ezt az újfajta cionizmust, amely szerintük szentségsértő módon igyekezett erőszakkal sürgetni a megváltást. Alchelaj és Kalischer azonban bebizonyította, hogy az ellenséges világtól elidegenedett zsidók természetes módon fordultak Cion felé. A cionizmus világi mozgalomként indult, jobbára a hitükből kiábrándult zsidók körében, de a két rabbi bebizonyította, hogy vallási szerepe is volt. A cionizmus atyjának azonban mást neveztek, Marx és Engels tanítványát, Moses Hesst, aki a szocializmus és nacionalizmus forradalmi eszménye szemszögéből értelmezte át az ősi bibliai mitológiát. Elsők között ismerte fel, hogy a nacionalista szellemű Németországban újfajta, már nem vallási, hanem faji alapokon álló antiszemitizmus van ébredőben. Ahogy a németek egyre elkötelezettebb hívei lettek a Vaterlandnak. a zsidókat már azért gyűlölték és üldözték, mert nem tartoztak az árja nemzethez, és egyetlen hazát sem mondhattak magukénak. Csak kevesen hittek Hessnek ekkor – úgy tűnt, Németország buzgón igyekszik a zsidók beilleszkedését lehetővé tenni –, pedig Hess helyesen ismerte föl a társadalom mélyén munkáló folyamatokat. Cionista alapművében, a Róma és Jeruzsálem-ben (1860) kifejtette, hogy a zsidóknak szocialista államot kell alapítaniuk Palesztinában. Ahogy Mazzini igyekezett felszabadítani az örök várost a Teverén a zsidóknak a Morija-hegyen álló szent várost kellett felszabadítaniuk. A szocializmus és a judaizmus remekül megfértek egymással. A próféták az igazságosság és a szegényekről való gondoskodás elsőrendű fontosságát hangsúlyozták. Ha a zsidók megalapozták Jeruzsálemben a szocialista társadalmat, a hit fénye újra



fellobbanhatott a Cionon. Elérkezett volna az a kor, melyet Hess “a történelem Szombatjá”-nak nevezett, azaz a Karl Marx megálmodta utópia, amelyet Hess a messiási királysággal azonosított. Az európai társadalomból magukat kirekesztettnek érző zsidókat fellelkesíthette, amit Heinrich Graetz német történész írt arról, hogy a judaizmus a modern kor túlpolitizált világában is megtartotta érvényét. A zsidók története a legkorábbi időktől jelenkorunkig című monumentális munkájában (1853-76) Graetz kifejtette, hogy semmi értelme a kereszténység példáját követve elválasztani egymástól vallást és politikát, ahogy a zsidó reformerek szorgalmazták. A zsidóság ugyanis már Dávid király kora óta építő módon tudta ötvözni a politikát és a vallást. A Templom elvesztése után a zsidók a Talmudot dolgozták ki, hogy pótolják a Szentföldet. A Tóra “a világ minden zsidó otthonából tökéletesen leképezett Palesztinát formált”.[580] A Szentföld a zsidók vérébe ivódott. “A Tóra, a nép és a Szentföld, mondhatjuk így is, misztikus kapcsolatban álltak egymással, láthatatlan kötelékkel fűződtek elválaszthatatlanul egymáshoz.”[581] Ezek szent értékek voltak, amelyek eltéphetetlenül hozzátartoztak a zsidó identitáshoz. Hess-szel ellentétben, akinek munkáját tisztelte, Graetz nem pártolta a palesztinai bevándorlást. Megdöbbentette az elmaradottnak tűnő Jeruzsálemi zsidók és a lepusztult zsidó negyed látványa, amikor a Szent Városba látogatott. A cionista ügyhöz törtértelmi tanulmányával járult hozzá, amely zsidók egész nemzedékét tanította arra, hogyan értelmezhetik hagyományaikat a modern filozófia fényében. Az 1881-1882-es évek vízválasztót jelentettek Palesztina és Jeruzsálem történelmében. A britek ekkor alapozták meg hatalmukat a térségben, miután elfoglalták Egyiptomot. Az eljövendő küzdelmekben már kulcsszerepet játszottak. Az egyiptomi hadjárat egyik hőse volt Charles Gordon tábornok, aki Khartúm bevétele után Szudánban halt meg. Jeruzsálemben igen fontos tetteként felfedezte “Jézus kerti sírját”. Sok európait taszított a Szent Sír-bazilika, a dohos épület tele dühös, visszataszító szerzetessel. akiket nemigen tudtak összhangba hozni hitük tiszta misztériumaival. Gordon Wilson jeruzsálemi felméréseit, rajzait tanulmányozva felfedezte, hogy az egyik vonal egy nő alakját formázza, amelynek “feje'' egy kis dombra esik, a Damaszkuszi kaputól északra. Ezt tartotta a “Koponya-hegy”-nek. Gordon megindító eltökéltséggel hitt úgymond tudományos módszerben, amellyel felfedezett egy ősinek tűnő sziklasírt a dombon, amelyet rögtön a Golgotával, és Krisztus sírjával azonosított. Halála után a “kerti sírt” a protestánsok szent helyként kezdték tisztelni. Voltaképpen a brit imperializmusnak állított emléket, ami örökre megváltoztatta Jeruzsálem történelmét. 1882-ben, egy kegyetlen oroszországi pogromsorozat után jöttek létre



Palesztinában az első cionista kolóniák – nem Jeruzsálemben, hanem más vidékeken. Ezek a szocialista eszmény szerint szervezett telepek nem bizonyultak sikeresnek. de a Palesztinát lassan átformáló zsidó eszmeiség először kötődött konkrét helyekhez, jelenhetett meg az ország térképén. A cionizmus végre az ősatyák földjén kezdett gyökeret verni. A cionizmus 1899ben vált nemzetközivé, miután megtartották első konferenciáját a svájci Bázelben. Bár a korai cionisták között sokan voltak világi szellemiségű emberek, akik már nem osztoztak a hagyományos judaizmus teológiai eszméiben, mozgalmukat a Szent Város egyik legősibb nevéről nevezték el, ami már régóta szimbolizálta a megváltás ígéretét. Saját nézeteiket hagyományos zsidó képzetekkel fogalmazták meg. Megindulva figyelték, amint Theodor Herzl, a cionizmus szószólója a pódiumra lépett. ''Úgy festett, mint egy Dávid házából, aki legendás dicsősége fényében kelt életre sírjából'' – emlékezett vissza Mordechaj Beu-Ami odesszai küldött. – ''Mintha végre valóra vált volna népünk kétezer esztendeje dédelgetett álma és itt állna előttünk Dávid fia, a Messiás maga.''[582] Herzl nem volt igazán eredeti gondolkodó, könyve, A zsidó állam (1896) mégis cionista klasszikussá Iett. Vallásos ember sem volt, elkötelezte magát a társadalmi beilleszkededés eszménye mellett, sőt még azt is fontolgatta, hogy megtér a kereszténységre. Ezután következett a franciaországi Dreyfus-ügy, mely a zsidóság fenyegetettségéről árulkodott. Herz1- helyesen – látta a közelgő antiszemita katasztrófát, és a szó szoros értelmében halálra dolgozta magát, hogy a zsidóságnak otthont találjon. Felismerte a hivatalos kapcsolatok szükségességét, így felkereste a szultánt, a pápát, a császárt és a brit gyarmatügyi hivatal vezetőjét, hogy a cionizmust megismertesse a világ politikai vezetőivel. Herzl nem hitt abban, hogy az új zsidó államnak Palesztinában kell létrejönnie, így megdöbbenéssel vette tudomásul, hogy a II. cionista konferencia elvetette azt a javaslatát, hogy Ugandában hozzanak létre államot. Herzl, hogy vezető szerepét megtarthassa. feladta elképzelését. A küldöttek elé lépett, felemelte jobbját, és a zsoltár szavait idézte: “Mert ha elfelednélek, ó Jeruzsálem, hervadjon el jobb kezem'“ Amikor Herzl 1898-ban Jeruzsálembe látogatott, a város nem tett rá kedvező benyomást. Sőt, elborzasztotta “kétezer évnyi embertelenség, intolerancia és tisztátalanság áporodott hordaléka”, ami arra az elhatározásra juttatta, hogy a cionisták első feladata az lesz a visszafoglalt Jeruzsálemben, hogy megtisztítsák a várost:
Eltakarítok mindent, ami nem szentség, a városon kívül állítom fel a munkások házait, kiürítem és lerombolom



a mocskos patkányodúkat, felégetek minden romot, ami nem szent, és elköltöztetem a bazárokat. Ezután, amennyire csak lehetséges, megőrizve az építészet régies jellegét, levegős, kényelmes, megfelelően csatornázott, vadonatúj várost emelek a szent helyek körül.[583]
Pár nappal később megváltoztatta szándékát: az új, világi várost a falakon kívül akarta felépíteni, hogy a szentélyek saját környezetükben maradhassanak. Ebben is tökéletesen tükröződött a világi szemlélet: a vallás maradjon csak saját, különálló szférájában. A korai cionista mozgalomban csekély szerepet játszott Jeruzsálem szentsége. A vezető személyiségek zöme a várossal és vallási közösségeivel nem foglalkozott. Herzl úgy vélte, nem az égből érkezik a megváltás, azt a városfalakon kívül emelt új város hozza majd el. A „környező hegyek széles, zöld karéja” lesz „az új Jeruzsálem dicsőséges helye”.[584] A judaizmus ősi vallási hagyományainak ideje lejárt. Herzl emiatt elsősorban viszolygást érzett csak, amikor ellátogatott a Siratófalhoz: a kövek előtt zokogó, nyögdécselő, alázatos zsidók jelképezték mindazt, amit a cionizmus meg akart haladni. De nem minden cionista reagált így. Mordechaj Ben Hillel úgy sírt, mint egy gyermek, amikor megpillantotta a nyugati falat. A fal, akárcsak a zsidó nép, régi kor túlélője volt, ereje nem a tényekben és érvekben rejlett, hanem a „legendában”, amelynek hatalmában állt óriási lelki energiák felszabadítása. A. S. Hirschberg író hasonló élményt élt meg, amikor 1901-ben Jeruzsálembe érkezett. A Magribi negyeden áthaladva oda nem illőnek érezte magát, feszengett. Amikor azonban megállt a Siratófal előtt, és elvette a szefárd gondnoktól az imakönyvet, csillapíthatatlan sírásra fakadt. Megrázta az élmény, lelke egésze beleremegett, ahogyan később írta: „Minden személyes gondom eggyé olvadt népünk nehéz sorsával, egyetlen hatalmas áradattá duzzadt.”[585] A fal jelképpé vált, amelynek ereje vigaszt nyújthatott a gyökértelenség kínjára, és a legvilágiasabb zsidókat is sújtó idegenségérzésre. A szimbólum ereje meglepetésszerűen érte őket, szembe kellett fordulniuk önmagukkal, hogy szívük és elméjük eddig fel nem térképezett mélységeibe hatoljanak. 1902-ben újabb cionista telepeshullám érkezett Izraelbe Oroszországból és Kelet-Európából: világi forradalmárok, a szocialista eszmény elkötelezettjei. Közéjük tartozott az ifjú David Ben Gurion. A “második alijá”-nak nevezett bevándorlóhullám fontos szerepet kapott a mozgalomban. Ben Gurion nem volt vallásos ember. Az új Jeruzsálemet szocialista eszményként képzelte el. Feleségének, Paulának írta: “Fájdalmak és könnyek között emelkedhetsz a



magas hegyre, ahonnan kilátás tárul az új világra, mely a végső boldogság és a dicső létezés örökifjú eszményének fényében fürdik.”[586] Ezeket a telepeseket világi meggyőződésük olyan lelkesültséggel töltötte el, ami eddig csak a vallásban volt elképzelhető. Palesztinai bevándorlásukat alijának nevezték, elsősorban persze azért, mert hagyományosan így emlegették a visszatérést Izrael földjére, de részben azért is, mert úgy érezték, a létezésnek magasabb fokára léptek. Számukra a szentség azonban nem a mennyben, hanem a földben lakozott. Eme cionisták közül néhányan Jeruzsálembe telepedtek, bár sokan osztották Herzl viszolygását. 1909-ben kezdték el Jáfó arab kikötővárosa mellett Tel Aviv építését, mely az új judaizmus mintavárosává vált. A telepesek közül sokan tartoztak a városi polgársághoz. A cionista panteonban mégsem számítottak soha olyan fontosnak, mint a kibuc-ok lakói. Az első kibuc 1911-ben, a galileai Deganjában jött létre. Nachum Szokolov cionista gondolkodó így fogalmazott: “A súlypont a vallási iskolák Jeruzsáleméről a tanyákra, mezőgazdasági iskolákra, a földekre és mezőkre tevődött át.”[587] Ahogyan az ősi Izrael is Jeruzsálemen kívül született meg, az új Izrael csírái sem a szent városban, hanem Galilea kibucaiban jelentek meg. Jeruzsálem azonban még mindig akkora hatást fejtett ki, hogy az új világot teremtő világi cionistákat is megihlette, még ha nem fordítottak is figyelmet a város földi valóságára. Jichak Ben Cvi, Izrael Állam későbbi második elnöke, akkor tért meg a cionista eszmeiségre, amikor éppen forradalmi beszédet tartott Oroszországban. Hirtelen idegennek, oda nem illőnek érezte magát környezetében. “Mit keresek én itt, és miért nem vagyok ott?” – kérdezte magától. Ezután látomást látott: “Lelki szemeim előtt megjelent a romokban álló, fiaitól elhagyatott Jeruzsálem, a szent város képe.” Ettől kezdve nem foglalkozott többet az oroszországi forradalommal, csakis a “mi Jeruzsálemünk”kel: “Ebben az órában jutottam arra a végérvényes felismerésre, hogy a mi otthonunk Izrael földje, ahová nekem is mennem kell, hogy felépítésének szentelhessem életemet, amilyen hamar csak lehet.”[588] Megtalálta valódi célját és helyét a világban. Csak az okozott gondot, hogy Jeruzsálem nem volt “fiaitól elhagyatott”. Éltek itt emberek évszázadok óta, akiknek más terveik voltak a várossal kapcsolatban. A város sem hevert romokban, ahogyan Ben Cvi elképzelte. Az 1870-es évek óta tizennégy új külváros jött létre. Jeruzsálemben korszerű bevásárlóbazár és szálloda állt a Jáfói kapunál, a vadonatúj parkban délutánonként a városi zenekar játszott, volt múzeum, színház, modern posta és távírda. Út kötötte össze a Szent Várost Jáfóval, és a Bako-völgyön át vasút szállította az utasokat a partvidékről. Jeruzsálem olyan várossá fejlődött, amelyre büszkék lehettek polgárai. Arab lakói nehezen tűrték a török megszállást, és nyugtalanította őket a cionista



telepesek megjelenése. 1891-ben a jeruzsálemi méltóságok petíciót küldtek Isztambulba, hogy a kormány akadályozza meg a zsidók további betelepülését és a cionisták földvásárlását. Juszuf al-Khálidí utolsó politikai cselekedeteként levelet írt Zadok Kahn rabbinak, Herzl barátjának, könyörgött, hogy hagyják békén Palesztinát. Évszázadok óta éltek együtt zsidók, keresztények és muszlimok Jeruzsálemben, és a cionista mozgalom ezt az együttélést tette lehetetlenné. Az 1908-as ifjútörök forradalom után Palesztina arab nacionalistái arról álmodoztak, hogy létrehozhatják saját, a törököktől független államukat. Amikor az első arab kongresszus 1913-ban Párizsban összeült, háromszáznyolcvanhét közel-keleti, ebből százharminc palesztinai arab küldött támogatásáról biztosító táviratot. Ben Gurion 1915-ben szerzett tudomást arról, hogy az arabok igényt tartanak Palesztinára és ezt rendkívül aggasztónak találta. „Villámcsapásként ért a hír” – mondta később. – „Teljesen beleroppantam.”[589] Ennek ellenére, mint Ámosz Elon izraeli írótól megtudjuk, Ben Gurion nem vett tudomást a palesztinai arabok létezéséről. Alig két évvel később tette azt a meghökkentő kijelentést, hogy Palesztina “történelmi és morális szemszögből... lakatlan”.[590] Mivel a zsidók voltak egyedül saját otthonukban, az ország minden egyéb lakója egykori hódítók leszármazottja lehetett csak. Ben Gurion egyénként elismerte az arabok jogait, de úgy vélte, államra nem tarthatnak igényt. Izrael állama, akárcsak Jeruzsálem városa, elsősorban a zsidók lelkében formálódott. Még a Ben Gurionhoz hasonló elkötelezett ateisták is úgy érezték, az érzelmeik térképén elfoglalt szent hely fontosabb, mint a valóság szembeszökő demográfiai és történelmi tényei. Tagadása hamarosan a valóság ellenállásába ütközött részben eme hozzáállás miatt ütközött össze tragikus módon a zsidó és arab lakosság. 1914-ben kitört a világháború, amelyben a törökök a németek oldalára álltak a franciákkal és britekkel szemben. Jeruzsálemben alakították ki a VIII. török hadosztály főhadiszállását. Az 1915 és 1918 között bekövetkezett tragédia már előrevetítette a Jeruzsálem történelmét átformáló jövőbeli katasztrófa képét. A törökök hivatalos politikája elrendelte az örmény nép lemészárlását. Jeruzsálemben, ahol az örmények nem avatkoztak bele mások ügyeibe, a kagakatzi népe azonban biztonságban élhetett tovább. Aki kormányhivatalt birtokolt, annak le kellett mondania, de az élet nyugodtan folyhatott az örmény negyedben, bár a fiatal férfiakat besorozták a török hadseregbe. Az Ottomán Birodalom más vidékein azonban könyörtelenül leszámoltak az örményekkel. A tömegmészárlásra a “deportálás” szót alkalmazták, akárcsak később a náci Németországban. Tömegeket tereltek a folyók partjára, ahol a vízbe lökték az embereket, és a katonák lelőttek mindenkit, aki úszva próbált menekülni. Tízezreket kergettek élelem és víz nélkül a sivatagba. Egymillió örmény



vesztette életét, további egymillió vált száműzötté. Ezek közül néhányan Jeruzsálembe érkeztek, ahol az örmény negyedben húzták meg magukat. A menekültek a Szent Jakab-rendházban lakhattak a szerzetesekkel, pedig ez a kiváltság ritkán jutott ki világiaknak. A huszadik század első népirtása Jeruzsálem ősi szentségének menedékébe vezetett embereket. 1916-ban a britek úgy döntöttek, egy látványos közel-keleti győzelem megtörhetné végre a Franciaországban folyó állóháború patthelyzetét. A Brit egyiptomi expedíciós hadosztály behatolt a Sínai-félszigetre, Gázánál azonban erős török ellenállásba ütközött. Murray tábornokot Edward Allenby tábornok váltotta fel, aki azt az utasítást kapta Lloyd George miniszterelnöktől, hogy Britannia népének karácsonyi ajándék gyanánt szabadítsa fel Jeruzsálemet. Allenby alaposan áttanulmányozta a PEF Alap kiadványait. Akárcsak Napóleon egy évszázaddal korábbi hadjárata során, a katonai hódítást tudományos vizsgálat előzte meg. Allenby 1917 októberében elfoglalta Gázát, és megindult Jeruzsálem felé. A kormányzó, Dzsemál pasa kivonta a törököket a városból, így december 8-án már- csak Husszein Szelim al-Huszein polgármester képviselte a városi vezetést. Kölcsönkért egy fehér lepedőt egy amerikai misszionáriustól, majd a Jáfói kapun át, kisfiúk kíséretében elhagyta az Óvárost. Jeruzsálemet két meglepett felderítőnek adta fel. Amikor Allenby december tizenegyedikén megérkezett a Jáfói kapuhoz, a város harangjainak zengése üdvözölte. Jeruzsálem szentsége iránti tiszteletből Allenby leszállt lova nyergéből, gyalog lépett a városba, és a vár lépcsőjén állt meg. Innen közölte Jeruzsálem, “az áldott város” lakóival, hogy megvédelmezi a szent helyeket, és megóvja Ábrahám mindhárom vallását őfelsége kormánya nevében. Ezzel bevégezte a keresztesek küldetését.



17. Izrael
Jeruzsálemet hosszú és gyakran tragikus történelme során sokszor rombolták le és építették újjá. A britek megérkeztével újabb kínterhes átalakulási folyamat indult meg a városban. A keresztes megszállás rövid időszaka kivételével Jeruzsálem közel ezerháromszáz évig volt jelentős iszlám település. Az Ottomán Birodalom megdöntése után a térség arab lakossága visszanyerte függetlenségét. A britek és a franciák előbb mandátumterületeket és protektorátusokat hoztak létre, de később sorra megjelentek az arab államok, királyságok: Jordánia, Libanon, Szíria, Egyiptom és Irak. Minden körülményt figyelembe véve Palesztina ugyanígy függetlenné válhatott volna, fővárosként a most már jelentős metropolisszá fejlődött Jeruzsálemmel. Mégsem így történt. A brit védnökség ideje alatt a cionisták befolyást szereztek az országban, és megalakították saját zsidó államukat. Jeruzsálem tulajdonlásáért, vallási és stratégiai kulcsszerepe folytán, egymással harcolt a zsidó, az arab és a nemzetközi közösség. 1967-ben azután a zsidó katonai és diplomáciai lépések meghozták a győzelmet, és Jeruzsálem Izrael zsidó államának fővárosa lett. Ma Jeruzsálem arab jellege már csak árnyéka annak, amilyen akkor volt, amikor Allenby csapataival bevonult a városba. A cionista diadal rendkívüli sorsfordulat volt. 1917-ben Palesztina teljes lakosságának kilencven, Jeruzsálemének közel ötven százaléka arab volt. A változást mind a zsidók, mind az arabok döbbenettel élték meg. A cionisták az igen csekély remények ellenére aratott sikereket kész csodaként élték meg, míg az arabok vereségükre az al-nákbá szót alkalmazzák, amely szinte kozmikus léptékű katasztrófára utal. Nem meglepő tehát, hogy a küzdelem leegyszerűsített értelmezései mindkét oldalon eltorzították, gonoszok és jók csatájaként fogták fel a kérdést, szent igazság és tökéletes hamisság ellentéteként, isteni akaratként vagy égi fenyítésként. Pedig a valóság ennél összetettebb képet mutatott. A végkifejlethez nagymértékben hozzájárult a cionista vezetők ügyessége és leleményessége, ahogyan nyomást tudtak gyakorolni a brit és később az amerikai vezetésre, meglepő tanújelét adva diplomáciai érzéküknek. Ha a nagyhatalmak bármit felajánlottak, ők szinte mindig készségesen elfogadták, még ha messze elmaradt is szükségleteiktől vagy igényeiktől. Végül azonban mindent megkaptak. A cionistáknak sikerült leküzdeniük a mozgalmukon belüli ellentéteket. Az Ottomán Birodalom bukása és a brit bevonulás okozta sokk miatt megroppant palesztinai arab nacionalista mozgalomból hiányzott az egység és az a politikai érzék, amelyre szükségük lett volna egyfelől az európaiakkal, másfelől a cionistákkal folytatott egyezkedésben. Tartósan nem is szegülhettek a



folyamatok ellen, és mivel a nyugati diplomáciához sem volt érzékük, bármit ajánlottak nekik, mindenre nemet mondtak. Azt remélték, a sziklaszilárd és ellentmondást nem tűrő tagadás politikája biztosítja majd jogukat egy független arab államra abban az országban, amely demográfiailag és történelmileg őket illette volna. Eleinte naivan hittek a britek irántuk való jó szándékaiban. Az állandóan megismételt vétó miatt végül semmit sem kaptak, és 1948-ban megalakult Izrael Állam, amelyben a jogfosztott, gyökértelen és vándorló zsidók helyén megjelentek a hontalan, gyökértelen és jogfosztott palesztinok. A britek zavaros és kétes szándékait és törekvéseit egyik oldal sem tudta kiismerni. Az első világháború ideje alatt a brit kormány mind. az araboknak, mind a zsidóknak különféle ígéreteket tett. Hogy a Hedzsáz arabságát a Törökország elleni lázadásra buzdítsa, Sir Henry McMahon egyiptomi gyarmati főbiztos 1915-ben közölte Husszein ibn Ali mekkai seriffel, hogy NagyBritannia kész elismerni a jövőben az arab államok függetlenségét, és biztosítja, hogy a szent helyek egy “független, szuverén Muszlim Állam” fennhatósága alatt maradjanak. Palesztináról nem esett szó konkrétan, sem Jeruzsálemről, az iszlám harmadik legszentebb helyéről. A McMahon-levél nem volt hivatalosan ratifikált szerződés, de hasonló érvénnyel bírt, főleg miután hatására Husszein, T. E. Lawrence segítségével kirobbantotta az arab felkelést 1916-ban. Mialatt McMahon ezt az egyezséget kötötte, a britek és franciák között megszületett a titkos Sykes-Picot-paktum, amely a félszigettől északra fekvő teljes arab világot brit és francia zónákra osztotta fel. 1917. november 2-án, alig több mint egy hónappal azelőtt, hogy Allenby bevonult Jeruzsálembe, Lloyd George miniszterelnök utasította külügyminiszterét, Arthur Balfourt, hogy írjon egy levelet Lord Rotschildnak, a következő fontos deklarációval:
őfelsége kormánya támogatja Palesztinában a zsidó nép nemzeti otthonának létrehozását, és minden tőle telhetőt elkövet azért, hogy eme cél elérését lehetővé tegye, azonban világosan leszögezi azt is, hogy a Palesztinában jelenleg élő nem zsidó közösségek polgári és vallási jogait, sem a más országokban élő zsidók által élvezett jogokat és politikai státust nem érheti sérelem.[591]
Anglia már régóta dédelgette álmát arról, hogy a zsidóknak visszajuttatja Palesztinát. 1917-ben, a világháború idején más, stratégiai megfontolások is felvetődhettek. A hálás zsidóság fölötti brit védnökség ellensúlyozhatta a francia jelenlétet a térségben. Balfour azonban tudatában volt a kormánya által tett



ígéretek ellentmondásos voltának. 1919 augusztusában memorandumában rámutatott: Nagy-Britannia és Franciaország azt ígérte, hogy nemzeti kormányokat hoz létre a Közel-Keleten, az ott élő lakosság szabad akarata szerint. Palesztinában azonban “még azt sem ígérjük, hogy formálisan figyelembe vesszük az ország jelenlegi lakóinak igényeit”:
A négy nagyhatalom elkötelezte magát a cionizmus mellett. A cionizmus pedig, akár helyes, akár helytelen úton jár, akár jó vagy rossz, időtlen hagyományokra épült, és jelenkori szükségletei és jövőbeli reményei messze meghaladják jelentőségben az ősi földön ma élő hétszázezer arab vágyait és előítéleteit.
Balfour döbbenetes közönnyel vonta le végkövetkeztetését: “Ami Palesztinát illeti, a hatalmak nem tettek olyan tényszerű kijelentést, mely ne lenne elismerten hamis, és nem hirdettek meg olyan politikát sem, amelyet, legalábbis betűje szerint, ne szándékoztak volna eleve megsérteni.”[592] Márpedig ez nem vallott nyílt, felelős kormányzásra. 1917-től 1920 júliusáig Palesztina és Jeruzsálem brit katonai ellenőrzés alatt állt (amelyet a megszállt ellenséges területek kormányzósága gyakorolt). A katonai kormányzó Ronald Storrs alezredes lett, aki fontos szerepet játszott az 1916-os arab felkelésben. Első intézkedéseként kijavíttatta a város elszenvedte háborús károkat. A csatornarendszer csődöt mondott, nem volt tiszta ivóvíz, az utak járhatatlanná váltak. A britek igen komolyan vették a szent helyek gondozását, és Storrs, ez a művelt úriember, aki szerette Jeruzsálemet, létrehozta a Jeruzsálem-védő Társaságot, melyet a három hit vallási vezetői és helyi méltóságok alkottak, és amely a történelmi emlékek védelmét tűzte ki céljául. A társaság megszervezte a középületek és emlékhelyek javítását és renoválását, és külföldről szerzett adományokból várostervezési és műemlékvédelmi programot is elindított. A társaság egyik leghasznosabb intézkedése az volt, hogy előírta, a város minden új épületéhez a helyi rózsás árnyalatú követ kell felhasználni, amit ma is betartanak, így maradhatott meg Jeruzsálem jellegzetes szépsége. Mindazonáltal jelentkeztek a feszültségek. Az arabok hivatalosan nem szereztek tudomást a Balfour-deklarációról, híre azonban kiszivárgott. Nem meglepő, hogy gyanakvást és riadalmat keltett az értesülés. Felfigyeltek rá, hogy a hivatalos közleményekben az angol és arab szöveg mellett megjelent a héber, és hogy a kormányzóság zsidó hivatalnokokat és tolmácsokat alkalmazott. De még mindig azt remélték, hogy a britek elismerik ügyük igazát. Legalább fölényüket megőrizhették a városi tanácsban, amelyet Storrs 1918 januárjában



állított fel újra. A tanács hat tagot számlált, kettőt minden vallási közösségből, de a polgármesteri címet muszlim viselte. Storrs elsőként Músza Kászim alHuszeinít jelölte polgármesternek, akinek két helyettese volt, egy zsidó és egy keresztény. A zsidók nem voltak igazán elégedettek a megoldással, mivel a város lakosságának felét ők alkották. Az is aggasztotta őket, hogy nyilvánvalóvá vált, az arab polgármesterek tisztségüket használják föl arra, hogy politikai harcot indítsanak a Balfour-deklaráció ellen. Külföldről is beleszóltak a kérdésbe. A Vatikán kinyilvánította, hogy a britek elfoglalta Jeruzsálemnek keresztény kézen kell maradnia, hiszen tragédia volna, ...”ha a keresztény vallás legfontosabb szentélyeit nem keresztények gondjára bíznák”.[593] Az újonnan alakult Népszövetség megbízására készült 1919-es KingCrane-jelentés megállapította, hogy a Balfour-deklarációt nem lehet végrehajtani. Palesztinát, ehelyett Szíriához kellett volna csatolni egységes arab államként, az ideiglenes védnökség fennhatósága alatt. A jelentésnek ez a felvetése nem vált valóra. Amikor dönteni kellett volna felőle, Wilson elnök figyelme épp másfelé irányult, így a jelentést elnyelte a fiók mélye. A városban keletkezett feszültség 1920. április 4-én, a Nebi Múszaünnepségek idején robbant ki. Az ünnepet először a mamelúkok szervezték meg annak idején, amikor a nyugati keresztesek Jeruzsálemet fenyegették. Mióta Allenby, az új keresztes vezér bevonult a városba, Palesztina arabsága ismét úgy érezhette, al-Kudszí léte veszélyben forgott. Az arab világ újult érdeklődéssel fordult a keresztes háborúk felé: a kurd Szaladint már arab hősnek látták, a cionistákat pedig új kereszteseknek, de legalábbis a keresztes Nyugat bábjainak. [594] A Nebi Músza-menetet úgy tekintették, mint jelképes hatalomátvételt a Szent Város felett. 1920-ban a muszlimok azonban kiléptek a menetből, és megrohamozták a zsidó negyedet. Az arab rendőrség a zendülők oldalára állt, a brit csapatok nem próbálták megfékezni a zavargást, a zsidóknak pedig megtiltották, hogy megszervezzék saját védelmüket. Az áldozatok zömében zsidók voltak: kilenc halott és kétszáznegyvennégy sebesült. Jeruzsálemben hosszú évek óta húzódott a közösségek közti ellentét, néha erőszakra is sor került, de az 1920-as zavargás tanúsította, hogy a helyzet csak még rosszabbra fordult. Szakadás keletkezett a zsidók és a britek között. A cionisták Storrsot és a kormányzóságot okolták a pogromért, hiszen ezzel kinyilvánították, hogy az arabokkal rokonszenveznek. Ettől fogva mind a zsidók, mind az arabok azzal vádolták a briteket, hogy a “másik oldalt” támogatják. Ami azt illeti, a brit politika valóban kétélű volt. 1920 áprilisában NagyBritannia lett a palesztinai mandátum birtokosa. A Népszövetségi szerződés 22. cikkelye kimondta, hogy Nagy-Britanniának tartania kell magát “az alapelv[hez], hogy [Palesztina népeinek] jóléte és fejlődése a civilizáció szent



előfeltétele”. A britek azonban a Balfour-deklaráció valóra váltásán is dolgoztak, azon, hogy Zsidó Nemzeti Otthon jöhessen létre Palesztinában. Felállították a Zsidó Ügynökséget, a Szochnutot, hogy véghezvihessék céljukat, és az ország fejlődését elősegítsék (4. cikkely). Az ügynökség azon fáradozott, hogy “lehetővé tegye a zsidók számára a palesztin állampolgárság felvételét” (6. cikkely), és hogy”megfelelő körülményeket biztosítson a zsidók bevándorlására'' (7. cikkely). Vajon ez nem jelentette már önmagában a palesztinai “nem zsidó közösségek” jogainak sérelmét? Palesztina első civil főbiztosa a zsidó származású Sir Herbert Samuel lett, 1920 júliusában. Kinevezése jó volt a cionistáknak, és rossz az araboknak. Samuel elkötelezte magát a Balfour-deklaráció mellett, bár ötesztendős hivatali működése alatt megpróbálta elrendezni az arabok ügyét. Ígéretet tett nekik, hogy földjüket nem veszik el tőlük, és zsidó kormányzat sohasem uralja majd a muszlim és keresztény többséget Palesztinában: “Nem ezt jelenti a Balfourdeklaráció.”[595] Ígéretei nem csillapították az arabok ellenérzéseit, a zsidókat viszont a britek ellen fordították. A brit gyarmatügyi miniszter, Winston Churchill által írt 1922-es “Fehér könyv” hasonló érveléssel állt elő: az arab többség nem kerülhet mások fennhatósága alá. A Balfour-deklaráció csak Palesztinában (és nem Palesztina egész területén) kívánta létrehozni a zsidó otthont, ahol a zsidóság nem könyörületből, hanem saját jogán élhetett. Ezúttal sem sikerült egyik felet sem megbékíteni, az arabok elutasították a Fehér könyvet, míg a zsidók, további engedmények reményében elfogadták. Jeruzsálem bizonyos szempontból fejlődésnek indult a mandátum ideje alatt. A keresztes háborúk óta először működött Palesztina fővárosaként. Az 1920-as években az angliaiakhoz hasonló új kertvárosok jelentek meg Jeruzsálem közigazgatási határán kívül. Talpiotban, Rehavjában, Bajit Veganban, KirjatMósében és Bejt Hakeremben zsidó családok éltek, parkok, szabad terek és magánkertek között. Ezek a települések az Óvárostól nyugatra alakultak ki. Új üzleti negyed jött létre az Óváros falaitól nyugatra fekvő területen, melyet a görög ortodox patriarkátustól vásároltak meg. Főutcája Eljazar Ben-Jehudáról, a hébert modern, beszélt nyelvvé (újhéber, ivrit) fejlesztő filológusról kapta nevét. Egy másik üzleti központ a Machne Jehuda piacnál alakult ki. NyugatJeruzsálemben azonban elegáns arab külvárosok is megjelentek: Talbija, Katamon és Bako, míg a várostól északra épült fel Sejk Dzserra, Vádi al-Dzsosz és az amerikai kolónia. Jeruzsálem történetének fontos napja lett a Scopus-hegyi Héber Egyetem megnyitása. A ceremónián Lord Balfour elnökölt, aki ekkor járt először és utoljára Palesztinában. Az ünnepély alatt könnyek peregtek arcán. Azt azonban nem vette észre, hogy az arab Jeruzsálem utcáin a házakat bespalettázták, minden csöndes volt, a szuk-ban pedig fekete gyászlobogók



lengtek.[596] Új vezetők jelentek meg Jeruzsálemben. Samuel először is kinevezte Haddzs Amin al-Huszeinít muftivá. Ezzel felháborította a cionistákat, mivel Huszeiní szélsőséges arab nacionalistának számított, aki annak idején az 1920-as zavargásokban fontos szerepet játszott. Kinevezésével Samuel valószínűleg semlegesíteni akarta Haddzs Amint, bár az ifjú férfi, akárcsak a britek többségére, nagy hatást tett rá. Az udvarias, visszafogott, méltóságteljes új mufti nem tűnt bajkeverőnek. A rá következő évben megválasztották elnöknek az újonnan felállított Muszlim Legfelső Tanács élére, amely Palesztina minden iszlám intézménye felett rendelkezett. Huszeiní ebből a pozícióból harcolt a Balfour-deklaráció ellen, nagyszabású propaganda-hadjárattal megtámogatott építési és helyreállítási programot indított a Hárámon. A cionisták arról álmodoznak, hogy újjáépítsék Templomukat, hangoztatta a mufti, mindez pedig veszélyezteti a Hárámon álló muszlim szentélyek épségét. A cionista vezetők értetlenséggel reagáltak a vádakra, hiszen legtöbbjük semmiféle érdeklődést nem mutatott a Templom iránt, még a Siratófal látványa sem indította meg őket. Amint azonban ma már láthatjuk, Huszeiní félelme nem volt megalapozatlan. Huszeiní kinevezése Jeruzsálem arabságát két táborra osztotta. A radikálisok rokonszenveztek a muftival, míg a mérsékeltek az új polgármester, Radzsiv alNasasibi köré csoportosultak, aki ellenezte ugyan a cionizmust, de hitt abban, hogy ha lehetséges, együtt kell működni a kormányzósággal. Samuel kész volt elismerni, hogy Jeruzsálem elsősorban iszlám város. A városi tanácsot kibővítették, most már négy muszlim, három keresztény és három zsidó tagot számlált, míg a polgármesteri tisztet továbbra is muszlimok töltötték be. Samuel emellett a korábbinál több zsidó számára biztosított szavazati jogot. A főbiztos azon igyekezett, hogy mindkét felet megnyerje, így mindkettőt elvesztette. A cionisták és arabok egymást kölcsönösen kirekesztő terveket szőttek Palesztina és Jeruzsálem jövőjét illetően. A konfliktus elkerülhetetlenné vált.



A cionistáknak is megvoltak saját hőseik és vezéralakjaik. A palesztinoknak nem kellett új mitológiát és ideológiát kidolgozniuk harcuk előmozdítására. Palesztina volt az otthonuk: évszázadok óta éltek al-Kudszíban, ünnepelték szentségét. Nem kellett könyveket írniuk földjükről és városukról, hiszen a férj sem ír már szenvedélyes verseket szeretett feleségének. A cionistáknak azonban kötődniük kellett valamiképpen Palesztinához. Az országba az a vágy hajtotta őket, hogy megtalálják saját helyüket az idegen, ellenséges világban. Az alija azonban sokszor bizonyult gyötrelmes, fájdalmas élménynek. Az 1920-as években az első úttörők zöme már elhagyta az országot, ahol az élet nehéz, a környezet pedig idegen volt. Nem érezték otthonuknak. Hogy lelkileg meggyökeredzhessenek ebben a földben, az észelvi ideológiánál többre volt szükségük. Ösztönösen fordultak a Kabbala ősi spirituális geográfiája felé. Az eredetileg világi indíttatású mozgalom misztikus színezetet öltött. A cionista Kabbala legfőbb terjesztője nem Jeruzsálemben élt, figyelmét nem is fordította a Szent Város felé. Aaron David Gordon Oroszországban ismerkedett meg a Kabbala tanaival, és csak negyvenhat esztendős korában tette meg az alijá-t.[597] A deganjai kibucban együtt dolgozott a hosszú fehér szakállú öreg a fiatal pionírokkal. A palesztinai bevándorlást nehezen élte meg: rettentő honvágy gyötörte Oroszország után, és Palesztina közel-keleti tájait idegennek érezte. A földet művelve azonban, mint mondta, megélte azt, amit a korábbi időkben a Sékina revelációjának neveztek volna. Úgy érezte, visszatért az őseredeti egységhez, ami gyakran a jeruzsálemi istenélményekhez kapcsolódott,



bár Gordon Galileában élte át. A zsidók szomorú, természettől idegen életet élnek a diaszpórában, tanította Gordon az ifjú úttörőknek verseiben és előadásaiban. A földtől elszakadva, hontalanul a gettó városi életébe zárkóztak be. Ami még lényegesebb, mind Istentől, mind önmaguktól elidegenedtek. Gordon, Jehuda Halévihez hasonlóan, úgy tartotta, Izrael földje (Erec Jiszrael) formálja az egyedülálló zsidó lelkületet. A földben nyilatkozik meg az istenség tisztasága, végtelensége és fényessége, amely által igaz önmagukká válhatnak az emberek. A létezésnek ettől a forrásától elszakítva hiányosak és sérültek. Ha viszont elmerülnek a föld szentségében, ismét megteremtik önmagukat. “Mindannyiunknak kötelessége újraformálnia magát – írta Gordon –, hogy a természettől idegen, hiányos, összetört személy ismét természetes, teljes emberi lénnyé válhasson, aki igaz önmagához.”[598] Gordon misztikája azonban agresszív vonást is mutatott: a zsidóknak azáltal kellett biztosítaniuk jogukat a földre, hogy végrehajtották a “hódító munka” aktusát. A fizikai munka helyreállította a zsidó egységet, egyben visszajuttatta Palesztinát jogos tulajdonosainak, akik egyedül részesülhettek szentségéből. Az ókori időkben a zsidók hasonlóképpen próbáltak visszatérni az ősi harmóniához jeruzsálemi Templomukban. Gordon azt tanította a cionistáknak, hogy a Sékina többé nem a Cion-hegyen lakozik, hanem Galilea mezőiben és hegyeiben. Régen az avodá szó a templomi szolgálatot jelölte, Gordonnál az avodá azonban a fizikai munka. A cionisták egy kis csoportja azonban továbbra is várta a közelgő visszatérést Cion hegyére. A munkacionizmus világi vezetése által háttérbe szorított, és némileg lenézett vallásos cionisták a “Mizrahi” nevet viselő közösségbe tömörültek. Hagyományosabb értelemben véve vallották, hogy Jeruzsálem a világ közepe. Vezetőjük Ábrahám Iszhák Kook rabbi volt, aki 1921-ben lett a jeruzsálemi askenázik főrabbija. Az ortodox zsidók többsége határozottan ellenezte az egész cionista vállalkozást, de Kook a mozgalom pártjára állt. Úgy vélte, a világi cionisták is Isten királyságának építésében segédkeznek, csak nem vesznek erről tudomást. Az országhoz való visszatérés előbb-utóbb úgyis a Tórához vezeti majd őket. A kabbalista Kook hitt abban, hogy az egész világ egysége megsérült, amikor a zsidókat elválasztották Palesztinától. A szentség elrejtőzött a diaszpóra zsinagógáiban és jesiváiban, melyeket beszennyezett a goj világ tisztátalansága. A világmindenséget kellett tehát megváltani: „Szellemünk újjászületése által a világ minden civilizációja megújulhat. Megoldódik minden ellentét, és ébredésünk révén a létet az új születés gyönyörének fénye járja át.”[599] A Megváltás máris kezdetét vette, hirdette Kook, aki lelki szemei előtt már látta az újjáépült Templomot, amint kinyilvánítja szentségét a világnak:



Itt áll a Templom alapzatán, minden népek és királyságok becsületére és dicsőségére, és íme, örömmel telve hozzuk a kévéket, melyeket kedvünkért termett a föld, érkezünk, présházaink telvén szőlővel, magtáraink gabonával, szívünk örvendezik a boldogság földjének jóságán, és íme, megjelennek előttünk Izrael Úr Istenének Temploma papjai, szent emberei és szolgái.
Álma nem a távoli jövőt vetítette előre: „Láthatjuk őket a közeli jövőben az Úr hegyén, és szívünk akkor örömtől duzzad majd, mikor az Úr papjai és a leviták szent szolgálatukat [avodá] végzik, és gyönyörű dalokat zengenek.”[600] Ez a látomás nem sok jót ígért a jeruzsálemi palesztin muszlimoknak. Kook rabbit életében jobbára különcnek tekintették. Csak mai korunkban támadtak új életre eszméi. Az 1925-ben Herbert Samuel helyébe lépett Lord Plumer főbiztossága idején Palesztina látszólag békében élt. A zsidó közösség – a Jesuv – azon igyekezett, hogy árnyékállamot hozzon létre a mandátumon belül, saját hadsereggel (a Hágánával), a kibucok és szakszervezetek képviselőiből álló parlamentáris testülettel (a Hisztadníttal), saját adórendszerrel, pénzügyi intézményekkel, és egy egész sereg oktatási, kulturális és jótékonysági szervezettel. A nyugatjeruzsálemi Rehavjában székelő Zsidó Ügynökség képviselte a brit kormánynál hivatalosan a Jesuvot. Az arabság kevésbé volt szervezett, a cionistákkal szembeni fellépésüket megosztotta a Huszeiní és a Nasasibi frakciók közti ellentét. A cionista-arab konfliktusnak mindkét oldalán megjelentek a szélsőséges erők, amelyek nem voltak hajlandók tovább elviselni a fennálló helyzetet. A radikális cionistákat Vladimír Zsabotinszkij eszméi vezérelték, míg a mufti arra buzdította híveit, hogy ne működjenek együtt a britekkel. Az ellentét új, tragikus szakaszába lépett Jeruzsálemben, abban a városban, amelyhez mindkét nép legmélyebb tisztelete kötődött. A britek érkezése óta az arabok aggodalommal figyelték a Siratófalnál zajló zsidó tevékenységet. Mind Montefiore, mind Rotschild megpróbálta megvásárolni az imahelyet a tizenkilencedik században, és az arabok észrevehették, hogy 1918-tót kezdődően a zsidók egyre több bútordarabot hoztak szentélyükbe: székeket, padokat, paravánokat, asztalokat és tekercseket. Úgy tűnt, az ottománokkal a meglévő állapotok fenntartására kötött egyezmény ellenére mintha zsinagógát igyekeznének kialakítani. A mufti felhívta követői figyelmét a folyamatra, amelyben ő a Hárám megszerzésére irányuló cionista összeesküvést gyanított, úgy érezvén, a zsidók igyekezete a nyugati falnál már túllépett bizonyos határokon. A válság 1928-ban, jóm-kipúr előestéjén robbant ki. Jeruzsálem



kerületi biztosa, Edward Keith Roach sétára indult az Óvárosban Douglas Duff rendőrfőnök társaságában. Benéztek a muszlimok Satía-bíróságára, a Tanzikíjamedreszébe, és amint az odalent álló zsidó imahely felé pillantanak, Roach felfigyelt egy hálószobai paravánra, amely az imádságok idejére elválasztotta egymástól a nőket és a férfiakat. A helyiségben lévő muszlim vezetők kifejezték rosszallásukat, és Roach egyetértett velük abban, a zsidók felrúgták a status quot. Másnap, vagyis jóm-kipíu-kor, kivonult a rendőrség, hogy eltávolítsa a paravánt. Az istentisztelet legünnepélyesebb aktusa alatt érkeztek, amikor a hívők néma imádságban álltak mozdulatlanul. A rendőrök, abban a hiszemben, hogy a szertartás véget ért. nekiláttak a fal eltávolításának. A zsidók felháborodással reagáltak a nyilvánvaló tiszteletlenségre. A Jesuv Palesztinaszerte heves vádakkal illette a briteket a szentségsértés miatt. A mufti új kampányt indított, hogy a status quo szigorú fenntartását elérje. A fal a Hárám részét, és egy iszlám vákif tulajdonát képezte. Ezen a helyen kötötte ki Mohamed Buraqot éjszakai tUazása után. A zsidók tehát nem kezelhették a szent helyet úgy, mintha az övék lenne, nem hordhattak ide bútorokat, nem fújhatták a sófár-t, amivel a Hárámon folyó muszlim istentiszteletet zavarták. Hiszen csak a törökök szívességéből imádkozhattak itt. A mufti ájtatossági offenzívát indított. Egy szúfí rendház állt a közelben, ahol a dzikr-t ezentúl igen hangosan és zajosan végezték. A müezzin az imára hívó kiáltást éppen a falnál folyó istentiszteletek idejéhez igazította. Végül a vluszlim Legfelső Tanács megnyittatta az imatet-ület északi végét, így az nem volt többé zsákutca, hanem a Magribi negyedet a Hárám bejáratával összekötő átjáró. Az arabok állataikat a zsidó istentiszteletek idején hajtották itt keresztül, és szombatkor tüntetőleg cigarettára is gyújtottak. A Jesuv zsidósága, világiak és vallásosak egyaránt, egyre dühösebbek és elkeseredettebbek lettek emiatt, főleg amikor a britek az arcátlanságok pártját fogták. 1929 nyarán Zürichben összeült a XVI. cionista konferencia. Zsabotinszkij szenvedélyes szónoklatában a Jordán folyó mindkét partjára kiterjedő zsidó állam – és nem “nemzeti otthon” – megalapítását szorgalmazta. Javaslatát a konferencián részt vevő mérsékeltebb cionisták leszavazták, de az arabokat sikerült megrémíteni. Zsabotinszkij Av kilencedik napján (augusztus 15-én) ifjú hívei kíséretében tüntetést szervezett a kormányzóság jeruzsálemi hivatala előtt, majd innen a Siratófalhoz vonult, ahol a zsidó nemzeti lobogót lengetve esküdött fel rá, hogy halálig védelmezi a falat. Másnap, amikor az arabok a pénteki imára gyűltek a Hárámba, a mufti híveinek egy csoportja megtámadta a falnál álló zsidó imahelyet. A rendőrség ezúttal megfékezte a zavargást. Később egy tragikus incidens mégis összecsapásokhoz vezetett. Egy futballozó zsidó kisfiú egy arab kertbe rúgta labdáját, és az ezt követi csetepatéban a fiút megölték. A



cionisták feldühödött tüntetést tartottak temetésén, mire augusztus 22-én és 23árt botokkal és késekkel felfegyverkezett palesztin parasztok gyűltek a városba. Egyesek még lőfegyvert is hoztak. A mufti semmit sem tett az indulatok megfékezésére. Ezen a hétvégén pénteki prédikációjában ugyan semmit sem mondott, amivel harcra uszított volna, de az ima után a tömeg leözönlött a Hárámról, hogy megtámadjon minden útjába kerülő zsidót. A britek megint megtagadták a zsidókniak, hogy ellencsapással éljenek, és a Lord Plumer által csökkentett létszámú rendőrség nem tudott megfelelően megbirkózni a válsággal. Palesztina-szerte harcok törtek ki. Augusztus végéig százharminchárom zsidó vesztette életét, háromszázharminckilencen sebesültek meg. A brit rendőrség megölt száztíz arabot, és további hatan haltak meg egy Tel Aviv közelében indított zsidó ellentámadás során. A nyugati falnál történt incidens mindkét félben felerősítette a meglévő feszültségeket. A csatát a felszínen az arabok nyerték. Az ügy kivizsgálására felállított Shaw-bizottság megerősítette az ottománoknak az állapotok fenntartását szorgalmazó rendelkezéseit. A zsidók magukkal vihették az imahelyre kegytárgyaikat, de a Tóra-tekercsek, menőrák és ládák nem haladhatták meg a megszabott méretet, a hívek a sófár-t a falnál nem fújhatták, és nem is énekelhettek. A muszlimoknak is megtiltották, hogy zajosan végezzék a dzikr-t, vagy hogy a zsidó istentiszteletek ideje alatt tereljék itt át állataikat. Ez a győzelem azonban mit sem ért. Amikor Hitler hatalomra jutott, a cionizmus radikálisabb, szinte nekikeseredett küzdelemmé vált. Eddig nem látott számban érkeztek a menekültek Palesztinába Németországból és Lengyelországból. A cionisták egykori fokozatosságra törekvő elvei már nem tűntek célszerűnek, és egyre több diaszpórazsidó – ha a Jesuv népe nem is – hajlott Zsabotinszkij Revizionista Pártjának tanai felé. Egyes radikális zsidó csoportok – amelyek közül néhányra Kook rabbi munkái is hatottak – még ennél is szélsőségesebben reagáltak, és katonai jellegű szervezeteket hoztak létre. Többé nem érdekelték öket Ben Gurion szocialista eszméi. Hőseikként Józsuét és Dávid királyt tisztelték, akik erőszakkal szereztek hazát a zsidóknak Palesztinában. A jobboldali csoportok közül a legjelentősebb az Éraun Cvej Leunú (Écel) volt. Palesztinában azonban a Jesuvnak csak tíz-tizenöt százaléka hajlott a jobboldali gondolkodásra. Ben Gurion továbbra is önmérsékletre intett, mivel felismerte, hogy Hitler megveszekedett antiszemita politikája hasznára válhat a cionizmus ügyének. Az arabokat fölöttébb aggasztotta az 1930-as évek zsidó bevándorlási hulláma. Azzal vádolták a cionistákat, hogy a német fenyegetést használják ki saját ügyük érdekében. Felvetődött a kérdés, miért kellene a palesztinoknak elveszíteniük hazájukat az Európában elkövetett antiszemita bűnök miatt.



Teljesen jogos, bár megválaszolhatatlan kérdés. Az arabok aggodalma érthető volt. 1933-ban a zsidóság még csak 18,9 százalékát alkotta a népességnek, 1936ra részarányuk 27,7 százalékra nőtt. Az arabok szigorúbb intézkedéseket sürgettek. Az arab táboron belül radikális pártok jelentek meg, amelyeket ekkoriban még az egykori úri osztály tagjai vezettek: a Védelni Párt, a Reform Párt és a Pánarab Isztiqlal. A palesztinok közül néhányan gerillaszervezetekben harcoltak a britek és a cionisták ellen. 1935 novemberében al-Késszám sejk gerillái Dzsenin közelében támadást indítottak a britek ellen, melynek során a sejk életét vesztette: így vált Palesztina ügyének egyik legelső mártírjává. 1936ban megalakult Jeruzsálemben a mufti elnökletével az Arab Főtanács, amelyet az új pártok vezetői alkottak. Mindkét oldalon a szélsőséges erők kerekedtek felül, a cionisták és az arabok már a végső összecsapásra készülődtek. A városban egyre feszültebbé váló helyzet ellenére Jeruzsálem tovább fejlődött és virágzott. Felépültek híres épületei az Óváros falain kívül: a Dávid Király Hotel, a YMCA tetszetős székháza a szállóval szemben, a postahivatal és a Rockefeller Múzeum. Jeruzsálem gyorsan terjeszkedett a korábbi városhatárokon túlra. A britek ennek megfelelően létrehozták a kiterjedt Jerrizsélem kerületet, amelybe már az Óváros körüli új zsidó és arab külvárosok is beletartoztak. Mialatt egyre nagyobb számban özönlöttek a zsidók Palesztinába, Jeruzsálem arab lakossága szépen gyarapodott. A városon belül a zsidók kerültek többségbe: százezer zsidó lakos mellett összesen hatvanezer arab muszlim és keresztény élt. A jeruzsálemi kerületben azonban az arabok alkották a népességnek valamivel több mint felét, és a földek nyolcvan százalékát birtokolták. Főként az arab középosztály hatalmas nyugat-jeruzsálemi külvárosai növekedtek meg, amelyek mellé újak is épültek: Katamon, Muszraré, Talbija, Alsó- és Felső-Bako, a görög és német kolóniák; Sejk Dzserra, Abu Tor, Mámilla, Nebi Daúd és Sejk Badr területén jókora kiterjedésű értékes arab földbirtokok feküdtek. Eme arab kerületek közül sok Nyugat-Jeruzsálemben, jött létre, ami ma túlnyomórészt zsidó terület. Az arabok rossz hangulata nyílt polgári engedetlenségbe torkollott az 1936-os általános sztrájk idején. Ezután kezdődött az 1936-tól 1938-ig tartó arab forradalom a britek ellen, ami hatalmas károkat okozott Jeruzsálemben. Feldühödött arab tóraegek tüntettek, egy zsidó hitiskolában kilenc gyermekkel végzett egy bombarobbantás, és egyéb tenoristaakciók során meghalt negyvenhat zsidó. 1938-ban a palesztin felkelők rövid időre a város irányítását is magukhoz ragadták. A válság ideje alatt a cionista vezetés önmérsékletet hirdetett, de az Écel bomba- és terrortámadásai következtében negyvennyolc arab vesztette életét. Jeruzsálem a forradalommal elvesztette a cionizmussal szembeni ellenállás irányító szerepét. A britek kiutasították a városból a muftit és



az Arab Főtanácsot. A mufti száműzetése alatt súlyos kárt okozott a palesztinok ügyének azzal, hogy lepaktált Hitlerrel. A palesztinai vezetés a helyi sejkekre szállt, akik kegyetlenebb módszerekhez folyamodtak. Miközben felerősödött az erőszakhullám, a britek megoldást keresek Palesztina problémájára. 1937-ben a 1'eel-bizottság az ország felosztását javasolta. Egy zsidó állam jött volna létre Galileában és a parti síkságon, míg a fennmarado terület a Negevvel együtt az arabok kezére került volna. A bizottság úgy döntött, hogy Jeruzsálem városa és az agglomerációs kerület corpus separatum-ot, különálló egységet alkot a Brit Mandátum fennhatósága alatt. Ettől kezdve a nemzetközi közösségek által készített, Palesztina sorsát eldöntendő tervek megpróbálták Jeruzsálemet kizárni a konfliktusból azáltal, hogy a szent helyeket – “a civilizáció szent forrásá”-t, ahogyan a Peel-bizottság fogalmazott-mindenki számára elérhetőként kezelték.[601] Hosszas, gyötrelmes viták után a cionisták elfogadták a Peel-tervet, bár saját megosztási tervezetüket is benyújtották. A cionista elképzelés felosztotta volna Jeruzsálemet: a zsidók birtokolták volna Nyugat-Jeruzsálemet, míg az Óváros és Kelet-Jeruzsálem a mandátum fennhatósága alatt maradt volna.
.
Az arabok elutasították a Peel-tervet, és 1939-ben még úgy tűnt hajthatatlanságuk kifizetődik. A második világháború küszöbén álló brit



kormány rákényszerült, hogy számos arab állam nyomására felhagyjon a cionizmus támogatásával. Az új Fehér könyv szigorúan korlátozta a palesztinai zsidó bevándorlást, és a Peel-tervet is semmissé tette. Az irat egy közös arabzsidó vezetés alatt álló független állam létrejöttét szorgalmazta Palesztinában. Ez megrendítette a cionistákat, akik soha többé nem bíztak Nagy-Britanniában, bár a háború idején nem tehettek mást, mint hogy a briteket támogassák a náci Németországgal szemben. Mindez azonban nem vonatkozott a revizionistákra, akik terrortámadásokat indítottak a britek ellen. Abraham Stern 1940-ben alapított Lechi (Lechmé Cherut Jiszráel) csoportja nem tett különbséget britek és nácik között. A zsidó terrorcsoportok vezetői közül ketten is miniszterelnökei lettek – évekkel később – Izrael Államnak. Miután Stern egy akció során 1942ben meghalt, Jichák Samir lett a “Stern-brigád” vezére. 1942-ben érkezett illegális úton Palesztinába Zsabotinszkij egyik híve, Menachem Begin, akit az Écel egyik vezetőjévé választottak. Még a mérsékelt Ben Gurion is radikálisabb irányba fordult, amikor 1942-ben megérkeztek Palesztinába az első hírek a náci haláltáborokról. A Jesuv régi, fokozatosságra intő politikáját elvetették. Nem beszéltek többé “nemzeti otthonról”. A cionisták meggyőződésévé vált, hogy csak egy teljesen zsidó állam nyújthat menedéket a zsidóságnak, még akkor is, ha ennek áraként ki kell űzni az arabokat az országból.[602] A háború utáni időszakban mindkét oldalon megélénkült a terrorizmus. A britek makacsul elutasították a cionisták kérését, hogy a náci táborokat túlélt százezer zsidó menekült Palesztina területére léphessen. Az Écel válasz gyanánt felrobbantotta a Dávid Király Hotel egyik szárnyát, amelynek egyik emeletét a brit hadsereg használta főhadiszállásaként. Kilencvenegy ember halt meg, további negyvenöt pedig megsebesült. Ebben az időszakban a britek kezéből kezdett kicsiíszni az irányítás. A mandátumuralom zavarosan indult, és 1947-re a palesztinai brit hivatalnokok már elfásultak, elkeseredtek és kimerültek abbéli igyekezetükben, hogy egy életképtelen politikát érvényre juttassanak. Már csak kárára voltak az országnak; távozniuk kellett. 1947. február I 1-én Ernest Bevin külügyminiszter átadta a védnökséget az újonnan felállított Egyesült Nemzetek Szervezetének. Az ENSZ új felosztási tervet készített, amely a zsidók szemszögéből még előnyösebben szabdalta fel Palesztinát, mint a Peel-tervezet. Egy zsidó állam jött volna létre (Galilei keleti részén, a Felső-Jordán-völgyben, a Negevben és a parti síkságon), míg az ország többi részét egy arab állam foglalta volna el. Jeruzsálem és Betlehem corpus separatum-ként nemzetközi ellenőrzés alá került volna. 1947. november 29-én az ENSZ közgyűlése megszavazta a tervezetet, és különbizottságot állítottak fel a jeruzsálemi nemzetközi zóna statútumának kimunkálására. Az arabok elutasítoták az ENSZ-döntést, amelyet a cionisták szokásos gyakorlatiasságukkal elfogadtak. Még Jeruzsálem



nemzetközivé tételébe is beleegyeztek. Abban a tervezetben, amelyet maguk nyújtottak be az ENSZ-hez 1946 augusztusában, Jeruzsálemet szintén corpus separatum-ként jelölték meg. A Szent Város birtoklása tehát nem számított az új zsidó állam létfeltételének. Szinte azonnal kitört a harc Palesztinában az ENSZ-döntés meghozatala után. December másodikán arab tömegek özönlöttek ki a Jáfói kapun, hogy kifosszák a Ben-Jehuda úton álló zsidó kereskedelmű központot. Az Ácel válaszlépésként megtámadta Katamon és Sejk Dzserra arab külvárosait. 1948 márciusáig hetven zsidó és kétszázharminc arab halt meg a Jeruzsálem környéki összecsapásokban, még a brit mandátum lejárta előtt. Az országba szíriai és iraki csapatok hatoltak be, és lezárták a Jeruzsálembe vezető utakat. A Hágána végrehajtotta a katonai jellegű Dálet-tervet, ami végül sikerrel járt, és korridort nyitott Jeruzsálem és a partvidék között. A britek nem avatkoztak közbe. 1948 februárjában az arabok ostrom alá vettek több nyugat-jeruzsálemi zsidó külvárost, amelyeket mindaddig elzárva tartottak az ország többi részétől, míg a Hágára fel nem szabadította az utakat. Április 10-én a háború újabb szakaszába lépett, amikor az Écel megtámadta a Jeruzsálemtől öt kilométerre nyugatra fekvő Dejr Jasszín arab falut, ahol kétszázötven férfit, nőt és gyermeket mészároltak le és csonkítottak meg. Április tizenharmadikán az arabok megrohamozták a Dejr Jasszínnál megsebesült Écel-terroristákat a Scopus-hegyi kórházba szállító konvojt, és a zsidó egészségügyi személyzet negyven ártatlan tagját kivégezték. Mielőtt a britek 1948. május 15-én kivonultak Palesztinából, az Écel megtámadta Jáfót, ahonnan a Dejr Jasszín tragédiájából okult hetvenezres arab lakosság elmenekült. Ekkor kezdődött a palesztinok kivonulása saját hazájuk földjéről. A menekültek közül egyesek Jeruzsálemben kerestek menedéket. Április huszonhatodikán a Hágána támadásokat indított Nyugat-Jeruzsálem nagy, középosztálybeli arab külvárosai ellen. A katonai egységek elvágták a telefon- és elektromos vezetékeket. Hangszórókkal felszerelt furgonok járták az utcákat, a következő üzenetet harsogva: “Ha nem hagyjátok el házaitokat. Dejr Jasszín sorsa lesz osztályrészetek!” A lakók végül május végére el is hagyták otthonaikat, sokan az Óvárosban húzták meg magukat. Május elején az ENSZ képviselői megérkeztek Jeruzsálembe, hogy felállítsák a nemzetközi kormányzatot, de sem a britek, sem a két harcoló fél nem vett róluk tudomást. Május 14-én Ben Gurion a Tel-Aviv Múzeumban tartott ünnepségen kikiáltotta az új Izrael Államot. Amikor a britek másnap távoztak, a zsidó haderő készen állt az Óváros ostromára, de az utolsó percben megelőzte őket a Jordániai arab hadosztály, amely katonai kormányt állított fel a falakon belül és KeletJeruzsálemben. Amikor az ENSZ közbenjárásával 1948 júliusában megkötötték a



fegyverszünetet, Jeruzsálemet megosztották Izrael és Jordánia között. A város két részre hasadt az Óváros nyugati fala mentén, és a két térfelet egy elhagyott, romokban álló semleges övezet, a senki földje választotta el. A zsidó negyed kétezer lakóját kitelepítették az Óvárosból. majd valamennyiüket az új határvonalon túl Izrael fennhatósága alatt álló Nyugat-Jeruzsálembe toloncolták. Nyugat-Jeruzsálem harmincezer arab lakójának birtoka Izrael Államra szállt. Az Óváros megtelt menekültekkel Jáfóból, Haifából, a külvárosokból és a Jeruzsálem környéki falvakból. Sem Izrael, sem Jordánia nem volt hajlandó kivonulni Jeruzsálem területéről. Mindkét fél elutasította az ENSZ közgyűlés 303. határozatát, amely felszólította őket Jeruzsálemnek és környékének elhagyására, hogy létrejöhessen az eredetileg tervezett nemzetközi corpus separatum. November 15-én a kopt püspök az Óvárosban Jeruzsálem királyává koronázta a jordániai Abdalláh királyt. Kelet-Jeruzsálemet és Ciszjordániát Jordán területnek nyilvánították, december 13-án pedig a jordániai parlament kimondta Jordánia és Palesztina unióját. Többé szó sem lehetett a független palesztin állam létrehozásáról. A király Kelet-Jeruzsálem és a Jordán nyugati partja lakóinak jordániai állampolgárságot adott. A szomszédos arab államok hevesen tiltakoztak a jordániai megszállás ellen, amelyet a helyzetbe beletörődve végül mégis elfogadtak. Izraelben eközben Ben Gurion december 13-án bejelentette, hogy a knesszet, valamint a védelmi, bel- és külügyi minisztériumok kivételével az összes kormányhivatal Nyugat-Jeruzsálembe költözik. l 949. március 16-án Izrael és Jordánia hivatalos egyezményben ismerte el a fegyverszüneti vonalakat a két állam közti legitim államhatárokként. Az ENSZ továbbra is jogtalannak ítélte Jeruzsálem izraeli-jordániai megszállását. de l950 áprilisát követően nem tett lépéseket a jeruzsálemi kérdésben. A belülről oly sokszor megosztott Jeruzsálemet most több mint két kilométernyi megerősített határ szelte ketté, szögesdrót kerítésekkel és masszív védfalakkal. Mindkét oldalról orvlövészek tartották tűz alatt a semleges övezet túloldalán fekvő területeket. A senki földjén csak kihalt utcák álltak, valamint százötven elhagyott épület. Az Óváros kapui közül hármat (az Új kaput, a Jáfói kaput és a Cion kaput) betonfallal zárták el. A várost magas kerítések és mindkét oldalon tízezres nagyságrendben lefektetett aknák mezeje választotta ketté. Az egyetlen átkelőhely az úgynevezett Mandelbaum kapu volt, amely egy bizonyos Mandelbaum úr egykori tulajdonát képező ház mellett haladó nyílt útszakaszból állt, amelyet keresztben átszelt a határ. Csak a papság, a diplomaták, ENSZalkalmazottak és néhány kiváltságos turista juthatott át egyik oldalról a másikra. A Jordánok a legtöbb látogatóktól keresztlevelet követeltek-bizonyítandó, hogy nem zsidók-, mielőtt Izraelből Kelet-Jeruzsálem területére léphettek volna. Innen



Izraelbe már nem térhettek vissza, anyaországukba Jordániából kellett hazautazniuk. A vízvezeték-, telefon- és úthálózat is két részre szakadt. A Scopus-hegy zsidó szigetként állt a Jordán Jeruzsálem területén. A Chadasza Kórház és a Héber Egyetem épületeit lezárták, és ENSZ-védnökség alá helyezték. Hetente egy izraeli konvoj léphette át a határt, hogy ellátmányt vigyen a kis létszámú Scopus-hegyi helyőrségnek. Azokat a telkeket és házakat, amelyek 1948 előtt a másik fél tulajdonában álltak, gondnoki felügyeletre bízták. A megosztás embertelensége különösen a kettéoszlott Baht (Bejt) Szafafa faluban nyilvánult meg: a falu egyik fele Izraelhez, a másik Jordániához tartozott. Családok, barátok szakadtak el egymástól, bár időnként engedélyt kaphattak, hogy esküvőket vagy más összejöveteleket tartsanak a határon fekvő vasúti síneknél. A falu lakói a határ fölött kiáltva adták át egymásnak a híreket és pletykákat. Az izraeli jordániai fegyverszüneti egyezmény 8. cikkelye szabad átjárást ígért a zsidóknak a Siratófalhoz, de Jordánia megtagadta az engedményt, amíg Izrael nem volt hajlandó visszajuttatni a nyugat-jeruzsálemi arab külvárosokat. Hosszú évekig tartó egyezkedés után az arab keresztények engedélyt kaptak, hogy Izraelből karácsony és húsvét ünnepén a Szent Sír-bazilikába és a Születés templomba látogassanak, bár nem maradhattak tovább negyvennyolc óránál. Mindkét fél azzal vádolta a másikat, hogy megsérti a szent helyeket. Az izraeliek felrótták Jordániának, hogy megszentségtelenítette az Olajfák hegyén álló zsidó temetőt, és hogy lerombolta a most már palesztin rnenekült táborként funkcionáló zsidó negyed zsinagógáit. Az arabok pedig azt panaszolták, hogy Izrael feldúlta Mámilla történelmi értékű temetőjét, ahol számos híres tudós. misztikus és harcos nyugodott.



A Jordán Jeruzsálem számos problémával küszködött.[603] Az 1948-as háború után az izraeliek jóval nagyobb területet birtokoltak annál, amit az ENSZ számukra elképzelt. A környező arab államok közül csak Jordánia tudta megállítani az izraeli előrenyomulást. Az összecsapások időszakában a Dejr Jasszínról szóló beszámolóktól megrettent, körülbelül hétszázötvenezer palesztinai arab hagyta el az országot. A menekültek közül sokan táborokban telepedtek le a környező arab államok területén, városaikba, falvaikba soha többé nem térhettek vissza. Sok palesztin Jordániát hibáztatta függetlenségi törekvéseik meghiúsításáért. Egyiptomban a mufti megalapította a Palesztin Nemzeti Tanácsot mint a száműzetés kormányát. Abdalláh király megpróbálta megnyerni magának a befolyásos arab családokat, akik hagyományosan ellenezték a mufti politikáját: sokan közülük ammáni kormányhivatalokat kaptak, néhányan még a jordán parlamentbe is bekerültek. Ennek



eredményeképpen számos jeruzsálemi vezető személyiség költözött át Ammánba, ami a Szent Város légkörét alapvetően megváltoztatta. A Jeruzsálemben maradt palesztinok zöme hevesen ellenezte Ammán uralmát. Műveltebbek és haladóbb szelleműek lévén a keleti part arabságának zöménél, Jordániával szembeni alávetettségüket nehezen viselték. Valahányszor válsághelyzetbe került a jordán kormány, zavargások törtek ki Jeruzsálemben, amely a Jordán Királysággal szembeni palesztin ellenállás központjává vált. AlKudszí arabságának gyakorta úgy tűnhetett, hogy miután az egész világgal szemben megvédték a Szent Várost. Abdalláh király maga akarta lerombolni. 1948 után az arab Jeruzsálem súlyos sebet kapott. Arisztokráciáját elvesztette. és a király, aki hatalmi bázist szeretett volna kiépíteni magának a városban, arra buzdította Hebron Jordánia-párti lakóit, hogy al-Kudszíban telepedjenek le. A város jelentős menekültgondokkal küzdött, és a háború is hatalmas károkat tett benne. Jordánia erőforrásai kimerülőben voltak. A királyság nemigen küzdhetett meg a most kényszerűségből Jeruzsálem környékére érkező, hontalanná vált palesztinok ezreinek gondjával. Az Óváros életkörülményei a háborút követő hónapokban rendkívül megromlottak. A király mégsem szánta rá magát, hogy a palesztin nacionalizmus központjának számító városra több pénzt fordítson. Abdalláh jobbára Náblusznak és Hebronnak kedvezett Jeruzsálemmel szemben. A kormányhivatalok Jeruzsálemből Ammánba költöztek. A város végképp elvesztette a jordán kormány rokonszenvét, amikor 1951 áprilisában a mufti ügynökei az al-Aksza-mecset bejáratánál meggyilkolták a királyt. A jordán Jeruzsálem mégis feltámadt. 1953-ban helyreállították az al-Aksza mecsetet, és megalapították a Jeruzsálem újjáépítésére szervezett Muszlim Jótékonysági Egyesületet, mely iskolákat, kórházakat és árvaházakat létesített a városban. Az l950-es években lakóházakat építettek a menekültek számára az Ofel-hegyen, Vádi al-Dzsoszban. Abu Torban és Sejk Dzserráhan, de Jordánia továbbra is tartotta magát a mandátumkorszakban kimunkált városfejlesztési alapelvekhez. A város szépségét megőrzendő, nem építkeztek a Scopus-hegy nyugati lejtőjén, sem a Kidron-völgyben. Az Óvárostól északra és keletre új üzleti negyedek létesültek, és 1958-ban megindultak a Hárám nagyszabású helyreállítási munkálatai. A gazdaság fokozatosan javult. Jeruzsálem sohasem számított ipari központnak, és a kormány Jeruzsálem külterületei helyett inkább Ammánban épített gyárakat, üzemeket. Jordánia fejlesztette a jeruzsálemi idegenforgalmat, amelyből Ciszjordánia bevételeinek nyolcvan százaléka származott. 1948-ban még csak egy korszerű szálloda állt Kelet-Jeruzsálemben, 1966-ra már hetven. A város gazdag és szegény lakói között óriási szakadék tátongott, de az 1960-as évekre az arab Jeruzsálem már túllépett az éles megosztottságon annyira, hogy emelkedhetett az életszínvonal.



A közép- és felső osztályok valószínűleg jobb körülmények között éltek, mint Nyugat-Jeruzsálemben az izraeliek. A modernizáció folyamata azonban nem rombolta le Jeruzsálem történelmi, hagyományőrző atmoszféráját, és megőrizte elsődlegesen arab jellegét. A város politikai helyzete is javult. Az izraeliek azon munkálkodtak. hogy Nyugat-Jeruzsálemet tegyék meg fővárosukká, és a nemzetközi közösség tiltakozása ellenére, átköltöztették ide a knesszetet. Jordánia úgy érezte, meg kell felelnie a kihívásra. 1953 júliusában először ülésezett itt a jordán kormány, és valamivel később már az egész parlament Jeruzsálemben ült össze. A helyhatóság hatalma akkor erősödött meg, amikor 1957 elején Rauhi al-Khátib lett az arab Jeruzsálem polgármestere. Az egykori szerzetes, és kitűnő politikus sikerrel oldotta fel az Ammán és a palesztin nacionalisták közti ellentétek jó részét. A város és Jordánia kapcsolata javult. 1959-re a jeruzsálemi kormányzat státusa baladíjá-ról (városi tanács) amáná-ra (gyámság) változott, ezzel egyenrangú lett Ammánnal. Huszein király kijelentette, hogy Jeruzsálem a Jordán Királyság második fővárosa. Úgy tervezte, palotát építtet a várostól északra. A határ túloldalán álló Nyugat-Jeruzsálemnek hasonló gondokkal kellett szembenéznie. 1949 decemberében Ben Gurion bejelentette, a zsidó állam kötelessége jeruzsálemi jelenlétének fenntartása:
A zsidó Jeruzsálem szerves és elválaszthatatlan része Izrael Államnak, ahogyan elválaszthatatlan része Izrael történelmének, Izrael hitének és népünk lelkének. Jeruzsálem Izrael Állam szívének szíve.[604]
A cionistáknak a város iránti egykori közönye semmivé foszlott. ahogy a hadiszerencse Izrael kezére adta Nyugat-Jeruzsálemet. Az 1950-es években Izrael eltökélten dolgozott azon, hogy Nyugat-Jeruzsálemet Izrael tényleges fővárosává tegye, bár a nemzetközi törvények vonakodtak ezt a státusát elismerni. Az ENSZ továbbra is hangoztatta, hogy Jeruzsálemnek corpus separatum-nak kell lennie; főleg a katolikus országok ellenezték a város megosztását. 1952-ben Jichák Ben Cvi lett Izrael második elnöke, aki hivatalát Tel-Avivból Jeruzsálembe költöztette, dilemna elé állítva ezzel a külföld izraeli követeit.



Ha megbízólevelüket Nyugat-Jeruzsálemben nyújtották át az elnöknek, kimondatlanul elismerték ezzel, hogy a város Izrael fővárosa. Egyes követek mégis elindultak Nyugat-Jeruzsálembe, és amikor 1954-ben már a brit és az amerikai követ is Jeruzsálemben adta át megbízólevelét Ben Cvi elnöknek, nyilvánvalóvá vált, a bojkott lassan végéhez ér. Mind Nagy-Britannia. mind az Egyesült Államok kinyilvánította, hogy tartani kívánják magukat az ENSZ határozataihoz, de eme hivatalos mentegetőzés ellenére Izrael megnyerte az első menetet. Ezután Móse Sarett külügyminiszter is Nyugat-Jeruzsálembe telepítette át hivatalát, és a külföldi diplomaták apránként hozzászoktak, hogy itt keressék fel. 1967-ig az izraeli külképviseleteknek már közel negyven százaléka átköltözött Tel-Avivból Jeruzsálembe. Bár Izrael a világgal dacolva tette meg Nyugat-Jeruzsálemet fővárosává, a kormány jobbára elhanyagolta. A knesszet tagjainak zöme a kibucokból érkezett,



a városokkal nem törődtek, nem is dolgoztak ki maguknak városi politikát.[605] Nyugat-Jeruzsálemnek a lehetségesnél kevesebb haszna származott fővárosi státusából. Gazdasági fejlődése Izrael egészének fejlődésétől elmaradt. Fő munkáltatói a kormány és a Héber Egyetem voltak, amelyek nem termeltek hasznot. Az sem meglepő, hogy a nyugat-jeruzsálemi turizmus sohasem élénkült meg. A legérdekesebb látnivalók a senki földje túloldalán álltak. A könnyűipar jelentéktelen lévén, magasba szöktek az árak. A zsidó Jeruzsálem egyes negyedei lepusztultak, megteltek az arab államokból Izrael Állam kikiáltása és a palesztinok 1948-as kiűzése után kitoloncolt zsidó menekültekkel. Ezeket a keleti származású szefárd zsidó jövevényeket az askenázi cionista vezetés sohasem fogadta el teljesen. Jeruzsálem veszedelmesebb részein találhattak csak szállást, a semleges övezet közelében, ahol az arab orvlövészek hatótávolságában kellett élniük. A zsidó város egyenlőtlenségtől és elégedetlenségtől szenvedett. Nyugat-Jeruzsálem nem volt sem egységes, sem összetartó. Külvárosok füzéréből állt, amelyek mindegyikében saját befelé forduló életüket élő, különálló etnikai vagy vallási közösségek laktak. A város önmagával fordult szembe: szefárdok az askenázikkal, vallásos zsidók a világiakkal. Az Izrael Állam létét hevesen ellenző ortodoxok rászoktak arra, hogy szombatkor a negyedük peremén futó utcák sarkára kiállva kövekkel dobálják meg a szombatot megsértő izraeliek elhaladó autóit. Az Óvárostól, szívétől elrekesztett Nyugat-Jeruzsálem léte értelmét vesztette. Zsákutca volt, Izrael testétől elkülönülten állt, három oldalról arab terület vette körül. A város alig jelentett többet, a partvidékről futó utak végállomásánál. Egy “sehová sem vezető utakkal teleszőtt keskeny folyosó vénében áll” – emlékezett vissza későbbi pohármestere, Teddy Kotlok. “Minden második esetben, ha egy úton vagy mellékutcán hajtott az ember, táblák állták útját: ÁLJ! VESZÉLY! HATÁRSÁV! “,[606] Ámosz Oz izraeli író, ebben a korszakban játszódó regényklasszikusában, a Miháél! Miháél!-ban Nyugat-Jeruzsálemet olyan városként ábrázolja, amely halálos sebbel küszködik. Negyedei szétszórt, magányosan álló erődök, melyeket elborít és elveszejt a kopár táj, ahol sakálok vonítanak. A város falakból, romokból, üres telkekből állt, ahol a zsidó lakók nem találhattak otthonra.[607] “Vajon otthon érezheti-e magát bárki is Jeruzsálemben, akár egy évszázadnyi idetartozás után? “[608] – veti föl Hánná, Oz művének hősnője. Közönséges városnak tűnhet, de aztán egy sarkon befordulva máris a semmivel nézhetünk farkasszemet:
Megfordulsz, és a lázas építkezés közepette



sziklás térséget pillantasz meg. Olajfákat. Kopár, kietlen pusztaságot. Sűrű bozóttal benőtt völgyeket. Miriádnyi láb taposta, egymást keresztül-kasul szelt ösvényeket. A miniszterelnökség újonnan épült palotája körül legelésző nyájakat.[609]
Az ókorban azért épült a város, hogy a sivatag démoni birodalmával szemben, ahol nem lehetett élni, biztos menedéket nyújtson. Nyugat-Jeruzsálem lakói minden kanyarban a pusztaságba ütköztek, a halandósággal és pusztulással kellett szembenézniük a veszedelmes tájon. Jeruzsálemet magát is ostrom alá vette már a pusztaság – az ősi lidérc –, apránként megszűnt létezni. “Jeruzsálem nem létezik” mondja Hánná.[610] Izrael Állam nem menekülhetett a semmi hatalma elől. Ha Hitler nem indítja meg náci keresztes hadjáratát a zsidók ellen, a cionizmus ügye sohasem járt volna sikerrel. A táborok felfedezése bűntudatot, megrázkódtatást és felháborodást váltott ki a második világháború után, rokonszenvet a zsidók iránt, ami kétségtelenül előremozdította a cionizmus ügyét. De hogyan dolgozhatta fel a zsidó nemzet és Izrael Állam a hatmillió áldozót katasztrófáját? A szent városokat úgy tekintették, mint menedékeket, ahol a lakók biztonságban tudhatják magukat a pusztulástól. A zsidók a végpusztulás szélére kerültek, amint szinte halálos veszedelemben ütköztek össze Európa démoni képzeletével, amelyben évszázadok óta éltek már a zsidókról szóló félelmes előítéletek. A kivonulás mítoszában az ókori Izrael népe megemlékezett saját útjáról a semmi pusztaságán keresztül az ígéret földjére. Izrael újkori állama ugyanígy született meg a vészkorszak teremtette semmi űrjéből. Nyugat-Jeruzsálemben a pusztaság a város közepén is létezett: a haláltáborok üressége elől nem volt menekvés. A cionista vezetők zöme Lengyelországból, Oroszországból és Kelet-Európából érkezett. Államukat olyan zsidók számára építették, akiknek többsége meghalt a holocaustban. Az új, világi, zsidó Jeruzsálem egyik legfontosabb szentélye lett a Jád VáSém emlékhely Holocaust-emlékműve az Ohel Jiszkorral (“Emlékszentély”), amelyre a huszonkét legnagyobb haláltábor nevét vésték fel. Nem csoda, hogy az izraeliek teremtette új Jeruzsálem ilyen nehezen lelte meg célját. Mint az utolsó fejezetben látni fogjuk, lesznek zsidók, akik a szent terek ősi mítoszaiban és szellemiségében találnak vigaszt maguknak. A palesztinok is szenvedtek ezalatt. Elvesztették hazájukat, letöröltettek a térképről. Voltaképpen megsemmisültek maguk is. Jeruzsálem megosztottságának idején mind Kelet-, mind Nyugat-Jeruzsálem lakói komoly megrázkódtatást éltek át. A palesztinoknak fel kellett dolgozniuk saját



katasztrófájukat, az izraelieknek pedig szembe kellett nézniük azzal a kellemetlen ténnyel, hogy ők, Európa áldozatai, a túlélésért folytatott elkeseredett küzdelemben maguk is egy nép pusztulását okozták. Mindkét fél megpróbálta megsemmisíteni a másik létét. Az arab turistatérképek NyugatJeruzsálemet üres fehér foltként ábrázolták. Golda Meir izraeli miniszterelnök pedig egyszer arra a kijelentésre ragadtatta magát: “A palesztinok nem léteznek.” Az oktatási rendszer is terjesztette a tagadást mindkét oldalon. Sem az izraeli, sem az arab gyerekek nem tanultak eleget a “másik oldal” történelméről, nyelvéről vagy kultúrájáról.[611] Az izraeliek ellenséges szemmel figyelték az arab Jeruzsálemet. A városból megint kirekesztették őket. Évszázadokkal korábban a zsidók az Olajfák hegyéről sirathatták elveszett Templomukat. Most az izraeliek a hegyre sem mehettek fel, hiszen jordán területen állt. Az ünnepnapokon a Sion-hegy egyik magas házának tetejéről vethettek csak pillantást a zsidó negyedre. A város két fele szinte hátat fordított egymásnak.[612] A jordán kormánnyal szembeni ellentétek dacára, az arab Jeruzsálem kelet felé irányította figyelmét, Ammánra, el Nyugat-Jeruzsálem megemészthetetlen jelenlététől. A zsidó Jeruzsálem izraeli lakói ugyanígy fordultak el a senki földje veszedelmeitől TelAviv és a partvidék felé. A határ menti városrészek, ahol a szefárdok laktak, nyomornegyeddé züllöttek. Az orvlövészek hatótávolságában álló Ben-Jehuda út üzleteit elhanyagolták. A nyugati dombok tetején új negyedek épültek. NyugatJeruzsálem központja a Héber Egyetem lett Givát Ramnál, amely az 1948 előtti városhatártól jóval nyugatabbra feküdt. Ha a helyzet tovább fennmaradt volna, Jeruzsálem két városra szakadt volna végleg, amelyet a semleges övezet pusztasága és drótkerítése választ el egymástól. 1965-ben Ben Gurion újonnan alakult Munkapártjának tagja, Teddy Kopek lett Nyugat-Jeruzsálem polgármestere. Éppolyan hatékonynak bizonyult működése, mint Rauhi al-Khátibé a túloldalon. Az erőteljes megjelenésű, tagbaszakadt, szőke férfi erősebbé tette az izraeli várost, mint amilyen előtte volt. Nyugat-Jeruzsálem terjeszkedését a partvidék felé irányította. Tervek készültek a mostanra már a határnál álló helyhatósági épületek átköltöztetésére az új Jeruzsálem nyugati szélére. Kopek azonban a maradás mellett döntött. Helytelennek ítélte, hogy a polgármester és a városi tanács sorsára hagyja a határ menti nyomornegyedek keleti zsidóságát. Mindenekelőtt azonban “azáltal, hogy a határon maradtunk, kifejeztük abbéli meggyőződésünket, hogy Jeruzsálem végül ismét egy város lehet” – emlékezett vissza.[613] A háború utáni évek megosztottsága és ellenségeskedése után Izrael egységről és integrációról szőtt álmokat. 1967 májusában Izrael és az arab államok újabb háború küszöbére érkeztek.



Május 13-án a szovjetek arról tájékoztatták Szíriát, hogy Izrael invázióra készül ellene. Valószínűleg tévesen informálódtak, mivel efféle támadásra nem készültek. Gamal Abdal Nasszer egyiptomi elnök azzal reagált az arab szövetségese elleni fenyegetésre, hogy százezer katonát vont össze a Sínaifélszigeten, és elzárta az izraeli hajók útját az Akabai-öbölbe. Május 30-án Huszein jordán király katonai egyezményt kötött Egyiptommal, bár Izrael arra kérte Jordániát, vonja ki magát a konfliktusból. A nagyhatalmak állást foglaltak, az összeütközés egyre közelebb került. Az izraelieknek végig kellett hallgatniuk Nasszer szenvedélyes beszédét, amelyben azt ígérte, mindannyiukat a tengerbe veszejti. A legrosszabbra számíthattak, felkészültek az újabb holocaustra.
Alig három héttel a háború kitörése előtt Nyugat-Jeruzsálem idilli napra ébredt. Az izraeliek úgy határoztak, a városban tartják meg a függetlenség napjának ünnepségeit. Különleges eseménynek ígérkezett: az évfordulót a héber naptár szerint számolták ki, ezért ritkán esett május 14-ére, mint 1967-ben. Katonai parádét nem tarthattak, mivel az ENSZ nem engedélyezte fegyverek vagy hadifelszerelések jeruzsálemi állomásoztatását. Kopek helyette felvetette, hogy a tanács ajánljon fel díjat az ismert szerzőnek, Naomi Semernek egy dal megírására. Az “Arany Jeruzsálem” azonnal slágerré vált. A szerelmes vers a



tragikus sorsú városhoz szólt, amelynek “falak álltak szívében”, de szövegéből az izraeliek elvakultsága is kicsengett:
Kiszáradtak csatornái: A piactér üresen áll. Az óvárosi Templom-hegyre Soha többé senki sem jár.
A város azonban egyáltalán nem állt üresen. A szuk mindig nagy forgalmat bonyolított, olyan luxuscikkeket árult, amelyeket a nyugat-jeruzsálemi izraeliek nem kaptak meg otthon. A Hárámban nyüzsögtek a hívő turisták és zarándokok. A dal ismét csak arról a meggyőződésről árulkodott, hogy az arab Jeruzsálem palesztinjai nem is léteznek. Ezalatt Nyugat-Jeruzsálem másik végében Cvi Jehuda Kook, a brit mandátumkorszak jeruzsálemi főrabbijának fia, a Merkáz Harav Jesivában mondta el az Izrael Állam születését ünneplő ez évi prédikációját. Halk hangja hirtelen felerősödött, hallgatósága úgy érezte, mintha a rabbit prófétai szellem szállta volna meg. Egyszer csak hangosan zokogva kezdte gyászolni az Erec Jiszráel eleven testéből kihasított ciszjordániai helységeket: Jeruzsálemet, a Templom-hegyet, Hebront, Szichemet és Jerikót – a zsidó nép szent városait és helyeit. Micsoda bűn, zokogta a rabbi, hogy a szentségek a gojok kezében maradtak.[614] Három héttel később a rabbit már Izrael valóságos prófétájaként dicsérhették, amikor az izraeli védelmi erők harckocsijai bevonultak a ciszjordániai városokba, és a zsidó nép nevében visszafoglalták Jeruzsálem Óvárosát.



18. Cion?
Az újabb vészkorszak, amelytől oly sok izraeli rettegett 1967-ben, végül nem következett be. Június 5-én az izraeli erők megelőző csapást mértek az Egyiptomi Egyesült Arab Köztársaságra, amelynek szinte teljes légierejét a földön pusztították el. Emiatt Jordánia kénytelen volt hadba lépni, de Jeruzsálemet nem védhette megfelelően, csak mindössze ötezer katonával. A helyőrség minden tőle telhetőt elkövetett kétszázan adták életüket a Szent Városért –, de az izraeli védelmi erők csapatai június 7-én, szerdán körülzárták az Óvárost, majd az Oroszlános kapun át bevonultak. Az izraeli polgárok ekkor még az óvóhelyeken tartózkodtak, de az arab Jeruzsálem bevételének a híre mégis eljutott hozzájuk, és kíváncsi tömeg gyűlt össze a Mandelbaum kapunál. Mindezenközben az izraeli katonák és tisztek szeme előtt csak egy cél lebegett: minél előbb eljutni a Siratófalig. Az osztagok végigrohantak a keskeny, kacskaringós utcákon, átszáguldottak a Hárám terén, a muszlim szentélyeket még pillantásra sem méltatták. Nem is telt bele sok idő, és hétszáz kormos arcú, vérfoltos egyenruhájú katona zsúfolódott be a kis imaterületre, mely közel húsz éven át volt elzárva a zsidóktól. Délelőtt tizenegytől érkeztek a tábornokok és velük Slomo Goren tábornok, az izraeli védelmi erők főrabbija, akit az a megtiszteltetés ért. hogy 1929 óta először fújhatta meg a sófár-t a falnál. Az egyik szakaszparancsnok dzsipet küldetett Cvi Jehuda Kookért. Valamennyi jelenlövő számára, vallási meggyőződésétől függetlenül mély – sőt megrázó vallásélmény volt a fal megpillantása. Alig néhány nappal azelőtt még a megsemmisülés lehetőségétől rettegtek. Most, amikor már nem is remélték, újra kapcsolatba kerülhettek a zsidó világ legszentebb helyévé vált nyugati fallal. Világi neveltetésű fiatal rohamosztagosok simultak sírva köveihez, mások a megrendültségtől mozdulni sem bírtak. Amikor Goren rabbi megfújta a sófárt és szavalni kezdte a zsoltárt, az ateista tisztek egymás karjába borultak, egy fiatal katona pedig később visszaidézte, hogy szédülés fogta el, egész teste szinte lángolt. A már nem is remélt drámai visszatérés szinte elképzelhetetlen módon idézte fel az ősi mítoszokat. A zsidó nép ismét a pusztulás rémétől űzve érkezett haza. Az esemény felelevenítette a szent terek hagyományos képzeteit. A fal nemcsak történelmi emlékmű volt, hanem jelkép is, mely minden egyes zsidó katona nemzeti identitásának gyökeréhez kötődött. Egyszerre volt teljességgel Más – “valami nagy, rettentő, nem e világi”[615] dolog – és alapvetően ismerős “mással el nem téveszthető, régi jóbarát”.[616] Egyszerre szenzációs és lenyűgöző: szentség, de egyúttal a zsidó én képe is. A túlélést, a folytonosságot szimbolizálta, előrevetítette az emberiség által öröktől fogva áhított végső



megnyugvást. Amint a köveket csókolta, Avraham Davdevani úgy érezte, múlt, jelen és jövő forrt egybe. egyetlen pillanatban: “Nem lesz több pusztítás, és a falat többé nem hagyjuk el.”[617] A visszatérés az erőszak, elhagyatottság és szeparáció végét hirdette. Más nemzedékek úgy fogalmazták volna: visszatértek a Paradicsomba.
A vallásosabb zsidók, főként az ifjabb Kook rabbi tanítványai, hitték, hogy a megváltás folyamata indult el. Felidézték rabbijuk alig néhány héttel korábbi szavait, és meggyőződéssel vallották, isteni sugallatot közvetítettek. A város bevételének napján, Kook rabbi a falnál állva jelentette ki, hogy “mennyei parancsra” a zsidó nép “hazatért a szentség hegyei közé, saját szent városába.”[618] Egyik tanítványa, Iszrael “Ariel” Stitieglitz elindult a faltól, és a Hárám terére sétált, ahol a tisztasági törvényekkel és a tiltott területekkel mit sem törődve, vérfoltosan. mocskosan járt körbe. “Ott álltam, ahová a főpap is csak évente egyszer léphetett be mezítláb és csakis azután, hogy ötször megmerítkezett a miévé-ben” – emlékezett később vissza. – “Én pedig cipőben voltam,



felfegyverkezve, sisakban. Azt mondtam magamban: “Hát, így fest a hódítók nemzedéke.”[619] Lezajlott az utolsó ütközet, Izrael papok nemzetévé lett: minden zsidó beléphetett a szentek szentjébe. Kook rabbi többször is kinyilvánította, az
izraeli hadsereg “szent”, ennélfogva katonái bátran léphetnek Isten jelenvalósága
elé.[620]
“Soha többé!” – mondták ki a zsidók önkéntelenül, a náci holocaustra gondolván. A sorskatasztrófa elválaszthatatlanul kötődött az új állam megszületéséhez. Sok zsidó Izrael Államban látta a sötétség erőivel dacoló új élet teremtését. Amikor Izrael népe Nasszer gyűlölettel teli szónoklatát hallgatta hetekkel a hatnapos háború előtt, a vészkorszak emlékei idéződtek fel akaratlanul. Most, hogy visszatértek a nyugati falhoz, a “Soha többé!” kijelentés új értelmet nyert: “Soha többé nem távozunk innen”[621] – jelentette be Kook rabbi néhány órával a győzelem után. A meggyőződéses világi gondolkodású Móse Dajan tábornok a fal elé lépve kiáltotta ki, hogy Jeruzsálem megosztott városát az izraeli védelmi erők “újraegyesítették”: “Visszatértünk legszentebb helyeinkhez: visszatértünk, és többé nem megyünk el innen.”[622] Parancsot adott a városkapuk megnyitására és a senki földjére telepített drótkeritések és aknák eltávolítására. Innen már nem vezetett út visszafelé. Izrael igénye a városra nem volt éppen jogszerű. A hatnapos háborúban Izrael nemcsak Jeruzsálemet foglalta el, de Ciszjordániát, a Gázai-övezetet, a Sínaifélszigetet és a Golan-fennsíkot is. Sem az I 907-es hágai egyezmény, sem az 1949-es genfi szerződések nem támasztották alá Izrael követeléseit. A nemzetközi jog többé nem tette lehetővé a katonai erővel meghódított területek végleges annektálását. Egyes izraeliek, köztük Lévi Eskol miniszterelnök, hajlandók lettek volna visszaadni a megszállt területeket Szíriának, Egyiptomnak és Jordániának az arab világgal kötött békéért cserébe. Az azonban fel sem merült 1967-ben, hogy Jeruzsálem Óvárosa ismét az arabok kezére kerüljön. A Siratófal visszavételével az egykor oly elkötelezetten világi cionista gondolkodásba természetfölötti motívum került. Még a legmakacsabb ateisták is “szentségnek'' tartották a Szent Várost. Ahogy Abba Eban, izraeli ENSZ-küldött megfogalmazta: Jeruzsálem “minden politikai és világi megfontoláson túl, azon felül, előtt és után á11”[623] Az izraeliek nem tudták tárgyilagosan megvitatni ezt a kérdést, hiszen a falnál a zsidó énnel szembesültek. A győzelem estéjén jelentette be Lévi Eskol, hogy Jeruzsálem “Izrael örökös fővárosa”.[624] A város bevétele olyan meghatározó élmény volt a legtöbb zsidó számára, hogy szükségképpen “helyes”-nek is tűnt. Döbbenetes erővel idézte föl a mítoszokat és legendákat, melyeket a diaszpóra országaiban élő zsidók tartottak életben évszázadokon át. Ahogy a kabbalisták mondanák, Izrael



visszatért Cionhoz, következésképp a világ, az egész kozmosz visszazökkent kijelölt helyére. Jeruzsálem arab lakói természetesen nem osztoztak ebben a világszemléletben.[625] A város izraeli bevételét nem “újraegyesítésnek” látták, hanem ellenséges megszállásnak. Az arab hadosztály vagy kétszáz katonájának holtteste még az utcákon hevert, arab civileket gyilkoltak meg. Az izraeli tartalékcsapatok fegyverek után kutatva fésülték át a lakóházakat, és letartóztattak az előre elkészített körözési listán szereplő több száz palesztint. A férfiakat elválasztották családjuktól, joggal hihették, a halálba indulnak. Amikor este mégis hazatérhettek, a család sírva fogadta őket, mintha a pokolból jöttek volna vissza. A katonák nyomában fosztogatók jártak: néhány mecsetet kiraboltak, és a Palesztinai Régészeti Múzeumból ellopták a holt-tengeri tekercseket. Az Óváros és Kelet-Jeruzsálem palesztin lakói rettegve zárkóztak házaikba, míg Rauhi al-Khátib polgármester végig nem járta az utcákat egy izraeli tiszttel, hogy meggyőzze az embereket, előjöhetnek, és kinyithatják az üzleteket, hogy az emberek élelmiszerekhez juthassanak. Június 9-én, péntek reggel az arab városi közmunkások fele szolgálatra jelentkezett, és a polgármesternek és helyettesének irányításával hozzálátott a halottak eltemetéséhez és a vízvezetékrendszer megjavításához. Kelet-Jeruzsálemben azután az izraeli közmunkások is csatlakoztak hozzájuk. Az együttműködés nem bizonyult hosszú életűnek. A győzelem napján Teddy Kollek felkereste Dajan tábornokot, és ígéretet tett, személyesen felügyeli majd a semleges övezet akna- és határzár-mentesítését, ami rendkívül veszélyes és összetett feladatnak ígérkezett. Dajanhoz hasonlóan helyesen ismerte fel, hogy “tényállást” kell teremteniük, olyan helyzetet, amely a zsidók jeruzsálemi jelenlétét igazolhatja majd, hogy fel se merülhessen, hogy a nemzetközi közösség távozásukat sürgesse. Június 10-én, szombat este, miután aláírták a fegyverszüneti egyezményt, a Magribi negyed hatszáztizenkilenc lakóját három órán belüli távozásra szólították fel. Ezután buldózerek érkeztek, hogy a történelmi városrészt – Jeruzsálem egyik első vákif telepét – lerombolják. A genfi egyezményt megszegő akciót Kollek felügyelte. Az volt a célja, hogy elegendő alapterületet teremtsen a Siratófal előtt, a remélt sokezres zsidó zarándoktömegek befogadására. Ez a hosszú és folyamatos “városfejlesztési” folyamatnak – mely főként a történelmi arab Jeruzsálem megsemmisítésére irányult, és a város képét és jellegét alapvetően megváltoztatta – kezdete volt csupán.



Június 28-án a knesszet formálisan is annektálta az Óvárost és KeletJeruzsálemet, melyeket Izrael állam szerves részének nyilvánított. Ezzel megszegte a hágai egyezményt. Az arab államok, a Szovjetunió és a kommunista országok máris követelték Izraeltől, hogy vonuljon ki a megszállt arab Jeruzsálemből. Nagy-Britannia figyelmeztette Izraelt, hogy ne tekintse a város bevételét eldöntött ténynek. Még az Izrael Állam iránt mindig elfogult Egyesült Államok is óva intett a város státusát megváltoztató törvény meghozatala ellen, hiszen annak a nemzetközi jog nem adhatott alapot. A knesszet június 28-án meghozott törvénye és végrehajtási rendelete óvatosan kikerülte az “annektálás” szót. Az izraeliek a kedvezőbb hangzású “újraegyesítés”-t alkalmazták. A knesszet ugyanekkor kiterjesztette Jeruzsálem közigazgatási határát, amely így jóval nagyobb területet fogott közre. Az új határvonal ravasz cikcakkban kerülte ki a jelentős arab lakosságú területeket, és jókora, izraeliek által beépíthető



szabad földeket kerített be. Ezzel biztosították, hogy a város szavazópolgársága döntően zsidó maradjon. Az annektálást követő napon, botrányos körülmények között eltávolították hivatalából al-Khátib polgármestert és testületét. Otthonukból a katonai rendőrség vitte őket a helyhatóság épületének közelében álló Gloria Szállodába.Itt Jákov Szalman helyettes katonai kormányzó felolvasott egy előre megfogalmazott nyilatkozatot, mely röviden közölte a polgármesterrel és a tanáccsal, hogy szolgálataikra a továbbiakban nem tartanak igényt. Amikor al-Khátib írásban kérte a nyilatkozatot, Szalman titkára, Davide Farhi a szálloda papírszalvétájára firkantotta le az arab fordítást.[626] A ceremóniát úgy tervezték, hogy formálisan is elbúcsúztassák a polgármestert, megköszönve áldozatos együttműködését az izraeli erőkkel, hogy személyesen tájékoztassák őt Jeruzsálem megváltozott jogi helyzetéről. Mégsem így történt. Az egykori polgármester és a tanácstagok csalódottságát nem leváltásuk ténye okozta, hiszen az, tudták jól, szükségszerű. A megalázó és méltatlan eljárás sértette őket, amely nem illett az esemény jelentőségéhez. Az izraeli kormány egyes tagjai úgy gondolták, az arab városi tanácsnak valamilyen formában továbbra is működnie kell Nyugat-Jeruzsálem helyhatósága mellett – vagy annak alárendelve. Teddy Kollek azonban nem kért ebből. Kijelentette, az arabok “akadályoznak a munkámban. . . Jeruzsálem egy város” – közölte a sajtóval-, “így csak egy helyhatósága lesz”.[627] Június 29-én délben eltűntek a várost megosztó határok, és az arabok és izraeliek a senki földjén át léphettek a “másik oldalra.” A győztes izraeliek lelkesen özönlöttek be az Óvárosba, minden lehetséges árucikket felvásárolva a szuk-ban, ahol döbbenten tapasztalták, hogy az arabok olyan luxusnak számító élelmiszereket és importárukat kaphattak meg, amiket Nyugat-Jeruzsálemben lehetetlen lett volna beszerezni. Az arabok kevésbé tűntek lelkesnek. Voltak, akik fogták egykori katamoni vagy bakoi házuk kulcsát, melyet családjuk 1948 óta őrizgetett, és szomorúan nézték valamikori otthonukat. A zsidók zavartan nyitottak ajtót a bekopogtató araboknak, akik udvariasan csak annyit kértek, hogy körülnézhessenek a házban. Erőszakos cselekményekre nem került sor, a nap végén az izraeliek általában úgy vélték, az arabok kezdenek beletörődni a város “újraegyesítésébe”. Amint az események később igazolták, inkább a sokk fékezte indulataikat. A változást nem fogadták el. Al-Kudszí az arabok számára Szent Város maradt. A palesztinok 1948 óta átélték nemzetük megsemmisülését, ami most Jeruzsálemben megismétlődni látszott. Rauhi al-Khátib korábbi polgármesterük becslése szerint, 1967-ig körülbelül százhatezer jeruzsálemi arab költözött el az Izraellel folytatott háborúk miatt.[628] Az új, körmönfont határok miatt az arab lakosság a városénak csak huszonöt százalékát tette ki. A palesztinoknak át kellett élniük saját számkivetettségüket, hontalanságukat és



szeparációjukat. Nem osztozhattak a kabbalista álmokban – az ő szemszögükből minden kizökkent a helyéről. Az elszakított és elvesztett Jeruzsálem drágább lett az araboknak, mint valaha. A nemzetközi közösség sem fogadta el Jeruzsálem izraeli annexióját. 1967 júliusában az ENSZ két határozatot hozott, amelyben Izraelt az “újraegyesítés” visszavonására szólították fel, és óva intették, hogy bármi módon megváltoztassa a város státusát. A háború és utórezgései végre felhívták a világ figyelmét a hontalan palesztin menekültek rettentő sorsára. Ezrek távoztak a megszállt területekről, hogy a környező arab államok menekülttáboraiban húzzák meg magukat. Végül, 1967. november 22-én az ENSZ Biztonsági Tanácsa elfogadta a 242. határozatot: Izraelnek vissza kell vonulnia a hatnapos háborúban elfoglalt területekről. A térség valamennyi államának szuverenitását, területi egységét és politikai függetlenségét biztosítani kell. Az izraeliek többsége és a diaszpóra zsidóságának jó része túlságosan belemerült a szent hely iránti újonnan támadt szenvedélyébe ahhoz, hogy felismerje a határozatok jelentőségét. A Templom pusztulása óta a zsidók apránként hozzászoktak a gondolathoz, nem vehetik vissza fizikai értelemben Jeruzsálemet. A szent geográfia lelki jellegűvé vált. Az ortodoxok közül sokan érezték úgy, Izrael Állam csak szentségsértő, emberi csinálmány. Június 7-e drámai eseményei azonban megváltoztatták ezt a szemléletet. A helyzet meglehetősen hasonló volt ahhoz, ahogyan a kereszténység Jeruzsálem-képe formálódott Constantinus korában. A keresztények, akárcsak a zsidók, azt hitték, már túlléptek a szent helyek hitén, de Krisztus sírjának nem is remélt megtalálása ismét felkeltette bennük a Jeruzsálem mint szent jelkép iránti hódolatot. A negyedik század keresztényei, akárcsak a jelen zsidósága, a heves vallásüldözések korát élte át. Megint csak a zsidókhoz hasonlóan, éppen ekkoriban változott meg politikai helyzetük a világban. A nácizmus katasztrófája olyan mély sebet ütött a zsidóság testén, amelyet elméleti okoskodással begyógyítani nem lehetett. Az ősi mítoszok – a pszichológia ókori előzményei mélyebb, észelvileg kevésbé kifinomult lelki rétegeket érintettek meg. A Jeruzsálem szentsége iránt támadt új zsidó hevületet az ENSZ utasításai vagy a logikai diskurzus érvei nem tehették semmissé. A szenvedély nem azért lehetett ilyen erős, mert jogos vagy ésszerű volt, hanem pontosan azért, mert mítoszt teremtett.



Constantinus korában Krisztus sírját a történelemben feljegyzett egyik legkorábbi régészeti kutatás találta meg. Az eltemetett, következésképp elérhetetlen szentség feltárása a felszín alól már önmagában is híven jelképezte a lelki vigaszért indított küzdelmet. A már nem üldözött, tehetetlen kisebbség szerepét játszó negyedik századi kereszténységnek saját hitét kellett újraértelmeznie, hogy erőt merítsen ahhoz, hogy – gyakran gyötrelmek árán megteremthesse új, keresztény identitását. Freud helyesen ismerte fel a régészet és a pszichoanalízis közti összefüggést. Izraelben épen így vált szinte vallási szenvedéllyé az archeológia, amint erről Amosz Elon izraeli író oly érzékletesen beszámol. Az ásatás, akár a földművelés, az Ország visszavételének aktusa. Valahányszor a telepesek tárgyi bizonyítékokat leltek a zsidó nép korábbi palesztinai létezésére, újonnan éledt fel a hitük abban, hogy a föld jog szerint őket illeti. Elcsitíthatták kételyeiket palesztin elődeiket illetően. Ahogy Móse



Dajan, Izrael legnevesebb amatőr régésze egy interjúban kifejtette, Izrael “vallási értékekre” lelt az archeológiában: “Megtudhatják, hogy ősatyáik már háromezer évvel ezelőtt is ebben az országban éltek. Ez érték. . . Ennek szellemében harcolnak, ennek szellemében élnek.”[629] A hazafias régészet révén, fejti ki Elon, “lehetővé válik, akár a hitnek, akár a freudi analízisnek köszönhetően a gyógyulás: az ember túlléphet kételyein és félelmein, megfiatalodhat a valóságos, vagy feltételezett, de feltétlenül rejtező eredet tényeitől”.[630] Felépült egy kiállítóterem, amelyben a hatnapos háborúban elrabolt holttengeri tekercseket helyezték el. Látható, mennyire saját igényeikhez igazították az izraeliek a szent geográfia ősi szimbólumait. A múzeum fehér kupolája a zsidó Jeruzsálem egyik híres jelképe, és a Knesszettel átellenben tekint büszkén a keresztény és muszlim kupolákra, amelyek a múltban a riválisok Jeruzsálemre támasztott igényét fejezték ki. Elon rámutat arra, hogy az izraeliek úgy tekintik a tekercseket, mint a vitatott állam birtoklásának zálogát. Amikor 1947-ben, szinte a zsidó állam születésének pillanatában, előkerültek, mintha tökéletes időzítéssel akarták volna Izrael palesztinai elsőbbségét bizonyítani. Az épület a Könyv Csarnoka (Hekhál HaSzéfer) nevet viseli, ami felhívja a figyelmet vallási jelentőségére. A szentély sötét, keskeny folyosón át megközelithető anyaölszerű kiképzése építészeti szimbóluma az ősi békéhez és harmóniához való visszatérésnek, melyet a huszadik század világias társadalma gyakran a születés előtti élet képzeteivel kapcsol össze. A szentély közepén álló fallikus, oszlopszerű szobor a nemzet túlélésnek jelképe – esetleg az elveszett paradicsombeli életet szimbolizáló férfi és női elemek egyesülésének megfogalmazása. A szent helyeket kezdettől fogva a termékenység forrásának tekintették, és ebben a szentélyben, mint Elon írja, “a régészet és nacionalizmus az ősi és megújulást hozó termékenységi rítus keretében egyesül”.[631] A kumráni harcos teológiához hasonlóan a vigasz és nemzeti identitás keresése agresszív vonásokat hordozott. Móse Dajan már a kezdet kezdetén világosan leszögezte, Izrael elismeri a keresztények és muszlimok jogát saját kegyhelyeik fenntartására. Az izraeliek büszkén vállalhatták magatartásukat a Jordánokéval szemben, akik elzárták a zsidók elől a Siratófalat. A város bevételét követő napon Ciszjordánia katonai kormányzója találkozón fogadta a jeruzsálemi keresztény felekezeteket, Dajan pedig június 17-én közölte a muszlimokkal, a Hárámot megtarthatják. Goren rabbival eltávolítatta a tér déli végében felállított Tóra-szekrényt. A zsidóknak az izraeli kormány megtiltotta, hogy imádkozzanak vagy istentiszteletet tartsanak a Hárámon, hiszen az a muszlimok szent helye volt. Az izraeli kormány ezt az álláspontját sohasem adta föl, ami bizonyítja, hogy a cionista hódítók nem mindig hagyták figyelmen kívül jeruzsálemi elődeik szent jogait. Dajan döntése azonban felháborított néhány



izraelit. Megalakult a magát a Templom-hegy híveinek nevező csoport Jeruzsálemben, elsősorban nem is vallási jelleggel. Egyik vezetőjük, Gersom Szolomon, Begin jobboldali Herút Pártjának tagja volt, és inkább nacionalista, mint vallási törekvések mozgatták. Kijelentette, hogy Dajan jogtalanul tiltotta meg a zsidók imádkozását a Templom-hegyen, hiszen a szent helyekről szóló törvény minden hívő számára biztosította a kegyhelyek elérését. Úgy vélte, mivel az ősi Izraelnek a Templom hegy nemcsak vallási, de politikai központja volt, a Knesszetnek, az elnöki rezidenciának és a kormányhivataloknak a Hárámra illene költözniük.[632] A jelentősebb zsidó ünnepeken a Templom-hegy hívei ma is imádkoznak a Hárámon, ahonnan a rendőrség távolítja el őket rendszerint. Hasonló gondolkodás vezérelte a Magribi negyed lebontását: Izrael jobboldalának szemében a zsidók visszatérése a szent helyre magában foglalta a muszlim jelenlét megsemmisítését Mindez 1967 augusztusában is megnyilvánult, amikor Goren rabbi és jesivájának néhány diákja Av kilencedikén a Hárámra sietett, majd miután visszaverték a muszlim őrséget és az izraeli rendőröket, istentiszteletet tartottak, melynek végén Goren rabbi megfújta a sófárt. Az ájtatosság az iszlám elleni szent háború fegyvere lett. Dajan igyekezett kibékíteni a muszlimokat, és a Goren által az egyik mamelúk medreszé-ben létesített rabbinátusi hivatalt megszüntette. Amikor a felzúdulás már csillapodni látszott, Zera Wahrhaftig vallásügyi miniszter egy interjúban kijelentette, hogy a Templom-hegy attól fogva illeti meg Izraelt, amikor Dávid király megvásárolta telkét a jebuzita Araunától;[633] Izraelnek tehát joga van arra, hogy lerombolja a Szikla-dómot és az al-Aksza-mecsetet. A miniszter nem javasolhatta ezt nyíltan, mivel a zsidó törvény kimondta, hogy csak a Messiás építheti fel a harmadik szentélyt. (Ne feledjük, hogy bár az újonnan épült zsidó Templom technikailag a negyedik volna a hegyen, az istentisztelet nem szakadt meg a heródesi épület készítése idején, így az továbbra is a második szentély nevet viselte.) A győzelem napján a Siratófal köveit csókolgató katonáknak úgy tűnhetett, a béke és harmónia új kora kezdődött el. Cion, a béke városa azonban ismét gyűlölködés és széthúzás színtere lett. A zsidó szent helyekhez való visszatérés nemcsak az iszlámmal szemben vezetett új konfliktusokhoz, de magán az izraeli társadalmon belül is szakadást okozott. A Magribi negyed lebontása után keletkezett hatalmas tér szinte azonnal zsidók ellenkezését váltotta ki. Kopek elsietett akciója nemcsak intoleranciára vallott, de az esztétika elleni véteknek is tűnt. A régi, keskeny imaterületről a nyugati fal nagyobbnak tűnt valóságos méreténél. Most azonban alig látszott magasabbnak a tisztán láthatóvá vált Tanzikíja-medreszénél vagy a szulejmáni városfalaknál. “Gigászi kövei mintha összezsugorodtak volna, méretük csökkent” – jegyezte meg egy csalódott



látogató a megnyitás napján. A fal első pillantásra mintha “eggyéolvadt volna a baloldalt álló házak köveivel”. A bensőséges kis imaszentély eltűnt. Az új tér már nem “tette lehetővé a fizikai közelséget, azt az érzetet, hogy az idelátogató négyszemközt találkozhat Teremtőjével”.[634] Hamarosan méltatlan vita támadt a vallásos és világias zsidók között a hely gondozását és szervezését illetően.'[635] A fal turistalátványossággá vált, ahová már nem csak imádkozni jöttek látogatók. A vallásügyi miniszter emiatt új imatérséget akart elkeríteni a fal tövében. A világi zsidók felháborodtak: hogy merészek a minisztérium a többi zsidót elzárni a faltól? Ez még a Jordánokon is ttíltesz! A rabbik hamarosan elkeseredett vitát indítottak a szent térség fizikai kiterjedését illetően. Egyesek szerint a teljes nyugati fal, beleértve az előtte álló teret is, szentség. Ásatásokat indítottak a Tanzikíja-medresze alapjainál, és zsinagógát nyitottak a föld alatti kamrákban, kijelentették, minden feltárt üreg, boltív szentély. A muszlimok természetesen attól féltek, hogy a vallási archeológia radikálisan – és a szó szoros értelmében aláássa szentélyük alapjait. A rabbik egyúttal azon igyekeztek, hogy Jeruzsálemet megtisztítsák a zsidó világiaktól azáltal, hogy a szentély határait egyre mélyebben kiterjesztették a helyhatóság isten nélkül való birodalmába. A harc megerősödött, amikor Benjamin Mazar izraeli régész ásatásokba kezdett Hárám déli végében. A muszlimok megrémültek, hogy a munkálatok megrendíthetik az Aksza-mecset alapzatát. A vallásos zsidók amiatt háborodtak föl, hogy a szent teret istensértő módon háborították, főleg akkor, amikor Mazar a nyugati fal lábától a Robinson boltív felé indult meg. Pár hónappal a város “újraegyesítése” után, máris újabb “szakadás” következett be a nyugati falnál. A fal déli vége történelmi, “világi” terület lett, az egykori imatér helye pedig a vallásosok birodalma. Közöttük a kevés megmaradt arab házból álló semleges övezet – az új senki földje húzódott. Miután a házakat lebontották, a két fél kapzsi szemmel nézte a határtérséget. 1969 nyarán kétszer is előfordult, hogy a hívők átrontottak a szögesdrót kerítésen, hogy felszabadítsák a semleges területet Isten nevében. Az izraeli kormány megpróbálta megőrizni a szent helyek békéjét, miközben maga is csatát vívott Jeruzsálem birtoklásáért az építkezés ősi fegyverével.[636] Izrael késlekedés nélkül új “tényállásokat” kezdett gyártani, zsidókat költözetett Jeruzsálembe, hogy lakótelepekből biztonsági sávot létesítsen Kelet-Jeruzsálem körül. A lakótelepek a Francia-hegyen, Ramat Eskolban, Rámotban, KeletTalpiotban, Neve Jákovban és Tilóban épültek. Ezektől néhány kilométernyire keletre, a Jordán-völgybe lejtő domboldalakon, külső gyűrű jött létre Mále Adumimnál. Az építkezés sebes ütemben haladt, főként a kisajátított arab telkeken. Stratégiai útvonalak kötötték egymáshoz a településeket. Az eredmény nemcsak esztétikai katasztrófa lett – a Jeruzsálemi látképre rátelepedtek az



ormótlan háztömbök –, de a régi, jól működő arab kerületek is megsemmisültek. Az annexió utáni első évtizedben az izraeli kormány egyes becslések szerint ezerötszáz négyzetkilométernyi területet vett el araboktól. A hódítás és pusztítás aktusa volt ez. Mára Kelet-Jeruzsálem területének csak 13,5 százaléka van arab kézen.[637] A várost valóban “egyesítették”, nem létezett többé a zsidó és arab Jeruzsálem közti különbség, bár a város nem az az egységes Cion volt, amiről a próféták álmodoztak. Ahogy Michael Romann és Alex Weingrod izraeli geográfusok megjegyezték, a tervezők katonai szókincse (amikor “bekerítést”, “áttörést”, “behatolást,” “területi dominanciát” és “ellenőrzést” emlegetnek)
nyilvánvalóvá teszi a város arab lakosságával szembeni ellenséges szándékaikat.
[638]
Az al-Kudszíból kiszoruló araboknak meg kellett szervezniük önvédelmüket, habár az építkezési offenzívát nem fékezhették meg, értékes engedményeket csikartak ki a kormányzattól. 1967 júliusában például elutasították az Izrael Államban a muszlim hivatalnokokra kényszerített új törvényeket. A jeruzsálemi kádik nem voltak hajlandók megváltoztatni döntéseiket az izraeli törvények szerint az olyan kérdésekben, mint a házasság, a válás, a vákif ok vagy a nők helyzete. 1967. július 24-én az ulema bejelentette, újjáalakítja a Muszlim Legfelső Tanácsot, hiszen az iszlám törvény tiltja, hogy hitetlenek intézkedjenek muszlimok vallási ügyeiben. A kormány válaszképpen kitoloncoltatta a radikálisabb muszlimokat, de végül rákényszerült, ha hallgatólagosan is, hogy elfogadja a Muszlim Legfelső Tagács létezését. Az arabok sikeres kampányt indítottak az izraeli oktatási rendszer jeruzsálemi bevezetése ellen is, hiszen az nem ismerte e1 nemzeti törekvéseiket, nyelvüket és történelmüket. Évente csak harminc órát szenteltek volna a Koránra, szemben a százötvenhat órányi Biblia-. Misna- és Haggada-tanulással. Az ezekben az izraeli iskolákban érettségizett diákok nem nyerhettek felvételt az arab egyetemekre. A kormány végül kompromisszumra kényszerült, és engedélyezte a városban a párhuzamos jordániai rendszerű oktatást. Az izraeliek ráébredtek, hogy a jeruzsálemi arabság nem annyira befolyásolható, mint az Izrael Államban élők. Augusztusban például polgári engedetlenségi mozgalom indult, általános sztrájkot hirdettek. 1967. augusztus 7-én minden üzlet, vállalkozás és étterem bezárt egy napra. Ami ennél is rosszabb volt, Jasszer Arafat Fatah szervezetének sejtjei működésbe léptek a városban, és terrorhadjáratot indítottak. Október 8-án három ilyen egység megpróbálta felrobbantani a Cion filmszínházat. 1968. november 22-én, a 202. ENSZ-határozat meghozatalának évfordulóján, egy gépkocsiba rejtett bomba tizenkét embert megölt és ötvennégyet megsebesített a Machne Jehuda piacon. 1969 februárjában és márciusában további bombamerényletekre került sor: a



Héber Egyetem Nemzeti Könyvtárának büféjében óriási károk keletkeztek, huszonhat ember megsebesült. Nyugat-Jeruzsálemet több terrortámadás sújtotta, mint Izrael bármely más városát, és ez vezetett, szinte szükségszerű módon, az izraeli megtorló akciókhoz. 1968. augusztus 18-án, amikor bombák robbantak a városközpont több helyén is, több száz fiatal zsidó férfi rohamozta meg az arab városrészeket, boltok kirakatát törte be, és az utcán járó arabokat helybenhagyta. Az izraeli közvélemény felháborodott az antiarab pogromon. De elkeserített mindenkit az arabok gyűlölete és gyanakvása is, amikor 1969. augusztus 21-én az Aksza-mecsetben tűz ütött ki, amelyben elpusztult Núr ad-Din híres szószéke, és a mennyezetet tartó hatalmas faoszlopok. Muszlimok százai rohantak az épületbe, zokogva vetették magukat a lángok közé. Az izraeli tűzoltókat gyújtogatással vádolták. azzal, hogy benzint fecskendeztek a tűzre. Az arabok városszerte tüntettek, és összecsaptak a rendőrséggel. Egyes izraeliek Hárámbeli magatartását figyelembe véve nem is meglepő, hogy a muszlimok a gyújtogatással rögtön egy cionistát vádoltak. Az illető egyébként ey elmebeteg ifjú keresztény turista volt, David Rohan Ausztráliából, aki azt képzelte, a mecset felgyújtásával siettetheti Krisztus második eljövetelét. Hónapokba telt, mire a kormány csillapítani tudta a muszlim félelmeket, és meg tudta győzni őket arról, Rohan keresztény, és nem zsidó ügynök, és hogy a zsidóknak eszük ágában sincs elpusztítani a Hárám szentélyeit.






A következő négy évben aztán baljós nyugalom honolt Jeruzsálemben. Mármár azt lehetett hinni, az izraeliek és arabok végre megtanulnak együtt élni. Nasszer 1970 szeptemberében bekövetkezett halálakor a kormány engedélyt adott a jeruzsálemi araboknak, hogy gyászmenetet tartsanak Izrael Állam ellenségének emlékére. Október 1-jén, csütörtökön, a város teljes arab lakossága összegyűlt és csendesen a Hárámra vonult. A megegyezés értelmében az utcákon nem álltak izraeli rendőrök, mint ahogy Izrael-ellenes jelmondatokat sem lehetett látni sehol. Pedig a palesztinok nem adták fel a harcot, amint azt egyes izraeliek remélték. A szamad (“kitartás”) politikájához folyamodtak, mivel felismerték, leghatékonyabb fegyverük éppen önnön jelenlétük a városban. Kihasználták a jólétet és a gazdasági előnyöket, amelyeket Izrael amúgy is rájuk akart erőltetni. Élték életüket Jeruzsálemben, és gyermekeket nemzettek. “Nem kínálunk ürügyet arra, hogy kilökjenek bennünket” – jelentette ki az egyik palesztin vezető. – “Puszta jelenlétünkkel emlékeztetjük önöket arra nap mint nap, hogy Jeruzsálem problémáját meg kell oldani.”[639] 1973 októberében, jóm-kipúrkor, Egyiptom és Szíria váratlan támadást indított Izrael ellen, ami megváltoztatta a viszonyokat mindkét oldalon. Ezúttal az arabokat kísérte a hadiszerencse, a meglepett izraeli védelmi erők csak napok múltán tudták visszaverni a támadást. A jeruzsálemi palesztinok bizakodóbbak lettek. Remélni kezdték, hogy al-Kudszí izraeli annexiója csak ideiglenes jellegű lesz. Újonnan megnyilvánult közel-keleti elszigeteltségük kizökkentette az izraelieket tétlen nyugalmukból. Feltámadt félelmük ellenzéki mozgalmakat hívott életre Izraelben, főként a vallásos közösségekben. Röviddel a háború után



alapították Kook rabbi tanítványai a Gus Emjonimot (“a Hűségesek Tömbje”).[640] Többé nem rokonszenveztek az izraeli kormánnyal. Isten rendkívüli lehetőséget adott Izraelnek 1967-ben, a vezetés azonban ahelyett, hogy a nemzetközi közösséggel dacolva gyarmatosította volna a megszállt területeket, inkább a gojokkal igyekezett megbékélni. A jóm-kipúr-háború isteni büntetés és figyelmeztetés volt. A világi cionizmus eszménye meghalt. A Gus a megváltás és a Tóra cionizmusát kínálta helyette. A háborút követően tagsága telepeket hozott létre a megszállt területeken, abban a meggyőződésben, hogy szent terjeszkedésük siettetheti a Messiás eljövetelét. A Gus tevékenysége nem Jeruzsálemre összpontosult, hanem Hebronra, ahol Móse Levinger rabbi, a társaság egyik alapítója remek politikai érzékkel elérte Izrael kormányánál, hogy Hebron közelében, Kirjat-Arbánál új várost alapíthasson. Az itteni telepesek azután megpróbáltak több imaidőpontot biztosíttatni az ősatyák barlangjában, ahol a zsidók csak szabott órákban ájtatoskodhattak. Levinger szeretett volna zsidó központot kiépíteni Hebronban, hogy megbosszulhassa az 1929-es zavargásokban lemészárolt zsidókat. A hely, ahol Ábrahám állítólag az emberi alakban megjelent Istennel találkozott, Izrael legerőszakosabb, gyűlölködéstől forrongó városává vált. Amikor 1977-ben Menachem Begin új Likud Pártja a Munkapártot kiütve hatalomra került, a jobboldal reményei feltámadtak, főként azután, hogy az új kormány Ciszjordánia fokozott ütemű betelepítését szorgalmazta. Legnagyobb megdöbbenésükre azonban éppen Begin kezdeményezett béketárgyalásokat az arab világgal. December 20-án került sor Anvár al-Szadat egyiptomi elnök történelmi látogatására Jeruzsálemben, amely után, a következő évben, ő és Begin aláírták a Camp David-i egyezményt. Egyiptom hivatalosan elismerte Izrael Államot, amiért cserébe Begin ígéretet tett arra, hogy kivonul a Sínaifélszigetről. Ez nyílt ellenállást váltott ki a Sínai területén Jamit zsidó városát alapító izraeli telepesekből, akik az utolsó percig harcoltak a település felszámolása ellen. Új jobboldali csoportok jöttek létre az egyezménnyel és a kormánnyal szemben. Jeruzsálemben a megélénkült jobboldali tevékenység a Templomhegyre összpontosult. Slomo Aviner rabbi 1978-ban Kook rabbi Merkáz Haravjának részeként megalapította a Jesiva Ateret Ha-Kohénimet (“Papok Koronája Jesiva”). A jesiva egyik fő céljaként az Óváros judaizálását tűzte ki. Az 1967-es győzelmet követően a kormány helyreállíttatta a jordániai időszakban menekülttáborként használt zsidó negyedet. A megszentségtelenített zsinagógákat rendbe hozták, a megrongálódott öreg házakat lebontották, új épületeket, üzleteket építettek. Az Ateret Ha-Kohénim tagjainak szemében mindez nem volt elég. Az elsősorban amerikai zsidók támogatta jesiva elkezdte a



muszlim negyed arab ingatlanainak felvásárlását, és tíz év alatt több mint hetven épület került tulajdonába.[641] A jesiva elsőrendű feladata azonban a Templom vallásos jelentőségének tanulmányozása volt.[642] Maga Aviner rabbi nem hitt abban, hogy a zsidóknak kellene felépíteni a harmadik szentélyt, hiszen az a feladat a Messiásra várt, de helyettese, Menachem Fruman rabbi azt szerette volna, hogy tanítványai készen álljanak a Messiás megérkeztekor – amire a közeljövőben számított – a templomi avodá-ra. Az áldozati szertartások szabályait és technikáját kutatta, és tanítványainak is előadásokat tartott erről a témáról. David Elboim rabbi hozzálátott a papi köntösök szövéséhez, amiben a Tóra aprólékos – és néha nehezen megfejthető – útmutatásait követte. Mások úgy vélték, hathatósabb intézkedésekre van szükség. Szadat jeruzsálemi látogatása után röviddel a Gus két tagja, Jehuda Ecion és Menachem Livni titkos találkozókat kezdett szervezni egy jeruzsálemi kabbalistával, Jehosua Ben-Sosannal. Lassan megszületett földalatti mozgalmuk, amely fő céljául a Szikla-dóm felrobbantását tűzte ki. Ezzel megállíthatták volna a békefolyamatot, és a világ zsidóságát is ráébreszthették volna vallásos kötelességére. Úgy hitték, ez a spirituális forradalom rábírhatja Istent, hogy küldje el a Messiást, és indítsa el a végső megváltást. A bombaszakértő Livni úgy kalkulált, hogy huszonnyolc precíziós töltettel levegőbe repíthetik a Szikladómot anélkül, hogy környezetét súlyosan megrongálnák. A Golan-fennsík egyik katonai táborából hatalmas mennyiségű robbanóanyagot szereztek. Amikor azonban 1982-ben elérkezett a cselekvés ideje, nem találtak rabbit, aki áldását adta volna a vállalkozásra. Mivel csak Ecion és Ben-Sosan lettek volna hajlandóak a rabbi áldása nélkül belevágni az akcióba, a tervet elnapolták. Az Izraelben támadt vallásos buzgalom nem a részvétet, hanem a gyilkos gyűlöletet terjesztette. Ecion csoportja volt a felelős 1980-ban azért az akcióért, amelyben a terv szerint megcsonkítottak volna öt ciszjordániai arab polgármestert. elégtételként hat hebroni jesiva diák haláláért. Az összeesküvés nem járt teljes sikerrel, csak két polgármestert sikerült rettentő módon megkínozniuk. A gyűlölet új judaizmusa legtökéletesebben Meir Kahane rabbiban testesült meg. Kahane pályája New Yorkban indult, ahol megalapította a Zsidó Védelmi Ligát, amely a fekete fiatalok zsidók elleni támadásait torolta meg. Miután Izraelbe érkezett, Kahane utcai demonstrációkat szervezett Jeruzsálemben, tiltakozásul a keresztény misszionáriusok tevékenysége ellen. Hitt abban, hogy tetteit a gojok szentföldi jelenlétével kapcsolatos egyes rabbinikus tanok igazolják. 1975-ben Kahane Kirjat-Arbába tette át székhelyét, és szervezete nevét Kach-ra (“Így!” – azaz, “erőnek erejével”) változtatta. Fő célja ekkor már az volt, hogy eltávolítsa az arabokat Izrael Államból. 1980-ban



rövid időre börtönbe került, amiért azt tervezte, hogy nagy hatótávolságú rakétával rombolja le a Szikla-dómot. A szélsőjobboldali csoportokhoz nem tanulatlan, buta emberek csatlakoztak. Joel Lerner, akit 1982-ben azért börtönöztek be, mert bombát helyezett el az alAksza-mecsetben, a Massachusetts Institute of Technology-n szerezte diplomáját, és nyelvészprofesszorként is tevékenykedett. A szabadon bocsátott Lerner később kampányt folytatott azért, hogy a Szanhedrin visszaköltözzön a Templom-hegyre. A szélsőséges tevékenység veszedelmesen terjedt. Egyre több ember keveredett kétes vállalkozásokba, köztük hivatali tisztségviselők is. 1983 márciusának végén, Iszrael Ariel rabbit jesivája harmincnyolc diákjával együtt letartóztatták a Hárám felé menet. Az volt a szándékuk, hogy az első szentélynek a heródesi plató alatt rejtőző maradványait föld alatti folyosón át megközelítve ünneplik meg a pészachot a hegyen, ahol – esetleg – föld alatti települést is létrehoztak volna. Arra akarták kényszeríteni a muszlimokat, hogy hozzájáruljanak egy zsinagóga építéséhez a Hárámon. A Siratófal felügyeletével megbízott Meir Jehuda Getz rabbi szintén titkos kutatásokba kezdett a Hárám boltívei alatt, és kampányt folytatott a zsinagóga létesítéséért a hegytetőn. 1984ig, amikor kiderült, hogy Ecion fel akarta robbantani a Szikla-dómot, a harmadik szentély eszméje tabunak számított. Veszedelmes volt még emlegetni is, akárcsak Isten nevét – senki sem tervezgethette felépítését. A tabu azonban megszűnt tabu lenni, az emberek már kezdtek véghezvihető vállalkozásként gondolni a tervre. Ariel 1984-ben megalapította a Cfija (Előretekintő) című folyóiratot, amely nyilvánosan taglalta a harmadik templom ügyét. 1986-ban pedig megnyitotta a Templom Múzeumot, ahol a látogatók a már elkészült edényekre, zeneszerszámokra és papi öltözetekre vethettek pillantást. Sokan azzal az érzéssel távoztak innen, hogy a zsidók tettre készen állnak. Akár igaz, akár hamis úton semmisülnek meg a Hárám muszlim szentélyei, ők máris a Cion-hegyre lépnek, hogy kezdetét vehesse az áldozati liturgia. Rémisztő kilátások. Amerikai stratégák a hidegháború tényezőit figyelembe véve megállapították, hogy mivel Oroszország az arabokat támogatta, Amerika pedig Izraelt, ha Ecion terve a Szikla-dóm felrobbantására sikerrel jár, kirobbanhatott volna a harmadik világháború. 1987. december 9-én, éppen hetven évvel azután, hogy Allenby bevonult Jeruzsálembe, megkezdődött a gázai övezetben az intifáda-ként ismert palesztin népfelkelés. Néhány nappal később a keményvonalasnak számító Ariel Saron tábornok beköltözött új lakásába az Óváros muszlim negyedébe – jelképes gesztusként, ami az izraeli jobboldal eltökéltségét fejezte ki, hogy nem hagyják el az arab Jeruzsálemet. Január közepére az intifáda átterjedt Kelet-Jeruzsálemre. Az izraeli katonaság könnygáz bevetésével oszlatta szét a tömeget a Hárámon.



Bár az intifáda Jeruzsálemben nem vált olyan súlyossá, mint a megszállt területeken, zavargások és sztrájkok törtek ki a városban. Izraelnek szembe kellett néznie a ténnyel, hogy al-Kudszí palesztin lakossága még húsz esztendővel Jeruzsálem annexiója után is a megszállt területek lázadóival rokonszenvezik. Az intifáda gyakorlatilag ismét két részre szakította a várost. Ezúttal nem húztak fel szögesdrót kerítést, aknákat sem telepítettek Kelet- és Nyugat-Jeruzsálem közé a senki földjére. Jeruzsálem arab felének területére többé nem léphettek biztonságban az izraeliek. Ha átlépték a láthatatlan határvonalat, számíthattak rá, hogy autójukat vagy őket magukat kövekkel dobálják a palesztin fiatalok, és az incidens még el is fajulhat. Kelet-Jeruzsálem ellenséges területté vált. Az intifáda meglepő sikert aratott a nemzetközi színtéren. A világ közvéleménye másképpen szemlélte Jeruzsálemben és a megszállt területeken az agresszív izraeli jelenlétet, miután láthatták, izraeli katonák hogyan üldözik és lövik le a köveket hajigáló gyerekeket, vagy hogyan törik el a köveket dobálók kezét. A felkelést az izraeli megszállás korában felnőtt ifjú palesztin nemzedék tervelte ki, amely nem hitt az oly nyilvánvalóan kudarcot vallott PFSZ (Palesztin Felszabadítási Szervezet) politikájában. Az intifáda nagy hatást tett az arab világra. 1988. július 31-én Huszein király drámai nyilatkozatban mondott le Jordánia nevében Ciszjordániáról és Kelet-Jeruzsálemről amelyeket most már a palesztin nép jogos tulajdonának ismertek el. A keletkezett hatalmi űrt a PFSZ igyekezett betölteni. Az intifáda-mozgalom vezetése sürgette a PFSZ-t, hogy hagyjon fel működésképtelen politikájával. Akár tetszett a palesztinoknak, akár nem, az izraeli-palesztin játszma ütőkártyáit Izrael és az Egyesült Államok tartotta kezében. Követelték, hogy a PFSZ hagyjon fel elutasító magatartásával, fogadja el az ENSZ 242. határozatát, ismerje el Izrael Államot, és határolja el magát a terrorizmustól. 1988. november 15-én a PFSZ elfogadta az új irányvonalat, és elismerte Izrael létének és biztonságának jogát. Kiadták a Palesztin függetlenségi nyilatkozatot. Kikiáltották a palesztin államot, amely Izrael mellett, Ciszjordániában jönne létre, és Palesztina Állam fővárosa Jeruzsálem (al-Kudszí al-Sárif) lenne. Az intifáda megerősítette az izraeli békemozgalmat. Olyannyira nyilvánvalóvá vált a palesztinok kérlelhetetlensége függetlenségük és önrendelkezési joguk kivívását illetően, hogy egyre kevesebb izraeli utasíthatta el követeléseiket. Ami még fontosabb, a kevésbé engedékenyek gondolkodása is megváltozott. A palesztin kérdésben mindig roppant határozott Jichák Rabint az intifáda győzte meg arról, hogy Izrael nem tarthatja meg embersége elvesztése nélkül a megszállt területeket. Az izraeli hadsereg erejét nem vethették be vég nélkül az intifádá-ban részt vevő gyermekek és anyáik ellenében. Rabin, akit 1992-ben



választottak meg miniszterelnöknek, kész volt béketárgyalásokat kezdeni a PFSZ-szel. A következő évben Izrael és a PFSZ aláírta az oslói egyezményt, amely a gázai övezetet és Ciszjordánia egy részét (először Jerikó környékét) átadta a palesztin hatóságoknak. Arafat és Rabin Washingtonban, a Fehér Ház kertjének gyepén fogott kezet egymással. Az oslói egyezmény kiváltotta egyesek ellenállását. Az emberek mindkét oldalon úgy érezték, vezetőik túl sok engedményt tettek. A Jeruzsálem jövőjével kapcsolatos tárgyalásokat 1996 májusára halasztották – kimondatlanul elismerve ezzel, hogy a város kérdése mind közül a legnehezebben megoldható. Hogy mennyire így van, tanúsítja az 1993-as jeruzsálemi helyhatósági választások végeredménye. Teddy Kollek polgármester vereséget szenvedett a konzervatív Likud Párt jelöltjével, Ehud Olmerttel szemben. Kollek, a Magribi negyed és az arab helyhatóság lerombolásában játszott 1967-es szerepe ellenére liberálisnak számított. Rengeteg figyelmet szentelt a jeruzsálemi arabságnak, néha még pártjukat is fogta. Minden tőle telhetőt elkövetett azért, hogy Jeruzsálemben fennmaradjon az arab életvitel. Mindazonáltal Kollek a város “újraegyesítésének” elkötelezett híve volt. Világszerte lelkes hangú előadásokban szólt az egységes város eszményéről, amelyet a “megosztottság” és a szögesdróttal jelzett határok emléke kísértett. Kollek Jeruzsálemében az egység nem jelentett egyenlőséget. Egy nemrégiben készült felmérésből kiderül, hogy 1967 óta hatvannégyezer-nyolcszáznyolcvan lakás épült Jeruzsálemben, de ebből csak nyolcezer-nyolcszáz a palesztinok számára. A város kilencszáz köztisztasági alkalmazottja közül csak tizennégyen dolgoztak Kelet-Jeruzsálemben. A régebbi arab negyedeket nem kötötték össze új utakkal.[643] Világos tehát, hogy még egy jó szándékú, “liberális” izraeli is részrehajló. Ráadásul, az izraeli kormány által elfogadott fejlesztési tervek megakadályozták a palesztinokat abban, hogy hasznosítsák a kelet-jeruzsálemi telkek nyolcvanhat százalékát. A helyhatóság megbízására készített friss felmérés tanúsítja, hogy az előbbiek következtében huszonegyezer palesztin család él nem megfelelő körülmények között, vagy hontalan. A lakóterületépítési zónabeosztás hiányában a palesztinok számára szinte lehetetlen építési engedélyt szerezni Kelet-Jeruzsálemben. Az engedély nélkül épült családi házakat pedig lebontatják. 1994-es adatok szerint 1987 közepe óta kétszázhuszonkét palesztin otthont szüntettek meg Kelet-Jeruzsálemben, bár a helyhatóság éves jelentése szerint további harmincegyezer-négyszáztizenhárom lakás épül majd zsidó lakosok számára Jeruzsálemtől északira, délre és keletre.[644] A palesztinokat fokról fokra kiszorítják al-Kudszíból. Az új polgármester, Ehud Olmert, Teddy Kollektől eltérően, nemigen hajlott liberális gondolkodásra:



“Kelet, és nem nyugat felé terjesztem ki Jeruzsálemet” – jelentette be. “Mindent elkövetek azért, hogy biztosítsam, a város izraeli ellenőrzés alatt marad fenn az idők végezetéig.”[645] Hozzáállása nem sok jót ígért a béke szempontjából. Olmertnek nem kellett az izraeli liberálisok támogatását elnyernie. Úgy került hatalomra, hogy szövetkezett Jeruzsálem ultra-ortodox zsidóival, akiknek száma az elmúlt években jelentősen megnövekedett. Többé nem maradtak meg a Mea Seárim gettójában, a város északi kerületeinek zömében többségbe kerültek. 1994-ben a tíz év alatti jeruzsálemi zsidó gyerekek ötvenkét százaléka ultraortodox családból származott. Ezek a csoportok nem keresték a békét az arabokkal. Céljuk az volt, hogy Jeruzsálemet hitbuzgó várossá tegyék, és a világi zsidókat megregulázzák. Azt akarták, hogy kevesebb nem kóser étterem, kevesebb színház és szórakozóhely tartson nyitva szombatkor. Olmert támogatói nem hittek abban, hogy meg kell osztaniuk hatalmukat a palesztinokkal. Az ultra-ortodoxok szemében, akárcsak a szélsőjobboldaliakéban, a megosztás szakadást jelentett, a megosztott Jeruzsálem pedig halott Jeruzsálemet. Az izraeli kormányok több ízben kijelentették: Jeruzsálem a zsidó állam örökös és oszthatatlan fővárosa, ahol nem merülhet fel a hatalom megosztásának kérdése. A vezetés arra törekszik, hogy a palesztinok elvessék azt az igényüket, hogy al-Kudszí legyen a fővárosuk. A közvélemény azonban változik. Az intifáda kezdete óta Jeruzsálem gyakorlatilag megosztott várossá vált; egyre kevesebb olyan területe van, ahol arabok és zsidók mindennapi életük során találkozhatnak. Nyugat-Jeruzsálem fő üzleti negyede szinte teljes egészében zsidó, az Óváros majdnem egészében arab. Az egyetlen vitatott terület az izraeliek által provokatív módon betelepített kelet-jeruzsálemi lakóövezet. Egyre több izraeli fogadja el tényként a megosztottságot. Hiszen mi haszna “uralni” egy területet, kérdezik sokan, ahová az ember csak fegyveres kísérettel léphet? Egy 1995 májusában az Izrael-Palesztina Kutató- és Információs Központ számára készült közvélemény-kutatás kimutatta, hogy bármily meglepő, az izraeli zsidó felnőtt lakosság huszonnyolc százaléka fogadna el valamiféle hatalommegosztást a Szent Városban, feltéve, hogy a zsidó kerületek izraeli kézen maradnak. 1995. május 13-án Fejszál Huszeini, a PFSZ jeruzsálemi képviselője, beszédet mondott az arab földek kisajátítása ellen tiltakozó tüntetésen. Az Óváros falai előtt, az egykori senki földjén állva Huszeini kijelentette: “Arról a napról álmodom, amikor egy palesztin. mikor azt mondja, »a mi Jeruzsálemünk«, palesztinokra és izraeliekre gondol, és ha egy izraeli mondja, »a mi Jeruzsálemünk«, izraeliekre és palesztinokra gondol.”[646] Válaszképpen hétszáz vezető izraeli személyiség, köztük írók, kritikusok, művészek és egykori knesszetképviselők, írták alá a következő közös nyilatkozatot:



Jeruzsálem a miénk, izraelieké és palesztinoké muszlimoké, keresztényeké és zsidóké. A mi Jeruzsálemünk mozaik, mely azokból a kultúrákból, vallásokból és korokból állt össze, melyek városunkat gazdagították a kora ókortól egészen napjainkig kánaániták és jebuziták és Izrael népe, zsidók és hellének, rómaiak és bizánciak, keresztények és muszlimok, arabok és mamelúkok, ottománok és britek, palesztinok és izraeliek. Nekik, és mindazoknak, akik hozzájárultak a maguk módján a város fejlődéséhez, helyük van Jeruzsálem spirituális és valóságos térképén. A mi Jeruzsálemünknek egységesnek kell lennie, nyitottnak mindenki előtt, minden lakója birtokának, ahol nincsenek határok és szögesdrótok közöttünk. A mi Jeruzsálemünknek két állam fővárosává kell válnia, melyek egymás mellett élnek majd ebben az országban Nyugat-Jeruzsálem Izrael Állam fővárosa és Kelet-Jeruzsálem Palesztina Állam fővárosa. A mi Jeruzsálemünk tiszte, hogy a béke fővárosa legyen.[647]
Ahhoz, hogy Cion valóban a béke, és ne a háborúskodás és gyűlölködés városa legyen, ki kell dolgozni valamiféle hatalommegosztást. Számos javaslat született erre. Lehetne Jeruzsálem nemzetközileg ellenőrzött corpus separatum. Fennmaradhatna az izraeli fennhatóság, ahol különleges jogokat biztosítanának a palesztin hatóságnak, vezethetné közös izraeli-palesztin kormányzat az osztatlan várost, működhetne két különálló helyhatóság vagy egy helyhatóság, két különálló végrehajtó ággal. A heves vita még nem ért véget. Amíg azonban az alapelvek nem világosak, minden terv csak utópia. Mit tanulhatunk Jeruzsálem történelméből a jövőre nézve? 1995 őszén az izraeliek egész éves ünnepségsorozatot indítottak el a város Dávid király általi bevételének háromezredik évfordulója tiszteletére. A palesztinok tiltakoztak, mivel a fesztiválban az egészében zsidó Jeruzsálemért folytatott propaganda eszközét látták. Pedig Dávid győzelme talán hívebben kifejezi az ő ügyüket, mint a konzervatív izraeliek szeretnék. Láthattuk, hogy a monoteista hódítóknak mindig szembe kellett nézniük a ténnyel, hogy Jeruzsálem más népek szent városa volt előttük. Mivel mindhárom vallás védi az egyén abszolút és szent jogait, a győztesek hitbéli őszinteségének próbája, miként bánnak elődeikkel a Szent Városban. Dávid király ebből a szempontból, amennyire hézagos



adatainkból megállapíthatjuk, kiállta a próbát. Meg sem próbálta kiutasítani a város jebuzita lakóit. A jebuzita hivatalok helyükön maradhattak, a szent helyeket nem sajátították ki. Dávid uralma alatt Jeruzsálem gyakorlatilag jebuzita város maradhatott. Izrael Állam azonban nem jól vizsgázott. 1948-ban harmincezer nyugat-jeruzsálemi palesztint fosztottak meg otthonától, és 1967 óta megállás nélkül folyik az arab földek kisajátítása, és egyre gyakoribbak a Hárám al-Sárif elleni sértő szándékú, veszedelmes támadások. Mégsem az izraeliek Jeruzsálem legrosszabb hódítói. Elődeiket nem mészárolták le, mint a keresztesek tették, ki sem tiltották őket véglegesen, ahogy a bizánciak utasították el a zsidókat. Másfelől azonban az Omár kalifa által magasra állit ott mércét sem ütötték meg. A jelenlegi szomorú helyzet iróniája, hogy a múltban kétszer is Jeruzsálem muszlim hódítói tették lehetővé, hogy a zsidók visszatérhessenek szent városukba. Omár és Szaladin, miután a keresztény uralkodók helyébe léptek, arra buzdították a zsidókat, telepedjenek Jeruzsálembe. Az 1967-es diadal valóban mitikus esemény volt, amelynek jelképisége megrendítő. A zsidóság végre valóságosan is visszatért Cionhoz. Habár Cion kezdettől fogva több puszta anyagi valóságnál. Eszmény is egyben. Ciont a jebuzita kor óta tisztelték a béke városaként, a harmónia és egység földi Paradicsomaként. Ezt az ideált a zsidó zsoltárszerzők és próféták éltették tovább. A jelenkor cionista Jeruzsáleme azonban nem felel meg ennek az eszménynek. Az Ábrahám három hite közötti viszonyt végképp megmérgező keresztes háborúk óta Jeruzsálem feszült légkörű, ellenséges város, amelyben egyre erősebbé vált az egymással szembeni vetélkedés. Nemcsak zsidók, keresztények és muszlimok harcoltak és mérkőztek egymással, de a három nagyobb közösséget is heves szektaharcok szakították elkeseredetten küzdő szekértáborokra. Jeruzsálemben minden tizenkilencedik századi esemény oka vagy következménye az egyre erőteljesebb vetélkedés volt. A keresztény felekezetek ma is acsarkodnak még egymásra Krisztus sírja felett. A hatnapos háború érzelmi diadala után nem sokkal pedig már késhegyig menő harcok folytak a vallásos és világias zsidók között a Siratófalnál. Jeruzsálem ma nem Cion, a nyugalom Dávid király alapította menedéke. Izrael mindenekfelett a nemzetbiztonság fontosságát tartja szem előtt. Míg a palesztinok szabadulást szeretnének, az izraeli zsidók biztos határokat. A zsidó történelmet jellemző viharokat figyelembe véve, ez nem is meglepő. Az emberek elsősorban biztonságot várhatnak el egy várostól. Az ókori világ királyainak egyik legfontosabb kötelezettsége volt, hogy a város erődítésével biztosítsák a nép számára az áhított nyugalmat. Cion már első napjaitól kezdve a béke falakkal körülvett szigete próbált lenni, amelyet azonban Abdi-Hepa korától kezdve folytonosan fenyegettek ellenségei. A ma Jeruzsáleme megint ostromlott



erődváros, amelynek keleti határait úgy veszik körbe az ormótlan új lakótelepek, mint az egykori keresztes várak. A falak azonban mit sem érnek, ha odabenn a városban pusztító viszály dúl. Pesszimista megfigyelők szerint, amennyiben nem sikerül valamiféle mindkét fél számára elfogadható megoldást találni, Jeruzsálem éppolyan viharos és veszedelmes várossá válhat lakói számára, mint Hebron. Cion szentség eszményének alapvető része már legkorábbi évei óta a társadalmi igazságosság. Az ókori uralkodók hittek abban, hogy elsősorban ezáltal biztosíthatják városukban az isteni rendet, amelyben az istenek békéjét és biztonságát élvezhetik. A társadalmi igazságosság ideálja központi szerepet játszott a jebuzita Jeruzsálem Baal-kultuszában. A zsoltárok és próféciák azt hirdették, Cionnak a szegények menedékévé kell válnia. A próféták kitartottak meggyőződésük mellett, hogy a szent helyek imádata önmagában értelmetlen, ha a zsidók elhanyagolják a társadalmukban élő elesetteket. P. szent törvényeinek lényege az együttérzés és szeretet az “idegen” iránt, akit a zsidóknak be kell fogadniuk. A társadalmi igazságosság a Korán üzenetében is kiemelt helyen szerepel, ahogy az Ajjúbida- és mamelúkkorokban folyó jeruzsálemi iszlamizációnak alapfeltétele volt a részvét gyakorlása. Ugyanilyen központi szerepet játszott az első úttörők szocialista cionizmusában. Sajnos a palesztinokat a mai napig nem fogadták be Cionba, még Teddy Kollek polgármestersége alatt sem. Az izraeliek gyakran hangoztatják, hogy a jeruzsálemi palesztinok sokkal jobb körülmények közt élhetnek, mint egy feltételezett arab államban. Ez még igaz is lehet, de a palesztinok nem más arab népekhez mérik jólétüket, hanem zsidó honfitársaikéhoz. Ha azt hirdetjük, a város “szent”, miközben a jeruzsálemi szentség alapfeltételét, az igazságosságot nem biztosítjuk, veszedelmes úton járunk. Talán levonhatjuk a következtetést régebbi korok birodalmainak példájából, hogy a város birtoklásának hangsúlyozása a részvét gyakorlása nélkül veszedelmes következményekkel járhat. A Hasmoneus Jeruzsálemben nem jutott szerep a részvétnek. A Hasmoneusok, miután bevégezték áldozatos harcukat a zsidó Jeruzsálem egységéért, egy olyan királyság urai lettek, amely nem sokban különbözött a legyőzött hellén zsarnokságtól. Az új urak magatartásukkal maguk ellen fordították a részvét és felebaráti szeretet fontosságát hangsúlyozó farizeusokat. Végül a farizeusok több ízben is Rómához fordultak, hogy döntse meg a zsidó királyok uralmát. Még az idegen hatalmat is könnyebben elviselték, mint a rossz zsidók királyságát. A keresztény Jeruzsálem különösen döbbenetes példákkal szolgál arra nézve, mi történik, ha a részvét és a mások jogai iránti feltétlen tisztelet semmissé válik. Az Újszövetség világosan kifejti, felebaráti szeretet nélkül a hit mit sem ér. Ez az



eszmény azonban sohasem vált a keresztény Jeruzsálem-kultusz részévé, talán azért, mert a város iránti hódolat csak későn jelent meg a kereszténységben, és meglehetősen váratlanul. A bizánci kor Jeruzsálemében a keresztények erőteljes istenélményt élhettek át, de a városban a szeretetnek nem jutott szerep. Nemcsak a keresztények ugrottak egymás torkának, de a pogányság és a judaizmus lerombolását és kirekesztését is az új Jeruzsálem szentsége és egysége feltételének tekintették. A keresztények kárörömmel figyelték a zsidók sanyarú sorsát. A legelkötelezettebb szerzetesek közül egyesek éppen azért telepedtek meg a Szent Városhoz közel a júdeai pusztaságban, mert megátalkodott antiszemiták voltak. A keresztény császárok intoleráns politikája végül elidegenítette és a birodalom ellenségeivé tette a zsidókat és “eretnekeket”. A zsidók lelkesen üdvözölték emiatt Palesztina perzsa és muszlim hódítóit, sőt még segítséget is nyújtottak nekik. A keresztes Jeruzsálem természetesen még ennél is kegyetlenebb város volt. Mészárlás és rablás teremtette meg. A mai izraeliekhez hasonlóan a keresztesek idegen szigetként hozták létre a Közel-Keleten királyságukat, melynek léte külföldi adományoktól függött, és melyet mindenünnen ellenséges államok vettek körül. A keresztes királyság egész történelme a létért folytatott küzdelemből állt. Láthattuk, hogy a keresztesek, akárcsak az izraeliek, a biztonságot tartották szem előtt – nem ok nélkül. A keresztes Jeruzsálem ezért nem is alkothatott maradandó emlékeket, hiszen a képzőművészet és az irodalom háborús légkörben nem életképes. Jeruzsálem egyes frank lakói, akárcsak a mai izraeliek közül sokan, felismerték, hogy királyságuk nem maradhat fenn nyugati gettóként a Közel-Keleten. Normális viszonyt kellett kiépíteniük a muszlim világgal. A keresztesek vallásosságába azonban mélyen beleivódott a gyűlölet. Előfordult, hogy egyetlen iszlám szövetségesükre támadtak, sőt közösségükön belül is egymás ellen fordultak. A gyűlölet vallása nem működőképes, mert könnyen önpusztítóvá válhat. A szent hely öncélú birtoklását, a részvét fontosabb kötelmét figyelmen kívül hagyó, sivár vallásosság egyik legérzékletesebb példája a keresztény szekták véget nem érő vitája a Szent Sírbazilikában. Az egyistenhívő vallásokban bálványimádásnak számít a vallás egyedüli céljának egy-egy szentélyt vagy várost tekinteni. Azt számtalanszor láthattuk, hogy ezek a fizikai létezők önmagukon túl, egy magasabb rendít valóságra mutató jelképek csupán. Jeruzsálem és szent helyei numinózus szerepet játszanak. Általuk zsidók, keresztények és muszlimok milliói számára válik elérhetővé a szentség. Ennek következménye, hogy, mint láthattuk, számos monoteista számára elválaszthatatlanok magának Istennek a képzetétől. Mivel az istenség nem egy “valahol” létező, transzcendens lény, hanem az én mélyén is



megtapasztalható valóság, a szent helyeket az ember benső világa részének tekintették. A zsidók, keresztények és muszlimok egy-egy szentély megpillantásakor néha saját magukkal szembesülnek döbbenetes, megrázó erejű élmény során. Emiatt nehéz tárgyilagosan közelíteniük Jeruzsálemhez és problémáihoz. Számos nehézség forrása, hogy a vallást identitáskeresésnek is tekinthetjük. A hit egyik feladata, hogy segítségével felépíthessük én tudatunkat: hogy magyarázatot találjunk arra, honnan jöttünk, miért különlegesek és másokétól eltérőek hagyományaink. Ez azonban a vallásnak nem egyedüli feladata. Minden nagy világvallás azt hirdeti: fontos, hogy meghaladjuk gyarló, önző énünket, mely gyakran mások fölébe kerülve akarja megteremteni saját biztonságát. Az éntől való eltávolodás nem csak misztikus célkitűzés. A részvét gyakorlása is megkívánja: megköveteli, hogy mások jogait saját önző vágyaink elé helyezzük. Jeruzsálem történelmének egyik nyilvánvaló tanulsága, hogy az ennek ellenkezőjét hirdető romantikus mítoszokkal szemben a szenvedés nem tesz senkit jobb, nemesebb emberré. Igen gyakran éppen az ellenkezőjével találkozunk. Jeruzsálem a babiloni fogság után vált másokat kirekesztő várossá, miután az újonnan született judaizmus segítette a zsidókat abban, hogy megőrizhessék identitásukat a dominánsan pogány világban. Deutero-Izajás azt hirdette, a Cionhoz való visszatéréssel a béke új kora veszi kezdetét, de a Gola a palesztinai ellentétek forrásává tette Jeruzsálemet, amikor kizárta onnan az Am Há Erec népét. A római hatalomtól elszenvedett vallásüldözés élménye nem tette a keresztényeket együtt érzővé mások szenvedései iránt. AI-Kudszí pedig egyre agresszívebben óvta iszlám jellegét, miután a muszlimok megszenvedték a keresztes hódítást. Nem meglepő tehát, hogy a röviddel a vészkorszak katasztrófája után alapított Izrael Állam sem mindig vidám és jóindulatú politikát követett. Láthattuk, hogy az ókor népei többek között éppen a pusztulástól, megsemmisüléstől való félelmükben építettek maguknak szent városokat és templomokat. Az ókori zsidók mitológiája beszámolt az utazásról a pusztaság démoni birodalmán – a semmi földjén, ahol senki és semmi nem élhetett – keresztül, mielőtt elérhették volna az ígéret földjének menedékét. A zsidó nép addig elképzelhetetlen léptékű megsemmisülést élt túl a haláltáborokban. Nem csoda, hogy visszatérésük Cionhoz a hatnapos háborúban olyannyira megrázta őket, és hogy sokak meggyőződésévé tette, új teremtést, új kezdetet éltek át. Ma azonban egyre több izraeli gondolkozik el a Szent Város megosztásán. Sajnos a béke ügyéért elkötelezetten munkálkodó emberek zöme világi életet él. A konfliktus mindkét oldalán a vallás válik egyre ellenségesebbé. Az öngyilkos bombamerényletekre, mások szentélyeinek lerombolására vagy mások



otthonainak elvételére buzdító szélsőségesek apokaliptikus eszmeiségét csak kevesen vallják magukénak, de a gyűlölet egyre terjed. Egy-egy atrocitást követően mindkét oldalon fokozódnak az indulatok, a béke egyre távolibb reménnyé válik. Pedig az i. sz. 66-ban a Békepárttal szemben álló zélóták tehetők elsősorban felelőssé Jeruzsálem és a Templom pusztulásáért, ahogyan a hitetlenekkel kötött fegyverszünetet bűnnek tartó Reynauld de Chatillon okozta a keresztes királyság bukását. A gyűlölet vallásának hatása egyáltalán nem áll arányban híveinek számával. Ma a konfliktus mindkét oldalán vallási szélsőségesek felelősek az “Isten nevében” elkövetett szörnyűségekért. 1994. február 25-én Baruch Goldstein legalább negyvennyolc palesztin ájtatoskodót lőtt le az ősatyák hebroni barlangjában. A szélsőjobb ma Izrael mártírjának tekinti őt. Szintén mártírnak tekintik a Hamasz iszlám szervezet fiatal nőtagját, aki 1995. augusztus 25-én egy jeruzsálemi busz ellen elkövetett öngyilkos merényletben vesztette életét, mialatt megölt öt embert, és további százhetet megsebesített. Az efféle akciók megcsúfolásai a hitnek, bár Jeruzsálem történelmében gyakran előfordultak. Ha egy föld vagy város birtoklása öncéllá válik, semmi sem fékezheti meg a gyilkos indulatokat. Ha a más emberi lényekben megtestesülő istenség tisztelete feledésbe merül, “Isten” csupán az önigazoló magabiztosság védjegye lesz saját előítéleteinken és vágyainkon. A vallás így válhat az erőszak és kegyetlenség táptalajává. 1995. november 4-én egy béketüntetésen mondott beszéde után meggyilkolták Jichák Rabin miniszterelnököt. Az izraeliek megdöbbenéssel vették tudomásul, hogy merénylője is zsidó volt. Jigal Amir, a végzetes lövéseket leadó fiatal diák kijelentette, hogy isteni útmutatás alapján cselekedett, és hogy mindenkit meg szabad ölni, aki Izrael szent földjét kész az ellenség kezére adni. A gyűlölet vallása önmagát szítja. A gyilkos szenvedély önnön lendületében nemcsak az ellenséget, de a hitbéli társakat is célba veheti. A keresztes Jeruzsálem például éppen így harcolt önmaga ellen, a frankok az öngyilkos polgárháború küszöbén álltak, amikor Szaladin megindította országuk területe ellen a támadást. Egymás iránti gyűlöletük és a véget nem érő belviszály jelentős mértékben hozzájárult ahhoz, hogy vereséget szenvedtek Szaladintól a hittini csatában. Rabin tragikus halála megdöbbentő erejével ráébresztette az izraelieket társadalmuk mély, belső megosztottságára – amit mindeddig a pillanatig megpróbáltak nem észrevenni. A cionisták azért érkeztek Palesztinába, hogy otthont alapítsanak, ahol a zsidók biztonságban élhetnek, távol a gyilkos gojoktól. Azután a zsidók már a földért kezdték ölni egymást. A zsidók világszerte rádöbbentek a fájdalmas tényre, hogy nemcsak áldozatok, de maguk is képesek másoknak kárt és szenvedést okozni. Rabin halála kiáltó példája annak, miként lehet visszaélni a vallással. Izrael vallásának humánus



hagyományai már Ábrahám kora óta hirdették: a más emberi lények iránti tisztelet révén elérhető az istenség. Az emberi lét olyan szentség, hogy egy ember életének kioltása sohasem igazolható bűn. Jigal Amir azonban Józsue könyvének erőszakos erkölcsrendjét követte. A szentséget csak a szent földben látta meg. Az általa elkövetett bűncselekmény mutatja, milyen veszedelmes az efféle bálványimádás. A kabbalista mítoszok azt tanították, ha a zsidók visszatérnek Cionhoz, a világ minden része kijelölt helyére zökken vissza. Rabin meggyilkolása azonban tanúsítja, a zsidók izraeli visszatérése mégsem jelenti azt, hogy a világ rendje így helyreállt. A mitológiát természetesen nem szabad szó szerint érteni. 1948 óta a zsidó nép fokozatos visszatérése Cionhoz azzal járt, hogy palesztinok ezreinek kellett elhagyniuk otthonukat és Jeruzsálemet. Jeruzsálem történelméből már tudjuk, a számkivetettségben a világ végét élik meg a szenvedők, a hiányérzetet és a spirituális gyökértelenséget. A lét értelmetlenné válik, ha hiányzik a biztos pont, az otthon. A múlt gyökeréről lemetszett jelen sivatag, ahonnan a jövőbe nem vezet út. A zsidóság démoni pusztulásként élte meg száműzetését. Tragikus, hogy a szenvedés terhét Izrael Állam, eredeti szándékai ellenére, egyszerűen a palesztinokra ruházta. Nem csoda, hogy a palesztinok sem viselkedtek mindig példamutatóan a létért folytatott harcuk során. Azonban vannak köztük olyanok is, akik felismerték a kompromisszumok szükségességét, amennyiben legalább részben vissza szeretnék kapni hazájukat. Fáradságos utat kellett bejárniuk az oslói egyezményig. Az, hogy a palesztinok hivatalosan elismerjék Izrael Államot, egykor képtelen álomnak tűnt még. A zsidóság száműzetésében Cion a megváltás és a megnyugvás jelképévé vált. Így az sem meglepő, hogy a számkivetett palesztinok szemében is megnőtt al-Kudszí jelentősége. A megsemmisülést megélt két nép ugyanabban a Szent Városban keresi a vigasztalást. A megváltás – akár világi, akár vallási szemszögből nézzük – többet jelent a város puszta birtoklásánál. Lehetőséget kell biztosítani a belső fejlődésre és a szabadságra is. Jeruzsálem történelmének egyik tanulsága, hogy semmi sem visszafordíthatatlan. A város lakói többször nézhették végig városuk pusztulását, majd rettentőnek tűnő újjáépítését. Amikor a zsidók megtudták, Szent Városukat előbb Hadrianus, majd Constantinus mérnökei eltüntették a föld színéről, úgy érezhették, soha többé nem kaphatják vissza Jeruzsálemet. A muszlimoknak is végig kellett nézniük, hogy az akkoriban még legyőzhetetlennek tűnő keresztesek miként szentségtelenítik meg szeretett Hárámjukat. Az építkezésekkel a hódítók saját uralmukat igyekeztek biztosítani, de ehhez a tégla és malter nem volt elég. A muszlimok azért kaphatták vissza városukat, mert a keresztesek a gyűlölet és intolerancia csapdájába estek. Jelenkorunkban, a



körülményekkel dacoló zsidóság visszatért Cionhoz, hogy kiterjessze saját uralmát a Jeruzsálem környéki építkezésekkel. De, amint Jeruzsálem hosszú és tragikus története bizonyítja, semmi sem tart örökké és feltétlenül. Általában azok a társadalmak maradhattak fenn tartósabban, amelyek készek voltak a toleranciára, békésen együtt élni másokkal a Szent Városban. Így, és nem a hatalomért folytatott meddő és halálos harcban kell megélni Jeruzsálem szentségét.



Név- és tárgymutató
Abbász Abbász al-Szaffáh, Abu alAbbászidák Abd al-Malik, kalifa Abdalláh, Jordánia királya Abdalláh, pasa Abdi-Hepa Abdulhámid, szultán Ábrahám
és a keresztények és a muszlimok Absalom Abu Bakr Abu Harb, Tamím Abu Muszlim Abu'1 Latif család Acháb, Izrael királya Acház, Júda királya Achis, Gát királya Ádám Ádil, alAdjabene Adonija Adúdi, Kotekín alAdziz ibn Abaki Aelia Flacilla, császárné Afdál, al-, kalifa Aggeus Ágoston-rendiek Agrippa, I., király Agrippa, II., király Ahmed ibn Túlún Ahmed, I., szultán Ajjúbidák



Ájsah Akiba, rabbi akilpa törzs akkád dinasztia Akrai Királyság (al-) Aksza-mecset és a keresztesek és Izrael a mamelúkok korában az ottománok korában Alamí-család alapítás köve Alchelaj, Jehuda Hai áldozati szertartás állatáldozat emberáldozat
Alexander Janneusz Alexiosz Komnenosz, I., császár Ali ibn Abu Thálib Alibinus alija (felemelkedés) Allah Allenby, Edward, tábornok Alp Arszlán al-Rasída-mecset Alypius Am Há-Erec Amacja, Júda királya amarnai kor
Amenhotep, III, fáraó amerikai kolónia Aminíja-medresze Amir, Jigal Ammoniták amoraim amoriták Ámosz Anastasius, császár Anasztaszisz-templom



Anatólia
Angol Keleti Társaság Anna Komnena, hercegnő Anna, Szent Annás
“antiókhiai közösség” Antiókhosz Sztratégosz Antiókhosz, III.
Antiókhosz, IV.,Epiphanész Antipás Antipater
Antoninus Pius, császár Antoninus, zarándok Aphrodité temploma apokaliptikus mítoszok apostoli hitvallás Apostolok cselekedetei Arabi, Abu Bakr ibn alarabok
keresztény arabok és Izrael és a modernizáció a cionistákkal szemben lásd még palesztinok Arafat, Jasszer arámeus, arámi Arauna, jebuzita király Archelausz archeológia, régészet Arculfus ariánus vita Ariszteász Arisztobulosz, II. árják Arnold, Bamberg püpöke Arnulf de Rohes Áron, főpap Arrieux L. d' Artaxerxész, Perzsia királya



Asera Askelon askenázik Asraf Aknúq al-Gúri, alAsrafíja-medresze Asszíria Aszad törzse Asztarte Atalja, Júda királynéja Athanasziosz Augustus (Octavianus) ausztráliai akilpák Aviner, Slomo Aza, Júda királya Azíz, al-, kalifa
Baal Baalida Bábel tornya Babilon
és a Templom pusztulása a zsidók babiloni fogsága Bajbarsz, al-Záhir Baldouin, I., Jeruzsálem királya Baldouin, II., Jeruzsálem királya Baldouin, III., Jeruzsálem királya Baldouin, IV., Jeruzsálem királya Baldric, Bourgeuil-i Balfour-deklaráció Balian, Ibelini bámót (szent hely) Bar Kochba-felkelés Bar Kozeba, Simon Bar Szoma Barclay, James Bardaki, rabbi Barszbaj, szultán Báruch könyve Batseba



Bazil II., császár beduinok Begin, Menachem Bel Ben-Ami, Mordechaj Ben Cvi, Jichák Ben Gurion, David Ben-Jehuda, Eljazar Ben-Sosan, Jehosua Ben Zakkai-zsinagóga bencések Bene Hezir Benjámin törzse Benjamin, Tudelai Berakhim, Avraham Halévi Berakija, rabbi Berberek Bet Alfa-zsinagóga Bétel Bétel temploma Bethesda-medence Betlehem Bevin, Ernest Biblia
Újszövetség Helynevek lásd még egyes könyveinél Bírák könyve Bisztámíja Bizánc
és a Fátimidák és a muszlimok ottomán meghódítása Bliss, Frederick J. Boemund, tarentinói Borbála, Szent Bordeaux-i Zarándok Brabant hercege és hercegnője brahminok



brit mandátum bronzkor buddhizmus
Cádok Cádok-dinasztia Caesar, Gaius Julius Caligula, császár Camp David-i egyezmény Ceruja Cestius Gallul Cfija (Előretekintő) Chadasza cháverim (a farizeus rituális testvériség tagjai) Churchill, Winston, Sir Churva-zsinagóga Cidkija, Júda királya Cion
és a keresztények vára kultusza Jahve trónra lépése a Cionon és Izrael a Kabbalában mitológiája isteni riválisai és Róma lásd még Templom Cion Nővérei cionizmus Cirill, Aelia püspöke Cirusz, II, Perzsia királya Claudius, császár clunyi apátság Constantia Constantinus, császár (Nagy Konstantin) Constantinus, IX., Monomarkhosz, császár Constantius, II., császár Cumanus



Dadzsaní család Daimbert, Pisa püspöke Dajan, Móse Dajlámi, Fairuz alDálet-terv Damaszkuszi kapu Dániel Daniel al-Kumuszí Dareiosz, Perzsia királya Dareiosz, III., Perzsia királya Daud, al-Naszir Davdevani, Avraham Dávid, Izrael királya Leszármazottai háza és Izrael korának Jeruzsálem-térképe királyságának térképe és a muszlimok sírja tornya és a cionisták Davies, W. D. Demetriosz, II, király dervisek Deuteronomista (D.) (bibliaszerző) Din, Imad adDin, Mudzsír adDio Cassius Dizbiri, aldoketizmus Domitianus, császár Domonkos-rendiek Douglas, Mary Dreyfus-ügy Duff, Douglas Dzsakmaq, al-Záhir, szultán Dzsárdik, Izz ad-Din



Dzsarra törzse Dzsazzar, Ahmed, pasa Dzsebel al-Akrá Dzsemál pasa dzsihád (küzdelem)
E. (bibliaszerző) Eban, Abba Ebjatár Ecion, Jehuda Édenkert, Paradicsom edomiták Efron, a hettita Egeria Egyesült Nemzetek Szervezete (ENSZ) Egyiptom az ókorban brit megszállása és a keresztények Fátinridák, lásd Fátimidák görög uralom alatt és Izrael török uralom alatt Ekhnaton, fáraó El (Baal atyja) EI Elion EI Shaddái Elboim, David Eleazár Eleazár, rabbi Eleona-bazilika Eliade, Mircea Eliasz, pátriárka Eljasib Élohim Elon, Ámosz első világháború Emánu-El Engels, Friedrich



enkainia ünnepe epheszoszi zsinat Epiphanius, ciprusi eredendő bűn tana Érgun Cvej Leumi (Écel) Eskol, Lévi esszénusok etiópok Eudokia, császárné Euszebiosz, Caesarea püspöke Eutropia Eutükhész Eutümiosz Éva evjonim (szegények) Evlija Cselebi exekrációs szövegek Ezdrás Ezekiel Ézsau
Fabri, Felix Fadájl al-Kudszí (Jeruzsálem dicsérete) Farhi, Davide farizeusok Fát Naszr, Abu alFatah Fátimidák Fehér könyv Felix feltámadás Temploma lásd Anasztaszisz-templom az iszlámban Jézus feltámadása
Ferenc, I., francia király ferencesek filiszteusok Finn, James a fordulat kora



Fönícia frankok Freud, Sigmund Frigyes, II., császár frigyláda Fruman, Menachem Fulcher, Chartres-i Fulk, Anjou grófja Fülöp Fülöp, II., francia király
Gabinus gaboni pigmeusok Gábriel Gaius Cassius Gamaliel, I., rabbi Gamaliel, II., patriarcha Gasszán törzse Gutafán törzse Gedalja genfi egyezmény Gerard, apát Gergely, Nüsszai Gesem Gessius Florus
Gesta Francorum
Getszemáni-templom Getz, Meir Jehuda Ghazálí, Abu Kamid alGilgames, király Glaber, Raou1 Gola (a száműzöttek közössége) Goldstein, Baruch Golgota köve Gordon, Aaron David Gordon, Charles, tábornok Goren, rabbi Goren, Slomo, tábornok gótikus építészet



Gottfried, Bouillon Govat, püspök görög ortodoxok
a keresztesek korában az Ottomán Birodalomban görögök, ókori (hellének) Graetz, Heinrich grúziaiak Guibert de Nogent Gus Emjonim (“a Hűségesek Tömbje”) gümnaszion
György, Szent
Há-Kohn, Jószef Há-Kohn, Szolomón haddzs (mekkai zarándoklat) Hadrianus hágai egyezmény Hágána Hágár Haggada Hakim, al-, kalifa Halévi, Jehuda Hamasz Hamurábbi, király Hanafí jogi iskola Hanífa törzse hanuka Hárám al-Sárif és a régészet és a keresztes háborúk és a zsidók
Hárám al-Sárif
a mamelúk korban térképe az ottománok korában és Szaladin
Harizi, Jehuda alHárún ar-Rasíd, kalifa



Hasmoneusok Haszán, al-Naszir, szultán haszidok hatnapos háború Helena Augusta (Szent Ilona) Heliodorosz Heliosz hellén kultúra, lásd görögök, ókori Hénoch Heraklész Herakliosz, császár Herakliosz, jeruzsálemi pátriárka Hermész Hermon-hegy Heródes
Temploma, lásd Templom Herút Párt Herzl, Theodor Hess, Moses hétéves háború hettiták hidegháború Hilkija Hillel Hillel, II., patriarcha Hillel, Mordechaj Ben hinduizmus, brahmanizmus Hippicus Hirám, Tirusz királya Hirkánusz, II. Hiszkija, király Hisztadrút 480 Hitler, Adolf 482-484, 496 hiviták 32 holocaust (II. világháború, nácizmus) holt-tengeri tekercsek Homérosz horiták Hubát



Hugó, Szent Poll hunok huriának húsvét Huszein ibn Ali Huszein, jordán király Huszeiní család Huszeiai, Fejszál Huszeiní, Haddzs Amin alHuszeiní, Huszein Szelim alHuszeiní, Mohamed ibn Musztafa alHuszeiní, Músza Kászim al
Iambilicus Ibrahim ibn Adham, Abu lszháq Ibrahim, pasa Idumea ifjútörök forradalom Igazság Tanítója ihsíd-ek intifáda Isbaal ispotályos, johannita lovagok iszlám, lásd muszlimok Isztambuli-zsinagóga Isztiqlal Izajás Izajás, (Deutero-) Izebel, Izrael királynője Izmael Izrael (ókori)
és Júda Egyesített Királysága Izrael Állam határai izraeli-jordániai fegyverszüneti egyezmény Izsák 46
J. (bibliaszerző) Jádin, Jigál jáfói egyezmény



Jahja ibn Szaid Jahve (JHVH)
és a babiloni fogság mint teremtő Isten 40, 86 trónra lépése és a hellén kor és Heródes és a jezsuiták és Jézus törvénye a Sínai-hegyen és a próféták visszatérése Jeruzsálembe és Róma és a második szentély Jakab, a cádik Jakab, veronai Jákob jakobiták Jakubí Jám (őstenger) Jám-Nachar janicsárok János, Hirkánusz János, IV. pátriárka János, Jeruzsálem püspöke Jarúk Jazíd, kalifa Jázon jebuziták Jedidja (Salamon) Jehosafát, Júda királya Jekrim, Rusalimum hercege Jelenések könyve Jellin, David Jeremiás Jeremiás siralmai Jerobeám Jeromos, Szent Jerusalmi, Móse



Jeruzsálem Újjáépítésére Szervezett Muszlim Jótékonysági Egyesület Jeruzsálem-védő Társaság Jesiva Ateret Ha-Kohénim (Papok Koronája Jesiva) Jesuv Jézus Krisztus szülőhelye keresztre feszítése és a keresztes háborúk mint megtestesült Ige (Lógosz) és a muszlimok passiója feltámadása második eljövetele sírja
Jézus, Sirák fia (Jézus Ben Szira) Joáb Joáház Joakim Joás, Júda királya Jóhanán, ben Zakkai Jojachin, Júda királya Jojakim jóm-kipúr jóm-kipúr-háború Jonatán Jonatán, Hasmoneus Jorám, herceg Jordánia Josephus Flavius Jószef, Tobiád Jovianus, római császár Jozija, Júda királya József, Arimateai József, ősatya Józsue Józsue, rabbi Jubileumok könyve Júda
fogság és visszatérés



Izrael és Júda Egyesített Királysága Júda, I., patriarcha judaizmus, lásd zsidók Júdás (Jézus árulója) Júdás (tanító) Júdás, Makkabeus Julianus, római császár Jung, Carl Gustav Júnó Jupiter Justinianus, császár Juszuf ibn Ajjúb, lásd Szaladin Juvenalis, Jeruzsálem püspöke
Ka'b ibn Akbár Kába Kába fekete köv Kabbala Kach Kadaríja Kahane, Meir Kahn, Zadok Kaifás Káitbej, al-Asraf, szultán Kalischer, Zvi Hirsch Kámil, al-, egyiptomi szultán Kamos Kánaán
zsidó bevándorlás térképe mitológiája karácsony karaiták karmatik Kaszró, II., Perzsia királya Kásszám, al-, sejk katolikusok lásd még keresztes háborúk; ferencesek Kehál Cion-zsinagóga



Kereszt stációi keresztelés keresztények
keresztes hadjáratai, lásd keresztes háborúk őskeresztények a zsidókkal szemben és lzrael zsidó keresztények és a modernizáció és a muszlimok az ottomán
Keresztények
zarándoklatai, lásd zarándokok; és a cionizmus
A Kereszténység Zsidók Közötti Elterjesztésének Londoni Társasága (Londoni Zsidó Társaság) keresztes háborúk keresztre feszítés Khálidí család Khálidí, Juszuf alKhálil, szultán Khálili, Mohamed al-, sejk khalkedóni hitvallás Khátib, Rauhi alkhvárizmi törökök kibucok Kíjárí, alKing-Crane-jelentés Királyok könyve kivonulás knesszet Kollek, Teddy konfucianizmus Kook, Ábrahám Iszhák Kook, Cvi Jehuda kopto koraisiták Korán
és a kereszténység



és a dzsihád és a judaizmus univerzalizmusa
A Könyv Csarnoka (Hekhál HaSzéfer) krétaiak krími háború Krisztus, lásd Jézus Krisztus Krisztus Héber Temploma Krisztus passiója Krónika könyve kumráni szekta Kurasí, Muhjí ad-Din alkurdok Kuszájj ibn-Qiláb
Lábáju, Szichem hercege Lájmel-iskola Lajos, IX., francia király lascaux-i barlang latin keresztények, lásd katolikusok Lawrence, T. E. Lea rítusa Lechi-csoport Lempereur, Jean Leó, III., pápa Leó, Nagy, pápa Lemer, Joel Lévi törzse Leviatán Levinger, Móse leviták Leviták könyve Libanoni erdei palota Likud Párt Livni, Menachem Lloyd George, David Lógosz Lotán, lásd Leviatán Lukiánosz



Luria, Iszhák Lükurgosz
mácevót (oszlopbálvány) Máchpelá barlang madabai mozaiktérkép magribi közösség Mahdí, al-, kalifa Mahmúd, II., szultán Majmonidész Makariosz, Aelia püspöke Malik, Abd alMakkíja-medresze Malkút (Királyság) mamelúkok Mamun, al-, kalifa Manassze, Júda királya Mandelbaum kapu manicheizmus Manszúr, al-, kalifa Maqdiszí, Naszr al-, sejk Marcus Antonius Marcus Aurelius Antoninus Marcus Brutus Marduk Mária Magdolna-kolostor Marjamne Mártírium Marx, Karl második eljövetel második világháború Matan Máté, Edesszai Mattatiás
Maundrell, Henry Maxentius Maximosz, Aelia püspöke Mazar, Benjamin McMahon, Henry



Mea Seárim
Medina (Jaszrib) megtérés
kereszténységre az iszlámra megtisztulás megváltás Mehmet, III., szultán Meir, rabbi Mekka 11,
zarándoklat, lásd haddzs Melania Melania, Ifjabb Melisende, jeruzsálemi királynő Melito, Szárdísz püspöke Melkizedek, király Menelausz, főpap Mennybemenetel-templom
Merjam, Perzsia királynője Merkáz Harav Jesiva Mernepté, fáraó Merodák-Bahdám, Babilon királya Merván, I., kalifa Merván, II., kalifa Messiás és Izrael Jézus mint Messiás és a karaiták és a kumráni szekta és a rabbik és a Templom újjáépítése (harmadik szentély) és a cionizmus Mezopotámia Miatyánk micvó (parancsolatok) Mihály, Szíriai Mikeás Miklós, IV., pápa Milkom



Milton, John Minerva Misgáv Ladach Kórház Misna misztika indiai zsidó
lásd még Kabbala; szúfí. Mitáni Mitnageddik mítoszok kánaánita harcmítoszok aranykor Mizrahi moábiták Moávija ibn Abu Szufján Modesztosz Mohamed maximái éjszakai utazása és mennybemenetele Mohamed Ali Mohamed, Dzsurdzsí, pasa Mohamed ibn Iszháq Mohamed ibn Tugdzs Moloch mongolok, tatárok monofiziták Montefiore, Sir Moses Moqadaszí Mót
Mózes
Istene lásd Jahve
törvénye lásd törvény, mózesi és a muszlimok
Muazzam, Isza alMulk, Szitt almunkacionizmus Munkapárt



Murad, IV., szultán Murak, Mohamed Abu Murray tábornok Muszlim Legfelső Tanács muszlimok
és keresztények konfliktusa és Izrael és a mamelúkok és a modernizáció és az Ottomán Birodalom és a cionizmus
Musztafa, I., szultán Musztafa, pasa
nábáteusok nábluszi (neapoliszi) zsinat Nabonid, Babilon királya Nabukadnecár, Babilon királya Náchmánidész Nácik nacionalizmus arab zsidó, lásd cionizmus Nagy Károly Nagy Sándor nagypéntek Napóleon, császár Napóleon, III., Franciaország császára Nasasibi, Radzsiv alNasszer, Gamal Abdal Naszir-i Kosztó Nátán Náthán, gázai Nea-templom Nebi Músza-ünnepségek Nébó Nechó, II. fáraó Nehemiás német kolónia németek



Népszövetség Néró, császár nesztoriánusok Nesztóriosz, konstantinápolyi pátriárka niceai Credo Nikephórosz, pátriárka Nikodémosz Nimr család Noé Núr ad-Din, Mahmúd nyugati fal, Siratófal és Izrael
Obadiah da Bertinero Obadjáh ibn al-Szamit olimpiai játékok Olmert, Ehud Omajjádok Omár, kalifa Omri, Izrael királya Oniád család Oniász, III. Orbán, II., pápa Oresztész, pátriárka Órigenész ortodox keresztények khalkedóni görög niceai
Ortodox Palesztina Társaság ortodox zsidók oslói egyezmény “oszlopok” Oszmán ibn Affán Otto, Rudolf 29
Ottomán Birodalom
az ottomán Jeruzsálem térképe Ovájmir ibn Szaid Oz, Ámosz



Ozeás 99,
örmények ősatyák
P. (bibliaszerző) Pál, Nolai Palesztinai Kutatási Alap (PEF) Palesztinai Nemzeti Tanács palesztinok parancsolatok Parker, Mlontagu Brownlow párthurok pasák Paula Peel-bizottság Pelagius Pentateuchus perzsák
korának Jeruzsáleme (térkép) pestisjárvány pészach Péter, ibér herceg Petronius Phasael Philón, Alexandriai Pionius Platonizmus Plumer, Lord Poemenia pogányság pogromok polisz
Pompeius Pontius Pilatus a Próféta kupolája Prokhór Protestánsok Ptolemaioszok



Pulcheria puritánok pünkösd
rabbanátusok Rabin, Jichák Rachab Ráchel Rajmund, Tripolisz hercege Ramban-zsinagóga
Ramszesz, III., fáraó Raúf pasa Raymond d'Aguiles Raymond du Puy Rebekka Rechabeám, Júda királya Reform Párt Reformzsidók Reubeni, David Revizionista Párt Reynauld de Chatillon Richárd, I. (Oroszlánszívű), Anglia királya Roach, Edward Keith Róbert barát Róbert, Flandriai Róbert, Normann Róbert, szicíliai király Robinson, Edward Rohan, David Róma
és a keresztények és a zsidók korának Palesztna-térképe román stílusú építészet Romann, Michael Rossi, David dei Rothschild család Rothschild, Lord Roxelána



Rufinus Rufus Timneius Rusalimum (Jeruzsálem legősibb neve)
Sába királynője Sabbatáj Cví Sabinus Sáddád ibn Avsz Saewulf Safjí, alSalamon trónterme Salamon, Izrael királya Bölcsesség könyve Jeruzsálem térképe Salamon korában és a muszlimok Temploma (második szentély), lásd Templom Sálem Samir, Jichák Satumáj Sámuel Sámuel könyve Samuel, Herbert Sanderson, John Sándor, Alexandria püspöke Sára Sarbaraz Sarett, Móse Saria-bíróság Saron, Ariel Sásán, Rusalimum hercege Saul, Izrael királya királysága térképe Saul ibn Maszlija Saulcy, Félicien de Sávuót Schmidt-kollégium Sékina (Isten e világi jelenvalósága) Semer, Naomi Serapis-Aszklépiosz



Sesbaccár Sextus Julius Shaw-bizottság síiták
Simeon
Simeon, ben Eleazár rabbi Simeon, ben Jóhai Simon, cirenei Simon, Hasmoneus Simon, II. Simon, kamtrai Simon, rabbi Sion-hegyi bazilika és a keresztesek és a ferencesek Sirkúh Sisák, fáraó Smith, Jonathan Z. Solomon, Michael, püspök sötét középkor Spafford család Stern, Abraham Stitieglitz, Iszrael “Ariel” Storrs, Ronald, alezredes Svájci Német Szövetség Sykes-Picot-paktum
Szábász Szarlat, Aravár alSzadduceusok szál-i kol (egyetemes béke) Szaladin Szálih, al-Szálih, szultán Szalman, Jákov Szalmanasszár, V., Asszíria királya Szalome Szamaritánusok Számok könyve Szanaballat



Szanchecib, Asszíria királya szanhedrin szaracénok Szargon, II., Asszíria királya Szefárdok szefirák (számtálatok) Szejr
szeldzsúkok Szeleukidák Szelim, L, szultán
Szent Arkangyalok (Hriztagabed)-kápolna Szent Bölcsesség-templom szent geográfia
és a keresztények és a zsidók és a muszlimok mítoszai és a racionalizmus szimbólumai lásd még konkrét címeknél Szent Gilles Raymond Szent István
Szent Jakab-rend Szent János Kórház Szent János, evangélista Szent János, Keresztelő Szent József szent kereszt Szent Lélek Szent Lukács, evangélista Szent Márk, evangélista Szent Márk-templom Szent Máté, evangélista Szent Megyváltó-rendház Szent Pál apostol Szent Péter apostol
Szent Pudenziana-templom Szent Sír-templom tűzeset



és a ferencesek és a görög ortodoxok alaprajza
szentáldozás, úrvacsora szerzetesség Szeszósztrisz, III., fáraó Szet Szibt al-Dzsaúzi sejk szidóniak Szikla-dóm
és a keresztények és a zsidók és az ottománok szimbolizmus az iszlámban a Templom jelképisége és a racionalizmus Szinán Szíria
az ókorban ma muszlimzok Szíriában törökök Szíriában
szíriai keresztények szocializmus Szokolov, Nachum szókratészi módszer Szolomón ben Juda gaón Szolomon, Gersom Szophróniosz, pátriárka szúfik szuk szukót Szukót Sálom-zsinagóga Szulejmán, kalifa Szulejmán, Nagy, szultán Szunniták Születés-bazilika Születés temploma



Szümeón Sztülitész Szűz Mária sírja
Tabari, Abu Dzsafár altabernákulum Tajmíja, Tákijj ad-Din ibn Takíja-ispotály Tálitha Komi-iskola Talmud Tamás, pátriárka Támim törzse Tankréd Tannaim Tanzikíja-medresze taoizmus Tartusi, alTemplom
és a babiloni fogság népe és a keresztények pusztulása és a Hasmoneusok és a hellén kultúra Heródes Temploma és Izrael Templom és Jézus és a kabbala Úr Templom és a muszlimok újjáépítése és Róma Salamon Temploma és a cionizmus
Templom Múzeuma Templom-hegy hívei templomos, templárius lovagok templomosok, templáriusok Teodasz



Teodor, Sztudioszi Teodorik Teremtés terrorizmus arab cionista
Theodosius (zarándok) Theodosius, I., császár Theodosius, II., császár Theodósziosz, Jeruzsálem püspöke Theophanész, jeruzsálemi pátriárka Thesszalosz mágus Tiglátpilezer, III., Asszíria királya Titus, Róma császára Tízparancsolat Tobiádok Tóbiás Tóra
és az ariánus vita elleni keresztény támadások és a görögök és a Hasmoneusok és a Jézus-szekta és a kumráni szekta és a rabbik és Róma és a cionizmus törökök lásd még ottománok törvény
és a keresztények a hódítás törvénye iszlám törvények mózesi törvények Tóra
Traianus, Róma császára Trilles, R. P. Trónmisztika Túlúnidák



Turkán-család Tutmószisz, III., fáraó
umma (a muszlimok közössége) Unur, Damaszkusz hercege Urija, a hettita Uszáma ibn Mundíq utolsó vacsora Uza Uzija, Júda királya
vákif alapítványok Valid, al-, I., kalifa Valid, al-, II., kalifa Vaszití, alVédelmi Párt Végítélet Vespasianus, Róma császára Vilmos, Tiruszi Vincent, Hughes Virágvasárnap vízözön vízvétel ünnepe Volney, Constantin
Wahrhaftig, Zera Warren, Charles Weingrod, Alex Wilson, Charles, kapitány Wilson, Woodrow
Xerxész, Perzsia királya
Young, William Turner Záhir, al-, kalifa Zakariás Zakariasz, pátriárka Zakaríja Zarándokok



fegyveres zarándokok, lásd keresztes háborúk keresztény zsidó muszlim lásd még haddzs zélóták Zengi, Imad ad-Din Zeno, császár Zerubbábel Zeusz, olimpiai Zóhár
Zubeir, Abdalláh ibn alZwingli, Huldrych
Zsabotinszkij, Vladimir zsidó pünkösd Zsidó Ügynökség (Szochnut) Zsidó Védelmi Liga zsidók
keresztény zsidók a keresztények zsidókkal szembeni ellenséges magatartása és a hellén kultúra Izraelben és Jézus messianisztikus reményei és a modernizáció és muszlimok és az Ottomán. Birodalom és rabbik és Róma cionisták, lásd cionizmus
lásd még Izrael (ókori); Júda zsoltárok



Tartalom
Bevezető 1. Cion 2. Izrael 3. Dávid király városa 4. Júda fővárosa 5. Fogság és hazatérés 6. Antiókhia 7. Pusztulás 8. Aelia Capitolina 9. Az új Jeruzsálem 10. A keresztények szent városa 11. Baht al-Maqdisz 12. Al-Kudszí 13. A keresztes hadjáratok 14. Dzsihád 15. Az ottomán város 16. Újjászületés 17.Izrael 18. Cion?
Név- és tárgymutató
[1] Kathleen Kenyon, Digging Up Jerusalem. 1974, London. 78. o.
[2] New York Times 1994. szeptember 8.
[3] A “Türopoión” fordítása “Sajtkészítők völgye”. Josephus Flavius korára az eredeti nevet valószínűleg már elferdítették.
[4] Benjamin Mazar, The Mountain of the Lord. 1975, New York. 45-46. o.; Gosta W. Ahlström,The History of Ancient Palestine. 1993, Minneapolis. 169-172. o.
[5] Mazar. The Mountain of the Lord. 11. o.
[6] Mircea Eliade, A szent és a profán. Berényi Gábor magyar ford. 1996, Budapest. Európa Könyvkiadó.
[7] Mircea Eliade, Paterns in Comperetive Religion. Rosemary Sheed Ford. 1958, London. 1-37. o. és 367



388. o.; Mircea Eliade, Images and Symbols: Studies in Religious Symbolism. Philip Mairet Ford. 1991, Princetou. 37-56. o.
[8] Eliade, A szent és a profán.
[9] Eliade, Patterns in Comparative Religion. 19. o.
[10] Uo., 99-101. o. Vö. R. E. Clements, God and Temple. 1965, Oxford. 2-6. o.; Richard J. Clifford, The Cosmic Mountain in Canaan and the Old Testament. 1972, Cambridge, Massachusets. 4-10. o.
[11] Clifford, The Cosmic Mountain. 4. o.
[12] Eliade, A szent és a profán.
[13] Eliade, Patterns in Comparative Religion. 382-385. o.
[14] Ahlström, The History of Ancient Palestine. 248-250. o.
[15] B. Pritchard, szerk. Ancient Near Eastern Texts Relating to the Old Testamentum. 1969, Princeton. 483-490. o.
[16] Ahlström, The History of Ancient Palestine. 279-281. o.
[17] Ronald de Vaux, The Early History of Palestine. Két kötetben. David Smith ford. 1978, London. I: 6-7. o.
[18] H. J. Franken, “Jerusalem in the Bronze Age: 3000-1000 BC”, in K. J. Asali, szerk., Jerusalem in History. 1990. New York. 39. o.
[19] Kenyon, Digging Up Jerusalem. 95. o.
[20] Uo., 100. o.
[21] Pritchard, Ancient Near Eastern Texts. 483. o.
[22] Clifford, The Cosmic Mountain. 57-59. o.
[23] John C. L. Gibson, Canaanite Myths and Legends. 1978, Edinburgh. 66. o.
[24] Uo., 50. o.
[25] Clifford, The Cosmic Mountain. 57-68. o. (Vö. Zsolt 47!)
[26] Uo., 68. o.
[27] Uo., 77. o.
[28] Uo.. 72. o.
[29] Gilgames eposza. 1:15-18. Vö. Jonathan Z. Smith, “Wisdom's Place” in John J. Collins és Michael Fishbane, szerk.. Death, Ecstasy and Other Worldly Journeys. 1995, Albany. 3-13. o.
[30] Pritchard, Ancient Near Eastern Texts. I 64. o.
[31] Uo., 178. o.
[32] Gibson, Canaanite Myths. 102-107. o.
[33] John Gray, „Sacral Kingship in Ugarit”, Ugaritica 6. 1969. 295-298. o.



[34] Clifford, The Cosntic Mountain; Clements, God and Temple, 47. o.; Ben C. Ollenburger, Zion, the City of the Great King: A Theological Symbol of the Jerusalem Cult. 1987, Sheffield. 14-16- o.; Margaret Barker, The Gate of Heaven: The History and Symbolism of the Temple in Jerusalem. 1991, London. 64. o.; Hans Joachim Kraus, Worship in Israel: A Cultic History of the Old Testament. 1966, Oxford. 201-204. o.
[35] Józs 10:40.
[36] Józs 15:63. Vö. Bír 1:21.
[37] Robin Lane Fox, The Unauthorized Version: Truth and Fiction in the Bible. 1991, London. 225-233. o.
[38] Józs 17: I 1-18, Bír I:27-36.
[39] J. Alberto Soggin, A History of Israel from the Beginnings to the Bar Kochba Revolt AD 135. John Bowden ford. 1984, London. 141-143. o.: Gosta W. Ahlström, The History of Ancient Palestine. 1993, Minneapolis. 347-348. o.
[40] Ahlström, The History of Ancient Palestine. 234-235. és 247-248. o.; Amnon Ben Tor, szerk., The Archeology of Ancient lsrael. R. Greenberg ford. 1992, New Haven és London. 213. o.
[41] G. E. Mendenhall, The Tenth Generation. 1973, Baltimore.; N. P. Lemche, Early Israel: Anthropological and Historical Studies of the Israelite Society Before the Monarchy. 1985, Leyden.; D. C. Hopkins, The Highlands of Canaan. 1985, Sheffield.; R. B. Coote és K. W. Whitelam, The Emergence of Early lsrael in Historical Perspective. 1987, Sheffield.; James D. Martin, “Israel as a Tribal Soeiety”, in R. E. Clements, szerk., The World of Ancient Israel: Sociological, Anthropological and Political Perspectives. 1989, Cambridge. 94-114. o.; H. G. M. Williamson, in Clements, The World of Ancient Israel. 141-142. o.
[42] Ez indokolhatja a különbségtételt Ráchel és Lea törzsei között.
[43] Ter 12:1
[44] Lásd Ter 23:4.
[45] Ter 12:6.
[46] Az elterjedt nézet a név etimológiáját az ákov, “sarok” szóból vezeti le, de a Ter 27:36 a cselvetésre utalva említi a Jákob nevet. Já'ákob eredeti jelentése valószínűleg: „istenáldott”.
[47] Kiv 6:3, a P., papi forrás szerint.
[48] Ter 28:1 1-17.
[49] Ter 18:1-15.
[50] Ter 22:2.
[51] 2Krón 3:1.
[52] Ter 22:14.
[53] Ter 17:20.
[54] Harold H. Rowley, Worship in Ancient Israel: Its forms and Meaning. 1967, London. A 17-19. oldalon összefoglalja a legfőbb érveket a felvetés mellett. Mások Szálemet Szichemmel, a Tábor-heggyel vagy a Gerizim-heggyel azonosítják.
[55] Benjamin Mazar, The Mountain of the Lord. 1975, New York. 157. o.



[56] Josephus Flavius, A zsidók története. 1:40.
[57] Zsolt l 10:4.
[58] R. E. Clements, God and Temple. 1965. Oxford. 43. o.
[59] Uo., 44-17. o.
[60] Jonathan Z. Smith, „Earth and Gods”, in Map Is Not Territory: Studies in the History of Religions. 1973, Leyden. l 10. o.
[61] Mircea Eliade, Patterns in Comparative Religion. Rosemary Sheed ford. 1958. London. 118-226. o.
[62]
Smith, „Earth and Gods”.
[63]
MTörv 32:10.
[64] Jer 2:2; Jób 38:26; Iz 34:12.
[65] Iz 34:11; Jer 4:25.
[66] MTörv 10:1-8; Kiv 25:10-22.
[67] Szám 10:35-36
[68] 1Sám 3:3.
[69] Bír 5:4-5; Törv 33:2; Zsolt 68:8-11. Lásd Richard J. Clifford, The Cosmic Mountain in Canaan and the Old Testament. 1972, Cambridge, Massachusetts. 114-123. o.
[70] Clements, God and Temple. 25-28. o.
[71] ISám 7:2-8:22; 10:11-27 és 12.
[72] Keith W. Whitelam, „Israelite Kingship: The Royal Ideology and Its Opponents”, in Clements, szerk., The World of Ancient lsrael. 119-126. o.
[73] ISám 4:1-11; 5; 6: I-7:1.
[74] 2Sám 1:23.
[75] Ciklag földrajzi elhelyezkedése kétséges. Egyesek a Beershebától negyvennyolc kilométerre fekvő Tel asz-Szaharával azonosítják.
[76] 2Sám 5:6.
[77] A felvetés Jigál Jádin izraeli régésztől származik, aki ezzel az elméletével próbálja magyarázni, hogy később miért volt tilos vakoknak és sántáknak a Templomba lépniük.
[78] A cinur szó jelenthetett „csatornát” is, de ez egyáltalán nem bizonyos. 2Sám 5:8: l Krón I 1:4-7.
[79] 2Sám 5:9. A kifejezést helyesebb volna „Dávid Erődjé”-nek fordítani.
[80] 2Sám 5:8; 1 Krón 1 1:5.
[81] Józs 15:8.
[82] Lásd R. E. Clements, Abraham and David. 1967. London.



[83] G. E. Mendenhall, „Jerusalem from 1000-63 BC”, in K. J. Asali, szerk., Jerusalem in History. 1990, New York. 45.o.
[84] Mendenhall, „Jerusalem from 1000-63 BC”, in K. J. Asali, szerk., Jerusalem in History. 1990, New York. 45. o.
[85] IKrón 21:9. Vö. Gosta W. Ahlström, The History of Ancient Palestine. 1993, Minneapolis. 504-505. o.
[86] Gosta W. Ahlström, “Der Prophet Nathan und der Tempelban”, Vetus Testamentum 11. 1961.; R. E. Clements, God and Temple. 1965, Oxford. 58. o.
[87] Harold H. Rowley, Worship in Ancient lsrael: Its Forms and Meaning. 1967, London. 73. o. és Clements, God and Temple. 42-43. o. Vö. Roland de Vaux, Ancient Israrel: lts Life and Institutions. John McHugh ford. 1961, New York és London. 1 14. és 311. o.
[88] 1Krón 6.
[89] 2Sám 6.
[90] 2Sám 7:6-16.
[91] 1Krón 28:11-19.
[92] 2Sám 24.
[93] Benjamin Mazar, The Mountain of the Lord. 1975, New York. 52. o.; Clements, God and Temple. 6162. o.; Ahlström, The History of Ancient Palestine. 471. o.; Hans-Joachim Kraus, Worship in lsrael: A Cultic History of the Old Testament. 1966, Oxford. 186. o.
[94] lKrón 28:11-19.
[95] 1Krón 28:19.
[96] A Templom nyolc évig épült, a palota tizenháromig.
[97] David Ussishkin, “King Solomon's Palaces”. Biblical Archelogist 36. 1973.
[98] 1Kir 6:1-14; 2Krón 3:1-7.
[99] Szám 21:8-9; 2Kir 18:14.
[100] A nevek jelentése nem világos. Elképzelhető, hogy két áldás kezdőszavai, melyek a dávidi dinasztiához szóltak: Jákin JHVH et kiszéj Dávid el olám vájd. (“Az Úr örökre megtartja Dávid trónját”) és Boász. Jahvé (“JHVH hatalma által”). Boász egyébként Dávid király félig mitikus őse Ruth könyve szerint. De az is lehetséges, hogy az oszlopok csillagászati kapufélfák, melyek között a felkelő nap fénye a Templomba léphetett.
[101] lKir 6:15-38; 2Krón 3:8-13.
[102] Margaret Barker, The Gate of Heaven: The History and Symbolisrn of the Temple in Jerusalem. 1991, London. 26-29. o.; Clements, God and Temple. 65. o.
[103] Ter 1 1:4-9.
[104] Clements, God and Temple. 64. és 69-72. o.; Norman Cohn, Cosmos, Chaos and the World to Come: The Ancient Roots of Apocalyptic Faith. 1993, New Haven és London. 138. o.; Richard 7. Clifford, The Cosmic Mountain in Canaan and the Old Testament 1972, Cambridge, Massachusetts. 177-178. o.



[105] Zsolt 2:6-12.
[106] Zsolt 72:4.
[107] Zsolt 9:10; 16.
[108] Zsolt 48:9.
[109] Cohn, Cosmos, Chaos and the World to Come. 139. o.
[110] 1Kir 11:4-8.
[111] 1Kir 4:18-19.
[112] 1Kir 8:15-24.
[113] 1Kir 11:26-40.
[114] lKir 12:11.
[115] 2Iz 27:1; Jób 3:12 és 26:13; Zsolt74:14.
[116] Jób 38:10. [A fordítás érdekében módosítva.]
[117] Zsolt 89:10.
[118] Zsolt 48:2-4. A legtöbb fordítás a tszpn szót “észak”-ként adja meg, pedig nem indokolt, miért kellene a Palesztina délkeleti részén fekvő Cion-hegyet “északinak” nevezni.
[119] Zsolt 48:13-15.
[120] Zsolt 46:6, 10.
[121] Zsolt 46:1.
[122] Zsolt 99.
[123] Zsolt 47:5-6.
[124] Zsolt 97:2-6; Iz 6:4.
[125] Zsolt 47:2; 99:1-4.
[126] Zsolt 97:9.
[127] Zsolt 84:5-7.
[128] Zsolt 84:3.
[129] 2Sám 7:10-12.
[130] 2Sám 7:10-12.
[131] Zsolt 84:10.
[132] Uzija uralkodásának évszámait, akárcsak a többi király esetében, másképpen számítja a Krónika könyve és a Deuteronomista. Uzija esete azért is különleges, mert betegsége alatt fia, Jotam kormányzott régensként.



[133] Iz 6:3.
[134] Iz 2:2-3.
[135] Iz 11:6-9.
[136] Iz 1:11-12.
[137] Iz 1:16-17.
[138] Ám 5:25-27.
[139] Ám 1:2.
[140] Zsolt 9:10-13 és 10. Vö. Ben C. Ollenburger, Zion, tlte Citv of the Great King: A Theological Symbol of the Jerusalem Cult. 1987, Sheffield. 58-69. o.
[141] Iz 7:14-17.
[142] 2Krón 29 és 30.
[143] Mik 3:12.
[144] 2Kir 29:34.
[145] 2Krón 32:21.
[146] 2Kir 21:1-18; 2Krón 1-10.
[147] 1Kir 8:27.
[148] MTörv 1613-15.
[149] Ezt az eszményt fogalmazza meg a Sema, a zsidó hitvallás: “Halld, Izrael! Az Úr, a mi Istenünk az egyetlen Úr!” (MTörv 6:4).
[150] MTörv 12:1-4.. Vö. Harold H. Rowley, Worship in Ancient lsrael: lts Forrns and Meaning. 1967, London. 106-107. o.; E. Nielsen, Shechem. 1955, London. 45. és 85. o.
[151] 2Kir 22; 2Krón 34:8-28.
[152] 2Kir 23:10-14.
[153] Jer 7:3-7.
[154] A különböző források nem értenek egyet a számadatokban. Jeremiás szerint csak háromezerhuszonhárom embert vittek el Babilonba. Az is elképzelhető, hogy a deportáltak három transzportban hagyták el Júdeát.
[155] 2Mak 2:4-5; B. Jómá 52B; Hórájót 12A; J. Sékálim 6:1.



[156] Jer 29:5-10.
[157] Jer 3:16.
[158] Jer 32:44.
[159] Jer 4:23-26.
[160] Zsolt 74:3-7.
[161] Zsolt 137:9.
[162] Zsolt 79:4.
[163] Jer 41:4-6.
[164]
SiraI4:5-10.
[165] Siral 1:8-9.
[166] 2Kir 25:27-30.
[167] Ezrd 2.
[168] Elias J. Bickermann, The Jews in the Greek Age. 1988, Cambridge, Massachusetts és London. 47-48. o.
[169] Idézi Jonathan Z Smith, “Earth and Gods”, in Map ls Not Territorv: Studies in the Historv of Religions. 1978, Leyden. 119. o.
[170] Zsolt 137:4.
[171] Bickennann, The Jews in the Greek Age. 241-242. o
[172] Ez 1:26-28.
[173] Ez 43:1-6.
[174] Ez 31:34-36.
[175] Ez 40:2 és 48:35.
[176] Ez 47:1 1-12.
[177] Ez 40:48-41:4.
[178] Ez 40:17-19 és 40:28-31.
[179] Ez 47:13-23.
[180] Ez 48:9-29.
[181] Ez 43:10-11.
[182] Mary Douglas, Purity and Danger. 1966, London.
[183] Lev 19:11-18.
[184] Lev 19:33-34.



[185] Ez 44:1 1-16.
[186] Ez 44:16-31.
[187] Jer 31:31-34 és Ez 36:26-27.
[188] Iz 40:3-4, 41:7 9-20 és 44:20.
[189] Iz 52:10.
[190] Iz46:1.
[191] Iz 45:14.
[192] Iz 54:13-15.
[193] Ezd 2:64.
[194] Ag 2:6-9.
[195] Ezd 3:12-13.
[196] Ag 2:6-9 és 20:3.
[197] Zak 2:9. 4:14 és 8:3.
[198] Ezd 4: 1-3.
[199] Ezd 4:4.
[200] Iz 66:1
[201] Iz 66:2.
[202] Iz 65:16-25.
[203] Iz 59:9-12 és 65:1-10.
[204] Iz 56:7.
[205] Neh 1:3-2:8.
[206] Nehemiás például szigorúan bírálja Jeruzsálem korábbi helytartóit, és az valószínűtlen, hogy Ezdrás ellen kifogása lehetne. Ezenkívül, amikor Ezdrás megérkezik, a város virágzik és nagy számban lakják, ami pedig Nehemiás munkálkodásának köszönhető.
[207] Neh 2:3.
[208] Neh 4:11-12.
[209] Neh 7:4-5.
[210] Neh 5.
[211] Seth Kunin, “Judaism” in Jean Holm és John Bowker, szerk., Sacred Place. 1994, London. 121-122. o.
[212] Ezd 7:6.



[213] Ezd7:14.
[214] Ezd 7:21-26; Vö. Bickerman, Jews in the Greek Age. 154. o.
[215] Neh 8.
[216] Ezd 10.
[217] Iz 63: I 6-19.
[218] Josephus Flavius, A zsidók története. 1 1:7.
[219] Uo.. 12:175-185.
[220] Sir 50:7 és 50:10.
[221] Sir45:17.
[222] Sir 45:7.
[223] Sir 50:1-4.
[224] Sir 13:20-27.
[225] Sir, Elöszó:7-14.
[226] A Dániel könyvében szereplő kifejezések, melyek az “oda nem illő dolgok”-at jelölik, a Baal (“Úr”) és a Sémés (“Nap”) szavak elferdítései.
[227] Martin Hengel, Judaism and Hellenism, Studies in Their Encounter in Palestine During the Early Hellenistic Period. John Bowden. ford. Két kötetben. 1974. London. I. 294-300. o.; Elias J. Bickerman, From Ezra to the Last of the Maccabees. 1962. New York. 286-289. o.: The Jews in the Greek Age. 1988, Cambridge, Massachussetts és London. 294-296. o.
[228] Corpus Hermteticum 16:2, in A. J. Festugiere, La Révélation d'Hermés Trismégiste. 1950-1954, Párizs. Négy kötetben. 1:26.
[229] Hai Gaón (939-1038), in Louis Jacobs, Ford. és szerk., The Jewish Mvstics. 1990, London. 23. o. [Magyar fordítása: in Karen Armstrong, Isten története. A judaizmus, a kereszténység és az iszlám 4000 éve. 1996, Budapest, Európa Könyvkiadó. 266. o.]
[230] 1Hénoch 4.
[231] 2Mak 5:27.
[232] lMak 2:44-48.
[233] lMak4:36-61.
[234] lMak 8:17-32.
[235] lMak 10:17-21.
[236] lMak 13:49-53.
[237] Josephus Flavius, A zsidók története. 2:190.
[238] 21 Historica de Legis Divinae Translatione 5, in Extracts from Aristeas Hecateus and Origen and



Other Early Writers. Aubrey Stewart ford. 1895, London és 1971, New York.
[239] 22 Uo., 3. o.
[240] 23 Uo., 4. o.
[241] Josephus Flavius, A zsidó háború. 1:67-69.
[242] 25 Josephus Flavius, A zsidók története. 13:372.
[243] Uo., 13:38 és A zsidó háború. 1:97.
[244] Josephus Flavius. A zsidók története. 13:401.
[245] Josephus Flavius, A zsidó háború. l :148.
[246] A “Filiszteia” országnév latinos elferdítése.
[247] Szukót 5lB.
[248] 3 Josephus Flavius, A zsidó háború 5:210.
[249] Josephus Flavius, A zsidók története. 15:396.
[250] Josephus Flavius, A zsidó háború 2:224-225.
[251] B. Batria 3B.
[252] Josephus Flavius, A zsidó háború. 5:2 I 1-217.
[253] Alexandriai Philón, A különleges törvények. 1:66.
[254] Alexandriai Philón, Kérdések a Kivonulásról. 2:95.
[255] Josephus Flavius, A zsidó háború. 5:19.
[256] Alexandriai Philón, A különleges törvénvek. 1:96-97.
[257] E. P. Sanders, Judaism: Practice and Belief; 63 BCE to 66 CE. 1992, London és Philadelphia. 128. o.
[258] Josephus Flavius, A zsidók története. 4:205 és Alexandriai Philón, A különleges törvények 1:70.
[259] Raphael Patai, Man and Temple in Ancient Jewish Myth und Ritual. 1967, London. 3. fejezet.
[260] A zsinagógák kialakulásának körülményei nem tisztázottak, így több álláspont vetekszik egymással. Annyi bizonyos, hogy a diaszpórában jöttek létre, de nem tudjuk pontosan, mikor. A zsinagóga egyedülálló volt az ókor vallási intézményei közt abban a tekintetben, hogy jobban hasonlított egy bölcseleti iskolára, mint templomra. A zsinagóga inkább a tanulás és imádkozás helyszíne volt, nem a liturgikus áldozatoké. Az i. e. I. században már Jeruzsálemben is több zsinagóga létezett, amelyek közül egyeseket a diaszpórából érkezett közösségek alapítottak.
[261] Lásd, például: Ábóth 1:12-13; Szifré 109B; B. Bátrija 9 A, B; Ábóth Náthán rabbi szerint 7:17 A, B; B. Tánhuna Noé 16A.
[262] Sanders, Judaism: Practice and Belief: 441. o.



[263] Holt-tengeri tekercsek. II QPS 22. Vermes Géza ford., The Dead Sea Scrolls in English 1987, London. 212. o.
[264] 19 Josephus Flavius, A zsidó háború. 1:650-652.
[265] 20 Josephus Flavius, A zsidók története. 17:206-218.
[266] Uo., 8:3.
[267] Mk l 1:9-17; Vö. Iz 56:7 és Jer 7:11.
[268] Mk 13:1-2.
[269] Lk 22:28-30.
[270] ApCse15:34-40.
[271] ApCsel 2:44-47; Mt 5:25-34. Máté rokonszenvezett a zsidó keresztények eszméivel, és nézeteiket szövegébe foglalta. A zsidó keresztények az ő evangéliumát használták.
[272] Gal 2:6.
[273] Mt 5:172.
[274] ApCsel6:l.
[275] ApCsel 7:l-49.
[276] ApCsel8:l.
[277] ApCsel 11:26.
[278] Róm 7:14-20 és Gal 3:10-22.
[279] Jonathan Z. Smith, “The Temple and The Magician”, in: Map Is Not Territory: Studies in the History of Religions. 1978, Leyden.
[280] Fi12:5-11.
[281] Mircea Eliade, Patterns in Comparative Religion. Rosemary Sheed ford. 1958, London. 26-28. o.
[282] Gal 2:10; Róm 15:25-27.
[283] ApCsel 21:26-40.
[284] Ef 2:14-22.
[285] Zsid 5:17 és 12:22-23.
[286] Josephus Flavius, A zsidók története. 18:261-272.
[287] Josephus Flavius, A zsidó háború. 6:98.
[288] Dio Cassius, História. 66:6.
[289] Josephus Flavius, A zsidó háború. 6:98.



[290] Siralmak könyve Rabba. 1:50.
[291] Benjamin Mazar, The Mountain of the Lord. 1975, New York. 113. o.
[292] Antoine Duprez, Jésus et les Dieux Guérrisseurs á la propos de Jean V. 1970, Párizs.
[293] Idézi F. E. Peters, Jerusalem: The Holy City in the Eyes of Chroniclers, Visitors, Pilgrims and Prophets from the Days of Abraham to the Beginnings of Modern Times. 1985, Princeton. 125. o.
[294] Euszebiosz, Egyháztörténet. 4:5.
[295] Órigenész a legendát a Máté tiszteletére rendelt Prédikáció-ban említi. 12B.
[296] Báruch 10.
[297] Yalkut az Énekek énekéről 1 :2.
[298] Ábóth Nátán rabbi szerint. Midrás 6. [Magyar fordítása in: Karen Armstrong, Isten története. A judaizmus, a kereszténység és az iszlám 4000 éve. 1996, Budapest, Európa Könyvkiadó. 98. o.]
[299] Szifre, Leviticus 19:8. [Akiba rabbi szerint.]
[300] Mekilta, Exodus 21:73.
[301] Szanhedrin 4:5.
[302] Baba Mecja 58B.
[303] M. Bérakót 4:5.
[304] Tizennegyedik Áldás [a palesztinai szövegváltozat szerint].
[305] Yalkut az 1 Kir 8-hoz.
[306] Pészikta Kahuna rabbi szerint 103A.
[307] 2Báruch 4.
[308] 4Hénoch 7:26.
[309] 4Hénoch 8:5 és 2-3.
[310] Je122:10-11.
[311] Jel22:1-6.
[312] Lk 24:52-53.
[313] ApCsel 1:8.
[314] Mt 24:1-14.
[315] Jn 1:1-5 és I :14.
[316] Lásd Jn 7:36-39, ahol Jézus .,én vagyok” szavakkal említi saját státusát a Templomban a szukót utolsó ünnepnapja alatt. W. D. Davies kimutatta, hogy az “én vagyok” (Áni áchó) kifejezés a szukkót liturgiájában szerepelt. és valószínűleg a Sékina megjelölésére szolgált. In: The Gospel and the Land: Early



Christianitv and Jewish Territorial Doctrine. 1974, Berkeley. 294-295. o.
[317] Jn 2:19-21.
[318] Jn 4:20-24.
[319] Jn 8:57. Lásd még a 26. jegyzetet. Amikor Jézus elhagyta a Templomot, jelképesen a Sékina távozott a szentélyből vele. In: Davies, The Gospel and the Land. 295. o.
[320] Dio Cassius, História. 69:12. [321] Uo.
[322] Lásd Vergilius, Aeneas 5:785-786.
[323] Mik 2:12.
[324] John Wilkinson ezzel szemben úgy véli, a boltívet Heródes építtette. “Jerusalem Under Rome and Byzantium 63 BC to 637 AD, in: K. J. Asali, szerk., Jerusalem in History. 1990, New York. 82. o.
[325] J. Bérakhót 1:4A, 27. sor; B. Kébót 17A.
[326] T. Avoda Zára 1:19.
[327] Genesis Rabba a:18.
[328] T.B.Megilla 29A.
[329] Mekhilta Visá 14.
[330] T B. Bérakót 6A; Nurneri Rabba 1l :2.
[331] Nurneri Rabba 1:3.
[332] Énekek éneke Rabba 8:12.
[333] M. Kélim 1:6-9.
[334] Pirqe Rabbi Eleazár szerint 31.
[335] J. Bérakót 9:3. 13D.
[336] Michael Avi-Yonah, The Jews of Palestine: A Political History from the Bar Kokhba W'ar to the Arab Conguest. 1976, Oxford. 80-81. o.
[337] Robert L. Wilken, Th Land Called Holy: Palestine in Christian History and Thought. 1992, New Haven és London. 106. o.
[338] Euszebiosz, Egyháztörténet. 4:6.
[339] Euszebiosz.Onomasztikon. 14:19-25.
[340] Melito pünkösdi prédikációja.
[341] Euszebiosz, Az evangélium igazolása. 6:18-23.
[342] Melito pünkösdi prédikációja.
[343] Ireaneus, Eretnekek.-5:35:2; Jusztinost, Dialógus a zsidó Trifonnal 80:5; Órigenész, Alapelvek. 4:2:1.



[344] Órigenész, Kelszosz ellen 3:34; 7:35.
[345] Órigenész, Alapelvek. 4:2:1.
[346] Euszebiosz. Az evangélium igazolása. 1:l :2; 3:2:47; 7:2: 1.
[347] János Cselekedetei 97.
[348] Mt 24:3.
[349] Órigenész, Alapelvek. 4:1:3.
[350] Euszebiosz, Az evangélium igazolása. 6:18:23.
[351] Uo., 3:2:10.
[352] Euszebiosz. Egyháztörténet. 9:9.
[353] Uo.,i:4; Euszebiosz, Az evangélium igazolása. 1:6:42.
[354] Euszebiosz. Az evangélium igazolása. 1:6:42.
[355] Uo., 8:3:1 I-12.
[356] Uo., 5 és Előszó 29.
[357] Uo., 1:6:40.
[358] Uo.. 406 B-C.
[359] Péld 8:22.
[360] Fil 2:R-11.
[361] Euszebiosz. Az evangélium igazolása. 6. Előszó 1.
[362] Uo.. 5. Előszó 2.
[363] Euszebiosz, Constantinus élete. 3:27.
[364] Uo., 3:28; 3:30:1.
[365] Uo., 3:26.
[366] Uo.. 3:28.
[367] Uo., 3:26.
[368] Euszcbiosz. Teofánia. 3:61.
[369] Euszebiosz, Constantinus élete. 3:28
[370] Euszebiosz. Prédikáció a zsoltárokról. 87.
[371] Euszebiosz. Constantinus élete.. 4:33.
[372] Uo.. 3:53.
[373] 2Krón 24:19--22.



[374] Itinerary from Bordeaux to Jerusalem. Aubrey Stewart ford. 1887, London és 1971, New York. 22. o.
[375] Mt 4:5.
[376] ltinerary... 23. o.
[377] Uo., 23-24. o
[378] Cirill, Leckék a katekizmusról. 3:7; 17:13.
[379] Uo., 13:30; 19:22.
[380] Uo., 14:16.
[381] Uo., 16:26; 12:16.
[382] Uo., 13:22.
[383] Krizosztom János, A zsidók ellen. 5:11.
[384] Michael Avi-Yonah, The Jews of Palestine: A Political History from the Bar Kokhba War to the Arab Conguest. 1976, Oxford. 160-173. o.
[385] Uo., 176. o.
[386] A. Hayman, szerk., Disputation of Sergius tlne Stylite Against a Jew. 1973, Louvain. 67. o.
[387] Krizosztom János, A zsidók ellen. 5:11.
[388] Idézi Yohan (Hans) Lewy, “Julian the Apostate and the Building of the Temple”, in: L. I. Levine, szerk., The Jerusalem Cathedra: Studies in the History, Geography and Ethnography of the Land of Israel. Három kötetben. 1921-1983, Jeruzsálem. Harmadik kötet, 86. o. A különös mozzanatról beszámol még Michael Avi-Yonah, The Je,s of Palestine: A Political History from the Bar Kokhba War to the Arab Conquest. 1976, Oxford. 185-204. o.
[389] Rufinus, Egyháztörténet. 10:38.
[390] A Talmudban voltaképpen nem is említik Julianus tervét.
[391] Ammianus Macellinus. Rerum Gestarum. 28:1-2.
[392] Siralmak könyve Rabba 1:17-19A.
[393] Jeromos. Kommentár Szofoniás könyvéhez:. 1:15.
[394] Jeromos, Kommentár Jeremiás könyvéhez, 31:38-40.
[395] Jeromos levelei. 46:10: 108:33.
[396] Uo.. 54:12:5.
[397] Uo..58:4:.1.
[398] Egeria zarándoklatával kapcsolatban lásd: John H. Bernard. lord. és szerk.. The Pilgrimage of St. Silvia of Aquitanius to the Holy Places. 1891. London és 1971. New York. 1 1-77. o.
[399] Uo.. 62. o.



[400] Jeromos levelei. 108:6.
[401] Nolai Pál levele. 49:402.
[402] Nüsszai Gergely, Szent Teodor Encomiuma.
[403] Nüsszai Gergely levele 3:4.
[404] Jeromos, Vigilntius ellen. 5.
[405] Michael Avi-Yonah, The Jews of Palestine. 225-229. o.
[406] Lukiánosz levele 8.
[407] Peter Brown, The Cult of the Saints: Its Rise and Function in Classical Antiquity. 1981, London. 8182. o.
[408] Az ibér királyság nem a mai Spanyolországgal azonos, hanem egy Örrnényországtól északra fekvő területtel.
[409] Szkítopoliszi Cirill, Szerzetesek élete. 24-25.
[410] Szábász élete. 90:5-10.
[411] F. Nau, “Deux épisodes de 1'histoire juive sous Theodose II (423 et d38) d’aprés la vie de Barsauma le Syrien”, in: Revue des études juives 83. szám. 1927.
[412] Felvetődött, hogy ezek a “falak” voltaképpen Eudokia templomépületei lehettek. A kétértelműség lehetséges forrása egy idézet, mellyel a császárnét dicsérték: „Jóságodban [görögül: eudщkia], Uram, légy kegyes Sionhoz, építsd fel újra Jeruzsálem falait!” (Zsolt 51:20.)
[413] Michael Avi-Yonah, Еру Madaba Mosaic Map with Introduction and Commentary. 1954, Jeruzsálem.
[414] Jeruzsálemi Cirill. Diskurzus a Theotókoszról.
[415] Robert L. Wilken, The Land Called Holy: Palestine in Christian History and Thought. 1992. New Haven és London. 168-169. o.
[416] Antoninus vértanú, On the Holy Places Visited. Aubrey Stewart ford., C. W. Wilson szerk. 1896. London. 23. o.
[417] Theodosius zarándok. On the Topograhhy of the Holy Land. J. H. Bernard ford. 1893. London. 45. o.
[418] Antoninus. On the Holy Places Visited. 24-27. o.
[419] Cyril Mango. The Art of the Byzantine Empire, 312-1453: Sources and Documents. 1972. Englewood Cliffs. New Jersey. 173. o.
[420] The Breviary or Short Description of Jerusalem c.530. Aubrey Stewart angol ford., C. W. Wilson jegyzeteivel. 1890. London. 14-15. o.; Theodosius, On the Topography of the Holy Land. 40. o.; Antoninus, On the Holy Places Visited. 19. o.
[421] Antiókhosz Sztratégosz, Jeruzsalem elfoglalása. 14:14-16.
[422] Zerubbábel könyvel 11:67-71; Misna Gola 78:1:69.
[423] Anacreontics. Canto 20. PPTS, 2. kötet. 30. o.



[424] Q 3. szúra 65-68.
[425] Q 29. szúra 46. Az ahl al-kitáb kifejezést általában úgy fordítják: “az Írás népe”. Muhammad Asad azonban rámutatott, hogy helyesebb az a megközelítés: “a korábbi kinyilatkoztatások népe”. Muhanunad Asad, The Message of the Qur'an. 1980, Gibraltár.
[426] Lásd. például: Q 2. szúra 129-133. vagy 35. szúra 22. vagy 61. szúra 6.
[427] Q 2. szúra 30-37.
[428] Q 2. szúra 125. Vö. a “Kába” címszóval. in Encyclopaedia lslamica. 2. kiadás.
[429] Q 6. szúra 159. és 161-163.
[430] Q 17. szúra 1.
[431] Clinton Bennet, “Islam”, in: Jean Holm és John Bowker, szerk., Sacred Place. 1994. London. 88-89. o.
[432] A város bevételének pontos dátuma tisztázatlan.
[433] Eutükhész, Kalendárium. 16-17.
[434] Idézi Guy Le Strange, Palestine Under the Moslems:A Description of Syria and the Holy Land from AD 650 to I500. 1890, London. 141. o.
[435] Mutir al-Girám, 5; Samsz ad-Din Szujuti; al-Valíd ibn Muszlim. A szunnákat idézi Le Strange, Palestine Under the Moslems. 139-143.
[436] Hisám al-Ammor. A szunnát idézi Le Strange, Palestine Under the Moslems. 142. o.
[437] Adamnan. The Pilgrimage of Arculfus in the Holy Land. James Rose Macpherson ford. és szerk. 1895, London és 1971, New York. 4-5. o.
[438] Abu Dzsafár al-Tabari, Taríq ar-Ruszul va'l-Muluk. 1:2405
[439] Moshe Gil, A History of Palestinte, 634-1099. Ethel Broido ford. 1992, Cambridge. 143-148. o.
[440] Szíriai Mihály, História. 3:226. Idézi Joshua Prawer, The Latin Kingdom in Jeruslem, European Colonialism in the Middle Ages. 1972, London. 216. o.
[441] Robert L. Wilken, The Land Called Holy: Palestine in Christian History and Thought. 1992, New Haven és London. 241-249. o.
[442] A görögök az Arab-félsziget arabjait nevezték .,Szarakenoi”-nak (latinul Saruceni). Elnevezésük korábban “szkénita arab” volt, azaz “sátorban lakó arab” (szkéné görögül sátrat jelent).
[443] Az ottomán korban az al-hárám al-sárif (“a nemes szentély”) kifejezést még feltehetőleg nem alkalmazták a területre. A szent hely az al-mazdzsid al-aksza (“igen távoli mecset”) nevet viselte. Hogy a Hérámban álló AI-Aksza-mecsettel az egész hegyet össze ne tévesszük, az előbbi kifejezést használtam mindvégig.
[444] Moshe Gil, A History of Palestine. 70-72. o. és 636-638. o.
[445] UO., 72. o.
[446] F, E. peters, Jerusalem: The Holy City in the Eyes of Chroniclers. Visitors, Pilgrims and Prophetsfrom



the Days of Abraham to the Beginning of Modern Times. 1985, Princeton. 192. o.
[447] Book of Commandments”, in Moshe Gil, A History of Palestine. 71. o.
[448] Isaac Hasson, “Muslim Literature in Praise ol Jerusalem”, in: L. 1. Levine. szerk.. The Jerusalem Cathedra: Studies in the History. Geography and Ethography of the Land of Israel. Három kötetben. 19811983. Jeruzsálem. Első kötet. 170. o.
[449] Muqaddasi, Description of Syria, Including,; Palestine. Guy Le Strange angol ford. és szerk. 1896, London és 1971, New York. 22-23. o.
[450] Adamnan, The Pilgrimage of Arculfus in the Holy Land. 24. o.
[451] Moshe Gil, A History of Palestine. 92. o.
[452] Benjamin Mazar, The Mountain of the Lord. 1975, New York. 98. o.
[453] F. E. Peters, “Who Built the Dome of the Rock?”, Graeco-Arabica, 2. szám. 1983. Vö. Meir Ben Dov, The Western Wall. 1983, Jeruzsálem. 57. o.
[454] Q4. szúra 171. A feliraton még szerepel 4. szúra 172 és 19. szúra 34-37 is.
[455] Gleg Crabar, “The Umayyad Dome of the Rock in Jerusalem”, Ars Orientalis. 3:33, 1959 és The Formation of Islamic Art. 1973, New Haven és London. 49-74. o.
[456] Bernard Lewis, “An Apocalyptic Vision of Islamic History”, Bulletin of the School of Oriental and African Studies. 13. szám, 1950. A szövegben említett kalifa Moávija, akiről elképzelhető, hogy maga tervezte eredetileg a Szikla-dóm felépítését.
[457] Jakubí, Történelem. 2:31 1.
[458] Clinton Bennet, “Islam”, 106-107. o.
[459] Meir Kistor, “A Comment on the Antiquity of Traditions Praising Jerusalem”, in: L. I. Levine, The Jerusalem Cathedra. Első kötet, 185-186. o.
[460] F. E. Peters, The Distant Shrine: The Islamic Centuries in Jerusalem. 1993, New York. 60. o.
[461] Mudzsír ad-Din, Histoire de Jérusalem et d'Hébron. Mudzsir ad-Din krónikáit fordította és szerkesztette Henry Sauvaire. 1876, Párizs. 57. o.
[462] Muqaddasi, Description of Syria, Including Palestine. Guy Le Strange ford, és szerk. 1896, London és 1971, New York. 41. o.
[463] Q 17. szúra 1.
[464] Ezeket a kisebb szentélyeket a korai tizedik századi szövegek már mint ismert szent helyeket említik. Pontos elhelyezkedésüket a Hárámban nem ismerjük. Feltehető, hogy nem ugyanott álltak, mint a mai, hasonló nevű épületek. A keresztes háborúk korában megszakadt az iszlám uralmának folytonossága, és később a szentélyek máshol épülhettek újjá.
[465] Q 3. szúra 35-39.
[466] Q 57. szúra 13.
[467] Notker, De Carolo Magno, in: Einard és Notker, The Stammerer. Two Lives of Charlemagne. Lewis Thorpe ford. és szerk. 1969, London. 148. o.



[468] Vilmos, Tirusz érseke, A History of Deeds Done Beyond the Sea. Két kötetben. E. A. Babcock és A. C. Krey fond. 1943, New York. Első kötet, 65. o.
[469] F. E. Peters, Jerusalem: The Holy City in the Eyes of Chroniclers, Visitors, Pilgrims and Prophets from the Days of Abraham to the Beginings of Modern Times. 1985, Princeton. 261. o.
[470] Mudzsír ad-Din, Histoire de Jérusalem et d'Hébron. Mudzsír ad-Din króniáit fordította és szerkesztette Henry Sauvaire. 1876, Párizs. 689. o.
[471] Moshe Gil, A Historv of' Palestine 634-1099. Ethel Broido ford. 1992, Cambridge. 618. o.
[472] Uo., 325. o.
[473] Uo., 326. o.
[474] Muqaddasi, Description of Syria. 37. o. [475] Uo.
[476] Uo., 67-68. o.
[477] Ibn al-Qalanisi, Continuation of the Chronicle of Damascus: 7he Damascus Chronicle of the Crusades. H. A. R. Gibb lord. és szerk. 1932, London. 66. o. [478] Uo.
[479] Charles Coüasnon, O. P., The Church of the Holy Sepulchre in Jerussalem. 1974. London. 19. o.
[480] Moshe Gil, A History a f Palestine. 167.
[481] Muqaddasi, Description of Syria. 36. o.
[482] Moshe Gil, A History of Palestine. 151. o.
[483] Isaac Hasson, ,.Muslim Literature in Praise of Jerusalem”, in. L. I. Levine, szerk., The Jerusalem Cathedra: Studies in the Historv, Geograply and Etnography of the Land of lsrael. Három kötetben. 19811982_ Jeruzsálem. Első kötet, 182. o.
[484] Guy Le Strange, Paletine under The Moslems. A Description of Syria and the Holy Land from AD 650 to 1500. 1890, London. 164-165. o.
[485] Tiruszi Vilmos. História. 1:406-408.
[486] Raoul Glaber krónikája 3:1.
[487] Jel20:1-3.
[488] Raoul Glaber krónikája 4:6.
[489] Moshe Gil, A History of Palestine. 400. o.
[490] Uo.. 627. o.
[491] Abu Bakr ibn al-Arabi, Rihla 66-67. Idézi Mustafa A. Hiyari, “Crusader Jerusalem, 1099-1187 AD”, im K. J. Asali, szerk., Jerusalem in History. 1990, New York. 131. o.
[492] Alexiad. 10:5, 7.



[493] The Deeds of the Franks and Other the Pilgrims to Jerusalem. R. Hill fond. 1962, London. 91. o.
[494] Fulcher of Chartres, History of the Expedition to Jerusalem, 1095-1127. F. R. Ryan ford. Három kötetben. 1969. Knoxville. Első kötet. 19. o.
[495] August C. Krey, The first Crusade: The Accounts of Eye Witnesses and Participants. 1921, Princeton és London. 266. o. [496] Uo.
[497] Róbert barátot idézi Jonathan Riley-Smith, The first Crusade and the Idea of Crusading. 1987, London. 143. o.
[498] Bourgeuil-i Baldric, uo.
[499] Uo., 140. o.
[500] August C. Krey, The first Crusade. 38. o.
[501] Vilmos, Tirusz érseke, A History of Deeds Done Beyond the Sea. E. A. Babcock és A. C. Krey ford. Két kötetben. 1943, New York. Első kötet, 368 o..
[502] Chartres-i Fulcher krónikája. 1:33.
[503] F. E. Peters, Jerusalem: The Holy City in the Eyes of' Chroniclers, Visitors, Pilgrims and Prophets from the Days of Abraham to the Beginnings of Modern Times. 1985. Princeton. 292. o.
[504] Tiruszi Vilmos krónikája. 1:507.
[505] Joshua Prawer, “The Settlement of the Latins in Jerusalem”, Speculum 27. szám. 1952.
[506] Joshua Prawer, The Latin Kingdom of Jerusalem: European Colonialism in the Middle Ages. 1972, London. 214. o.
[507] Daimbertet 1102-ben szimónia (egyházi javakkal való kereskedés) és sikkasztás vádjával elítélték.
[508] A katonai rendszerrel kapcsolatban lásd: Joshua Prawer, The Latin Kingdom of Jerusalem. 253-279. o.; Jonathan Riley-Smith, The Knights of St. John in Jerusalem and Cyprus, 1050-1310. 1967, London.
[509] Jonathan Riley-Smith, “Crusading as an Act of Love”, Histor-y 65. szám, 1980.
[510] Sylvia Schein, “Between Mount Moriah and the Holy Sepulchre: The Chainging Traditions of the Temple Mount in the Central Middle Ages”, Traditio. 40. szám, I 984.
[511] Chartres-i Fulcher krónikája 3:307.
[512] Theoderich, Description of the Holy Places. Aubrey Steward ford. 1896, London és 1971, New York. 44. o.
[513] A kápolna onnan kapta nevét, hogy a feltámadt Jézus azt mondta az asszonyoknak, akikkel először találkozott, hogy tanítványait Galileában latja majd viszont. Mt 28:7.
[514] F. E. Peters, Jerusalem. 330. o.
[515] Uszáma ibn Mundíq, Kitáb al I'tibír. In. Francesco Gabrieli, ford. és szerk., Arab historians of the Crusades. Olaszból angolra ford. E. J. Costello. 1969, London. 80. o.



[516] Q 22. szúra 40-42.
[517] Tiruszi Vilmos krónikája 2:240-241.
[518] Ibn al-Athir, Kamil at-Tavarík, in Amin Maalouf, The Crusades Through Arab Eyes. Jon Rotschild ford. 1973, London. 198. o.
[519] Imad ad-Din al-Iszfaháni, al-Fát al-kusszi_fi 1'Fát al-Kudszí. Uo., 200. o.
[520] Imad ad-Din al-Iszfaháni, al-Fát al-kusszi I'Fá al-Kudszí. In: Francesco Gabrieli, ford. és szerk., Arab Historians of the Crusades. Olaszból angolra ford. E. J. Costello. 1969, London. 182. o.
[521] M. Schwab, ,.Al-Harizi et ses pérégrinations en Terre Sainte (vers 1217)”, in Archives de I'Orient Latin. Ernest Leroux szerk. Két kötetben. 1881-1884, Párizs. Második kötet. 239. o.
[522] Ibn Vászil. Mufarridzs al-Kurub fi akbár Bani Ajjúb. In: Francesco Gabrieli, ford. és szerk., Arab Historians of the Crusades, 271. o.
[523] Frigyes Jolandát, az Akrai Királyság trónörökös hercegnőjét vette feleségül, így jogot formálhatott a jeruzsálemi koronára.
[524] Al-Maqrizi krónikája. 272. In: Donald P. Little, “Jerusalem Under the Ayyubids and the Mamluks, 1187-1516”, in K. J. Asali, Jerusalem in History. 1990, New York. 185. o. [525] F. Kobler, szerk., Letters of Jews Through The Ages from Biblical Times to the Middle of the Eighteenth Century. Két kötetben.
1978, New York. Második kötet, 227. o.
[526] Joshua Prawer, The Latin Kingdom of Jerusalem: European Colonialism in the Middle Ages. 1972, London. 247-248. o.
[527] Eliezer Schweid, The Land of Israel: National Home or Land of Destiny. Deborah Greniman ford. 1985, London és Toronto. 71-81. o.
[528] Michael Hamilton Burgoyne és D. S. Richards, Mamluk Jerusalem: Art Architectural Survey. 1987, London.
[529] E. Sivan, L'Islam et la Croisade: Idéologie et propagande dans les réactions musulmans aux Croisades. 1968, Párizs. 118. o. Ezek a hadisz-ok valószínűleg 1244 után keletkeztek.
[530] P. Durrien, “Procés-verbale du martyre des quatre fréres Mineures en 1391 “, in Archíves de l'Orient Latin. 1. szám. 1910.
[531] A muszlimok ellen Spanyolországban és Észak-Afrikában indított öngyilkos akciókkal kapcsolatban lásd: Benjamin K. Kedar. Crusade and Mission: European Approaches Towards the Muslims. 1984, Princeton. 125-126. o.
[532] Felix Fabri, The Book of the Wanderings of Brother Felix Fabri. Aubrey Stewart angol ford. és szerk. 1887-1897, London és 1971, New York. 304-305. o.
[533] Uo., 224. o.
[534] Uo., 283. o.
[535] Uo., 299. o.
[536] Uo., 304. o. és 408-416. o.



[537] Uo., 384-391. o.
[538] E. N. Adler Jewish Trarellers: A Treasury of Travelogues from Nine Centuries. 1966, NewYork. 240. o.
[539] F. E. Peters. The Holy City int he Eyes of Chronicles, Visitors, Pilgrims and Prophets from the Days of Abraham to the Beginnings of Modern Times. 1985. Princeton. 484. o.
[540] Amnon Colnen, Jewesh Life Under Islam: Jerusalem in he Sixteenth Century. 1981, Carnbridge, Massachusetts és London. 119. és 123-125. o. [541] K. Wilhelm. Roads to Zion; Four Centuries of Traveller’s Reports. 1946, New York. 50-51. o.
[542] E. N. Adler, Jewish Travellers: A Treasury of Travelogues from Nine Centuries. 1966, New York. 21. o.
[543] A Siratófal tizenhatodik századi kialakításával kapcsolatban lásd: F. E. Peters. Jerusalem and Mecca: The Typology of the Holy
City int he Near East. 1986. New York és London. 126-131. o.: Meir Ben Dov, The Western Wall. 1983, Jeruzsálem. 33-36. és 60. o.
[544] Meir Ben Dov. The Western Wall. 108. o.
[545] Énekek éneke Rabba 2:9.
[546] Meir Ben Dov. The Western Wall. 69. o. [547] Uo.
[548] Amon Cohen, Jewish Life Under Islam. 75-85.o.
[549] F. E. Peters, The Distant Shrine: The Islamic Centuries in Jerusalem, 1993. New York. 223. o.
[550] F. E. Peters. Jerusalem. 483. o.
[551] Evlija Cselebi. Szijahatnemeszi. 13:253
[552] Uo., 8:156.
[553] Gershom Scholem, On the Kabbalah and Its Symbolism. 1965, New York. 144. o. 16 Uo.. 149. o.
[554] Uo.,149 o.
[555] Uo.,149-150. o.
[556] Gershom Scholem, Shabbetai Sevi. 1931, Princeton. [557] John Milton, Elveszett Paradicsom. 3:479. Jánosy István fordítása.
[558] John Sanderson, The Travels of John Sanderson int he Levant. W. Forster szerk. 1931. London. 107. o.
[559] Henry Maundrell, A Journey from Aleppo to Jerusalem in 1697. David Howell bevezetőjével. 1963. Bejrút. 127-130. o.
[560] Uo.. 94. o.
[561] Uo.
[562] Amnon Cohen, Palestine in the Eighteenth Century: Patterns of Government and Administration. 1973, Jeruzsálem. 169. o.
[563] F. E. Peters, Jerusalem. 532-534. o.
[564] C.-F. Volney, Travels Through Syria and Egypt in he years 1783, 1784 and 1785. Két kötetben. 1787. London. Második kötet. 302-303. o.



[565] Uo., 305. o.
[566] Thomas Chaplin. M. D., “The Fevers of Jerusalem”, Lancet 2. szám, 1864.
[567] K. J. Asali, “Jerusalem Under the Ottomans”, in: K. J. Asali, szerk., Jerusalem in History. 1990, New York. 219. o.
[568] W. H. Dixon, The Holy land. 1865, London. 238-240. o.
[569] Y. Ben-Arieh, “The Growth of Jerusalem in the Nineteenth Century”. Annals of the Association of American Geographers. 65. szám, 1975. 262. o. – Az ottomán forrásokban más adatok szerepelnek. Elsősorban a zsidóság számarányát jelölik kisebbnek. Ez főként azért lehetséges, mert a tizenkilencedik században a jeruzsálemi zsidó lakosságnak csak igen kis hányada számított az Ottomán Birodalom alattvalójának.
[570] Martin Gilbert, Jerusalem. Rebirth of a City. 1985, London. 65. o.
[571] Neil Asher Silberman, Digging for God and Country: Exploration, Archeology and the Secret Struggle for the Holy Land 1799-1917. 1982, New York. 42. o.
[572] Martin Gilbert. Jerusalem. 166-167. és 182. o.
[573] Alexander Scholch, Palestine in Transformation 1856-1882: Studies in Social, Economic and Political Development. William C. Young és Michael C. Gerrity angol ford. 1986, Washington. 241-252. o.
[574] Uo., 60. o.
[575] Albert M. Hyamson, British Projects for the Restoration of the Jews. 1917, Leeds. 22-36. o.
[576] Neil Asher Silberman, Digging for God and Country. 86. o.
[577] Uo.. 155-158. o.
[578] Uo.. 185. o.
[579] Arthur Hertzberg, The Zionist Idea. 1969. New York. 106. o
[580] Heinrich Graetz, The Structure of Jewish History. Ismar Schorsch ford. 1975, NewYork. 95. o.
[581] Uo., 7l . o.
[582] Conor Cruise O'Brien. The Siee: The Saga of lsrael and Zionism. 1986, London. 78. o.
[583] Theodor Herzl, The Complete Diaries of Theodor Herzl. R. Patai szerk. Két kötetben. 1960, London és New York. 745. o.
[584] Uo.. 793. o.
[585] Meir Ben Dov. The Western Wall. 1983. Jeruzsálem. 73. o.
[586] Amos Elon, The Israelis: Founders and Sons. 1981, London és Tel-Aviv. 134. o.
[587] Martin Gilbert. Jerusalem. 214. o.
[588] Amos Elon. The lsraelis. 77-78. o.
[589] Uo.. 155. o.
[590] Uo. 156. o.



[591] Christopher Sykes, Crossroads to Israel 1965. London. I 5, o.
[592] Uo.. 16-17. o.
[593] H. Eugene Bovis, The Jerusalim Question 1916-1918. 1971. Stanford. 7. o.
[594] E. Sivan, Modern Arab Historiography of the Crusades. 1973. Tel-Aviv.
[595] Christopher Sykes, Crosroads to Israel. 71. o.
[596] B. S. Vester, Our Jerusalem: An American Family in the Holy City. 1950. Garden City, New York, 318. o.
[597] A. D. Gordonnal kapcsolatban lásd: Eliezer Schweid, The Land of Israel: National Home or Land of Destiny. Deborah Greniman ford. 1985, London és Toronto. 142-145. és 156-170. o.; Shlomo Avineri, The Making of Modern Zionism: The Intellectual Origins of the Jewish State. 1981, London. 152-154. o.
[598] Arthur Hertzberg, The Zionist Idea. 1969, New York. 377. o.
[599] Uo., 423. o.
[600] Eliezer Schweid. The Land of Israel. 181-182. o.
[601] H. Eugene Bovis. The Jerusalem Question. 24. o.
[602] Michael Palumbo, The Palestinian Catastrophe: The 1948 Expulsion of a People from Their Homeland. 1987, London. 1-4. o.
[603] Joel L. Kraemer, szerk., Jerusalem: Problems and Perspectives. 1980. New York. 88-94. o.;Meron Benvenisti. Jerusalem: The Torn City. 1975, Jeruzsálem. 22-60. o.; Michael C, Hudson, .,The Transformation of Jerusalem. 1917-1987”, in: K. J. Asali, Jerusalem in History. 1990. New York. 263-267. o.
[604] Meron Benvenisti, Jerusalem. 11-12. o.
[605] Uo., 3. fejezet; Teddy Kollek, For Jerusalem: A Life. Amos Kollekkel közösen. 1978, London. 182. o.
[606] Teddy Kollek, For Jerusalem. 182. o.
[607] Ámosz Oz. Miháél! Miháélél! 1985, Budapest, Európa Konyvkiadó. Molnár Eszter ford. 1 17. o.
[608] Uo.. 119. o.
[609] Uo.. 291. o.
[610] Uo.. 119. o.
[611] Meron Benvenisti, Jerusalem. 50-52. és 36-37. o.
[612] Uo., 39-40. o.
[613] Teddy Kollek. For Jerusalem. 183. o.
[614] Raphael Mergui és Philippe Simonnot, Israel's Ayatollahs: Meir Kahane and the Far Right in Israel. 1987. London. 125. o.
[615] Meir Ben Dov. The Western Wall. 1983. Jeruzsálem. 146. o.



[616] Uo., 148. o. [617] Uo.
[618] Ehud Sprinzak, The Ascendance of Israel's Radical Right. 1991, Oxford és New York. 44. o.
[619] Uo., 62. o.
[620] Uo., 46. o.
[621] Uo., 44. o.
[622] Meron Benvenisti, Jerusalem: The Torn City. 1975. Jeruzsálem. 84. o.
[623] Uo., 119. o.
[624] Uo., 81. o.
[625] Uo., 86-88. o.
[626] Uo., 104-105. o.
[627] Uo., 1 15. o.
[628] David Hirst, The Gun and Olive Branch. 1977, London. 237. o.
[629] Amos Elon, The Israelis: Founders and Sons. 1981, London és Tel-Aviv. 281. o.
[630] 16 Uo., 282. o.
[631] Uo.. 286. o.
[632] Ehud Sprinzak, The Ascendance of 'lsrael's Radical Right. 280-281. o.
[633] Meron Benvenisti, Jerusalem. 288-289. o.
[634] Uo., 306-307. o.
[635] Uo., 308-315. o.
[636] Uo., 239-255. o.; Michael Romann és Alex Weingrod, Living Together Separately: Arabs and Jews in Contemporary Jerusalem. 1991, Princeton. 32-61. o.
[637] Paul Goldberger, “Whose Jerusalem Is It?” New York Times. 1995. szeptember 10.
[638] Michael Romann és Alex Weingrod, Living Together Separately. 56. o.
[639] Meron Benvenisti, Jerusalern. 253-254. o.
[640] Ehud Sprinzak, The Ascendance of Israel's Radical Right. 47. és 60-99. o.; Gideon Aron, “Jewish Zionist Fundamentalism”, in: Martin E. Marty és R. Scott Appleby, Fundamentalism Observed. 1991, Chicago. 265-345. o.
[641] Robert I. Friedman. Washington Post. 1987. június 2.
[642] A harmadik szentéllyel kapcsolatos kultuszról lásd: Ehud Sprinzak, The Ascendance of Israel's Radical Right. 94-99., 253-271. és 279-288. o.



[643] Paul Goldberger, “Whose Jerusalem Is It?”
[644] Anne Kindrachuk és Jan Abu Shakrah, “The Eviction of Jerusalem's Palestinians”. Middle East International. 485. szám. 1994. október 7.
[645] Ghada Karmi, “Must the Palestinians Lose East Jerusalem?” Middle East International. 500. szám. 1995. május 26.
[646] The Other Israel. 67-68. 1995. augusztus-szeptember. 24. o. [647] Uo.



Table of Contents
[1] [2] [3] [4] [5] [6] [7] [8] [9] [10] [11] [12] [13] [14] [15] [16] [17] [18] [19] [20] [21] [22] [23] [24] [25] [26] [27] [28] [29] [30] [31] [32] [33] [34] [35]



[36] [37] [38] [39] [40] [41] [42] [43] [44] [45] [46] [47] [48] [49] [50]