---
master_file: "[[@HahnIstvanZsido]]"
---
# Index for Hahn István – Zsidó ünnepek és népszokások.pdf

HAHN ISTVÁN
ZSIDÓ ÜNNEPEK ÉS NÉPSZOKÁSOK
Budapest : Neumann Kht., 2005
TARTALOM
Előszó
Bevezetés
I. Hétköznap
II. Szombat
III. Bűnbánó ünnepek
IV. Zarándok-ünnepek
V. Örömnapok, gyásznapok
Függelék
Hahn István: Zsidó ünnepek és népszokások [Magyar Elektronikus Köny... https://mek.oszk.hu/04700/04749/html/
1 of 1 5/26/2020, 3:48 PM



Előszó
„Az ember társas lény”, – így szól Aristoteles közismert meghatározása. „Az ember egyúttal történelmi lény”, – tanítja kiegészítőleg Kármán Mór professzorunk. Mint társas lény az ember együvé tartozik embertársaival, akikkel együtt él. Mint történelmi lény, együvé tartozik azokkal is, „akik egykor éltek és azokkal is, akik majdan élni fognak”. Föladata, hogy a múltnak szerzeményeit, értékeit megőrizze, gyarapítsa és átadja a jövendő nemzedékeknek. Ezt a kettős szolidaritást egyrészt az élő emberiség egyetemével, másrészt az ősökkel meg utódokkal, megelőző és következő korokkal semmilyen közösség nem tanította erősebb nyomatékkal, mint a zsidóság.
Ünnepeink is ennek a kettős szolidaritásnak állanak szolgálatában. Szombatunk szociális intézmény, amelyet tőlünk átvettek a művelt társadalmak és az állami törvények. Ros hasono és Jom kippur főimáiban az emberiség megtisztulásáért és boldogságáért fohászkodunk. Zsinagógai naptárunknak egyéb kiemelkedő napjai, történelmi öröm- és gyásznapjaink, a multnak jelentős emlékeit őrzik s adják át a következő nemzedékeknek.
Ros hasono és Jom kippurnak messianikus, az egyetemes emberiség boldogságára irányuló célzatát könyvünk be fogja mutatni. Hermann Cohen mély megértéssel méltatja a viddujt, a jom kippuri bűnvallomást. Nem arról teszünk vallomást, hogy például nem imádkoztunk, nem jártunk templomba, megszegtük szombatjainkat, ünnepeinket, hogy nem böjtöltünk. Hanem vallomást teszünk, hogy szülőt, tanítót nem becsültünk, hogy megátalkodtunk, hogy felebarátunkat megbántottuk, elnyomtuk, megszóltuk, gúnyoltuk, hogy gőgösködtünk, dölyfösködtünk. Szóval nem a szertartások elleni vétkezésünket valljuk meg ünnepi töredelmességgel, hanem antiszociális bűneinket. S vallomást teszünk oly bűnökről, amelyeket legnagyobbrészt el sem követtünk, olyanokról is, melyektől teljesen távolállunk. Igen, mi egyénileg nem követtük el, de elkövethették zsidó testvéreink, embertestvéreink. Együttesen teszünk vallomást a bűnökről, együttesen tökéljük el, hogy elkerüljük, jóvá tesszük. Ekképp akarjuk előkészíteni, siettetni azt a kort, midőn az igazak, a becsületesek, a jámborok diadalmaskodnak a gonoszságon, jogtalanságon, amikor megdől az erőszak uralma s fölépül az isteni igazság birodalma
Damit das Gute wirke, wachse, fromme,
Damit der Tag dem Edlen endlich komme.
Ros hasono és Jom kippur ekképp kielégíti azt a követelményt, hogy az ember legyen társas lény.
S történelmi lény is az ember. Nem pusztán a pillanatnak él, hanem emlékezik a multra s munkálkodik a jövőért. A jelen múló pillanat, öröme is pillanat:
Le présent n'est q'un feu de joie
Qui s'écroule à peine amassé,
Mais tu peux faire q'il flamboie
Des mille fêtes du passé.
(Sully Prudhomme, La Mémoire.)
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0001.html
1 of 2 5/26/2020, 3:49 PM



A jelen csak örömtűz, amely alig összerakva, máris összeomlik, de az emlékezet föllángoltatja a multnak ezer ünnepével
A jelen fájdalma is csak pillanat.
Le présent n'est qu'un cri d'angoisse
Qui s'éteint à peine poussé,
Mais tu peux faire q'il s'accroisse
De tous les sanglots du passé.
A jelen csak jajkiáltás, mely alig fölhangozva, már el is némul, de az Emlékezet megnövelheti a multnak minden zokogásával.
Pészachkor, Chanukkakor, Purimkor föllángol a multnak minden fölszabadulása, minden öröme, a jelennek minden reménye. Tisobeovkor fölzokog Izrael multjának minden fájdalma, jelenének minden aggodalma.
Ámde nemcsak a nagy ünnepek, nemcsak a történelem jelentős emlékei szentelik meg az életet, ihletik meg az igaz zsidót. Júda Hallévi mély gondolatából kiindulva, könyvünk joggal kívánja, hogy minden napnak legyenek ünnepi órái, vagy legalább percei: az imának, áhítatnak percei. Könyvünk méltatja a hétköznapnak is ünnepi mozzanatait.
***
Amikor a Tharaud testvérek készültek, hogy megrajzolják az északmagyarországi és szomszédos zsidóság képét (A l'ombre de la croix), a testvérek egyike engem a következő kéréssel keresett fel: „Én jól tudom, miként él katolikus ember reggeli ébredésétől esteli lefekvésig, miként él születésétől haláláig; azt szeretném megtudni, miként él a zsidó ember”.
Zsidó élet hajnaltól éjjelig, az év elejétől az év végéig, csakugyan oly tárgy, mely megérdemli nem zsidónak is, zsidónak is figyelmét. Ennek a tárgynak van szentelve ez a könyv. Vallásról (zsidó vallásról) szólva, nem Schleiermacher módjára fordul műveltjeinkhez: „An die Gebildeten unter ihren Verächtern”, a műveltekhez, kik megvetik a vallást. Hanem fordul műveltjeinkhez, akik, a zsidó vallást nem ismerik, de óhajtják megismerni. Ezekhez szól nem komoly tudományos avatottság nélkül, nem zsidó lelkesség nélkül. Ismerjék meg műveltjeink a zsidó életet, ismerjék meg, becsüljék meg, szeressék meg.
Dr. Heller Bernát.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0001.html
2 of 2 5/26/2020, 3:49 PM



Bevezetés
Juda Halévi, a középkor nagy zsidó költő-filozófusa írja, hogy minden időszak szükségszerűen valamilyen csúcspont köré csoportosul: a nap órái az imaidőkben, a hét napjai a szombatban érik el tetőpontjukat, a három évszaknak – Juda Halévi a telet nem ismeri – a három zarándokünnep, az egész esztendőnek az Engesztelés napja alkotja középpontját. Ezt a három egybefonódó kört járja végig ez a kis könyv is, hogy végigtekintse egy vallásos zsidó embernek újévtől újévig való életét, vallásos szokásait, imáit, szertartásait.
Nem csupán ismeretközlés a célja ennek a könyvnek. A szertartásoknak, ünnepeknek nemcsak leírását óhajtja adni, hanem értelmét akarja kikutatni, hangulatát átéreztetni. Jól tudjuk, hogy sok minden, amit itt talál az olvasó, már a multé. A szombat tökéletes nyugalmát át- meg áttöri a könyörtelen élet. A Tóra örömünnepének népünnepszerű vidámsága a nyugati zsidó számára szinte exótikum. A virrasztó éjszakák misztikus hangulatát csak olvasmányaiból ismeri a ma zsidója. Az a vallásos életforma, melyben a zsidóság nagy része a múlt század elején élt, melyet nagy tömegei még századunk kezdetén is magukénak vallottak: ma már visszahozhatatlanul a multé. A mult szépségét, romantikáját, boldogságát lehet megsiratni, lehet visszakívánni, de feltámasztani: lehetetlen. A multat tehát visszahozni nem tudjuk, nem is akarjuk; de a jövőt – amennyire emberi erőnktől telik – erre a multra alapozni: kötelességünk.
Ebben, a minden gondolkodó zsidóra szinte egyénileg nehezedő feladatban akar szerény segítséget nyujtani ez a kis könyv. Nemcsak a tudásvágyat akarja kielégíteni, hanem megszerettetni vallásunk sok évszázados szertartásait. De nem szabad elfelejteni: egy szobor legművészibb leírása sem tudja pótolni az eredeti alkotást; aki sohasem imádkozott végig egy Jomkipurt aki sohasem mondta gyermekkorában a Má-nistannót – annak hiába magyarázzuk el az ünnep nagy és szép eszméjét: hideg elmélet marad számára. Ez a könyvecske akkor fogja csupán célját elérni, ha olvasói közül legalább néhányat rábírt: jőjjön el templomainkba, mondja el szépséges, szentséges imáinkat, élje a zsidó életet!
A midras – szentírási kép alapján – mécseshez hasonlítja a vallástörvényt: nappal elfeledkezünk gyönge fényéről, éjszaka megbecsüljük áldástadó világosságát. A napjainkban reánkborult sötétségben sokan keresik az utat visszafelé zsidóságunkhoz, önmagukhoz. Lehet-e igazabb útmutatónk ezen a szellemi otthonunk felé visszavivő utunkon, mint az, amelyet a zsidó életformának átélése, a zsidó vallásnak nem megismerése, hanem megvalósítása nyujt. Mert ez az igazi oka a zsidó vallás látszólagos dogmátlanságának: vallásunk nem magát a hitet és nem a puszta megismerést tartja értékesnek, tanításai nemcsak elismerésre és tiszteletre, hanem mindenekfölött megvalósításra várnak.
Vallásunk fejlődésében, mely Mózes napjaiban kezdődött és – hittel hisszük! – tart az idők végezetéig, megállás nincs. Megtaláljuk-e mi, korunknak megtépett, meghajszolt zsidói, az egyenes utat, amely a mult tiszteletteljes megóvásán át visz a tisztultabb jövőbe? Az idők fergetegében nem vétjük-e el az igaz ösvényt? Holnapunkat a mi akaratunk, a mi lelkünk építi-e, vagy idegenek önkénye szabja ki reánk? Súlyos kérdések: választ keresni ki merne reájuk?
Ez a könyv csak egyetlen fénysugárral akarja megvilágítani, e sorozat egyetemes célkitűzésének keretében, a ma zsidója elé meredő kérdések talán nem legcsekélyebbikét. Egy életformát rajzol meg: egyes vonásaiban talán meghaladott, de mégis örökké értékes és szépséges életformát. Évszázadokon át nagyapáink, őseink ebben találták meg lelkük megnyugvását, boldogságát. És ez a legfontosabb: aki ezt az életet élte, szép, harmonikus, önmagával, világával és Istenével megbékült életet talált. Egy ilyen élet felé való induláshoz akar szerény segítséget nyújtani ez a könyv, hogy közelebb jutva hétköznapjaink, ünnepeink, újévtől újévig hozzánk szálló tanításainak megértéséhez, jobban értsük, melegebben szerethessük vallásunkat, zsidóságunkat.
Ősi szokás szerint a zsoltáros fohászával bocsátom útjára könyvemet:
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0002.html
1 of 2 5/26/2020, 3:49 PM



Isten kegyelme nyugodjék mirajtunk, kezünknek munkáját, Urunk, erősítsd meg! Kezünknek munkáját erősítsd meg, Isten!
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0002.html
2 of 2 5/26/2020, 3:49 PM



I. Hétköznap
„Erős legyen az ember, miként oroszlán. Keljen fel még hajnal előtt Ura akaratának teljesítésére.” Ezzel a mondattal kezdődik a hívő zsidó ember vallásos gyakorlatát irányító nagy törvénykönyv: a Sulchan Aruch.
Valóban: a zsidó ember napja már napfelkelte előtt kezdődik, hogy aztán a ritusok hatalma szinte minden perce fölött uralkodjék. A zsidó vallás ugyanis nem ismer köznapot a szó lekicsinylő értelmében. Minden nap „ünnep” a zsidó ember szemében olyan értelemben, hogy Isten szolgálatára van rendelve minden perce. Csak a szolgálat módjában van különbség köznap és ünnep között. A zsidó vallás szigorúan rabbinikus formájának sajátsága az, hogy az élet legprofánabb megnyilvánulását is bevonja a vallás körébe. A Sulchan Aruch még olyan dolgokat is szabályoz, mint pl. az öltözködés, a cipő felhúzása, stb. Ennek azonban nem az a következménye, amitől tartani lehetne, hogy tudniillik a vallás profanizálódik, hanem éppen ellenkezőleg: minden cselekedet, a legjelentéktelenebb is, vallásos súlyt nyer, szinte szentté válik: egész napi munkánk nem más, mint egyetlen, reggeltől estig tartó istenszolgálat.
Még hajnal előtt felkel tehát a vallásos zsidó, hogy megkezdje egész napi munkáját. A XVII. század óta szokássá vált mindjárt a felkelés után elmondani egy rövid imát – a mindnyájunk jól ismert gyermekimádságát: a Maude Ani-t. „Vallom előtted, Örökkévaló Király, hogy Te adtad vissza lelkemet irgalmadban. Nagy a Te hűséged.” A puszta életünkben is megnyilatkozó isteni szeretetnek csodálatosan tiszta, egyszerű hitvallomása ez. Valamikor minden gyermek, minden felnőtt e szavakkal kezdte napját. Szebb, emelkedettebb fohászra ma sem taníthatná a zsidó anya gyermekét.
Még ima előtt első kötelesség a kézmosás. Már a talmud mondja, hogy Hillél a test gondozását vallásos kötelességnek nevezi: hiszen a császár szobrait is tisztán kell tartani, hát még testünket, mely Istennek képmása.
A templomi ima.
Csak ezután indul templomba, hogy a közösséggel együtt elmondja reggeli imáját.
A zsidó imádságok rendszerének sajátossága az, hogy az egyéni ima helyett túlsúlyban van benne a közösségi fohász. Van, természetesen van helye vallásunkban az egyén saját érzelmeit, vágyait kifejező imának is: de a súlypont mégis az előírt szövegű közös imára esik. Ezek az imák tehát nem is az esendő emberparány szószólói: – bár szövegük számol az egyén gondolataival is – hanem mindenkor egy egész nép lelke, egy egész közösség szenvedése és reménye szólal meg ódon szavaiban. Jellemző sajátsága tehát imáinknak, hogy a legegyénibb óhajt, élményt is az univerzálisnak, a magasabb rendűnek körébe vonja. Csak egy példát. Az étkezési ima elején dicsőítjük Istent, akinek „nagy jósága által sohasem hiányzott nekünk mindeddig és ne is hiányozzék nékünk ezen túl sem a megélhetés”, de mindjárt utána hálaima következik „tanodért, melyre tanítottál, törvényeidért, melyeket nekünk adtál.” Még az étkezési ima is tisztán vallásos élménnyé szublimálódik.
A zsidó imának ez a jellege okozza azt, hogy lehetőleg a közösséggel együtt a templomban mondjuk. Igen régi hagyomány állapítja meg, hogy közösségi ima csak akkor tartható, ha legalább tíz személy (minjan – szám) van jelen.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0003.html
1 of 6 5/26/2020, 3:49 PM



Először a zsinagógában
Ha egy idegen véletlenül bevetődik templomunkba, egy hétköznapi reggeli istentiszteleten, sok minden tűnik majd fel neki. Csodálkozik templomaink berendezésén és az imádkozók ruházatán.
Minden templomunk nyugat-keleti irányban épült, olymódon, hogy a bejárat rendszerint nyugati, a frigyszekrény, előtte az előimádkozó pulpitusa, továbbá a szószék a keleti végén legyen. Jellegzetessége templomaink építésének az is, hogy férfiak és nők egymástól különválasztva ülnek. Ennek a szokásnak eredete a babilóniai templomokra vezethető vissza, ahol a IV. században a férfiak és nők elkülönítésére már intézkedések történtek. Abbaje cserépkorsókat, Raba zizegő szalmát helyezett el a templomban a férfiak és nők széjjelválasztására, abban a feltevésben, hogy ha valaki át akarna menni a másik nem részére kijelölt helyre, a feldűlő cserépkorsók, illetve, a szalma zörgést okozna. Németországban a XIII. század elején még csak egyszerű függöny különítette el a nőket, de ugyanennek a századnak a végén már adatok vannak arról, hogy a templomnak volt egy külön kizárólag a nők számára fenntartott része. Ezt a késő-középkor folyamán a templomok emeletén helyezték el és ráccsal kerítették el. A XIX. század elejétől fogva a templomok építésében ettől a rácsozattól sok helyen eltekintettek. A szentélyre vonatkozóan (Zech. 12., 14-re való utalással) a Talmud elmondja: „Kezdetben az asszonyok tartózkodtak a templom belsejében és a férfiak kint, később az asszonyok voltak kint és a férfiak bent, végül az asszonyok fent, a férfiak lent”. (Szukka 51b)
Templomaink berendezésében vita tárgya volt az is, hol kell a tóra felolvasás célját szolgáló „almemor-t (arab szó: al-minbar, héberül emelvény) elhelyezni. Az ókori híres alexandriai nagy
zsinagógában, a szentély építkezési módjának megfelelően, ez az emelvény a középen volt elhelyezve. Nyilvánvalóan az is volt a célja ennek a berendezkedésnek, hogy a templomban elhelyezkedő hívek egyforma közelségből hallgathassák a Szentírás szavait. A korai középkor folyamán – ámbár Maimuni nagy törvénykönyvében a Misne tórában az alexandriai szokást kodifikálta – egységes eljárás nem
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0003.html
2 of 6 5/26/2020, 3:49 PM



alakult ki. Igy pl. maga a Sulchan Aruch sem határozza meg a Bima helyét, a Német- és Lengyelországban épült zsinagógáknál azonban szigorúan ragaszkodtak a hagyományos építkezési stílushoz. Ettől ismét csak a XIX. század elejétől fogva kezdtek eltérni az ú.n. „modern” templomokban.
Az imádkozók külsejét is különösnek fogja tartani ez a templomunkat meglátogató, feltételezett idegen. Minden bizonnyal elsősorban három dolog fog neki feltűnni: a fedett fővel való ima, a tallisz és a tefillin.
Mi az eredete ennek a három szertartásnak?
A fej befödése
Legproblematikusabb eredetű kétségtelenül a fej befödése. Erre a Szentírásban még utalást sem olvashatunk. A talmudi korban – általános keleti szokás szerint a fej befedését a tisztelet jelének tekintették. Fedetlen fővel imádkozni olyan neveletlenségnek látszott, mintha ma valaki nyakkendő nélkül menne ki az utcára. Perzsiában az uralkodó elé nem volt szabad födetlen fővel járulni. Rabina egyszer együtt ült egy tudós társával, amikor egy ember födetlen fővel ment el előttük. Erre Rabina megjegyezte: „Micsoda egy arcátlan ember ez!” Ennek ellenére, a fedett főben való imát, étkezést és általában a fej befedését inkább amolyan illemszabálynak tekintették, mint kötelező vallási parancsnak. Illemszabálynak is inkább csak Babilóniában, a perzsa környezet szokásainak hatása alatt számított. A középkorban a spanyolországi (Szefard) zsidóság körében volt leginkább szokásos, nem is csak ima alkalmával, hanem állandóan, a fej betakarása. Ugyanakkor azonban másutt, pl. Franciaországban, nem viseltek okvetlenül kalapot, még az imához sem. Csak a XIV század után terjedt el immár az egész zsidóságban a feltett kalapban való imádkozás és étkezés, kötelező parancsként. Ebben, a régi hagyományokon kívül, minden bizonnyal közrejátszott az is, hogy a keresztény szokásokat még látszólag sem akarták utánozni.
A tefillin felvétele
A tefillin felvétele a Szentírásnak parancsán alapul. „Kösd azokat (tudniillik Isten parancsait) jelül kezedre és legyenek emlékeztetőül (homlokdíszül) szemeid között” – mondja négy helyen is a tóra. Hagyományos magyarázat alapján oly módon teljesítjük ezt az isteni parancsot, hogy a tórának azt a négy szakaszát, amely ezt a rendelkezést tartalmazza, ima közben pergamentre írva és egy bőrtokba zárva, magunkon tartjuk.
A Talmud korában még nem egészen így volt. Akkor egész nap rajta volt a zsidó emberen a tallisz is, a tefillin is. Vita van pl. arról, hogy a munkás munka közben köteles-e viselni – s ha igen, hogyan – a tefillint. R. Jochanan Ben Zakkairól feljegyezték, hogy még négy lépést sem tett soha tefillin nélkül. Lassú átmenettel lett később szokássá, hogy csak a hétköznapi imát mondjuk tefillinnel éspedig csak a több, mint tizenhárom évesek (barmicva).
A tefillin vallási szimbólumaink közül azokhoz tartozik, amelyeknél nem kell utólag szinte kiokoskodnunk a jelképnek valóságos értelmezését.
Miközben a vallásos zsidó a tefillint ima előtt felteszi, a következő elmélkedést kell mondania: „a tefillin felvételével teljesíteni akarom Teremtőm parancsolatát, hogy ezzel is vallomást tegyek egységéről. Visszaemlékezem most mindazokra a csodákra, melyeket őseinkkel tett akkor, amikor kivezette őket Egyiptomból. Karomra teszem fel a tefillint, hogy ezáltal is gondoljak Isten hatalmas
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0003.html
3 of 6 5/26/2020, 3:49 PM



karjára. Szívemmel szemben elhelyezem, hogy arra gondoljak: szívem minden vágyát és érzését az Ő szolgálatának kell szentelnem; és fejemre, hogy agyam minden gondolata csakis az övé legyen. Vajha reám szállana e parancsolat teljesítésének bőséges áldása, hogy egy hosszú életen keresztül bűn csábítása nélkül élhessek szent gondolatokban.” Szándékosan közöltük szószerinti fordításban a kezdetű ima egyes szakaszait, hogy ezzel is bizonyítsuk: nem utólagos belémagyarázás és nem
a késő utókor igazolni akarása tulajdonít szertartásainknak belső, szimbolikus értelmet. Az a vallásos zsidó nemcsak érzi, hanem a konkrét szó erejével ki is mondja: tudatában van annak, hogy mindez csak eszköz egy mindennél hatalmasabb célnak – egy istenes életnek eléréséhez. Ehhez a célhoz méltók a mindkét (fejre és karra teendő) tefillinbe beírt szentírási szakaszok, melyeknek tartalma: Isten egysége hitünk alaptétele; az Egyiptomból való kiszabadulás-történeti létünk kiindulópontja; és végül: vétkes gondolatainknak és vágyainknak leküzdése – vallásos életünk végső célja.
A tallisz
A talliszt is felvesszük az imához. Tallisz = köpeny. Ősi zsidó öltözékünk, mikor felvesszük a reggeli imához, mintha ősidők köszöntését, az őskornak egy lehelletét hozná el mihozzánk. Az a ruha, amely egykor önmagától értetődő köznapiság volt, a zsidó embernek mindennapi öltözéke, most vallásos jelvénnyé lett. A népi multra való vágyódó visszaemlékezés – és kinek lehetett és lehet most is több oka erre a visszavágyódásra, mint a zsidónak? – őrizte meg a zsidó népéletnek ezt a kis jelképét az ima órája számára.
A talliszon a az ú.n. szemlélő rojtoknak viselése szintén tórai parancson alapszik:
„szemlélőrojtjaid legyenek, hogyha rájuk néztek, reáemlékezzetek minden parancsolatomra.” Ennek a célnak az elérése végett a ciciszt nemcsak az ima idejében, hanem – mivel Isten parancsaira mindíg gondolnunk kell – egész nap ruhája alatt magán hordja a vallása formáit híven megtartani akaró zsidó ember.
A mindennapi imádság
Csak ezekkel a jelképes eszközökkel felszerelve fogunk hozzá mindennapi imánkhoz.
A hétköznapi imádság a talmudi karban még csak két részből állt: a „halljad Izrael” kezdetű tóraszakaszból (Sema), két bevezető és egy befejező áldással együtt, és a főimádságból, az ú. n. 18 áldásmondatból. Ez egyébként szintén a talmudi korban, a Jeruzsálem helyreállításáért szóló fohász kettébontása által 19-re bővült. A főimádságot már a talmud rendelkezése szerint különösen áhítatos csendben, állva, kelet felé fordulva mondjuk. A vallásosabb zsidó családok jellegzetes lakásdísze a keleti irányt jelző, rendszerint zsidó képzőművészeti motivumokkal ékesített ú. n. Mizrach-tábla.
A két ősi imádság köré évszázadok folyamán újabb és újabb imák, szentírási – főleg zsoltárokból vett szemelvények, himnuszok kerültek. Reggeli imánkat, csakúgy, mint minden más imádságunkat is, befejezi az eredetileg csak újévre szánt Olenu-ima: a zsidónak mindenen túl való büszke öröme, sorsáért való hálája szólal meg ebben az imában és az a remény, hogy végül is „felismerik a föld minden lakói, hogy csak Előtted borulhat le, Istenünk, minden térd, csak Téged vallhat minden ajak... mert a Tiéd az uralom és a dicsőség mindörökké” s zárul a prófétai hirdetéssel, azzal, hogy a megváltásnak áhított napján „Isten lesz királyává az egész földnek: akkor valóban egyetlennek bizomajd az Ur a földön; és neve is ez lesz: „Egyetlen”. Az ima szerzőjének neve is ismeretes: Rav, a III. sz. nagy amórája.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0003.html
4 of 6 5/26/2020, 3:49 PM



Már bibliai időkben három imádságot írt elő a mindennapra a zsidó vallás. Dánielről mondja el a Makkabeusok korában keletkezett Dániel könyve, hogy naponként háromszor ablakában végezte imáját. A legenda megállapítja: a reggeli imát Ábrahám, a délutánit Izsák, az esti imát Jákob vezette be. Mind a három imánknak törzse a főimádság. Csakhogy míg a reggeli imádságot számos kiegészítő résszel gazdagították, addig a természetszerűleg legrövidebb délutáni imánál csupán a 145. zsoltárt és az Olénut mondják, továbbá a reggeli imában is szereplő zsoltárt.
A szombat köszöntése
A reggeli istentisztelet, a naponkénti három ima közül terjedelemben és talán jelentőségben is a legelső. Öt részre osztható. Bevezetésképpen néhány emelkedett szellemű elmélkedés Isten lényegéről, hálamondatok a testünk berendezésében is megnyilvánuló isteni kegyelemért, végül – emlékezésül a régi áldozati kultuszra – erre vonatkozó szentírási és talmudikus idézetek. A második rész törzse szentírási idézetekből áll, főleg a Zsoltárok könyvéből, amelyből az utolsó hat zsoltárt teljes terjedelmében mondjuk. Ebben a részben hangzik el az Istennek mindíg új, meg nem változó kegyelmét dicsőitő diadalének is, melyet legelőször Mózes mondott a megmenekült Izraellel együtt a Vörös-tenger partján. A harmadik résszel kezdődik reggeli imádságunknak legrégibb szakasza. Az előimádkozó ünnepélyesen most szólítja csak fel a gyülekezetet: „Áldjátok az Örökkévalót méltó magasztalással”. Ezt követi két áldás, egy a világosságért, melyet mindennap újra reánkáraszt Istennek gondviselése, másik ugyancsak hálaima azért a szeretetért, amely a szellemi világosságban: Istennek tanában, Tórájában nyilatkozik meg számunkra. Ezt követi a Sema ima, majd egy bevezető, Istennek zsidóságunk sorsát vezérlő kegyelméről szóló áldás. A negyedik rész maga a főimádság. Három bevezető és csakis magasztaló jellegű áldás után sorra jönnek a könyörgések: értelmes lélekért, megtérésért, bűnbocsánatért, egészségért, majd a közösségért való könyörgések: Jeruzsálem helyreállításáért, az igazak diadaláért, a Messiás eljöveteléért. Újabb hálát mondó áldás és békéért való
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0003.html
5 of 6 5/26/2020, 3:49 PM



könyörgés fejezi be a 18. áldásmondatot. Ezt követi végül reggeli imádságunk ötödik része, a legkésőbb keletkezett szakasz, amely az Olénu imával zárul.
Az esti ima a délutáninál csak némileg hosszabb. Eredetileg nyilván párhuzamos volt a reggeli imával, azért a Semát ebben is eleinte három, de már a talmud korában négy áldás veszi körül. Áldás a sötétségért, mely csakúgy Isten jóságos gondviselésének jele az élettelen természetben, mint a világosság; áldás a szeretetért, mely az élettelen természet világán túl megnyilatkozik közösségünk életében is; hiszen minékünk nyilatkoztatta ki Isten a maga örök tanítását, minékünk adta parancsolatainak sokaságát és képzelhető-e nagyabb boldogság, mint az, amelyet ezek megtartása által nyerhetünk el. A harmadik ima a Haskivénu, melyben szólunk Istennek immár nem a természetben és nem a közösségek életében, de az egyén sorsában tükröződő jóságáról, amely távol tart tőlünk „ellenséget, betegséget, háborút, éhséget és gondot, amely messze kergeti tőlünk a kísértést és Isten gondviselésének szárnyai alatt rejt el.” Különböző szentírási versek után, – melyeket eredetileg azért mondtak, hogy a gyülekezetnek minden, munkájából hazatérő tagját megvárhassák – következik a főimádság, utána a záróima.
A napi három hosszabb imádság mellett, mindennapos alkalmi imánk, az étkezés utáni és lefekvés előtti ima. Lassanként beesteledik, lefekszünk, elmondtuk a lefekvés előtti ima utolsó mondatát is.
„Az Ő kezébe adtam lelkem, lefektemben, felkeltemben.
Ő óvja gyönge testemet, Isten velem, nem rettegek.”
De hitünk legjámborabbjai számára még mindig nem fejeződik be a vallásos kötelességek napja. A Siralmak könyve így szól: kelj fel, zokogj éjjelente, őrjáratok idején: öntsd ki szívedet Urad színe előtt.'. Ezt a parancsot szószerint véve, minden éjfélkor felkel, hogy – kabalisztikus szokásokat követve megsirassa a Szentély pusztulását. Éjjelente felzokognak a 137-ik zsoltár fájdalmas akkordjai: „Bábel vizeinél ott ültünk és sírtunk, midőn Cionra gondoltunk”, felhangzik a Siralmak könyvének sóhajtása: „oh, vezess vissza magadhoz, Isten, hogy megtérhessünk: add vissza hajdankorunk napjait!” – Azután elhangzik ez is, elnémul minden, hogy néhány óra mulva másnap „még hajnal előtt” új hétköznap: a vallásos kötelességeknek új napja kezdődjön megint. A jámbor ember életének örök Istenhimnuszát, ennek az életnek évszázados szokások alkotta ritmusát nem törheti meg semmi.
Ma éppúgy, mint évszázadokkal ezelőtt, kél a zsidó ember ajkán hajnaltól éjfélig megújuló fohász, ének, fájdalom sóhajtása, reménynek bizodalma.
A hétköznapok sorából is kiemel vallásunk néhányat. Külön bűnbánó, könyörgő imák és a Tórából való felolvasás különbözteti meg minden hétnek hétfőjét és csütörtökét. Ugyanezeken a napokon ősszel és tavasszal külön böjtöt is tartanak vallásunk legjámborabbjai.
A hónap első és a 30 napos hónapok utolsó napja: újhold. (Ros chodes.) A Szentírás korában az újhold a szombattal még egyenlő fontosságú volt, munkaszünetnek és ünnepi lakomáknak napja. Az idők folyamán ezt a kiemelkedő jellegét elvesztette. Ma már csak imarendje emeli ki a köznapok sorából: Tóra-olvasás, a Hallél zsoltárok (rövidített alakjukban) és az egykori Muszaf (kiegészítő) áldozat emlékét felidéző Muszaf-ima, mely újholdakon, szombaton, ünnepeken negyedik imaként járul a hétköznapi három imához. Az újhold napját bevezeti az előző nap délutáni istentiszteletén elmondott „Kis Jom-Kippur” ima; ez az engesztelés-nap imáinak jellegéhez hasonlóan bűnvalló, megbocsátásért esdő imákat, zsoltárokat tartalmaz.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0003.html
6 of 6 5/26/2020, 3:49 PM



II. Szombat
Mindazok közül a vallásos és szellemi értékek közül, melyekkel zsidó vallásunk az emberiséget és a zsidó népet megajándékozta, egyike a legnagyobbaknak a szombat napja. Kettős: univerzális és partikuláris jelentőséget tulajdonít már Tóránk is a szombat napjának, amikor megállapítja: ünnepe ez minden embernek, „a jövevénynek is, aki kapuid között tartózkodik”, hiszen a világteremtés művének befejeztére emlékeztet, de külön ünnepe a zsidóságnak, mert „Köztem és Izrael fiai között örök szövetség jele ez”.
Nincs talán ünnepünk, melynek idegen eredetét nagyobb buzgalommal és kevesebb eredménnyel igyekezett volna kideríteni a kritikai alapon álló vallástörténet. Mert ki lehet ugyan mutatni, hogy a 7-es szám a babilóniaknál a baljóslat és sikertelenség száma volt, rá lehet bukkanni a szombat egyes vonásaira az akkád -ban és ki lehet deríteni azt, hogy egyes ókeleti babonák szerint a
hetedik napon megkezdett munka már eleve sikertelenségre van kárhoztatva – de micsoda végtelen távolság választja el egymástól a babilón szombatot és a „napok legszebbikét”, melyen áldást hoz mindenki számára a pihenés. Ha igaz lenne is a szombat fogalmának a babiloni szombattól való származtatása, ez is csak azt bizonyítja, hogy zsidóságunk – hasonlóan a görög hitrege Midas királyához, aki puszta érintésével arannyá változtatott mindent, bármihez is nyúlt – minden kívülről belé került kultúrelemet megszépített, magához emelt, az egy Isten vallásához méltóvá avatott. A szombat valóban olyan műve vallásunknak, mely méltó ahhoz a nagy jelentőséghez, amelyet Tóránkban visel: hogy a teremtésnek csúcspontja, Izrael Isten iránt való hűségének örök záloga.
Kettős törvény tünteti ki a szombatot minden napok közül. Egy tilalom és egy parancs: a munka tilalma és a megszentelés parancsa.
A munka tilalma
A munka tilalma avatja a szombatot szociális ünnepé. Mély történeti megértés van a Midrasnak abban a kijelentésében, hogy az egyiptomi elnyomás, a rabszolgaság enyhülésének első jele a fáraónak szombati munkaszünetet engedélyező rendelkezése volt. A szombat valóban előhírnöke a rabszolgaság ókori világában a szabadság és az emberi egyenlőség nagy gondolatának, hogy leggazdagabb és legszegényebb, bennszülött és idegen, ember és állat egyforma abban, hogy mindnek Istentől rendelt feladata a munka és joga, sőt kötelessége a pihenés. A Tíz ige egyik változata szerint (Mózes V. 5/14.) a szombatnak éppen az a célja „hogy megpihenjen szolgád és szolgálód, mint tenmagad”.
A Szentírás nem állapítja meg kifejezetten, hogy mit tart munkának. Csak néhány tevékenységet (tűzgyújtás, sütés-főzés, teherhordás, mezei munka) jelöl meg kifejezetten mint szombaton tilalmas munkát. Vallásunk későbbi fejlődése ezt a munkatilalmat nagy mértékben kiterjesztette, de érdekes, hogy a talmudizmustól elfordult karaita szekta szombati törvényei sokkal szigorúbbak a mieinknél. Minden emberi tevékenységnek szinte teljes szüneteltetését kívánja meg vallásunk, messze túl azon, amit a köztudat munkának nevez: hiszen az írás, tűzgyujtás, kézimunkázás, dohányzás is tilalmas. Ámde ezek a rendelkezések éppen azt bizonyítják, hogy a szombat munkaszünete az eredeti szociális jellegén már messze túlnőtt. Amiként a Teremtés művében a hat nap alkotó tevékenységét a tökéletes nyugalom követte, azonképpen kell az ember életében is a hat munkanap szinte túláradó tevékenységét a hetedik nap tökéletes pihenésének felváltania. Csak a munkazaj elnémulásának, a szent elhalkulásnak idején tudjuk meghallani önmagunkban Istennek hangját: csak a test teljes pihenésének napja teszi képessé lelkünket a legnagyobb erőfeszítésre, arra, hogy kiszakítva magát a köznapiságból, egy napon át
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0004.html
1 of 5 5/26/2020, 3:50 PM



szentségben, tisztaságban élhessen. A szombat munkatilalmának negatívuma adta meg az alapfeltételét a szombat nagy pozitív értékének: szentségének. Szombaton azért tette tilalmassá vallásunk a kenyérért való munkát, hogy helyet adjon a tanért való munkának.
A szombat megszentelése
Miben kell látnunk a szombat megszentelését? Talán legjobban a Talmud adta meg erre a kérdésre a feleletet, amikor úgy érezte, hogy a szombat szinte új lelket ad a hívőnek. Valóban: a
szombati léleknek kell egészen mássá lennie. A szombat minden megkötöttsége ellenére is örömnap a vallásos zsidó számára. Az egész héten át úgyszólván csak erre készül fel. Kevesebbet eszik annál, amit önmagának nyújthatna, azért, hogy szombati étkezése annál bőségesebb lehessen. Alig van annyira szegény vallásos zsidó, akinek külön szombati öltözéke ne lenne. Ennek a le nem írható, csak átélhető szombati hangulatnak jegyében születtek meg a szombat szertartásai, imái, szokásai. A péntek estét, a zsidó otthon családias ünnepét lakásunkban avatjuk szentté, templombamenés előtt. A háziasszony joga és kötelessége, hogy a két szombati gyertyát áldó szavak kíséretében meggyujtja.
Péntek este
A péntek esti templomi istentisztelet a hétköznap délutáni imával kezdődik. Ezt – a hat hétköznapnak megfelelően – hat zsoltár követi (95–99., 29.), hogy utána elhangozzék a XVI. században élt Selomo Alkabec misztikus hangulatú szombatköszöntő dala: Lecho daudi.
Jer, fogadjuk hű barát
Szombatot, a szép arát.
(Patai József ford.)
A Lecho daudit az előimádkozó nem szokásos helyén, hanem a templom közepének emelvényén adja elő, jeléül annak, hogy a péntek esti imarendnek ez a része keletkezett utoljára, szinte kívül áll az imák szabályos során. Az ének utolsó versszakánál az egész gyülekezet háttal a frigyszekrénynek nyugat felé fordul, mintegy köszöntve a nyugat felől közeledő, szombati nyugalmat hozó alkonyatot. A Lecho daudit követi a hat köznapi zsoltárt befejező szombati ének (Zs. 92, 93.). Ennek végével szoktak gyászukat megszakítva belépni a templomba azok, akik az elmúlt héten közeli hozzátartozójukat elvesztették. Az egész gyülekezet ünnepélyes vigasztaló szóval köszönti őket: „Vigasztaljon meg az Örökkévaló Cion és Jeruzsálem gyászolóival egyetemben.”
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0004.html
2 of 5 5/26/2020, 3:50 PM



Az apai áldás
A főimádság előtt a Tóra szombati törvényét idézik; magának a főimádságnak szövegében a közbülső 12 könyörgés helyett, mint minden ünnepen, egyetlen áldásmondat szól a szombat jelentőségéről. Néhány himnusz elhangzása után a szombatköszöntő, szombatszentelő kiddus szavai fejezik be a péntek este templomi imáit.
Hazatérve folytatódik a könyörgések sora. Lakásába dallal lép be a vallásos zsidó.
„Isten hozott, Istennek angyalai.
Égi seregek, békeangyalok
A Királyok Királya küldött le a földre:
Áldás reátok, áldást hozzatok!”
Étkezés előtt folyik le a péntek este tán legbensőségesebb, legszebb szertartása: az apa – néhol az anya is – megáldja a gyermekeit, az ősi papi áldás szavaival: „Áldjon meg az Ur és őrizzen meg! Ragyogtassa feléd szeretetét és könyörüljön rajtad! Fordítsa feléd jóságát és áldjon meg békességgel!” A péntek esti vacsorát a bor és két fonott kalács (barchesz) fölött mondott kiddus vezeti be. A két fonott kalács az egykori szentélybeli két kalácsból álló áldozatra emlékeztet. Magát az étkezést megszakítják és követik a szép szombati énekek (zemiroth).
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0004.html
3 of 5 5/26/2020, 3:50 PM



A szombati imák
A szombat reggeli ima a hétköznapitól egyes zsoltárok és fohászok betoldása által különbözik. A reggeli ima második része a Nismath kezdetű fohásszal végződik: minden lélek, minden teremtmény Istent magasztalja, Őt dicsőítse. A világosságért hálát mondó ima is több himnusz-szerű betoldással bővül, a főimádság szövegében is külön áldás emlékezik meg a szombatról.
Megkülönböztetett jelleget ad a szombat napjának a Tóra-olvasás. A Tóra megparancsolja, hogy minden hetedik évben, Szukkoth ünnepén olvassák fel Isten tanítását az egész nép füle hallatára. Nincs tudomásunk arról, mennyire tartották meg ezt a rendelkezést. A Szentírás korában csak egyetlen valóban elhangzott ünnepélyes Tóra-olvasásról tudunk, a Nechemia könyvében megírt hatalmas jelenetről, amikor Ezra a Jeruzsálembe gyülekezett nép előtt idézte fel Mózes tanítását. A rendszeres Tóra-olvasás valószínűleg nem sokkal később kezdődött. Hosszú ideig három éves ciklusokban végeztek a Tórával. Csak a IX. századtól fogva lett általánossá az, hogy a templomi felolvasás keretében évenként olvassuk fel az egész Tórát: az őszi ünnepeket követő szombaton kezdjük és a Tóra 54 heti szakaszából szombatonként egyet-egyet, legfeljebb kettőt olvasva fel, Szimchat Tóra ünnepén fejezzük be. A Tóra-olvasás mellett igen régi, bár valamivel későbbi eredetű egy-egy prófétai szakasz felolvasása is. Érdekes a prófétai olvasmány eredetének a következő magyarázata: Antiochus Epiphanes üldözése alatt lehetetlenné vált a Tóra-olvasás, ezért helyette a prófétákból olvastak fel egy-egy a Tóraolvasmányhoz tartalmilag közelálló szakaszt. Számos okból valószínűbb az, hogy nem külső kényszer, hanem vallásunk fejlődése hozta magával a Tóra mellett a próféták tanításainak templomi szerepét is. A Talmud korában a prófétai szakasz kiválasztása még a felolvasó tetszésére volt bízva, csak később állapították meg a minden egyes Tóra-szakasznak megfelelő prófétai részt a heti szakasz tartalma, vagy a szombat naptári időpontja szerint.
A szombat reggeli istentiszteletet követő délelőtti imarend két főrészből áll: a Tóra-olvasásból és a Muszaf-imából. A Tóra-felolvasásának külsőségei, a Tóra-kivétel ünnepélyes szertartásai, a Tórához felhívott 7 férfi, továbbá a prófétai szakaszt felolvasó Maftir áldásmondásai ismertek. A Tóra-olvasás előtt elmondottban a Tan által való zsidó kiválasztottságnak, az utóáldásban a kiválasztottságból fakadó örök életben való hitünknek tudata szólal meg. A prófétai szakaszt is külön áldás vezeti és rekeszti be. A Tóra ünnepélyes visszatételét követi a Muszaf-ima. A Szentírás korában a szombatot és ünnepet a hétköznaptól a kiegészítő (héberül: muszaf) áldozat különböztette meg. Ez az emlék él vallásunkban most is, amikor az év kiemelkedő napjait a reggeli ima után elhangzó Muszaf imával tüntetjük ki. Ennek megfelelően a muszaf-imák (mert minden kiemelkedő napunk kiegészítő imájának szövege más) a nap jelentőségének magasztalásán túl az áldozati kultusz szépségéről szólnak. A muszaf-imát követő himnuszokkal fejeződik be a szombat délelőtti istentisztelet.
A délutáni (mincha) ima a hétköznapival szemben a következő heti Tóra-olvasmány első szakaszának felolvasásával és a hétköznapi reggeli ima befejező részét alkotó Uvo le-Cion (és eljön Cionnak megváltója...) kezdetű imával bővült. Szokás továbbá, hogy a nyári hónapokban az Atyák bölcs mondásaiból olvasunk fel egy-egy fejezetet, télen pedig zsoltárokat mondunk. A szombat délutánnak a hagyományos zsidóság körében élő meleghangulatú szertartása a
(harmadik étkezés). A hívők szerény étkezés mellett összeülve, vallásos énekekkel, szellemes Tóramagyarázatokkal töltik el a lelki gazdagodásra szánt nap délutánját. A mai zsidóság egyik legnagyobb szelleme, Bialik, az eredetileg csak a palesztinai zsidóságnak szánt, de immár mindenütt tért hódító Oneg Sabbat intézménye által mentette át ennek a -nak hangulatát, értékét, benső
tartalmát a mának új formákat kereső zsidója számára is.
Kedves vendégként; „menyasszony”-ként üdvözli a vallásos zsidó a szombat beköszöntését és mint kedves vendégtől nehezen búcsúzik el tőle ünnepnek estéjén. Amikor az égen már három csillag látható, megkezdődik a szombatot búcsúztató esti ima a 144. zsoltár bizakodó hangjaival. Az esti imát áldáshirdető szentírási versek csoportja követi – mintegy kedvező előjel gyanánt a következő hét
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0004.html
4 of 5 5/26/2020, 3:50 PM



köznapjainak küzdelmeire. Majd a fonott gyertya fénye mellett a borra és a díszes ezüst-tartóban őrzött jó illatú szegfűszegre, végül, pedig a fényre mondott áldással búcsúzunk a szombattól, köszöntjük a köznapot. Áldjuk az Istent „aki különbséget tesz (hamavdil; innen ennek a szép szertartásnak neve: Hávdála) a szent és a profán... a szombat és a köznap között”. Uj, meg új himnuszok, vallásos énekek közepette búcsúztatjuk a hétről-hétre beköszöntő, testünknek a pihenés, lelkünknek a szent munka boldogságát adó Szombat-királynőt.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0004.html
5 of 5 5/26/2020, 3:50 PM



III. Bűnbánó ünnepek
Az esztendő ünnepeit két körbe osztja Szentírásunk is, a hagyományos irodalom is: a három zarándokünnep és a két bűnbánó ünnep csoportjára.
Valóban élesen elválasztja egymástól az ünnepek e két csoportját jelentőségük is, szertartásaik is. A három zarándokünnep a természet jelenségeiből nyeri eredetét. Peszach a tavasznak, Sabuoth az aratásnak, Szukkoth a termények betakarításának ünnepe a Szentírás korában. A két bűnbánó ünnepben nem a természet jelenségeinek szava, hanem lelkünk állandó érzései szólalnak meg: bűntudat és felszabadulás vágya, megtérés óhaja és megbocsátás reménye.
A három zarándokünnep zsidó népünk hőskorának egy-egy örökké emlékezetes eseményét idézi fel bennünk: Peszach az Egyiptomból való megszabadulásnak, Sabuoth a kinyilatkoztatásnak, Szukkoth pedig a negyven éves sivatagi vándorlásnak ünnepe. A két bűnbánó ünnep érzése, független minden eseménytől, független magától a zsidó néptől is: az egyetemes emberiségnek idők feletti álmai élnek bennük: álmok Isten eljövendő világuralmáról, az örök békéről, gonoszság elnémulásáról, az igazak végső győzelméről.
A három zarándokünnep a közösségé: a két bűnbánó ünnep minden egyes egyéné. A három zarándokünnep a multba néző emlékezésé: a két bűnbánó ünnep a jövőt váró reménykedésé. A három zarándokünnep a zsidóság sorsáról szól hozzánk: a két bűnbánó ünnep hőse és középpontja: az emberiség.
Bűnbánó napok
Tisri hónap első 10 napját jelölte ki a zsidó vallás arra, hogy ezeken váljanak bennünk tudatossá, váljanak lelkünkben uralkodóvá olyan gondolatok, melyeknek az egész esztendő minden egyes napján élniük kellene. Ezeket a napokat a magunkbaszállásnak, a törpeségünkre, gyarlóságunkra való ráeszmélésnek, a megtisztulásnak rendelte vallásunk.
Nincs ünnepünk, melyre oly hosszú, fokozatosan mélyülő lelki előkészületet kívánna tőlünk vallásunk, mint a két bűnbánó ünnep. Kezdődik ez az előkészület már egy hónappal előbb, Elul újholdján, amikortól fogva minden reggel megszólal a sófár, hogy emlékeztessen: közeledik a harsonafúvás nagy napja. Mindennapi imánkhoz Elul elsejétől a bűnbánó ünnepeket bezáró Hosanna Rabbáig a minden veszedelmek fölött diadalmas Istenbe vetett bizalmat magasztaló 27. zsoltárt fűzzük hozzá: „Isten az én fényem és segítségem – kitől félnék? Az Ur életemnek sziklavára – mit rettegjek?... Ha tábor tör ellenem, akkor sem fél szívem; ha kard támad reám: Benne reménykedem... Mert apám, anyám elhagyhatnak: De magához ölel az Ur... Bízzál Istenben, legyen erős, legyen szilárd szíved: bízzál Őbenne”.
A Ros hasonót megelőző vasárnappal, – ha pedig az ünnep hétfőre vagy keddre esik, az előző hét vasárnapjával – kezdődik a bűnbánó hajnali istentiszteletek sora (Szelichot). Az első bűnbánó istentisztelet kora hajnalban – hagyományhű községekben már 3–4 órakor kezdődik, a többiek valamivel később. A kijelölt imák tartalma: esedezés Isten irgalmáért, megbocsátásért.
„Imáinkat nézzed, ne nézd bűneinket
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
1 of 14 5/26/2020, 3:50 PM



Csodák Ura, halld meg halk könyörgésünket.
Ne vess el magadtól vénségnek idején, erőnknek ne vond el mitőlünk.
Ne vess el magadtól és szentséged szellemét fogytán ne hagyj el bennünket.”
A Ros hasono előtti nap bűnbánó istentiszteletének imarendje különösen terjedelmes. Zechor berith-nek nevezik („Emlékezz a Szövetségre!”), legjellegzetesebb imájáról: a szenvedések korának végéért könyörgünk benne.
„Ősatyák, ősanyák és tizenkét törzsek
Szövetségéről, Isten, sose feledkezz meg
Irgalmad, jóságad éljen mindenkoron
Üldözöttjeinken szent fényed ragyogjon
S kik naponta halnak Érted száz halált
Tegyen kezed értük megváltó csodát.
Jákob sátrainak magzatja viruljon
Nagy neved kedvéért sorsunk megújuljon.”
A szombat búcsúztatása
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
2 of 14 5/26/2020, 3:50 PM



Ezen a napon, mivel másnap már a nagy kürtharsogás napja következik be, a sófárfúvás elmarad.
Ros hasono
Ros hasono ünnepének neve a Tórában: „kürtharsogás napja”, vagy „a kürtharsogás emlékeztetésének napja”. A Tóra a minden ünnepre vonatkozó munkaszüneten kívül, csak a sófárfúvás szertartását írja elő. Az ünnepnek naptári jelentőségéről és bűnbánó napi jellegéről, nem emlékszik meg. Maga a Ros hasono szó – „az év kezdete” – csak egyszer fordul elő a Szentírásban (Ezek. 40. 1.) és ott is – úgy látszik – az egész Tisri hónapra vonatkozik. Csak a Misna vonatkoztatta a Ros hasono nevet az újesztendő első napjára. Ros hasono ünnepének története világosan tanúskodik arról a fejlődésről, melyen vallásunk a Szentírás kora óta végigment. Azt a mélységesen érzelmi jellegét, megrázó hatását, mellyel most uralkodik a lelkeken, csak mondanivalójának folytonos gazdagodása, tartalmának elmélyülése adhatta neki. A hagyomány már -t, az ítélkezés – és pedig az egész emberiség
felett való isteni ítélkezés napját látja benne, amikor Isten elvonultatja maga előtt „mind a földön járókat, mint pásztor a nyáját” és megállapítja végzetüket. A vallásos áhítat szinte látja a mennyei törvényszéket, amely előtt még az égi seregek is elsápadnak „félelem, rettegés fogja el őket, és így szólnak: valóban ítélkezés napja ez”. Szinte látja a hívő képzelet a sorsok hármas könyvét – egyet a teljesen igazak, egyet a teljesen gonoszak, egyet az átlagos emberek milliói számára. A mítósznak képi értelme elmosódhatik, elavulhat: de a megrázó erkölcsi tanítás, melyet mindezek a képek kifejezni, és elérni hivatottak: az önmagunk előtt és Isten előtt való felelősségnek tudata, a minden tettért való megítéltetés gondolata – elevenen ható erő kell, hogy legyen a mai ember lelkében is. Ez a Ros hasono hirdetése minden korok minden zsidója – nem! minden embere számára.
Ros hasonót vallásunk egyik nagy gondolkodója messiánikus ünnepnek is nevezi. Messiánikus ünnep annyiban, hogy nem áll meg bűnösségünk és bűneinkért való felelősségünk tudatának megállapításánál, hanem felcsendül imáiban az a meggyőződés is, hogy az embernek bűne és bűnhődése, az emberiségnek önmarcangoló pusztítása, az erőszak uralma nem eredendően szükségszerű és elháríthatatlan végzet. Eljöhet – és el is fog jönni – a megváltás kora, bűnök helyett az ártatlanságnak, vérontás helyett örök megbékélésnek, apró zsarnokok harcai helyett Isten világuralmának ideje. Igy kapcsolja egybe Ros hasono, amely a Talmud kronologiája szerint a világteremtés kezdetének napja, a legtávolabbi ősmultat a legendák homályába vesző legmesszibb jövővel. Az a nap, amely kiinduló pontja volt a Jó és Rossz évezredes küzdelmének – egyúttal záloga a Jó végső diadalának ebben a nagy harcban és egy boldogabb jövendő első napjává, előhírnökévé magasztosul.
Ros hasono imái
Ezeket a gondolatokat fejezik ki Ros hasono imái és szertartásai. Már a templomba belépve is láthatja még az idegen is, hogy különösen jelentős az az alkalom, amely most egybegyűjtötte a hívőket. A fehér szín – az ártatlanság és megtisztulás színe – uralkodik templomainkban a két bűnbánó ünnepen. Fehér függöny borítja a frigyszekrényt, fehér takaró az előimádkozó asztalát, fehér a Tórát burkoló köntös is; az előimádkozó és vallásosabb gyülekezetekben a hívők nagy része is fehér gyolcsingben végzi imáját, az úgynevezett „kitli”-ben. A fehér gyolcsing egyúttal halotti ing is és az általános hit szerint azért viseljük, hogy ezzel is fokozzuk az ítélkezés napjának félelmetesen komor hatását. Ez tévedés. A fehér imaköntös eredetileg egyszerűen ünnepi ruha volt, ezt bizonyítja az is, hogy sok
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
3 of 14 5/26/2020, 3:50 PM



vidéken széderestén is ezt veszik fel, amikor pedig igazán nincs időszerűsége a halál komor gondolatainak. Csak a XII., XIII. században lett szokássá az, hogy az ünnepi köntösben temettették el magukat igen sokan. Lassankint az egykori ünnepi köntös a halotti ruha jellegét vette fel. A tizenharmadik század végéről való az első adat, amely a kitliről, mint halotti ruháról emlékszik meg. Most már kizárólagosan halotti ruha jellege van a kitlinek, csakhogy tévedés lenne azt gondolni, hogy ez a gyolcsing, amely csak az ünnepélyességet van hivatva kifejezni, eredetileg is a halál gondolatait szólaltatta volna meg az újesztendő első napján.
A Ros hasonoi esti ima csak a főimádság szövegében különbözik a szokásos esti imától. Minden ünnepünk erkölcsi és vallásos jelentőségét a főimádságnak erre az ünnepre szóló szakasza fejezi ki. Különösen kifejezők és tartalmasak a főimádságnak a bűnbánó ünnepekre szóló betoldásai.
„Add hát a Tőled való félelmet, örökkévaló Istenünk minden teremtményedre, a Tőled való rettegést mindarra, amit alkottál; hogy Téged féljenek mind a teremtmények, Előtted boruljanak le mind az alkotások és egyetlen közösséget alkossanak abban, hogy a Te akaratodat teljesítik teljes szívvel... Hadd lássák ezt az igazak és ujjongjanak, a becsületesek örvendjenek, a jámborok diadalmaskodjanak a bűn azonban némuljon el, minden gonoszság füstként enyésszen el, ha eltünteted az erőszak uralmát a földről”.
Nincs szentebb eszmény, nem lehet imádság magasabbrendű, mint ez az ima és az ebben megszólaló ideál: az év legszentebb napjain, az áhítat, az Isten-közelség csúcsán, nem tudunk csupán magunkra gondolni: az egyetemes emberiségre gondolunk, érte fohászkodunk. És amit kérünk: nem bőséges termés, nem áldásthozó eső és gazdag aratás, hanem ennél sokkal szerényebb és mégis sokkal több: az istenfélelem szellemének uralmát várjuk. Ez az ima kifejezi azt a hitünket is, hogy ha egyszer az isteni erkölcs szelleme leküzdi az erőszakot: akkor nincs szükség ezen kívül semmi csodás áldásra, isteni különös segítségre: akkor földi paradicsom lesz az élete embereknek és közösségeknek.
A Ros hasonói délelőtti istentiszteletünk Jomkipur után, a legterjedelmesebb imarendünk. Ünnepi betoldásoknak hosszú sora: Isten ítélkező hatalmát magasztaló, megbocsátó irgalmáért esdő, sokszor misztikus hangulatú, az angyalseregek segítségére hivatkozó himnuszok gazdagítják, tarkítják a hétköznapokról, szombatról ismert imádságokat. Az előimádkozó különösen ünnepélyes, vontatott melódiával kezdi a Ros hasonóra jellemző imák közül az elsőt: „A Király ül magasztos, dicsőséges trónusán”. A reggeli ima legjellegzetesebb része a főimádságot követő Ovinu Malkenu, „Atyánk Királyunk” kezdetű ima. Ez a fohász, amely azután végigvonul a tíz bűnbánó nap imarendjén, a II. században élt Rabbi Akiba két mondatból álló fohászából keletkezett, egyre újabb elemek egészítették ki a IX. századig, végül pedig a középkor borzalmas üldözéseire való utalásokkal bővült. Ennek az imának egyes mondataiban tehát egy évezrednek zsidó fájdalma és reménykedése szólal meg.
Atyánk Királyunk: Vétkeztünk Ellened!
Atyánk Királyunk: Tégy velünk jót Önmagad kedvéért!
Atyánk Királyunk! Könyörülj rajtunk, gyermekeinken, családainkon!
Atyánk Királyunk: Tedd meg a Te nevedért megölteknek kedvéért!
Atyánk Királyunk: Tedd meg nagy és félelmetes Neved kedvéért, melyet általunk hirdettél!„
A Tórából mindkét napon Ábrahám életének egy-egy epizódját – Izsák születését és feláldozását olvassuk fel, a hagyomány szerint ezek az események kapcsolatban vannak az újévvel. Prófétai szakasz gyanánt első nap Sámuel születését olvassuk. Mindhárom szentírási olvasmányunk hősének: Izsáknak és Sámuelnek sorsában ugyanígy különösképpen megnyilvánul az egyének életét is kormányzó csodás isteni gondviselés, és a hagyomány úgy tudja, hogy Isten Sára imáját és Hanna fohászkodását is éppen
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
4 of 14 5/26/2020, 3:50 PM



Ros hasono napján hallgatta meg. A második nap prófétai szakasza Jeremiás 31. fejezete: Istennek büntetésen túl is élő örök szeretetéről népe iránt.
„Igy szól az Örökkévaló: Hang hallatszik Rámából, sírás, keserves zokogás: Rachel siratja gyermekeit. Nem tud vigasztalódni fiai elvesztésén. De így üzen az Ur: Fojtsd el könnyeidet, hagyd abba siratásod, szenvedésednek van jutalma – így szól az Ur: Visszatérnek még a gyermekek földjükre.”
A sófár
A szentírási szakaszok felolvasását követi Ros hasonói istentiszteletünk csúcspontja: a sófárfúvás. Már a Tóra is ezt emeli ki, mint az ünnepünkre jellemző egyetlen szertartást. A Talmud megállapítja a nagy nap e kiemelkedő szertartásának minden apró részletét. A sófárnak hibátlan kosszarvból kell készülnie, emlékeztetésül a kosra, amelyet Izsák helyett áldozott fel Ábrahám. A sófárfúvónak nemcsak hozzáértőnek, hanem vallásos embernek is kell lennie. Előírja hagyományunk a kürt egyes hangjainak jellegét és terjedelmét is: egymást kell felváltania a hosszan elnyúló kiáltásnak (tekia), a fájdalmasan megtört panasz-szónak (sevarim) és a szaggatottan riasztó harsonahangnak (terua). A sófárfúvás előtt a 47. zsoltárt mondjuk, közben, és utána nagyrészt misztikus imák hangzanak el.
Mi az értelme, mi az erkölcsi célja a sófár szertartásnak. Száádja gáon (882–942), vallásunk első rendszerzője, több okát soralja föl a sófárfúvásnak. Ezek a magyarázatok ma, egy évezred multán is, időszerűek és elevenek.
Ros hasono a világteremtés napja: emlékeztet a sófár arra, hogy e napon kezdődött Isten világuralma, e naptól fogva vagyunk mindannyian szolgái Istennek.
Kürtharsogás közepette nyilatkoztatta ki Isten az ő tanítását. Int minket a sófár: maradjatok hűségesek ehhez a tanításhoz.
Bibliás ősidőkben harci riadó volt a sófár hangja: mostani küzdelmeinkben is a szent kürt szava öntsön belénk hitet, elszántságot. De eszünkbe juttatja a sófár a csatakürtök riasztását, Jeruzsálem ostromának, elestének idején is: az évezredes zsidó szenvedés szólal meg ezekben a hangokban.
Az ítélkezés napján fel kell a sófárnak riasztania mindannyiunkat, lelkiismeretünk egész éves álmából: „térjetek meg!”
Sófárhang fogja végül hirdetni egykoron a végső nagy felszabadulást, a Messiás eljöttét is: emlékeztetésen, intelmen túl, halljuk meg a kürt vígasztaló szavát is: reméljük a megváltást!
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
5 of 14 5/26/2020, 3:50 PM



A rabbi áldása
A Ros hasonói Muszaf-ima a legterjedelmesebb valamennyi ünnepi főimádság közül. A szokásos ünnepi betoldás helyett itt háromszoros áldás hirdeti a nap hármas jelentőségét. Mindegyik szakasz egyegy bevezető elmélkedés után tíz-tíz bibliai versből áll, melyek sorra Isten világuralmát (malchujoth) Isten egyetemes gondviselését (zichronoth) és a sófár szavában jelképezett megnyilatkozását (sofároth) hirdetik.
Az első szakasznak, a malchujothnak bevezetése a hétköznapi istentiszteletünkről ismert záróima (olenu). A jól ismer szavak és fordulatok valami különös jelentőséget és súlyt nyernek – az ünnepi Istentisztelet fényében a himnuszok pompájától körülvéve.
A második szakasz bevezetése is méltó az újév hangulatához: „...alkotásaid kezdete ez az ünnep, emlékeztető a legelső Napra. Birodalmak fölött most ítélkezel: háborút, békét, éhséget, bőséget Te szabsz ki reájuk. Alkotásaidat számba most veszed: éltüket, holtukat a Te kezed osztja ki”.
A harmadik szakasz a szináji kinyilatkoztatásra való emlékezéssel kezdődik és a messiási megváltás kürtszavának reményével zárul. „Te dicsőséged fellegében nyilatkoztál meg szent népednek: az égből hallatszott akkor hangod és megremegett az egész világ... de megszólal majdan a nagy kürt azon a napon is, amikor megtérnek az Assurban bolyongók, az Egyiptomba taszítottak és leborulnak a szentség ormán: Jeruzsálemben.
A főimádság ismétlése alkalmából betoldott himnuszok közül legnevezetesebb az Unetane tokef kezdetű. A legenda egy mainzi vértanu, r. Amnon nevéhez fűzi keletkezését. Az egész ima Isten ítélkező hatalmának, az Itéletnap fenségének megragadó dicsőítése, amikor „megszólal a nagy kürt, azután halk suttogó hang szól: az angyalok is megdöbbennek és így szólnak: Itélet napja ez... mint pásztor a nyájat, úgy vonultatod el minden teremtményedet, megállapítod mindegyikük végzetét... ámde megtérés, ima és jóság eltávolítják a rossz végzetet. Te ismered természetünket, hogy az ember porból lett és porrá
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
6 of 14 5/26/2020, 3:50 PM



leszen, élete: hervadó fű, fonnyadó virág, tovasuhanó árnyék, tovatűnő felhő, elröppenő szellő, elillanó por, röpke álom: de Te, Istenünk örökkön élő király vagy!” Az ember gyarlóságának és az isteni fenségnek, a mulandó emberi léttel szemben az isteni örökkévalóságnak ez az ima legmegrázóbb hirdetője.
Meg-megújuló himnuszok, fohászok, énekek és elmélkedések között – melyeket három ízben szakít meg a sófárfúvás – közeledik végéhez az újév délelőtti istentisztelete. Az imák végét sok gyülekezetben harmincszoros sófárhang jelzi.
A rövid délutáni istentiszteletet követő ima; valamint a másodnap délelőtti istentisztelet szövege nagyrészt azonos az első napival. Csak a himnuszszerű betoldások egy részének szövege más.
A bűnbánat tíz napja
Az újévet követő napokat – az újesztendő első tíz napját – a bűnbánat tíz napjának nevezi a hagyomány. Egyes imáknak betoldása – legfontosabb köztük az Ovinu Malkenu – a főimádság szövegének némi megváltoztatása és, az újévet megelőző napokhoz hasonlóan, hajnali bűnbánó istentiszteletek sorozata tünteti ki e napokat a hétköznapok közül. Fokozott áhítattal üljük meg a Ros hasonót követő, Jomkipurt megelőző szombatot, a Megtérés szombatját. Az immár küszöbön álló Engesztelés napra készít elő ennek a szombatnak prófétai szakasza: „Térj meg Izrael, Istenedhez, mert bizony elbotlottál vétkeid miatt.” A Jomkipur előtti nap már teljesen a következő nagy ünnepre való előkészület jegyében folyik le. Az egész napot a várakozás izgalma tölti be. A reggeli bűnbánó ima a szokottnál rövidebb, elmarad az Ovinu Malkenu is – hiszen másnap annyi alkalom lesz, hogy bűnbocsánatért könyörögjünk imáinkban. Tilalmas ezen a napon minden önsanyargatás, böjt – hiszen másnap van már az egész évi bűnökért való vezeklés nagy napja. Szokás az is, hagy a reggeli istentisztelet után a temetőt keresik fel. Akinek haragosa van, ezen a napon keresi a megbékülést. Rendszerint korán van és a szokottnál egyszerűbb az ebéd. A hétköznapi délutáni imába e napon már betoldjuk a hosszadalmas bűnvallomást. Utána otthon elköltjük a böjt előtti utolsó étkezést – majd templomba sietünk: megkezdődött a zsidó esztendő legsúlyosabb, legkomolyabb napja: a Jomkipur.
Engesztelés napja
„Örök törvény legyen ez számotokra: – így szól a Tóra parancsa – a hetedik hónap tizedik napján, sanyargassátok magatokat. Semmi munkát ne végezzetek, se az idegen, se a jövevény, aki köztetek lakik. Mert ezen a napon bocsájt meg nektek Isten, megtisztítván benneteket...”
Hármas szertartást ír elő a Tóra az Engesztelés napjára – Jom hakipurim – így nevezi már a Tóra is: a bűnbak feláldozását Azázélnek, a sivatagok rejtélyes démonának; a főpap különleges áldozatát a legbenső szentélyben; az önsanyargatást mindenki számára. Az első szertartás: a nép vétkeiért megszenvedő bűnbaknak a sivatagba való kivitele, már nem élt a második szentély utolsó évtizedeiben sem. A második: az áldozat a Szentek szentjében, megszűnt a szentély pusztulásával. A harmadik szertartás: az önsanyargatás, az egyetlen, mely ma is elven. Mai jomkipuri zsinagógai költészetünket át meg átszövi a fájdalmas, vágyódó visszaemlékezés az egykori áldozat nagyszerű külsőségeire. „Nincs főpapunk, nincs szentélyünk, – mi maradt hát meg nekünk?” – mondja a középkori zsinagógai költő. A valóságban az, ami megmaradt, a Jomkipur mai mélységesen szent hangulata, az ima, a magunkbaszállás – mindez értékesebb annál, ami elveszett: az áldozatnál. A zsidó nép tragikus sorsa,
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
7 of 14 5/26/2020, 3:50 PM



mint sokszor másutt, itt is javára volt a zsidóvallás fejlődének: megtisztította, szublimálta, szellemibbé tette.
A Tóra nem mondja ki, de nyilvánvaló, hogy az önsanyargatáson már a bibliai korban is a böjtöt értették. Ugyanakkor azonban, amikor a Szentírás megköveteli a böjtöt, mint a Jomkipur mindenkire vonatkozó feltétlen parancsát, félreérthetetlen szavakkal hangsúlyozza: mint minden szertartás, ez is csak eszköz – a cél pedig tisztán erkölcsi. „Vajjon nem az-e az igazi böjt, melyet én kívánok: hogy megnyisd a gonoszság bilincseit, megoldjad a járom kötelékeit, szabadon engedd az elnyomottakat, az éhezőnek megszegd a kenyeredet és a szegény bolyongókat házadba befogadd?” – így kiált fel a próféta. A megtérés nem merülhet ki, sem önsanyargatásban, sem zokogó imában, sem az ünnep pompájában; a megtérés a szürke hétköznapok tetteinek a műve, amikor „az embernek módjában lenne még egyszer elkövetni a régi bűnt, de nem teszi.” Az ezekre a köznapokra, a mindennapi élet megkísértéseire való előkészítésben látja a Jomkipur igazi hivatását Szentírásunk.
Hagyományunk szokása, hogy vallásunk intézményeit, szertartásait az őskor eseményeire vezeti vissza. Az Elul elsejével kezdődő és a Jomkipurral betetőződő negyven napos időszak eredetét is népünk hőskorának napjaiba vetíti vissza. Elul 1-én kapta Mózes a megbocsátó isteni parancsot: menjen fel másodszor is Szináj hegyére, hogy az aranyborjú bűne miatt eltört két kőtábla helyett átvegye az újabb kőtáblákat, Isten könyörülő szeretetének jeleit. Negyven napon át bűnbánatban, önsanyargatásban várták Izrael gyermekei a vezér hazatértét: megbocsát-e Isten? A negyvenedik napot – Tisri 10-ét különösen mély bűnbánatban, böjtben, önmegtartóztatásban töltötték. Ennek a napnak estéjén tért haza Mózes a tíz Ige két kőtáblájával a karján: Isten megbocsátott népének. Ettől fogva – így fejeződik be a legenda – Isten évről-évre ezen a napon különös megbocsátó szeretetével fordul gyarló, de vétküktől megtisztulni akaró gyermekei felé.
A megbocsájtás tudatának hangulata vonul végig tehát az Engesztelés napján. A böjt ellenére is bizonyos derű uralkodott rajta. A Talmud korában egyenesen örömünnepnek számított. „Izrael leányai így olvassuk – fehér ruhában mentek ki ezen a napon a szőlőkbe, táncoltak és énekeltek.” Magától értetődő, hogy ha távol áll is a Jomkippurtól a gyász komor hangulata, még sokkal messzebb van tőle a felelőtlen vidámság érzése: hiszen Isten megbocsájtása nem valami magától értetődő, szükségszerű dolog, amire biztosan számítani lehet. „Aki azt mondja: vétkezem, majd megtérek, úgyis – így szól a Misna – annak megtérését Isten nem fogadja el. Aki így gondolkozik: most vétkezhetem, Jom kippur úgyis engesztelést szerez, annak vétke nem talál irgalmat.” Amiként Ros hasono csak emlékeztető intelem arra, hogy Isten megítél minket, hogy felelősek vagyunk tetteinkért, úgy Jom kippur is csak elősegítője az igazi megtérésnek és az ennek nyomában járó megbocsátásnak.
A megbocsájtás lehetőségére és saját felelősségére, Isten irgalmára és saját kötelességeire gondol a vallásos zsidó, amikor ünnepi érzésekkel belép a templomba Jom kippur előestéjén. Mintha a hétköznap salakjától való szabadulás vágyának lenne jelképe az, hogy ünnepi ruhát öltve, az utcai cipő helyett posztócipőt húzunk – ősi jelképe ez a hely szentségének – és mint Ros hasonókor, most is, az eredetileg ünnepi, de most már halottas inget, öltjük magunkra. Tiszt fehéret ölt a templom és a hívők is, amikor megszólal a Jom kippur előestéjének bevezető dallama: a Kol nidre.
Kol nidre
Kol nidre istentisztelete már külsőségeiben is eltér a szokottól. Ez az egyetlen esti istentiszteletünk, melyen talliszban jelenünk meg. Az egész estét istentiszteletének első imájáról nevezte el a zsidó köztudat. Nincs talán ima, melynek szövege és jelentősége között akkora űr tátongana, mint ez. A Kol nidre valójában nem is ima, hanem ridegen száraz jogi forma: „Mind a fogadalmak, önmegtartóztatások, tilalmak... melyeket fogadtunk, magunkra nézve megtiltottunk és kötelezőnek ismertünk el... ettől a
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
8 of 14 5/26/2020, 3:50 PM



Jom kippur naptól fogva a következő Jom kippur napig: mindegyiket visszavonjuk, semmisnek nyilvánítjuk, meg nem történtnek tekintjük.
A Kol nidre tartalma tehát nem más, mint visszavonása, még pedig előre való visszavonása az elkövetkező évben teendő fogadalmaknak, esküvéseknek. Hasonló formulát már a Talmud is előír, a Kol nidre mai szövege is, már több mint ezer esztendős: a IX. századból való. Amikor a Talmud a Kol nidréhez hasonló kijelentést kívánatosnak tart, természetesen szó sincs az adott szó szentségének kevésbevételéről, az eskük visszavonható voltáról. A héber (Neder) szó és itt szereplő szinonimái
kétségbevonhatatlanul csakis a kimondóra önmagára vonatkozó kijelentést jelölnek, a Misna példája szerint, eféléket: „nem fogok húst enni ennyi és ennyi ideig”, „nem fogadok el X. Y.-tól semmit sem”, stb. Nem vonatkozik azonban az ilyenforma eskükre: „X. Y.-nak ezer aranyat fogok fizetni”, „adósságomat egy bizonyos időpontig rendezem”, mert az ehhez hasonló egyszerű ígéretek sem vonhatók vissza a másik fél beleegyezése nélkül, még kevésbé természetesen az eskü. A Kol nidre tehát nem a másoknak adott szó szentségét kisebbíti, hanem az önmagunkra kivetett önkéntes szigorítások érvénytelenítéséért könyörög.
Kol nidré este
A Kol nidre keletkezését ezek szerint nem a fogadalmak kevésbevételének, hanem ellenkezőleg: a kimondott szó szinte túlzottan való nagyratartásának köszönheti. Még a pusztán önmagunkat érintő, könnyedén, haragunkban vagy indulatunkban odavetett szó is csak akkor veszti el érvényét, ha ünnepélyesen visszavonjuk és még akkor is kívánatos, hogy az év elején, az egész esztendő legünnepélyesebb pillanatában, előre jelentsük ki az ilyen fogadalmakat, ha meggondolatlanul tettük, már eleve is semmiseknek óhajtjuk tekinteni. Ez a Kol nidre szövegének igazi értelme.
Mindez azonban még nem ad feleletet a mindenkiben spontán felvetődő kérdésre: ez a mégis csak
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
9 of 14 5/26/2020, 3:50 PM



profán tartalmú ima, hogyan válhatott a gyakorlati zsinagógai életben olyan nagy jelentőségűvé, hogyan nyerhette el mostani híresen szép dallamát? A felelet – úgy vélem – egyszerű. Nem kell azt gondolnunk, hogy a marranókra való esetleges utalás adta volna meg a Kol nidre fokozott hangsúlyát. Valószínű az, hogy ez az ima fokozott jelentőségét csakis annak az alkalomnak köszönheti, melyen elhangzik. Az az ima, amely az év legszentebb napjának előestéjét vezeti be – szinte magától jutott a szentség és tisztelet legmagasabb fokára. Az a végtelen áhítat, amely a Kol nidre sok évszázados melódiájában benne remeg, nem az ima szövegének, hanem az Engesztelés napjának szól.
Történelmi jelentőségű valószínűleg a Kol nidret bevezető mondat: „A mennyei és a földi törvényszék nevében, a gyülekezet és az egyének akaratából: megengedjük együtt imádkozni a bűnösökkel.” Kik ezek a bűnösök? A marranókra, a középkori kényszer-kerestényekre gondol ez az ima, akik Jom kippur napján életveszedelem közepette lopóztak be a zsidók templomába – ahogy a kissé romantikus magyarázat tartja – vagy bármilyen rendű vagy rangú vétkesekre, ahogy más kutatók gondolják. Az eredet kérdése lehet vita tárgya, de vitán felül áll a bevezető mondat mély lélektani igazsága: Jom kippur napján valóban nincs különbség bűnösök és ártatlanok között. Mindannyiunknak szükségünk van a megbocsátó kegyelemre, és mindenkit megajándékozhat a Jom kippur a megtisztultság tudatával.
A Kol nidrei istentisztelet a zsidó év leghosszabb esti imarendje. A megszokott imától való árnyalatbeli eltérések és hosszú himnuszok hangsúlyozzák, vésik a lelkekbe a nagy nap jelentőségét. A Sema ima második – egyébként mindíg halkan mondott – mondata ez egyszer fennhangon hangzik el: „Az Ő világuralmának dicsősége mindörökké áldott legyen.” A főimádság előtt a Tóra szavát idézzük: „E nap szerez nektek engesztelést, megtisztítván titeket minden bűntől. Isten előtt megtisztultok.” Magában a főimádságban már felhangzik a Jom kippui istentisztelet alapmotívumát alkotó kétszeres bűnvallomás. A héber alfabétán háromszor végigvonulva valljuk bűneinket, hogy „vétkeztünk, hűtlenek voltunk, raboltunk, rágalmaztunk...”, majd Isten bocsánatát kérjük, „a bűnök miatt, miket elkövettünk, akarva és akaratlanul, nyíltan vagy titokban, bántó szóval vagy csalárd gondolattal, kényszerből vagy önszántunkból...” Hangsúlyoznunk kell, hogy a bűnvallomás kevés konkrét bűnt sorol fel. Lelki motívumok szerepelnek elsősorban a vétkek sorában: dölyf, irígység, szerénytelenség, tiszteletlenség. Olyan bűnök tehát, melyeket – mint gondolatokat, vágyakat – megtalálhat önmagában, úgyszólván mindenki az önmagunkba nézés, a számadás e nagy napján. Mégis, van ezenfelül is valami különös jellemvonása is, nagy vallási értéke ennek a magunkba való tekintésnek. Mert a bűnök szörnyű halmazának ez a kollektív megvallása és vállalása talán lehet szokatlan a mai individuálisan gondolkodó ember számára, de van valami szépség abban, hogy egy milliós közösség minden tagja vallja és vezekli nemcsak saját, de közössége minden egyes tagjának minden vétkét, hibáját, gondatlanságát. Nem az egyén vallja itt be saját – el sem követett – vétkeit, aminthogy imáinkban általánosságban is nem az esendő, múló emberparánynak, hanem az örökéletű Izraelnek vágya, fájdalma, reménye szólal meg. A Jom kippuri nagy bűnvallomás (vidduj) is egy egész nép minden fiának, vezeklő fohásza; e nép minden gyermeke legkisebb vétkéért is. Így értelmezve, nemcsak hogy létjogosultsága van a bűnvallomásnak, amit napjainkban, főleg az úgynevezett liberális zsidóság oldaláról elvitatnak tőle, de imáink között érték és jelentőség dolgában is az első sorba kell állítanunk.
A főimádságot, mely a bűnvallomáson kívül egyébként az újévi ima szövegével egyezik bűnvalló himnuszok és ünnepi elmélkedések sora követi. Ezek egy része főleg dallama által lett ismert és népszerű, így az Omnom kén és a Ki hinné kachomer kezdetűek.
Miénk a bűn, a szenvedés
Tiéd a jóság, kegyelem
Hirdesd hát: „megbocsátok!”
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
10 of 14 5/26/2020, 3:50 PM



Bűnünk felhőként szálljon el
S a megváltott nép hallja meg
Igédet: megbocsátok!
–:–:
Miként szobrász agyagját
Gyúrja, nyujtja, gömbölyíti:
Kezedben úgy van életünk
Kegyelmes Nagy Istenünk:
Hűséged a régi.
Mint az ezüst, kezében
Mesternek, ötvösnek
Kezedben éltünk úgy vagyon
Áldó, gyógyító Hatalom:
Te, csak Te menthetsz meg.
Az istentiszteletet az újévi imádságból jól ismert: „Atyánk, Királyunk...” kezdetű ima fejezi be. A legjámborabbak azonban nem térnek haza Kol Nidre estéjén, hanem egész éjszaka benn maradnak imádkozva a templomban. Ilyenkor rendszerint Salamon ibn Gabirolnak, a XI. század költőfilozófusának „Királyi korona” című, vallásos bölcselkedő költeményét olvassák.
Jom kippur napjának imái
Az Engesztelő nap másnap reggel kezdődő egész napos istentiszteletén egybefolyik, egyetlen hatalmas egységgé válik ennek a napnak négy főimádsága: reggeli, délelőtti, délutáni és esti ima egyetlen egymásutánban, megszakítás nélkül ömlik, betöltve Istenáhítással legalább egyetlen napját az esztendőnek. A rendes imákon kívül az Isten végtelen hatalmát, tökéletességét magasztaló, az ember gyarlóságát, bűnösségét valló, megbocsátást kérő elmélkedések, énekek, imák nagy gazdagsága tölti be ezt a napot. A legtöbb közösségben nem is mondják el az imák mindegyikét, hanem évenkint felváltva, úgy, hogy időről-időre mindegyikre sor kerüljön.
Különösen szép és értékes a Jom kippur két – délelőtti és délutáni – szentírási olvasmányának prófétai szakasza. A délelőtti Jezsajás könyvének már idézett megrázó beszédét tartalmazza az igaz böjtről s a lélek megtisztulásának, az igazi erkölcsnek: az emberszeretetnek minden szertartáson túlemelkedő fontosságáról. A délutáni prófétai szakasz Jóna története, melynek végső kicsendülése: Istennek minden, még legszerényebb, sőt még bűnös teremtménye iránt is éber szeretete, féltő kegyelme. A befejező mondatok Micha próféta könyvéből valók: „Ki hasonló hozzád Istenünk, ki megbocsátasz vétket, elengeded bűnét néped maradékának... igazságot szolgáltatsz Jákobnak, szeretetet adsz Ábrahám ivadékának...” Az egyetemes emberiség számára megváltást esdő imában fel-felcsendül a zsidó nép könyörgése is a maga sorsának megjavulásáért, szebb holnapjának bekövetkeztéért.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
11 of 14 5/26/2020, 3:50 PM



Az univerzális vallásos érzésen kívül a Jom kippur más imáiban is felhangzik zsidó nemzeti multunkra való visszaemlékezésünk és ennek a multnak jövendő feltámadásában való töretlen hitünk. A Jom kippuri imarend egyik legjellegzetesebb és legünnepélyesebb része a délelőtti imarend keretében az Avoda, az egykori jeruzsálemi szentély Jom kippuri áldozatának költői formában való leírása. Erről az áldozatról szólt egyébként a délelőtti Tóra-olvasmány is. De imánkban nem száraz leírás ez. Ennek az imának minden sorában ott sír a vágy, ott ujjong a remény az Igéret Földje után. „Boldog volt a szem így sóhajt fel az ima költője – mely láthatta mindezt, hiszen már puszta emlékére is megfájdul a lelkünk...” És az ima végén, amikor a visszaemlékezés csúcspontján háromszor is leborul az egész gyülekezet, mert így tették őseink is, amikor – egyszer egy esztendőben – kiejtette Istennek rejtélyesfélelmetes nevét a főpap – akkor, mintha egy pillanatra mi magunk is visszaröppentünk volna a visszaemlékezés szárnyán, a gondolat sebességével az ősi Jeruzsálembe.
A délutáni imához, mely felépítésében és tartalmában is a délelőttihez hasonló, csatlakozik a Jom kippuri utolsó imacsoport: a „Kapuzárás” imája, a Neila. A hagyományos időmeghatározás szerint: „Akkor, amikor a nap sugarai a fák koronájáig érnek”, körülbelül egy órával a napnyugta előtt, adja elő rendszerint nem az előimádkozó, hanem maga a gyülekezet rabbija az egész nap legbensőségesebb fohászát. Nyitva áll a Frigyszekrény, mintegy jelképezve azt, hogy közvetlenül Isten trónusáig hasson most könyörgésünk – amikor az egész gyülekezet állva, különösen ünnepélyes, lassu melódiában mondja el a szent napot bezáró fohászokat. A középkori pajtánok, zsinagógai költők egyszerű szavaiból, puritánul disztelen himnuszaiból valami különös meghatódottság, valami nagy ellágyulás száll minden korok imádkozó zsidója felé:
„Ó, tárd fel nekünk irgalmad kapuját
Mielőtt e kaput végképpen bezárnád
Lement immár a nap!
Megfordult immár a nappal
Lemegy, megpihen a nap:
Nyisd meg kapuidat!
„...Hatalmas Megváltónk: válts meg, Önmagadért! Lásd: elgyöngült karunk! Lásd: elfogyott erőnk! Lásd: nincs ki könyörögne értünk! Te fordulj irgalmaddal néped maradéka felé – Te segíts meg: Önmagad kedvéért!”
Mégegyszer felhangzik – most már csak rövidített alakjában – a bűnvallomás, mégegyszer a bűnbánat tíz napjának imáiból oly jól ismert „Atyánk királyunk” – csakhogy most az ünnep befejezése előtt immár nem a boldogság könyvébe való „beírásért”, hanem a „megpecsételésért” fohászkodunk, azután egy egész napi bőjt és megszakítás nélküli ima áhítatának különösen erős hangsúlyával a végső, nagy hitvallomás: „Halljad Izrael, az Örökkévaló a mi Istenünk, az Örökkévaló: Egyetlen Egy”, „Az Ő uralmának dicsősége áldott legyen – áldott legyen – áldott legyen” – végül hétszeres kiáltással hirdeti gyülekezet és előimádkozó hitünknek alapigazságát: „Adonáj, Ő az Isten!”
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
12 of 14 5/26/2020, 3:50 PM



A gyermek kikérdezése
Egyetlen kürtszó hirdeti: az ünnep befejeződött...
...az ünnep befejeződött és máris – még ott a templomban – elmondjuk a hétköznapi esti imát. A Jom kippurt követő reggel a szokottnál korábban kezdődik meg a gyülekezet imája. Az Istennek szentelt élet ritmusának nem szabad megállani, nem szabad elhalkulnia, nem szabad meglassulnia, soha...
Otthoni szokások
A nagyünnepek hangulatát, fejezi ki a templomi imákon és szertartásokon kívül az otthon szokásai is. Kelet-Európában még sokan vannak, akik önmagukra önként kiszabott böjtökkel segítik elő a lelki megtisztulást, sőt olyanok is vannak, akik a szombatok kivételével az Elul elsejével kezdődő 40 napos bűnbánati idő minden napját késő délutánig bőjtben töltik.
A Ros Hasono előtti napon szokásos az, hogy a hívők négyes csoportokat alkotva, a reggeli istentisztelet után egymás előtt visszavonják meggondolatlanul tett fogadalmaikat. A négyes csoportokba való oszlásnak az az eredete, hogy a Talmud szerint csak háromtagú, laikusokból álló esküdtszék előtt lehet visszavonni a meggondolatlanul tett kijelentéseket. Igy tehát egy-egy hivő a másik három által semmisnek deklaráltathatja elsietett fogadalmait. Itt természetesen megint csak olyan kijelentésekről van szó, melyeknek csak a kimondóra magára van következményük, másra nézve nincs.
Az új esztendő hangulatát semmiféle mulatozás, semmiféle lakoma nem érzékelteti, hiszen ez a nap nem csak az újévnek, hanem az ítéletnek is napja. Ennek ellenére igen távol áll a Ros Hasono a
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
13 of 14 5/26/2020, 3:50 PM



komorságtól: jó reménységgel, jó kedéllyel kell megvárnunk az új esztendőt. Míg az étkezést megnyitó kenyérdarabkát (moci) hétköznapokon sóba mártják, addig Ros Hasono napján mézbe. Egyáltalában tartózkodnak savanyu, keserű ízű ételektől. Különös szokás, hogy Hosanna Rabbáig tartózkodnak a dió evésétől. Ennek okát abban szokták megjelölni, hogy a dió héber nevének számértéke körülbelül megegyezik a bűnével.
Ros Hasono délutánjának kedves szertartása a Taslich. A községhez közel folyó vízhez mennek el a hívők, és ott elmondják a Micha próféta szavait idéző imát: „Ismét kegyelmedbe fogadsz Istenünk, bűneinket elfelejted, a tenger mélyébe veted (taslich = dobod) minden vétkeinket.” Az ima tartalmának szimbolizálására néhány kenyérmorzsát is szoktak a vízbe dobni. A szokás megkívánja azt is, hogy lehetőleg olyan folyóvizet keressünk fel, melyben halak is vannak. Innen a szokás kedvesen naiv magyarázata: „megetetni a halakat”.
A Ros Hasono és Jom kippur közötti napok félig-meddig már ünnepnek számítanak. A munka irama elcsendesül, a legjámborabbak csak a legszükségesebb tennivalókat végzik el. Sokan ezekben a napokban keresik fel szüleik sírját. Ezt az időszakot szánja vallásunk arra is, hogy akinek haragosa van, azzal megbékéljen. Aki úgy érzi, hogy az elmult évben valakivel szemben igazságtalanságot követett el, igyekezzék jóvátenni. Hiszen – így mondja a Misna – a Jom kippur szentsége csak olyan bűnöknek szerez engesztelést, amelyeket Isten ellen követtünk el. A megbántott embertárs ellen való bűnt csak a sérelem jóvátétele, magának a megbántottnak megbocsátása teheti meg nem történtté.
A Jom kippur előtti nap egy különös népszokásról is nevezetes: a kapparáról. Nagy középkori tudósok babonának tartják, maga a Sulchan Aruch is úgy vélekedik, hogy „meg kell akadályozni ezt a szokást”, mégis, főleg a lengyelországi zsidóság köréből kiindulva egész Közép- és Kelet-Európában elterjedt zsidó népszokássá lett a kappara. Természetesen csakis népszokásnak tekinthetjük és a vallási előírás szentségével nem illethetjük azt az eljárást, hogy egy fehér kakast megforgat valaki feje fölött ezekkel a szavakkal: „Ez legyen megváltásom, helyettesítésem, ez az állat haljon meg helyettem, mi azonban éljünk hosszú és békés életet.” Nem más ez, mint a „helyettes bűnhődőnek” sokféle formában és körben elterjedt babonája, mintha az ember saját bűnét képes lenne ráruházni egy állatra, hogy az szenvedjen meg helyette. Ezt a gondolatot természetesen senki sem gondolja így végig, hiszen a kappara eszmei alapja ellentmond a zsidó vallás egész szellemének. Megszépíti a kapara szokását azonban az, hogy a kakast, vagy árát a szegényeknek adjuk.
A Jom kippurt követő napon szokták megkezdeni a Szukkot-ünnepi sátor felszerelését. Uj ünnepre, új szertartásokra való előkészület váltja fel az engesztelőnapnak még csak el sem mult komoly hangulatát. De a zsidó év ősrégi szertartásaiban nincs megállás soha. Ünnepre hétköznap, köznapra új ünnep következik az évezredek örök változatlanságában.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0005.html
14 of 14 5/26/2020, 3:50 PM



IV. Zarándok-ünnepek
A zarándok-ünnepek tavasztól őszig húzódó sorába három ünnepünk tartozik: Peszach, Sabuot, Szukkot. Zarándok-ünnepeknek nevezi őket már Szentírásunk parancsa is: „Háromszor egy évben jelenjék meg minden férfi Isten szentélyében.”
Ezen az egykor élő szertartáson kívül összeköti az ünnepeket kettős, természeti és történelmi jelentőségük és imarendjüknek sok közös vonása: a Hallel-ima a délelőtti istentiszteleten, az esti imának ugyanazokon a helyein való és az ünnepre vonatkozó betoldások, az ünnepet köszöntő Kiddusnak szinte szó szerint egyező szövege, számos egészen azonos ima, stb.
Peszach
A zarándok-ünnepek között első helyen áll a Peszach, melyet Niszan hónapjának 15–22 napján ünneplünk meg. Az első két nap és az utolsó kettő ünnep, a közbeeső négy félünnep.
Kettős jelentőséget tulajdonít szentírásunk a Peszachnak. Ünnepe a tavasznak, az árpa kalászbaszökkenésének és ugyanekkor ünnepe a szabadságnak, a zsidó nép megszületésének. Ros Hasono mellett egyetlen olyan ünnepünk, melyre nagy lelki előkészületet kíván vallásunk. Ez a felkészülés már hat héttel az ünnep előtt kezdődik. A Peszachot megelőző szombatok közül az Adar elseje előtti szombattól fogva négynek van kiemelkedő jellege, megkülönböztető prófétai olvasmánya. A négy különleges szombat közül az első: „sekel”-ek szombatja, emlékeztetés arra, hogy egykor ebben az időszakban adták meg az évenkénti templomi fejadót. A második szombat: az emlékezés szombatja. Emlékeztetés Purim, a zsidóság kiirtására törő Amalék törzséből származott Hámán bukására emléknapja előtt a zsidóság ősi ellenségére, Amálékra. Harmadik szombatunk Tóra olvasmánya az egykori szentélybeli tisztaság misztikus feltételeiről szól – hiszen meg kell mindenkinek tisztulnia Peszach előtt is. A negyedik, a Niszán hónapját megelőző szombatnak neve: hónapköszöntő szombat, a tavasz havának, Niszánnak közeledtén.
„Ez a hónap kezdete legyen számotokra minden hónapnak, első legyen az esztendő hónapjai között.” (M. II. 12. 1.) A Tórának ezekkel a szavaival köszöntjük a megszabadulás tavaszi hónapját. Innen van az, hogy az ünnepi öröm érzése végigvonul az egész hónapon. Az Egyiptomból való szabadulás utáni évben Niszán elsején fejeződött be a pusztai frigysátor építése: a hónap első 12 napját a szentélyfelavató áldozataira való emlékezés avatja jelentőssé, ezt követi Peszach 8 napja: így a hónap nagy részét az őskor örvendetes eseményeinek emlékei töltik be. Megnyilatkozik ez a megemlékezés az imarendben is: elmarad a Tachanun, a hétköznapok könyörgő, bűnbánó zsoltára. Hagyományhű községekben még a temetések alkalmával elmondott gyászbeszéd is elmarad vagy legalább is rövidebb a szokottnál. Önkéntes böjtök tilalmasak.
A Peszachot közvetlenül megelőző szombat neve: Sabbat Hagadol, „a nagy szombat”, a hagyományos magyarázat szerint azért, mert egykor, egyiptomi rabság idején, ez a szombat, a szolgaság utolsó szombatja volt egyúttal az első, amelyre már reáragyogott a bizton közelgő felszabadulás napsugara. Szombati napra esett ugyanis Niszán 10-ike – így mondja a Szeder Olam, egy a II. századból való midrás –, amikor a Tóra szavai szerint (M. II. 12. 3.) kezdték meg az egyiptomi rabok – még nagy titokban – a közeli szabadság hálaáldozatának, a Peszach-áldozatnak elkészítését. Ennek az egykori, legendaközölte jelentőségnek visszfényét láthatjuk abban a mostani szokásban, hogy a Sabbat Hagadol délutánján mi is előkészülünk a mi Peszachunkra: a Haggada főrészét olvassuk.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
1 of 14 5/26/2020, 3:51 PM



A Peszach előtti napot teljesen az ünnepre való előkészület tölti be. Előző estén még utolsó, formális kutatás a chamec (kovászos holmi) után, és ennek elégetése. Maga a Peszach előtti nap, böjtnapnak számítana az elsőszülöttek számára. Tudvalévő a Tóra elbeszéléséből, hogy az utolsó, a legnagyobb csapástól, az elsőszülöttek halálától, csakúgy, mint a tízcsapás többi tagjától, a zsidó nép megmenekült. Ezért az elsőszülötteknek böjtölniük kellene. A XVIII. század óta azonban általánossá vált a közép európai zsidóságban az a szokás, hogy ezen a napon egy-egy talmudtudós a Talmud egy kötetének tanulmányozását ünnepélyesen befejezi, ennek tiszteletére „lakomát” ad ,– már amennyire rendszerint egy szardiniából, zsemléből és pohárka pálinkából álló több, mint szerény étkezés, lakomának nevezhető – a talmudtanuláson, valamint a lakomán való részvétel pedig mentesít a böjt kötelezettsége alól. Kenyeret ezen a napon már nem szabad enni délelőtt 9 óra után, a pászkát pedig még nem, – azért, hogy az esti ünnepi étkezésen, a széderen, valóban jó étvággyal, az örömünnephez méltó hangulatban vehessünk részt. Hagyományhű községekben a Peszach előtti nap délutánján már csak lehetőleg kevés munkát végeznek: ünnepi lélekkel, ünnepi örömben kell a templomba menni: köszönteni a szabadság napját.
*
Peszach ünnepe a zsidó nép megszületésének, a rendezetlen rabszolgahordából szabad néppé válásnak emléke. A nagy megszabadulásnak három mozzanatát emelik ki különösen ünnepünk szertartásai:
1. A tizedik csapást: az egyiptomi elsőszülöttek halálát, amikor a halálangyal kikerülte (kikerülni héberül: paszach, innen ünnepünk neve: Peszach, elkerülés) a zsidó-lakta házakat. Ez az emlékezés uralkodik a széder este és az első nap imáin;
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
2 of 14 5/26/2020, 3:51 PM



Jótékonyság
2. Magát a hirtelen kivonulás tényét, amikor a Tóra közismert elbeszélése szerint kenyerüket nem tudták őseink megdagasztani, hanem kovásztalanul ették azt meg. Innen ünnepünk legfőbb szertartása és a Tóránkban is található elnevezése: a kovásztalan kenyér ünnepe;
3. A Vörös tengeren való csodálatos átkelésre és Egyiptom seregeinek pusztulására főleg az utolsó két nap szentírási olvasmányai és imái emlékeztetnek.
Ez a hármas mozzanat a mi számunkra azonban már együtt jelentkezik, egymásba fonódik és együtt alkotja meg a zsidó népi történelemnek mind mostanáig legnagyobb, lélegzetelállítóan grandiózus élményét: a nép megszületését. Ezért a Peszach ünnepe a zarándok ünnepek közül az, amelyik mindenkor a legelevenebben élt a zsidó köztudatban. Sabuoth csak a rabbinikus korban vált tudatosan a kinyilatkoztatás ünnepévé; Szukkotról elmondja a Szentírás, hogy évszázadokon keresztül úgyszólván teljesen elfelejtkeztek róla. Peszach mindig friss és eleven volt, mert mindíg volt a természeti jelentőségen és történeti emlékezésen túl, mondanivalója a jelen számára is.
Zsidó vallásunknak már eddig is megfigyelhettük azt a jellegzetességét, hogy a legtöbb szertartásának, imájának valahogy „távlata” van. Az egyéni a közösségi emlékek, ünnepek, fohászkodások kitágulnak, egyetemessé válnak. A profán élmények vallásos tartalommal telítődnek, vallásos nevelő-hatásúakká válnak. Ezt figyelhettük meg az étkezési imáknál, ez vonatkozik a Peszachra is. A népi felszabadulás boldog emlékei egyetlen nagy vallásos élménnyé sűrűsödtek: Peszach annak az egyetemes meggyőződésnek vált kifejezőjévé és hordozójává, hogy Isten a történelem minden eseményének legfőbb irányítója, hogy Isten nemcsak a természet erőinek, de az ember sorsának is Ura. Ez a meggyőződés lüktet már benne az első Ige szavaiban is: „Én vagyok az Örökkévaló... aki kivezettelek Egyiptomból”. Nem a világteremtésre, nem a mindenség kormányzására hivatkozik a Tóra a legszentebb helyén, hanem arra, ami az egyes embert személyében érinti: Isten egyéneket és közösségeket egyaránt vezérlő hatalmára. Az Egyiptomból való kiszabadulásnak ez az értelmezése nyilatkozik meg abban a jelenségben, hogy a legkülönbözőbb parancsokat: felebaráti szeretetet, munkásvédelmi rendelkezéseket, az idegen megbecsülését stb. – az Egyiptomban való tartózkodás és az onnan való szabadulás emlékeihez fűzi a Szentírás. Ez az időkön fölötti élmény adja meg az érzelmi hátterét peszachi Haggadánk parancsszavának: „minden korok gyermekének úgy kell éreznie, mintha ő maga szabadult volna Egyiptomból” – minden korok gyermekének úgy kell átéreznie a Peszach élményét, mintha a maga életének eseménye lenne.
De egy másik értelemben is kitágul a Peszach jelentősége: ez az egyetlen ünnepünk, melyet mostani formájában nem tartunk, nem tarthatunk még teljesnek: a Peszach Micrajim, az egykori felszabadulás emlékünnepe mellett várjuk, reméljük, a Peszach leátid, az eljövendő Peszach eljöttét, a végső, egyetemes, az egész emberiségre kiterjedő szabadság ünnepét. Mindaddig, míg elnyomás, ártatlanok szenvedése, nyomurúság van a földön: nem tökéletes a Peszach-ünnep. Várjuk, várjuk az igazi, a nagy, az idők méhében rejtőző Eljövendő Peszachot!
A kétféle Peszach ellentétet foglalja költői formába az egyik – hetedik estén mondott – pijjut:
„Peszachkor így zengtek jámboraid:
Megsegített minket az Ur
Egyiptomban
...S hallanak még egykor jámboraid
Uj dalt az égből: „Im az Ur
Segít majd, segít mindörökké
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
3 of 14 5/26/2020, 3:51 PM



A jövőben!”
Peszach imái
A peszachi istentisztelet szerkezetében azonos a másik két zarándok ünnepével. A hétköznapi, ill. szombati istentisztelet imáit az imarend azonos helyein való, az ünnepek jelentőségét méltató, költői betoldások tarkítják. Ezeknek neve az esti imában Maaravit.
A főimádság ünnepi része is azonos a három zarándokünnepen: „Te választottál ki bennünket minden nép közül: szeretetedben, kegyelmedben fölébe emeltél minden nyelvnek azzal, hogy parancsolataid által megszenteltél és nagy, szent nevedet általunk hirdetted. Szeretetedben nekünk adtad ünnepünket... emlékeztetőül az egyiptomi kivonulásra.” A legtisztább zsidó vallásos érzés szólal meg ebben az imában is. A legfőbb érték, a legnagyobb adomány, amiért Istenünknek hálásak vagyunk: tisztán szellemi ajándék, a kiválasztottságnak az egy-Isten-hitünk által való felsőbbrendűségünknek tudata. A délelőtti imarend ünnepi része mind a három zarándokünnepen a Hallel-zsoltárok (113–118) sorozata, a vallásos örömnek, az isteni segítség reményének megszólaltatása. Peszach utolsó 6 napján ezeknek az örömdaloknak egy részét kihagyjuk – a hagyományos megokolás szerint, örömünk e napokon nem lehet teljes, hiszen Izrael megmenekülése szükségszerűen egybefonódott másoknak ártatlan embereknek – pusztulásával. A tórai és prófétai olvasmány az ünnep jelentőségét világítja meg.
A három zarándokünnepnek a tórai és prófétai olvasmányon kívül, megvan a maga jellegzetes szentírási olvasmánya is. Peszachkor, a tavasz ünnepén a szerelem bibliai szépségű magasztalását, az Énekek Énekét olvassuk; Sabuotkor, az árpaaratás egykori ünnepén, a szentföldi népélet verőfényes idilljét: Ruth könyvét, Szukkot őszi ünnepén pedig Kohelet fanyar bölcselkedését.
Peszach első napjának délelőttjén külön ima köszönti a tavaszt: „A harmatért való fohászkodás”. A délelőtti, Muszáf imába való betoldás keretében az ünnepi fehér gyolcsingben ünnepélyes formában hangzanak fel a zsinagógai költészet atyamesterének, Kalirnak, másfélezer éves szavai:
„Harmatot küldj szomjú földre
Dús áldását, hogy bőven öntse
S midőn áldásod telje árad
Építsd fel rombadöntött várad
Harmatoddal.”
(Patai József ford.)
A széder
Peszach egyetlen ünnepünk abban is, hogy külön házi istentisztelet is kitünteti: az első két est széderje. A széder rendezésének alapja a Tóra négyszer megismétlődő felszólítása: „Mondd el fiaidnak ezt: így cselekedett velem az Ur, mikor kivonultam Egyiptomból”. Ennek az egész, csodálatosan bensőséges ünnepségnek középpontja és hőse tehát a gyermek. Az ő kedvéért halmozódnak a jelképes
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
4 of 14 5/26/2020, 3:51 PM



ételek és cselekvések, az ő kérdései vezetik be a szertartási részt – ki ne emlékeznék vissza felnőtt korában is meghatott örömmel az első Ma-nistannó-ra? – az ő felvilágosítására mondja az apa a hosszú héber magyarázatot, amelyből eleinte a gyermek ugyan keveset ért, de annyit mégis csak megsejt, hogy „jelentős és boldogító nap ez”. A gyermek figyelmének ébrentartására fűzték bele a széder szertartásába a számrejtvényszerű elmélkedést arról, mit jelent az Egy, a Kettő, a Három... és a két fillérért vett kis gödölye naivul bájos, de a végén szinte szinbólikussá magasodó, Istennek mindenekfölött uralkodó végső igazságtevéséről szóló históriáját.
A Szédereste mai rendje nagy vonalaiban – csakúgy, mint a szédertál berendezése – megvan már a misnában. A gyermek kérdése valamikor a széder végefelé hangzott el, csak később helyezték a szertartás kezdetére: innen van az a könnyen megfigyelhető különös jelenség, hogy a Ma-nistanno kérdéssorozatában a gyermek olyan szimbólumok magyarázatát is kérdi, melyek csak az ünnepség további során fognak szerepelni.
Már korán szokásos volt az, hogy a Széderestén az előírt szöveghez önálló magyarázatokat is fűzött minden egyes házigazda. A Bné-Brak-i bölcsek (rabbi Akiba és társai) egészen hajnalig beszélgettek az egyiptomi rabságról, nyilván másféle rabságról is. (a Barkochba-felkelés küszöbén volt az az emlékezetes Széder). Igy a haggada előírt tartalma is folyton gazdagodott. Bele került a pszichológiai szempontból finom megfigyelés, a négyféle: okos, rosszakaratú, naiv és korlátolt gyermekről – megfelelően a szentírás négyszeres parancsának: belékerült az egyiptomi tíz csapás legendás kiszínezése (a tíz csapás felsorolásánál szokás az elénk tett borból egy-egy cseppet kifreccsenteni, ennek magyarázata valószínűleg az, hogy „távol legyenek tőlünk ezek a csapások”. Hirsch S. R. szép magyarázata szerint a másokat ért csapások felsorolásánál meg akarjuk kisebbíteni a vidámságot szolgáló bor kiöntése által a saját jókedvünket is). Az üldözések hatása is megérzik a haggada szövegén: „...nemcsak egyetlen ember támadt kiirtásunkra. Minden időben vannak ellenségeink.” A haggada étkezés előtti részét bezárja Rabban Gamliel (I. század vége) intelme a Széder három legfontosabb szimbólumáról. Ezt a Hallel-zsoltárok első része követi. Közvetlenül az étkezés előtt eszünk a pászkából legelőször, hasonlóképpen az úgynevezett keserűfűből (torma.), még pedig kétféle előírás szerint is.
Az étkezés utáni imák sora a szokásos áldásokkal kezdődik. Ezeket – egyes himnuszoktól megszakítva – követi a szombat reggeli liturgiából ismert Nismat. A középkori zsidóüldözések szenvedései szólalnak meg a Sefoch chamatecha kezdetű imában, amely tulajdonképpen három szentírási versből áll (Zs. 79/6, 69/25, Siralmak 3/66); ennél az imánál nyitjuk ki az ajtót, hogy várjuk Élijahu prófétát. Élijáhu próféta, egyébként is szerepel a Széderestén. A Tóra négy igével fejezi ki az Egyiptomból való kiszabadítást (Mózes II. 6/6–7) „Kivezetlek... megmentelek... megváltalak... elviszlek”. Ennek megfelelően, négy pohár bor megivását írja elő a hagyomány. Mivel azonban egy ötödik kifejezés is, egyesek véleménye szerint, a rabságból való megmentésre utal, egy ötödik poharat is előkészítünk, csakhogy azt már „Élijáhunak hagyjuk”. Élijáhu, a tűzszekéren elevenen a mennyekbe szállt próféta ugyanis a messiás heroldja. Az ő földre való visszatérése fogja – hagyományunk szerint előkészíteni a messiási korszakot. Az időrendben utolsó próféta, Maleachi hirdetésében szólal meg először az a remény, hogy Isten „elküldi hozzánk Élijáhu prófétát mielőtt bekövetkeznék Istennek nagy és félelmetes ítéletnapja”. A Széderestét befejező himnuszok középkori eredetűek. Az utolsó három – az Addir hu, a számrejtvény és a gödölye meséje – csak a XII–XV. században került Széderesténk imarendjébe, nyilván idegen minták után.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
5 of 14 5/26/2020, 3:51 PM



A széder este
Több, mint 14 évszázad választja el egymástól a Szédereste olvasmányának, a Haggadának (Haggada = elbeszélés, t. i. az egyiptomi kivonulásról szóló elbeszélés) legkorábban és legkésőbben keletkezett részeit. Tizennégy évszázad alakította, bővítette, gazdagította tartalmát. Évszázadok tapasztalata, életbölcsessége szűrődött le a Haggadában, a zsidó irodalomnak e klasszikussá vált népkönyvében. De semmiféle leírás nem ecsetelheti méltóképpen a Széder igazi jelentőségét, pedagógiailag is olyan eleven erejű hangulatát: ma talán jobban érezzük ezt át, mint bármikor máskor. Ma, a Peszach le-atid-tól oly végtelen messziségben, talán jobban értjük, mint az elmúlt évtizedekben, a letűnt sötét évszázadok sóvárgását. Őseink a jövőbe vetett reményüket csak a szépséges multnak kiszínezésével merték kifejezni. Minél reménytelenebb messziségben érezték magukat a jövő megváltásától, minél sívárabb volt a jelen és ijesztőbb a holnap: annál erősebb szálakkal kapaszkodott belé a zsidó lélek a dicsőséges multba. Az ősök sorsában, mintha a maga megszabadulását is ünnepelte volna. Ez a ki nem mondott, de nagyon erős érzés avatta népkönyvvé a Haggadát, ezért a reményért volt szent őseinknek, ezért szent, százszorosan szent minékünk is a mult megszabadulásának és a jövő megváltásának családunk körében tartott szép ünnepe: a Széder.
A Peszach szertartásai
A Peszach ünnep szertartásain, megfelelően az ünnep időntúli nagy jelentőségének, bizonyos misztikus jelleg is vonul végig. Ez nyilatkozott már meg az egykori otthoni Peszach-áldozat sokszor számunkra rejtélyes szertartásain. A Peszach-áldozat egyébként az egyetlen áldozat, amely még most is
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
6 of 14 5/26/2020, 3:51 PM



él – ha nem is a törzs-zsidóságban, de legalább az egykor hatalmas szekta maradványát alkotó pár száz főnyi Nabluszi szamaritánusok között. De misztikus jelege van a minden kovászostól való tartózkodásnak is. Az egész háztartás átalakul a Peszach által; új edények kerülnek a konyhába, a tovább használhatók is alapos – tűzben való – tisztogatás alá kerülnek. Nemcsak a kenyértől kell tartózkodni, hanem minden ételtől, ami csak a legtávolibb érintkezésbe juthatott valami erjesztő anyaggal. A bibliai indokoláson túl, sokszorozott szigorral őrködik a zsidó vallás a peszachi rituále pontos megtartásán. Nyolc napon keresztül szinte egy másik világban él a zsidó ember, élelmével együtt, mintha egész életmódja csak azt az egy célt szolgálná, hogy a jelen gondjaiból a sivatag világába, népünk ősmúltjának napjaiba röppenjünk, abba a korba, amelyről a próféta így szól: „Megemlékezem ifjúkorod szeretetéről, mátkaságod szerelméről, hogy jártál utánam a pusztában: sivatagföldön”, (Jeremiás 2/2).
A Peszach második estéjén majdnem szó szerint elismételjük a Széder szertartását. A második nap délelőttjének imarendje is azonos az első napéval. Az ünnep közbülső négy napjának neve: félünnep. Valamikor egészen közel állt a félünnep az ünnep fogalmához, ma már inkább csak imarendje különbözteti meg a hétköznaptól. Munkaszüneti jellegét a középeurópai zsidóságban úgyszólván teljesen elvesztette. Az ünnep utolsó két napja ismét teljes ünnep. Imarendje a zarándokünnepek szokásos imáiból áll. Az utolsó két napra szóló költői betoldások alkotóit a Vöröstengeren való átkelésnek emléke ihlette meg. Az Énekek Énekének szinbolikus, költői feldolgozásai is elhangzanak az utolsó napok istentiszteletén.
Az Omerszámlálás
Peszach második estéjén, az istentisztelet végefelé így szól az előimádkozó, sokhelyütt a rabbi vagy a község tekintélyes tagjainak egyike: „Ma van az Omer első napja”. A Tóra parancsa szól eképpen: „Az ünnep másodnapjától, az Omer-áldozat napjától fogva számláljatok hét hetet”. Az Omeráldozat a Peszach tavaszi jellegének felelt meg: a kalászba szökkenő árpa első kévéit a szentélyben Istennek mutatták be. A hét hét, amelyre a Tóra parancsa utal, az Omer-számlálás hét hete, az árpa kalászba szökkenésétől learatásának végéig, Peszachtól Sabuotig. Régi idők óta az Omer-számlálás (Szefira) hét hetének gyászemlékű jelentősége van. A Talmud szerint ebben az időszakban halt meg R. Akibának 24.000 tanítványa. Az első kereszteshadjárat zsidóüldözései is (1096), melyek az évnek ebbe az időszakába estek, hozzájárultak e napok komor hangulatának kialakításához. A gyászt sokféle szertartás, ima jelzi. Péntek esténként a szombatot köszöntő Lecho Daudi jellegzetesen szomorú dallamban szólal meg. Szombat délelőttönként egy vallásunk vértanuinak emlékét megörökítő imát, az Avhorachamimot fűzzük imarendünkbe. A hagyományokhoz ragaszkodók minden szórakozástól tartózkodnak, hajukat, szakállukat nem vágják. Egyházi esküvőt ebben az időszakban nem tartanak. A Szefira szombatjain külön költői betoldások is siratják az 1096-os zsidómészárlás sok ezer áldozatát.
Lag-beomer
Csupán egy nap szakítja meg a gyászt: Lagbeomer, az Omer-számlálás 33-ik napja. Ezen a napon régi hagyomány szerint szünetelt a R. Akiba tanítványaira zúduló tömeghalál. A hosszú, majdnem hét hetes periódus közepére eső örömnapot az ekkorra rendszerint összetorlódó sok esküvő teszi mozgalmassá. Ott, ahol elevenek a zsidó tradiciók, a diákok örömnapjaként is szerepel a Lag-beomer. A lengyel jesivák növendékei ezen a napon kiszakítják magukat az állandó tanulásból, kirándulásokat tesznek és – különös szokás! – fakardokkal formális csatákat is vívnak. Mivel a hagyomány szerint Lag
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
7 of 14 5/26/2020, 3:51 PM



beomer napján halt meg a zsidó misztika híres, legendák-koszorúzta hőse: Rabbi Simon ben Jochaj (II. század) a szentföldön lévő sírjához (Méron faluban), sokan zarándokolnak el még ma is.
De már vége felé jár a gyász hét hetének időszaka. Közeledik a Sabuot, hetek ünnepe, kinyilatkoztatás napja (Szivan 6–7). Mint minden más ünnepünkre, erre is előkészít bennünket vallásunk. Az Omer hét hetének napjait mintha azért számlálnánk, mert türelmetlenül várja immár lelkünk a Szinaj emléknapját. Szivan első napján már véget ér a gyász periódusa. A hónap első napjait, miként egykor, Tóra-adás idején Mózes, úgy most vallásunk szertartásai jelölik ki a várakozásnak, a lelki előkészületnek. Ugy, mint egész Niszan hónapban, a könyörgő, bűnbánó zsoltár most is elmarad, mindenféle böjt egyenesen tilalmas. Vidám szívvel kell fogadnunk ünnepünket, a testi felszabadulást teljessé tevő és az isteni tervszerűség magasába emelő lelki felszabadulás ünnepét.
A Sabuot
Ünnepünk neve a Tórában Sabuot, hetek ünnepe. Chag habikkurim, az első árpából készült két friss cipó bemutatásának ünnepe, Chag hakacir, az aratásnak, t. i. az árpaaratásnak ünnepe. Naptári időpontját a többi ünneptől eltérően, nem állapítja meg a Tóra, csak azzal, hogy a Peszach utáni ötvenedik napra kell esnie. Vita volt valamikor arról is, Peszach nyolc napja közül melyiken kell elkezdeni a számolást. A szaddukeusok, a Tóra szószerinti szövege alapján a Peszach hetének szombatját követő napon, a farizeusok az ünnep másodnapjára kezdték meg a számlálást. Innen van az, hogy a mai zsidóságban, mely a farizeusok tanítását fogadta el ebben a részletkérdésben is, mindíg ugyanarra a naptári dátumra esik az ünnep, de mindíg más hétköznapra; a keresztény egyházakban pedig a szaddukeusok elve alapján a Sabuotnak megfelelő pünkösd (a pünkösd, Pfingsten nevek pentékoszté = 50-ik, t. i. ötvenedik nap húsvét után – szóból erednek) az évnek mindig más-más napjára, de állandóan vasárnapra esik.
Sabuotról a Tóra csak mint természeti ünnepről szól. A Talmud a korai tórai kronológia alapján már egészen természetesnek tartja, hogy a Sabuotnak is megvan a másik két zarándokünnephez hasonlóan a maga történeti fontossága is: a kinyilatkoztatás ünnepe. A további fejlődés szükségszerűen következett a zsidó vallás kialakulásának általános irányából és a történet eseményeiből. A Szentföldtől és ezzel a földműveléstől is elszakadt zsidóságban egyre fakul az ünnep természeti jelentősége, egyre mélyül történeti jellege. Mai zsidóságunkban az előbbire csak Tóránk néhány mondata emlékeztet, meg talán az a szokás, hogy Sabuotkor templomainkat növényekkel díszítjük; az utóbbira e két napnak minden imája, szertartása, egész hangulata. Ma egyetlen emlék, egyetlen élmény tölti meg zsúfolásig a két napnak szinte minden percét: az az emlék, hogy a mi őseink, zsidók álltak akkor ott a felhőbe burkolózott, villámkoszoruzta Hegy tövében, hogy átvegyék a két kőtáblát és ezzel együtt egy mindennél hatalmasabb elhivatást: a két kőtáblában lefektetett tanításnak elterjesztését, a Szinaj ragyogásának szertehintését mind a földeken.
Sabuot az az ünnepünk, amelyben a szellemi tartalom leginkább elnyomja a szertartásbeli részt. Semmi szimbólumot, semmi külsőséget sem tartunk méltónak arra hogy vele jelképezzük a legnagyobbat, ami történetünkön végigvonul: azt, hogy az isteni tan hordozói mi lettünk és mi vagyunk, évezredeken át. Ezért csak a minden ünnepünkre egyaránt vonatkozó munkaszünet az egyetlen külső megkülönböztetője Sabuotnak. Már a XIV. századtól fogva szokásos volt a zsidóság jámborainak körében, hogy – hasonlóan az engesztelés napjához és a Hosana rabbához, a Sabuotnak első éjszakáját is virrasztva töltik el. Ennek a virrasztásnak a XVII. században már külön előírt rituáléja van, amelyet a Tóraadás ünnepén – a Tóra minden szakaszából, valamint a Szentírás könyveiből és a későbbi zsidó irodalom főműveiből vett szemelvények alkotnak. De állandó részét alkotják ennek a virrasztó istentiszteletnek a résztvevőktől előadott Szentírásmagyarázó előadások is. Nem is lehetne méltóbban ünnepelni a Tóra napját, mint külső pompa és dísz helyett magának a tannak olvasásával, fejtegetésével.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
8 of 14 5/26/2020, 3:51 PM



A Sabuot délelőtti istentiszteletnek középpontja a tórai olvasmány: a Tíz ige. Ennek ünnepi jellegét van hivatva kiemelni az a hosszú, arameus nyelven írt himnusz, az Akdamut, melynek jellegzetes vontatott dallama az egész sabuoti imarenden végigvonul. Prófétai olvasmány gyanánt Ezékiel próféta misztikus látomása szolgál Isten megnyilatkozásáról, mintegy kiegészítéséül a Szinaji kinyilatkoztatásnak. A második nap prófétai olvasmánya Chavakkuk próféta imája: „...fügefa nem virágzik, szőlőtő termést nem hoz, kipusztult a virág a mezőről, a nyáj az akolból: de én ujjongok Istenemben, bízom a segítség Urában”. A minden csapáson túl élő és fennmaradó zsidó reménykedésnek, a földi élet minden változásán felülemelkedő Istenhitnek apotheozisa ez a néhány mondat – valóban méltó az ünnep jelentőségéhez.
A rendes ünnepi imához fűződő költői betoldások részben a Tíz ige egyes mondatait dolgozzák fel költői formában, részben pedig a törvénynek, mint egésznek világfenntartó jelentőségéről szólnak.
A hetek ünnepe
Szukkot
A három zarándokünnep közül időrendben a harmadik a hétnapos Szukkot, amelyhez szorosan hozzácsatlakozik, vele egybefolyik az őszi ünnepi szakot betetőző záróünnep.
A sátrak ünnepét (Tisri 15–21.) több ízben nevezi Szentírásunk „az” Ünnepnek: a legünnepibb napok sorozatának. Bizonyos szempontból ez a megkülönböztetett kitüntetés a többi ünneppel szemben valóban jogosult. Szukkot a leggazdagabb valamennyi közül szép színes szertartásokban, szemléletes festői jelképekben, hiszen az egész évi munka betetőzése: a szüretnek, a termés betakarításának ünnepe
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
9 of 14 5/26/2020, 3:51 PM



leginkább indít örömre, hálára.
Két jelkép tünteti ki ünnepünket: a sátor és a négy részből álló ünnepi csokor.
Az ünnepi sátornak indokolását maga a Tóra adja meg: „mert sátrakban lakattam Izrael fiait, a sivatagban, amikor Egyiptomból kivonultak”. Ezzel ünnepünk keletkezésének történelmi alapjait is megadja nekünk. A negyvenéves sivatagi vándorlásból egyetlen motívumot ragad ki ünnepünk: azt, amely időálló – az Isteni gondviselés uralmát a zsidó nép sorsában. Amiként a sátor óvta őseinket a sivatag veszedelmeiben – úgy óvta zsidóságunkat az Isteni kegyelem történetének évezredei alatt. A Talmud így fejezi ki ünnepünk parancsát: hét napig a sátort tartsuk állandó, szilárd lakhelyünknek, házunkat pedig csupán ideiglenes tartózkodási helynek tekintsük (Szukka 28. a.), azaz: váljék bennünk tudatossá ünnepünknek az a tanítása, egy esztendőben legalább nyolc napon át eszméljünk arra, hogy őseink nomádok voltak, elhagyták Isten kedvéért a biztos lakhelyet és vállalták a sivatagi élet ezernyi megpróbáltatását. Ugyanígy, mint Peszachnál, itt is megfigyelhetjük vallásunknak azt a törekvését, hogy a multba való felejtkezést, az ősmult eseményeinek felidézését, az ősök életmódjának felelevenítésével éri el. Mindkét ünnepünk legfőbb szertartásának célja és értelme ez: szinte erőszakkal, egész megszokott életmódunknak megszakításával kell lelkileg felszabadulnunk a jelen igézetéből és egészen át kell magunkat adnunk a mult varázsának. Legalább egy jellegzetes vonásában át kell vinnünk a mi életünkbe is az évezredek előtti események ízét, emlékét. A rabságból való szabadulást csak az élheti át újra meg újra, aki maga is eszi az ősök sanyarú kenyerét. Istennek a sivatagi életben – népünk történetének e ragyogó hajnalán – való gondviselését csak az érzi, aki maga is otthagyja néhány napig a maga szilárd házát, hogy közvetlenebbül adja át magát erre az időre a roskatag sátorban csupán az Isteni védelemnek.
Az ünnepi sátor
Ezeket a gondolatokat akarják egészen tudatosan kifejezni a sátor építésének hagyományunkelőírta szigorú szabályai. Mert – és ezt is ki kell e helyen emelni – hagyományaink minden szertartás legkisebb részletkérdésének is megadják pontos, mindenre kiterjedő előírását. Ugyszólván semmit sem bíz rá hagyományunk az egyén saját ízlésére, választására: minden szertartást a milliós közösség minden egyes tagjának egészen egyöntetűen, egy ritmusra kell elvégeznie. A sátornak tehát gyöngének, törékenynek kell lennie. Nem lehet magasabb húsz könyöknél, de alacsonyabb sem tíznél. A sátornak erre az alkalomra építettnek kell lennie: ha már régebben megvolt, legalább valamilyen átalakítást kell rajta végezni az ünnep előtt. Részletes előírások szólnak a sátor befedéséről; abból a célból, hogy magunkat teljesen átadjuk a természet uralmának, csakis növényi anyagokat szabad felhasználni a sátor tetőzetének elkészítéséhez és ezeket is a természetben előforduló alakjukban. A tetőnek továbbá gyengének kell lennie, nehogy teljes védelmet nyujtson. Nem készülhet tömör agyagból. Annyira átlátszónak kell lennie, hogy megláthassuk a tetőn keresztül a csillagokat. Az esőt sem szabad teljesen felfognia a sátor tetőzetének; át kell élni az ősök életmódját, minden kényelmetlenségével együtt is hiszen ez ünnepünk célja.
A sátor szimbólumának eredeti jelentősége az európai zsidóság számára már régen megfakult. A sátorban való állandó tartózkodás és az ott való alvás éghajlatunk alatt kivihetetlen, ezért a sátor szimbóluma legjobb esetben is a benne való étkezésre szorítkozik. Nagyvárosokban még így is – sajnos – egyre jobban kikerül a köztudatból vallásunknak ez a szép, meleg hangulatú szertartása. Egyik szomorú tünete ez annak a folyamatnak, amely a vallás súlypontját a hétköznapokról mindinkább csak az ünnepekre, az otthon szertartásairól a templomba helyezi át.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
10 of 14 5/26/2020, 3:51 PM



Az ünnepi csokor
A Szukkot második szimbóluma: a négy részből álló ünnepi csokor. „Az ünnep első napjától fogva vegyétek a cédrusfának gyümölcsét, pálmaleveleket, a mirtusfa gallyait és fűzfaágakat, hogy örvendhessetek Istenetek előtt” – így szól a Tóra parancsa. Nechemia könyve (8/14) elmondja, hogy évszázadokig nem teljesítették ezt a parancsot és csak Nechemia korában (Kr. e. 450 körül) kezdtek felmenni a hegyek közé, hogy onnan olajfaleveleket, mirtuslombot, pálmagalyakat hozzanak sátraik feldíszítésére. Mintha elsősorban az lenne az ünnepi csokornak a célja, hogy a sátrat díszítsük vele. Hogy mit jelképez azonban valójában az ünnepi csokor – amely minden bizonnyal a Szukkot ünnep mezőgazdasági jellegét van hivatva kidomborítani – nem igen tudjuk. Hagyományos irodalmunkban többféle magyarázat is szerepel. Az ünnepi csokor – halljuk egyfelől – a zsidó nép egységének szükségességét jelképezi. A cédrusgyümölcsnek (etrog) van jó íze is, jó illata is; a pálmafa gyümölcse ehető, de nem illatos; a mirtusé illatos, de élvezhetetlen; a fűzfának végül se íze, se illata. Amiként azonban a négyféle növény egy kötegben együtt szolgálja Isten dicsőítését, úgy kell Izrael fiainak együtt szolgálniuk Istent – a legkiválóbbnak és a legkisebbnek egyaránt. Egy másik magyarázat szerint az egyén teljes odaadását, Istenért való áldozatosságát hirdeti az ünnepi csokornak négy növénye: az etrog a szívünket, a lulav gerincünket, a mirtusfa szemünket, a fűzfa ajkunkat jelképezné: minden testrészünket, egész énünket Istennek kell szentelni. Végül ne hagyjuk említés nélkül ezt a jelenkori szellemes magyarázatot, hogy az ünnepi csokor, amely önmagában egyesíti a szentföldi három növényt, az egész földön elterjedt fűzfával: ezzel a Szentföld gondolatát akarja ébren tartani, összekötve az őshazát az újhazával, a multat a jelennel, ősöket a késő utódokkal...
Bármi is legyen az ünnepi csokor eredetének igazi magyarázata – a felsorolt három természetesen inkább szellemes, mint valószínű – hálásak lehetünk vallásunknak, hogy megtartotta ezt az ősi jelképet is, hogy ebben is szép, poétikus szertartást adott istentiszteletünknek. Amikor hagyományhű gyülekezetben a templom egész közönsége a Hallél imánál ünnepi csokrait lengetve és ég felé emelve könyörög Istennek segítségéért: mintha valóban boldog ősidőknek szépséges üzenetét hozná felénk cédrusalma, pálmaág, mirtusgaly.
Szukkot imái
Szukkotnak kétszeres jelentőséget ad Szentírásunk: a sivatagjárásra emlékeztet. Természeti jelentősége pedig: a termés betakarításának örömünnepe az a nap, amikor a maga a Tóra is megparancsolja: „örvendezz Istened előtt!” Talán ez a legtisztább öröm: a jól, becsületesen elvégzett földmíves munkának egyszerű öröme adta meg ünnepünknek azt a kiemelkedő jellegét, hogy az ünnepnek: a legigazibb örömnapnak nevezzék. A Szukkot azonban mindmáig az az ünnepünk, amely a természettel való kapcsolatát a legelevenebben őrizte meg a Szentírás kora óta. Sőt, a második szentély korában a Szentírásban megírt jelentőségen kívül újabb természeti fontosságot nyert azáltal, hogy az esőzések kezdetét jelzi. Amiként az emberek fölött való ítélkezésnek Ros hasono a napja, hasonlóképpen Szukkot ünnepén dönti el Isten, lesz-e bőséges eső az évben. Szukkot utolsó napján volt a „vízmerítés” zajos népünnepe. „Aki nem látta a vízmerítés ünnepét, nem látott életében igazi örömet” – mondja a Misna (Szukka V/1).
De a természeti és történeti jelentőségen túl univerzálissá is válik ez az ünnepünk. Miként Peszach az egész emberiség eljövendő felszabadulásának, Sabuot minden nép erkölcsi felemelkedésének ünnepévé magasztosul, úgy hirdeti Szukkot a kivétel nélkül mindenki fölött virrasztó isteni gondviselést. Hetven tulkot kellett az ünnep hét napján áldozatul bemutatni: a Talmud szerint ezt az áldozatot a világ hetven nemzetének békességéért hozták a Gondviselés istenének. Izrael nemcsak
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
11 of 14 5/26/2020, 3:51 PM



önmagáért: de a világ minden népének jólétéért könyörög.
Szukkot imarendje nem sokban különbözik a többi zarándokünnepétől. A költői betoldások az ünnep két szimbólumáról szólnak. Különös jelentősége csak az ünnep hetedik napjának, a Hosana rabbának van. Szukkot minden napján, a délelőtti istentisztelet vége előtt körmenetben vonulnak a község előkelői a tóraolvasó emelvény, a bima körül, lengetve az ünnepi csokrot, Isten segítségéért dalban imádkozva. Az ünnep hetedik napján az ötödik félünnepen (Hosanna rabba napján, ahogyan a tizedik századtól fogva nevezik), hét ilyen körmenet vonul végig a templomon.
Hosanna rabba
Hosanna rabba mai jelentőségét az a kabbalisztikus eredetű hit adja meg, hogy az isteni ítélkezésnek, mely Ros hasono napján megíratott és Jom kippur napján megpecsételtetett, végrehajtása ezen a napon kezdődik meg. Ez a hit a Hosanna rabbat mintegy a bűnbánó ünnepek sorába emelte, innen e félünnep imáinak komoly, sokszor szinte komor jellege. A gyülekezet – a bűnbánó napok hangulatát felidézve – a halottas ingben jelenik meg. Az imarendet jellegzetes módon a hétköznapi és ünnepi imáknak egészen egyedülálló keveréke alkotja. Az előimádkozó énekében is a Ros hasono és a Jom kippur jellemző melódiái szólalnak meg még egyszer. A megtérésnek, az isteni kegyelem elnyerésének utolsó reménye, vissza nem térő alkalma ez a nap. A hagyományőrzők ezért virrasztva töltik a Hosanna rabbanak estéjét is. E virrasztó istentisztelet olvasmányát Mózes V.-ik könyve alkotja.
Még egy különös szertartás tünteti ki Hosanna rabba napját. Már a talmud megemlíti azt a szokást, hogy a Hosanna rabba reggeli istentisztelete után az ünnepi csokor fűzfagalyát leveleitől megfosztjuk. Hogy mi az értelme a fűzfa-levelek leverésének, csak sejthetjük. Talán azt akarja jelképezni, hogy amiként mi leverjük a fűzfagaly leveleit, úgy semmisítse meg Isten a mi bűneinket.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
12 of 14 5/26/2020, 3:51 PM



A sátrak ünnepe
Semini aceret
„Egy király magától távolélő gyermekeit meghívta magához. Ünnepi lakomák sorával ülték meg a viszontlátás örömét. Már itt volt a búcsú ideje, amikor a király így szólt gyermekeihez: Fiaim, fájdalmas számomra a tőletek való elszakadás. Maradjatok még egy napig nálam, hogy ezt az utolsó napot már egészen egymásnak szentelhessük.” Ezzel a poétikus hasonlattal magyarázza meg a talmud a Szukkotot és ezzel az őszi ünnepek sorát bezáró Semini aceret keletkezését.
A köztudatban ma Semini aceret („nyolcad-napos záróünnep”), mint Szukkot ünnep két utolsó napja szerepel. Valójában különálló ünnep. Azzá avatjuk a Semini aceret előestéjén elhangzó, új ünnepet köszöntő „Sehechejonu” áldással. Szukkot két szimbóluma erre a két napra már nem vonatkozik. (A sátorban való étkezést, tisztán naptártechnikai okokból, Semini aceret délutánján fejezzük csak be.) A Tóra a Szukkot ünnepi hetven áldozati állat után erre az ünnepre egyetlen állatból való áldozatot ír csupán elő: a Talmud magyarázata szerint míg a Szukkot hetven áldozata a föld hetven idegen népének jólétéért szól, addig a Semini aceret-i áldozatot – az utolsót az ünnepi áldozatok sorában – a zsidó nép saját boldogságáért mutatja be a sorsok Urának.
Semini aceret imarendjében egy jellegzetes imádság szerepel: az esőért való fohászkodás, párja a Peszach-kor elhangzó harmatért való imának. Kalir, ennek az imának is költője, a szentföldi esős évszak beköszöntésének küszöbén a hajdankor hőseinek érdemeire hivatkozva könyörög benne áldást hozó esőért. Becsületes, egyszerű, földmunkából élt ősök szellemét idézi fel a jelenkor földtől elszakadt zsidója előtt is a harmatért, esőért való ima ünnepélyes szövege, áhítatot parancsoló dallama.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
13 of 14 5/26/2020, 3:51 PM



Szimchat Tóra
A Tóra a Szukkot ünnepre az eddig említetteken kívül még egy különlegesen fontos szertartást is előír (M. V. 31/11.). „Minden hetedik évben, Szukkot ünnepén, mikor egész Izrael összegyűl Isten színe előtt, olvasd fel ezt a tant egész Izraelnek füle hallatára.” Ez az ősrégi emlék él a IX. század óta vallásunk ama rendelkezésében, hogy a Tórának évenkint ismétlődő felolvasását a Szukkotot betetőző Sercini aceret másnapján fejezzük be, és ugyanakkor kezdjük is meg. Semini aceret második napja így nyerte kizárólagosan a Tórának szentelt jellegét: innen a középkortól fogva szokásos elnevezése: Szimchat Tóra, a Tóra örömünnepe. Valóban örömünnep ez, a zsidó esztendő talán legtisztább vallásosságot sugárzó örömnapja. Díszes külsőségek fejezik ki örömünket, boldogságunkat. Az esti istentiszteleten is, a délelőttin is hétszeres körmenetben vonulnak végig a templom összes Tóráival a bima körül. Az üres frigyszekrényben egyetlen gyertya világít, jelképéül annak, hogy „a Tan a világosság”. A körmenetek alatt ünnepi himnuszok hangzanak el.
„Lelkeknek Istene, segítsd meg néped.
Szíveknek bírája, adj üdvösséget!
Hatalmas Megváltónk! Szívünk túlárad:
Halld meg imánkat!”
Gyermekek zászlókkal kísérik a tórákat a templomon végigvonuló útjukon.
A délelőtti istentiszteleten három Tórából olvasnak fel. Az első Tóra olvasmányát Mózes ötödik könyvének utolsó szakasza alkotja. Lehetőleg minden jelenlévő férfit felhívnak a Tórához, sőt – együtt – a gyermekeket is. Az utolsó mondatoknak, valamint a második Tóra-példányból a Teremtés könyve kezdetének, végül a prófétai szakasznak felolvasása a gyülekezet egy-egy tekintélyes tagjának járó nagy kitüntetés. Az erre a három tisztségre kiszemelt férfiaknak címe: a Tóra, a
Teremtés könyve, ill. a prófétai olvasmány „vőlegénye”. Ezek után régi szokás szerint az ünnep délutánján a község tagjait vendégül látják.
Kelet-Európában szinte népünnep jellegét ölti magára a Szimchat Tóra. Csodálatos látványt nyujtanak a zsidónegyedek sikátorainak nyomorban tengődő lakói, amikor ezen a napon ujjongva, a templomban táncolva, népdalokat énekelnek, elfelejtkezvén minden gondról, keserűségről. Örömünnepet ülnek azért, hogy övék az isteni tan hordozásának szent feladata, boldogító tudata. Az isteni tanításért való hálaünneppel zárul be az őszi ünnepek sora. Amikor közvetlenül a Tóra befejezése után azonnal megkezdjük Mózes első könyvének olvasását, azt az akaratunkat fejezzük ki, hogy az elkövetkezendő hétköznapok életküzdelmét az ünnepek hangulatának szép emlékeivel felvértezve, a most befejezett és azonnal újra kezdett tannak szellemében akarjuk megküzdeni.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0006.html
14 of 14 5/26/2020, 3:51 PM



V. Örömnapok, gyásznapok
Az ünnepek kettős során kívül öröm- és gyásznapok örökítik meg történetünk egyes eseményeit. Két örömünnep: chanuka és purim, három örömnap, Ab hó, illetőleg Sevat hó 15. napja és az ómenszámlálás 33.-ik napja, továbbá 5 böjtnap Ab 9.-ike, Tebet 10.-ike, Tammuz 17., Tisri 3. és Adar 13.-ika emlékeztet bennünket multunk gyászos vagy örvendetes eseményeire.
Chanukka
Chanukkát Kiszlev 25-től Tévész 2., ill. 3-áig tartjuk, 8 napon át. A lelkiismereti szabadság ünnepének története érdekes módon tanuskodik zsidó vallásunk fejlődésének irányáról. Antiochus Epiphanesnek a zsidó vallás kiirtására irányuló törekvése és Matiszjahunak, a Modeini papnak meg fiainak lánglelkű ellenállása, a győzelmes harcok, amiket békés földművelőkből lett katonák templomi áldozó papokból lett hadvezérek vezérletével vívtak az ókori hadviselés művészei: a szír-makedonók ellen, a csodálatos diadal és a bevonulás a felszabadított ujjongó Jeruzsálembe – mindez hosszú ideig szinte kiesett az utókor emlékezetéből. Ha történetünkben csak a héber forrásokra lennénk ráutalva: a Makkabeus névről sem tudnánk. Ebből a hatalmas küzdelemből, a csodálatos diadalból, népünknek ebből a valóban heroikus korszakából úgyszólván egyetlen emléket őriz meg csupán a Talmud: a visszafoglalt szentély megtisztítását, a szent mécs csodálatos 8 napos lobogását. Csak a görögnyelvű Makkabeusok könyvei őrizték meg számunkra mindazokat az eseményeket, amelyek megelőzték a felkelést: Antiochus Epiphanes intézkedését, aki a Tóra tanulmányozását és vallásunk szertartásainak gyakorlását megtiltva gimnáziumokat és teátrumokat alapított a próféták földjén – de olyan gimnáziumokat, amelyekben a tudomány szavai helyett csak a közös torna vezényszavai hangzottak el és olyan teátrumokat, amelyekben silány hellenisztikus utánzatokat mutattak be a közönség előtt. Évszázadokon át zsidóságunk a cselekvő ellenállás hősiessége helyett csupán a szótlan szenvedés heroizmusát tudta értékelni. Sorsának megjavulását egészen az isteni gondviselés munkájára bízta rá, önmaga csak szinte emberfeletti türelmével, a földöntúli beavatkozásban való rendíthetetlen bizalmával segítette elő a megváltás művét. Ezért nem tudott, nem akart mást látni a makkabeus hősökben, mint szentéletű, vallásos férfiakat, akiknek legfőbb céljuk és érdemük a szentély rituális tisztaságának helyreállítása. A hét gyermekével együtt vértanúhalált halt zsidó anya alakját megörökítette a Makkabeusak II. könyve, megtartotta emlékezetében a katolikus egyház, mely szentjeinek sorába iktatta a Makkabeusokat, de a Talmud, bár az eseményre emlékezik, azt évszázadokkal későbbre, a római császárok korába helyezi. A mi korunk nagyobb történelmi megértéssel és erősebb érzelmi kapcsolattal tudja immár méltányolni Juda Makkabinak és társainak élete művét. Mi éppen arra vagyunk a legbüszkébbek, ami a Makkabeusok történetének legfőbb, időkön feletti tanulsága, hogy a minden elnyomás fölött diadalmas eszme, csak hiveinek önfeláldozó küzdelme, cselekvő kitartása, tetterős bátorsága által érheti el végső nagy győzedelmét.
Imák és szertartások
Chanukka imái és szertartásai a Makkabeusok győzelmében megnyilatkozó isteni-segítségnyújtást magasztalják. Ezt hirdeti a főimádság chanukai betoldása: „...Te vívtad meg harcunkat, ítélted meg
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0007.html
1 of 6 5/26/2020, 3:51 PM



igazukat,... kiszolgáltattad a hatalmasokat a gyöngéknek, a nagy tömegeket a csekélyszámúaknak: a gonosztevőket tanod hűségeseinek.” Az isteni segítségről szólnak a Hallel-zsoltárok, melyeket chanuka nyolcadik napjának reggeli istentiszteletén mondunk és a zsidó népnek a négy világhatalom: Egyiptom, Babel, Perzsia és Görögország kezéből való megmenekülését hirdeti a chanukka legnépszerűbb templomi éneke a Moauz cur is. A XIII. században keletkezett és a XV. századtól fogva már mai ismert dallamában énekelt dal Isten jövendő segítségének reményével zárul.
A szentély visszafoglalásával kapcsolatos csodát a chanukka legszebb szertartása idézi fel emlékezetünkben: az első estén egy, az ünnep többi estéjén naponként eggyel több gyertya meggyujtása. A gyertyagyujtás előtti két áldás és a bevezető elmélkedés az ünnep jelentőségéről szól. A gyertyákat a chanukkai 9 ágú gyertyatartóban – nyolc ág a nyolc chanukkai-gyertya, a 9.-dik a többi gyertyát meggyujtó u. n. szolgaláng (samesz) számára – égetjük. A gyertyák fényét világításra használni, a szertartás szentségének profanizálását jelentené, ezért tilalmas. A chanukka mécseseket továbbá szokás az ajtó vagy ablak közelében elhelyezni, jeléül annak, hogy büszkék vagyunk őseinkre, büszkék hitünkre és multunkra.
A szentélyavató áldozatra emlékeztet a nyolc chanukka-napnak a sivatagi szentély avatásának emlékét felidéző tóra olvasmánya. Chanukka szombatjának prófétái olvasmánya Zecharja prófétának egész történelmünk alapeszméjét kifejező és így a chanukka eseményeit is az isteni tervszerűség magasába emelő csodálatosan mély-értelmű szavait idézi nekünk: „Nem seregben, nem hatalomban, hanem szellememben a diadal – így szól az Ur.” Ezeknek a szavaknak mélységes igazságát az azóta eltelt évezredek nem tudták megdönteni.
Chanukka – a fény ünnepe
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0007.html
2 of 6 5/26/2020, 3:51 PM



Purim
A Chanukkát kiegészíti a másik, még a bibliai kor legvégén keletkezett örömnap, Purim, amely a perzsiai zsidóságnak egy csodás megmenekülését örökíti meg. Közismert a történet, hogy Hámán Ahasvérusnak, a perzsa nagykirálynak (valószínűleg azonos I. Xerxes-szel, a Krisztus előtti 480-as szalamiszi csata vesztesével) minisztere magánbosszújától vezettetve az egész perzsiai zsidóság kiirtására tört; csak Eszternek, a király feleségének önfeláldozó kérése és Mordechájnak nevelőapjának bölcsessége menti meg a pusztulástól az ártatlanokat és dönti romlásba veszedelmük okozóit: Hámánt, családját és párthíveit. Csodás menekülés a közös alapvonása tehát a Chanukkának és Purimnak. Csakhogy, míg amott a szentföldi őslakó zsidóság földműves-katonáinak hősies harca szerezte meg a győzelmet, addig itt az immár őshazájától elszakadt, „galut”-ban élő őseink csupán szerencsés udvari cselszövénynek köszönhetik életüket. Amennyivel heroikusabb az egyik, annyival közelebb áll a középkori és újkori zsidóság sorsához a másik. Épen ez magyarázza meg a Purim páratlan népszerűségét. A Misna korában még lehetett vita arról, vajon egyáltalán helye van-e a Szentírás könyveinek sorában az Eszter megillájának (Megilla = tekercs), melynek véres bosszúról regélő lapjain istennek neve egyszer sem fordul elő. A későbbi zsidóságban a Szentírásnak mégis egyetlen könyve sem jutott oly páratlan népszerűségre, mint éppen ez: ez lett „a” Megilla, ezt zárták díszes ezüstveretű tokba, ezt díszítették színes miniatűrökkel, iniciálékkal. Középkori őseink, akiknek idegen volt a makkabeusok görögverő küzdelme, Eszter könyvének eseményeiben saját sorsukra ismertek. Ahasvérus mintha az ő uralkodójuk lenne, aki hízelgésért, megvesztegetésért hol a halálba küldené őket, hol pedig – ismét csak szeszélyből – megkönyörül rajtuk. Hámán a minden korok zsidógyűlölőjének – úgy látszik – halhatatlan típusa. Az ő rágalmai évszázadról évszázadra megadták minden zsidóüldözés ürügyét. „Egy szétszórt, kicsinyke nép él a többi nemzetek között; szokásaik különbözők a mienkétől, a király rendelkezéseit nem tartják tiszteletben: nem áll érdekében a királynak, hogy életben hagyja őket.” Mordecháj, a királyi udvarban is megforduló, népe érdekeit sokszor sikerrel védelmező pártfogó és Eszter, a szépség hatalmával diadalmaskodó zsidóasszony sem ismeretlen alakok a középkor zsidója számára. Ezért volt az, hogy a gettónak a Szentföldtől távol, páriasorsban élő zsidósága a maga legsajátabb ünnepét éppen a Purimban fedezte fel. Az ősmult szenvedéseiben a saját jelenének megpróbáltatásait látta megtestesítve, a csodás menekülésben a saját reményei szólaltak meg. Igy vált igazán népkönyvvé az Eszter megillája is – egyetlen könyve a Szentírásnak, melyről ezt a szó profán értelmében is el lehet mondani – a Purim ünnepe pedig vidám, sokszor szinte farsangszerűen zajos népünneppé.
Eszter böjtje
Purim ünnepét közvetlenül megelőzi az életveszedelemre emlékeztető Eszter böjtje (csak ha Purim vasárnapra esik, tartjuk Eszter böjtjét az előtte való csütörtökön), Purim szertartásainak középpontjában Eszter könyvének kétszeri, az esti és reggeli istentisztelet keretében történő felolvasása áll. A megilla felolvasását háromszoros áldás vezeti be; az utána elhangzó rövid ének ünnepünk eseményének örök tanulságát mondja ki:
Segítségünk voltál mindöröktől fogva
S reménységünk sok-sok nemzedéken át.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0007.html
3 of 6 5/26/2020, 3:51 PM



A főimádságba beszúrt elmélkedés, a bűnbánó zsoltár elhagyása tünteti még ki Purimot a hétköznapok közül. A Talmud korában még nem egészen egy időben tartották mindenütt a Purim napját, de már a Szentírás kora óta, a purimi öröm kiterjedt a rákövetkező, szintén félünnepi jellegű napra, Susan purimra is.
Népszokások
Chanukka és Purim különösen gazdag népszokásokban: az előbbiből említsük meg a trenderli játékot (trenderli valószínűleg elkorcsosult német szó: Dreidel, Drehdel = pörgettyű), melynek négy betűje a „nagy csoda történt ott” mondat szavainak rövidítése; az
utóbbiból a Szentírásunkban is megemlített ajándékküldést ( „Slachmonesz”)
ismenősöknek és főleg szegényeknek, továbbá a gyermekek maskarában való felvonulását, végül a zsidó színházkultúra ősét, a „tradicionális, rendszerint két purimi színdarabot („Purimspiel”), melyek közül az egyik Eszter történetéről, a másik Józsefről meg testvéreiről szól. A mai feltámadó Palesztina Purimot a maga nemzeti ünnepének tekinti: duzzadó életerejét, optimizmusát esztendőnk egyetlen más napja sem fejezi ki annyira híven, mint éppen a Purim. Különösen Tel-Aviv városának karneválszerű purimi felvonulása lett népünnepévé az egész szentföldi zsidóságnak.
Egyes városok zsidóságának nagy veszedelemtől való megmenekülését helyi jelentőségű purimokban ünnepelték meg. A Purim szó szinte típusává lett az évezredes tapasztalatnak: Izrael túléli a reázúduló halálos fenyegetéseket, Izrael eddig mindig túlélte ellenségeit.
Kisebbrendű örömünnepek
Chanukka és Purim mellett még három kisebb jelentőségű örömnap szakítja meg a köznapok szürke sorát: a már említett Lagbeomeren kívül a fák újéve, melyet nálunk többféle gyümölcs élvezésével, a Szentföldön kirándulásokkal, fák ültetésével ünnepelnek meg és Ab hó 15 a hagyományos magyarázat szerint az a nap, amikor Bettár vára elesettjeinek temetését megengedte a győztes római hadvezér. A Talmud korában ez is nagyszabású népünnep volt.
A négy böjtnap
Minden zsidó örömön végigvonul azonban a gyásznak egy halk, borongós hangulata. Aki új házat épít, a bejáratnál egy kis falrészt hagyjon bevakolatlanul a romba dőlt szentély emlékére. Zsidó asszony ne jelenjen meg soha összes ékszereivel ékesítve – gondoljon népe gyászára. Esküvőkön a pohártörés a szent város pusztulását juttatja eszünkbe. A zsidó államiság összeomlásának a szentély pusztulásával jelképezett tragikus emléke tompítja minden örömünket, halkítja nevetésünket, teszi komollyá vidámságunk napjait. Az azóta eltelt, majdnem két évezred szenvedéseinek emléke nem tudta elnyomni ennek az egy tragédiának gyászát: hiszen azóta is – úgy érezzük – minden szenvedésünknek, minden könnyünknek ez a komor nap volt gyászos megindulása. A szentély pusztulásában nem egyetlen eseményt siratunk meg: két évezred minden üldöztetésének, megalázottságának, hazátlanságának keserűsége izzik a lelkünkben, amikor Cionra emlékezünk.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0007.html
4 of 6 5/26/2020, 3:51 PM



Ennek az emlékezésnek külön emléknapot is szentel vallásunk. Négy – reggeltől estig tartó böjtnap emlékeztet Jeruzsálem pusztulásának egyes epizódjaira: Gedaljahu böjtje (Ros hasono utáni napon, Tisri 3), ekkor gyilkolta meg fanatikus zsidóknak egy csoportja Gedaljahut, a Nebukadnecartól a szentély pusztulása után kinevezett zsidó helytartót, és ezzel véget vetettek a zsidó látszatfüggetlenségnek is; Tévész 10. – ekkor kezdődött meg Jeruzsálem ostroma Nebukadnecár alatt; Tamuz 17 – ekkor foglalták el a rómaiak a szent város belső falait (a hagyomány erre a napra több gyászos emlékű eseményt is helyez) és végül, 3 héttel Tamuz 17. után a legkomorabb gyász, a halhatatlan zsidó fájdalom tragikusan jelképessé emelkedett emlékünnepe: Áv 9., Tisa. beav. Ezen a napon – mondja a Talmud – mondotta ki bibliás ősidőkben Isten a negyven éves sivatagi vándorlás büntetését őseinkre. Ezen a napon hamvadt el mindkét szentély és esett el a zsidó függetlenség utolsó bástyája, Bettár vára. És mi hozzátehetjük: 1492 Áv havában 9.-én hagyták el a kiűzött zsidók spanyol hazájukat és – tragikus véletlennek tekinthetjük csupán? – 1914-ben Áv havának 9.-én hangzott el az első hadüzenet.
A minden zsidó fájdalomra való emlékezés komor gyásznapja betetőzése a Tamuz 17.-én kezdődő 3 gyászhétnek. A szentély pusztulásán érzett fájdalmunkat a szülők utáni gyász szertartásaival fejezzük ki. A közösség fájdalma egybefonódik a zsidó vallásban az egyénével. Amiként minden egyes zsidó családi gyászában mintegy résztvesz az egész gyülekezet, ugyanúgy elvárja a közösség, hogy minden egyes tagja az összességet ért csapást a maga egyéni gyászának is tudja. A három gyászhét alatt a hagyományőrző zsidó az Ómer-számlálás heteinek szertartásait fokozott mértékben megtartja. Áv első 9 napján ezenkívül a bor és hús élvezésétől is tartózkodik. A gyászhetek három szombatjának prófétai szakaszai Jezsajás és Jeremiás szavaival hirdetik azokat a bűnöket, melyekért Jeruzsálemnek el kellett pusztulnia. Magát a Tisa beav napját estétől estelig tartó böjtben töltjük. Félhomályba burkolózik a minden díszétől, még a frigyszekrényt borító függönytől is megfosztott templom, amikor a böjtnap előestéjének istentiszteletére összegyűlünk. A hétköznap esti imarend befejeztével a gyász ősi jelképe gyanánt cipőjét leveti és zsámolyra ülve hallgatja meg a gyülekezet a Tisa beav szentírási olvasmányát, a siralmak könyvét. Komor, lassú dallamban szólal meg a szent város pusztulásának fájdalma:
„Milyen elhagyott az egykor népes város
Mint az özvegy, olyan bánatos és gyászos.
Nagy volt nemzetek közt, úrnő országokban
Mostan robot-sorban...”
(Dr. Havas Manó ford.)
Az utolsó mondatokban felcsendül a reménykedő könyörgés szava is: „Vezess vissza Magadhoz Istenünk, hozd vissza hajdankorunk napjait.” Az esti imát gyászénekek fejezik be. Legszebb közülük Ibn Gabirol híres gyászdala, amelyben a megszemélyesített Juda és Izrael versenyt siratja meg szenvedését.
A reggeli istentisztelet külsőségei is komorak. Imaköpeny és imaszíjak nélkül folyik le a közös ima. A Tóra-olvasás szavaiból Mózes jóslata hangzik felénk: „Ha fiaid, leányaid lesznek, megtelepedtek az országban... de gonoszat cselekesztek Istenetek ellen: tanúul hívom ellenetek az Eget és a földet, hogy halállal haltok meg...” A prófétai szakasz Jeremiás komor hirdetése az ország pusztulásáról. A Tóra-olvasásnál szokásos áldó jókívánság elmarad. A reggeli imarendnek Tisa beavi része a Kinot, a gyászénekek sorozata. A gyászdalok hosszú sora siratja meg a szent város pusztulását és a bűnöket, melyek azt előidézték. Ezeknek az imáknak fájdalma azonban sohasem csap át az Isten és végezése ellen való lázongásba. Hangjuk a könnyes lemondásé, az önvádé, a maga-bűnét-fájlaló bűnvallomásé, meg a gyönyörűséges mult visszasírásáé. Megszólalnak a gyásznak e dalaiban a későbbi üldözések
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0007.html
5 of 6 5/26/2020, 3:51 PM



fájdalmai is, a római zsarnokság tíz tudós vértanújának emléke, az 1096-os üldözések borzalmai, az 1242-es Tóra-égetés fájdalma. A gyászénekek külön csoportját alkotják a cionidák, közülük az első Juda Halévi megragadó dala:
„Ción, oh gondolsz-e rab gyermekeidre?
A maradékra, mely el nem feled?
Közel-távolról sóhajukat hozza
Elébed Észak, Dél, Nyugat, Kelet.”
(Patai József forditása.)
A délutáni istentiszteleten már némileg megenyhül a hangulat komorsága. Az imát talliszban és tefillinben mondjuk el. A délutáni ima Tóra-olvasmánya a minden böjtnapon szokásos szakasz: Mózes imája az aranyborju bűnébe szédült népéért. A főimádság külön szakaszában fohászkodunk: „könyörülj Istenünk Cion és Jeruzsálem gyászán, könyörülj gyászoló, sivár és pusztasággá lett városodon...”
Ezzel a sóhajtással fejeződnek be a zsidó év legszomorúbb napjának imái. Nincs talán nép, amely úgy meg tudná gyászolni régmultjának fájdalmas eseményeit, mint a zsidó. A tíz tudós vértanú halálának gyászdalánál ma is könny szökik a hívő zsidók ezreinek szemébe. A szentély egyetlen mindmáig fennmaradt romjánál – a siratófalnál, ezrek és ezrek virrasztják át most is könnyező, mellverdeső áhítatban történetünk legtragikusabb eseményének éjszakáját. De a gyászból vigasztalás is kél: az a nép, melyben a mult szomorú emlékei oly elevenek, erős lesz arra is, hogy a multra támaszkodó szebb jövőt építsen magának.
Fájdalomra enyhülettel, komor gyász után lelki megnyugvással ajándékoz meg bennünket vallásunk. A Tisa beav-ot követő szombat, a „megvigasztaltatás szombatja”. A gyász emléknapja után hét héten át minden szombatunk prófétai olvasmányában a nagy névtelen vigasztaló próféta gyógyító szavai hintenek enyhületet sebeinkre, – csodálatos szárnyalású hirdetések Istennek örök megbocsátó szeretetéről, a szent város feltámadásáról, az isteni eszme megtiport szolgájának megigazulásáról, a végső megbékélés napjának eljöttéről.
A megalázottság legmélyéből így emelnek ki, így vezetnek át a vigasztalás igéi az immár közelgő újév ünnepéhez, hogy a közeledő ősz hervadásos hangulatában is új élet, új sors, új, szebb jövendő hitével és akaratával léphessünk be a még ismeretlen örömöket és fájdalmakat rejtegető új esztendő kapuján.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0007.html
6 of 6 5/26/2020, 3:51 PM



Függelék
A zsidó naptár
Hónap neve Ideje Napjainak száma Kiemelkedő napjai
Niszán márc.-ápr. 30. 15.-22. Peszach
Ijjár ápr.-máj. 29. 18. Lag Beomer
Sziván máj.-jun. 30. 6.-7. Sabout
Tammuz jun.-jul. 29. 17. Sivá ászár be-tammuz
Ab jul.-aug. 30. 9. Tisa beav
15. Chamisá ászár beáv
Elul aug.-szept. 29.
Tisri szept.-okt. 30. 1.-2. Ros Hasono
3. Gedalja bőjtje
18. Jóm kippur
15.-21. Szukkot
(21. Hósáná rábbá)
22. Semini Aceret
23. Szimchat Tóra
Chesván okt.-nov. 29. v. 30.
Kiszlév nov.-dec. 29. v. 30. 25.- Chanukka
Tévét dec.-jan. 29. -2. Chanukka
10. Ászárá Betévét
Svát jan.-febr. 30. 15. Fák ujéve
Adar febr.-márc. 29. v. 30. 13. Eszter bőjtje
14. Purim
Szökő években: 15. Susan Purim
Adar seni (Veadar) márc.-ápr. 29. Az Adar hónapra eső kiemelkedő napokat szökőévben Adar séni havában tartjuk.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0008.html
1 of 2 5/26/2020, 3:51 PM



–––***––
A halottakról való megemlékezés (MAZKIR) napjai: Peszach 8., Sabuot 2., Jom kippur és Semini Aceret (Szukkot) 8.) napja.
Hahn István: Zsidó ünnepek és népszokások https://mek.oszk.hu/04700/04749/html/zsidounnepek0008.html
2 of 2 5/26/2020, 3:51 PM