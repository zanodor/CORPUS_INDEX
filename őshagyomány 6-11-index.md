---
master_file: "[[@Oshagyomany611pdf]]"
---
# Index for őshagyomány 6-11.pdf

AZ ÖRVÉNY KÉJE
Az életpróba mindenkinek saját személyére ítéltetett. Alászálló, elmerülő, tündöklő és foghatatlan, esendő és gyötrelmes, végtelen öntudattal megvert véges énje adja értelmét életének és a próbáltatásnak. Ez magányos misztérium. Senki nem ítélkezhet elkendőzött gyarlóságai mögül a másik ember kötelességeiről. A másvalakit igazán meglátni, igazi nevét kiejteni csak a felébredett képes. Ő viszont hallgat. Az örvény tajtékában a lelkek kétségbeesetten sikoltanak a megváltó Ige, az otromba anyagot megzabolázó Erő után, és mikoron az Erő Forrása, az Ige Teremtője hallgat: szelíd tekintete, csöndes mosolya a végsőkig gerjeszti az elvakult indulatokat. Kereszten hal meg a látó ember. Vagy a végtelen univerzumra feszül rá, széttörve szeretett testének rácsait, és a szellem legigazabb valóságában válik eggyé önmagával, vagy a szimbolikus kereszt vár rá, amely a fájdalom konkrétságában nagyon is valódi. A végtelen öntudattal megvert véges én nehezen viseli a vakság szorosan záruló könyörtelenségét. Lelkében azonnal tömeggé válik, ha emlékeztetik. Ha háríthatatlan következetességgel emlékeztetik szárnyaira, a kozmikus fényre, az átkarolható világegyetemre. A tömeg nem számonkérhető. Az ok és az okozat átalakult benne gomolygó masszává. Gyilkol, mert teremteni akar az öntudatlanságban henteregve, hisz kizárattatott a teremtésből, mert iszamos ujja a semmibe mutat, a Káosz örvénylő középpontjába, a fekete lyukba. De mi van a fekete lyukon túl? Mi ez az örvény, amelynek ereje így vagy úgy mindannyiunkat magával ragad, hogy azután kisded játékokkal igazoljuk tőle való függetlenségünket? Hogyan hasonulhat meg a Szent Egység tiszta fényre és sötét örvényre hasadva? Igazolhatja-e valami a megalázottak és megszomorítottak örök jajkiáltását? Hová visz a mámor, a kéj, a sötét hajnal hullámzó lovasa? ... Antares, az éji herceg magára borította bíbor köpenyét, arcán a kitaszítottak elszánt büszkeségével markolta meg táltos paripája kantárszárát. Tombolt az ég, rángott a fortyogó föld, erdők tűntek el a tátogó szakadékokban, sikoltoztak a kivert, megcsonkult lények. Reszkető karjukkal, fénytelen tekintetükkel kapaszkodtak Antaresbe, aki mint a szikla magasodott fel, magához emelve az elátkozott milliókat, és az égre üvöltött a bezárkózott Istenhez, aki fénnyel és énekkel borította be magát. Antares megvetette a lábát. Dobokra vágyott, hogy megérezze a pusztulás mélyét, behunyta szemét, mert lüktetett benne a mélység, kitárta testét, hogy magához ölelje asszonyait, asszonyok húsának izét; az omló láva forróságát. Aztán az arctalan démonok jöttek, hogy a szemét, a száját, a fülét, a szívét marják, de Antares tudta, hogy a démon nem más, mint a hazug isten ürüléke. Mosolygott, hogy fájdalmát hiszik. Antares tudta, hogy ő van. Ő a szenvedésbe tébolyult milliók. Ő jár a felszín alatt, ahol bűzbe facsarodott, oszló testek vonaglanak gyöngédséget rimánkodva. Ő jár biztos lábbal az örvény falán, ő az, aki tudja, hogy most lép át a rettegett küszöbön, a megsemmisülés szablyáin, ami átélhetetlen, ha van mit félve őrizni. Antares az égre emelte karjait. Izmos fák markoltak a földbe. Szétporlad a gyávaság szülte tisztaság. Világít a nap, mely nem fél önnön fényétől. Megnyugszik a föld, amelyet születésre ítéltek, és megtartó erőre vágyott...



2
A szellemi út igényével sújtott ember tudja, hogy el kell indulnia. Szelleme formát öltött általa. Csak a biztos nyugalom segít. Ha menekül, ha bezárkózik, ha iszonyodik, ha befogja szemét, ha elméleteket gyárt: a hazug isten martaléka lesz. De az övé lehet minden öröm. Minden élvezet. Minden erő, ami felhorkan a formák pusztulásakor. Csak tudja, hogy ő az, aki lép. Csak tudja, hogy ő közelít a Küszöbhöz. Csak tudjon tudni, amikor az már nem is lehetséges. És azon túl is.



A FELÉBREDÉS DOKTRÍNÁJA
JULIUS EVOLA
V. A TŰZ ÉS AZ ÖRVÉNYLŐ TUDAT*
Ahhoz, hogy megértsük a buddhista tanítás lényegét, abból kell kiindulnunk, hogy az ātmā–brahman azonosság, egy halhatatlan és állandósággal bíró „én”, amely azonos a világegyetem legmagasabb lényegével, és amely nem egy „realitáshoz alkalmazkodó koncepció” – yathā-bhūtam –, az nem alapozható a tapasztalati bizonyosság aktualitására, hanem pusztán egyfajta spekulatív elgondolás, filozófiai vagy teológiai alkotás. A Felébredés Doktrínája célzatosan és tökéletesen realisztikus. Ebből a realisztikus szempontból, ami az ember szármára azonnali bizonyosságként előtűnik, azt „szamszárai tudatosságnak” nevezhetjük. A buddhizmus elemzi ezt a tudatformát, meghatározza a neki megfelelő „igazságot”, amelyet az egyetemes állandótlanságban és lényegnélküliségben (anattā) összegzett. A megelőző okfejtésben az ātmā–samsārának, ennek a kéttagú egységnek az első tagja volt a figyelem középpontjában, azaz a változhatatlan transzcendens „én”, valamint a létesülés árama. Abban a tanításban viszont, amely a buddhista aszkézis kiindulásául szolgál, a hangsúly majdnem kizárólagosan a második tagra esik, a samsārára, valamint arra a tudatosságra, amely ezt kíséri. Ezt a második terminust aztán körüljárják az összes elképzelhető aspektusában, ami relativitását és irracionalitását illeti, és amelyek felmerülhetnek az eleve intuitíve ismert metafizikai valósággal való összehasonlításból. Ezt a valóságot hallgatólagosan előfeltételezik még akkor is, ha gyakorlati okok miatt az érvelésben nem szerepel. Így a „létesülés” világa az az igazság bizonyos szempontból, amit a buddhizmus kezdettől fogva használ. A létesülésben semmi nem marad azonos, semmi lényeggel bíró nincs, és semmi sem állandó. Ez a tapasztalásnak magának létesülése, felemésztve önmagát pillanatnyi tartamában. Szünettelen és határtalan, úgy gondolják, hogy semmi más, mint egymást követő állapotok sorozata, melyek egy személytelen törvény szerint váltják egymást egy örök körben. Ez pontos megfelelője a hellén „születések körforgása” (küklosz tész genészeosz) és a „szükségszerűség kereke” (küklosz tész eimarmenész) tanításának. A buddhista terminus, amely egy bizonyos valóságot vagy egyéni életet, vagy jelenséget jelöl, az a khandha vagy santāna. A khandha szó szerint csoportot, csomót jelent, értve ez alatt egy köteget, aggregátumot – a santāna pedig áramlást. A létesülés áramában, a pszichofizikai elemekből és a kapcsolódó állapotokból – ezek a dhammā-k – örvénylések és áramlások keletkeznek, s ezek fennállnak mindaddig, ameddig az őket létrehozó felhalmozó erők és feltételek megmaradnak. Ezután felolvadnak, és létesülésükben (samsāra) hasonló konglomerációt formálnak máshol, nem kevésbé változékonyakat, mint az előzőek. Ezért ezt mondják: „A létezés minden eleme átmeneti” – „Minden dolog egyediség és lényeg nélküli sabbe dhammā anattā’ti.”1 A samsāra tudat törvényét ez a formula fejezi ki: suńńam idam attena vā attaniyena vā ti – az „én” hiánya vagy bármié, ami az „én”-re hasonlít, a lényeg hiánya. Egy másik kifejezés: minden „összetett”, „sankhata – az összetett” itt egyértelmű
* Az angol fordításban: The Flame and Samsaric Consciousness. (Szó szerint: A láng és a szamszárai tudatosság) 1 Dhammapada, 227, 279.



2
megfelelője a „feltételekhez kötöttségnek”.2 A létforgatagban a létezésnek és tudatnak csak feltételekhez kötött állapotai vannak. Ez a látásmód igaz mind a külső, mind a belső tapasztalásra. Hangsúlyoznunk kell, hogy a dhammā-kat, a létezés elsődleges elemeit a buddhizmus – különösen a későbbi formái – a tudat egyszerű tartamának tartja és nem absztrakt magyarázó gondolatalkotta elveknek, mint például ahogyan az atomok szerepeltek a fizika ősi iskoláiban. Így majd azt találjuk, hogy az anattā, a lényegnélküliség doktrínája, amikor külső tapasztaláshoz alkalmazzák, egyre inkább a tiszta empirizmushoz közelít. Ahogy a külső világ közvetlenül megjelenik, az úgy van. Nem mondhatjuk, „ennek a tárgynak ez a formája, színe, szaga stb.”, hanem ezt: „ez a tárgy, ez a forma, ez a szín, ez az íz, stb.” – vagyis nincsen mögötte semmilyen értelmes bizonyosság, amire vonatkoztatni kellene.3 Egy modern kifejezéssel élve: csupán az éppen megélt tapasztalat continuuma, folyamatossága létezik és valóságos. Ugyanezt a szempontot alkalmazzák az összefüggésekkel kapcsolatban – mondhatnánk sebészi közvetlenséggel – a belső és személyes tapasztalás terén. A buddhizmus vitázik annak a kijelentésnek a helyességével, hogy az egyedi jelenség mögötti állandó lényegről beszélhetünk, mint olyanról, ami „összhangban van a valósággal”, sőt azt sem engedi meg, hogy az egész természet mögött ilyen lenne, ahogyan azt a brahmanizmusban találjuk. Ugyanúgy elveti azt is, hogy a személyiségnek lenne egy halhatatlan nem változó elve, mint amilyen az Upanishad ātmā-ja. Még a személy – sakkāya – is khandha és santāna, azaz az aggregátum, állandótlan, „összetett”, feltételekhez kötött állapotok és elemek árama a sankhāta is. Egységessége és valóságossága pusztán névleges, legfeljebb funkcionális. Azt írják: ahogyan a szekér szót is csak akkor használják, amikor a szekér különböző részeit összeállították, ugyanúgy, amikor az emberi egyéniséget alkotó különböző elemek mind jelen vannak, akkor beszélünk „személyről”. „Ahogyan a különböző részek összekapcsolódása hozza létre a szekér fogalmát, ugyanúgy az állapotok sorozata vagy halmaza ad nevet egy élőlénynek.”4 Ahogy a szekér, az elemek funkcionális egysége nem lényegiség; ugyanúgy van az emberrel és „tudattal” – „ugyanúgy, ahogyan az élőlény és az »én« csak egy módja annak, ahogy a ragaszkodás ötrétű törzséről beszélhetünk.”5 Amikor a körülmények, amelyek meghatározták az elemek és állapotok kombinációját ebben a törzsben, nem működnek, akkor a személy – azaz mint külön speciális személy – feloldódik. Ám amíg megvan a személy, addig sem „lény”, hanem folyam, „áramlat” (santāna) vagy inkább az „áramlat” egy része, mivel a santānát úgy gondolják, hogy annak nincs kezdete a születés által, és nem szakad meg halál által sem.6 Ezen szemlélet pozitív bázisa – ami nem túl biztató a mi köznapi „spiritualistáinknak” –, hogy az egyetlen tudatosság, amiről a modern emberek túlnyomó többsége igazán beszélhet, az a „keletkező” és „formált” tudat: olyan tudat, amelyet meghatároz és feltételekhez köt a tartalma, s ezért állandótlan. A tudatosság és a felfogás, valamint az érzékelés elválaszthatatlan: „ez a két dolog össze van kapcsolva, nem különálló, és ahogy lehetetlen különválasztani őket, ugyanúgy nem
2 Dhamma-sangani, 185. 3 Cf. T. Stchaherbatsky, The Central Conception of Buddhism, London, 1923, pp. 26–27. 4 Milindapánna, 28. 5 Visuddhi-mahha, VIII. 6 Az „áramlat” fogalma megjelenik már olyan korán, mint a Digha, III, 105, és Samiyutt., III, 143: „Ez az áramlat olyan, mint egy fantazmagória, lényegiség nélkül való: fölötte halad az aszkéta »mint kinek feje tűzben áll« és a »romolhatatlan lakhelyet« keresi.”



3
lehet különbséget tenni köztük; mivel amiről az embernek van érzékelése, annak tudatában van, és aminek tudatában van, azt érzékeli, azt fogja fel.7 Ahogyan értelmetlenség tűzről beszélni általában, mivel a tűz fahasábból, tüzelőtrágyából, rőzséből vagy fűből van stb., ugyanúgy tudatosság nincs általában, hanem van vizuális, hallási, szaglási, ízlelési, tapintási és szellemi tudatosság – az adott esetnek megfelelően.”8 „A szemen keresztül a tárgy és a vizuális tudat, a látvány veszi eredetét; ugyanez a helyzet a hallással, szaglással, ízleléssel és az érintéssel, és így a tudatból erednek a mentális állapotok, a gondolat. Ezek az érzékleti állapotok eredetüket más okokból veszik, és valós, lényegi kezdetük nincsen.”9 „A test az, amivel kapcsolatban az »én vagyok« ideája felmerül, és nem másképp.” És ugyanígy az érzéssel, felfogással, formációkkal és tudatossággal kapcsolatosan, ezen okok viszonylatában merül fel az „én vagyok” és „nem másképpen”; de ugyanakkor ezek az okok állandótlanok.10 Így tekintve a dolgokat nyilvánvalóvá válik, hogy az ātmā mint lényegi feltételekhez nem kötött „én” gondolata nem fogadható el. A tudatosság így az „én” hiánya, mivel az mindig valamilyen érzékleti vagy pszichikai tényező hatására merül fel.11 Általánosan szólva a valóságos „én”, amit mindenki tapasztal, és nem a filozófusok teoretikus „én”-je, „név és forma” által kötött. Ez az a kifejezés, amit a buddhizmus a Védák hagyományából vett, és a pszicho-fizikai egyént jelöli: „azt a részét ennek az aggregátumnak, amely durva és anyagi – írják12 – formának nevezzük; azt a részét pedig, amely finom és mentális: névnek”, s a kettő között kölcsönös függőségi viszony van. Névhez és formához kötve a „lélek” követi sorsszerű változásait, és ezen ok miatt, ahogy látni fogjuk, a szenvedés és zaklatottság minden emberi lény és általában a létforgatagbeli szamszárikus élet legmélyebb rétege.13 Végtére is az egyéni tudatosság és a „név és forma” feltételezik egymást. Az egyik nem állhat a másik nélkül, mivel egy szövegbeli hasonlatnak megfelelően két deszka nem tud megállni anélkül, hogy egyik a másikára ne támaszkodna. Ez ugyanaz, mintha azt mondanánk, hogy a keletkezés, valamivé válás nem véletlenszerű a személynél, mint „funkcionális” egésznél, hanem annak lényegisége. „Egyik állapot befejeződik és egy másik elkezdődik: az egymásutániság olyan, hogy majdnem azt lehet mondani, hogy semmi sincs, mi megelőzné, és semmi sincs, mi követné.”14 Mindezt úgy tekinthetjük, mint általános bevezetőt az „árják négy igazságának” – cattāri ariya-saccāni – és a „függő keletkezéshez” – pattica-samupāda – elméletéhez. A lényegnélküliség szemlélete – ahogy azt már megvitattuk –, nem megy a külső és belső világ fenomenalisztikus vizsgálatánál tovább. Továbbá, egy másik szempontot felvéve, a közvetlen tapasztalás szintjén felfedezzük ezen áramlat, állapotok egymásutániságának mélyebb jelentését és törvényét. Az árják négy igazságából az első kettő tűnik elő, amelyek a dukkha-nak és a tanhá-nak felelnek meg. Már ennél a pontnál szükséges vizsgálódásunkban vállalkozni arra a feladatra, hogy különválasszuk a buddhista tanítás magját a járulékos elemektől és populáris alkalmazási
7 Majjh., XLIII. 8 Majjh., XXXVIII. 9 Milindapánna, 54–57. 10 Samyutt., XXII, 83. 11 Samyutt., XXXV. 12 Milindapánna 13 Milindapánna, 49; cf. Visuddhi-magga, XVII (W., 184.) Ugyanezt a gondolatot fejezi ki a következő hasonlat; ha az olaj és a mécsbél állandótlan, nem gondolható, hogy a fény állandó vagy örök (Majjh., CXLVI). 14 Milindapánna, 40–41.



4
formáitól; pontos jelentéstartalmát rendkívül nehéz kialakítani a nyugati nyelvekben, mivel egy terminus jelentése gyakran változik egy szövegen belül is. Míg a nyugati nyelvek terminusainak szorosan pontos jelentése van, mivel nagyrészt verbális és konceptuális absztrakciókra alapozódnak, az indo-árja nyelvekben alapvetően változékony jelentéstartalmakkal találkozunk, mivel a közvetlen tapasztalás gazdagságát kell kifejezniük. A dukkha terminust gyakran „fájdalom” vagy „szenvedés” szóval fordítják le. S ebből következik az a sztereotip fogalom, hogy a buddhista tanítás lényege egyszerűen az, hogy a világi lét fájdalmas. Ez a legnépszerűbb és mondhatjuk a legprofánabb interpretációja a buddhista doktrínának. Az valóban igaz, hogy a szövegekben a dukkha olyan dolgokra is vonatkozik, mint az öregedés; betegség; elszenvedni azt, amit el akar kerülni; megfosztatni attól, amire az ember vágyik stb.: mindezeket általában szenvedésnek vagy fájdalomnak tarthatjuk. Ugyanakkor például az a gondolat, hogy a születés maga dukkha, megfontolásra késztethet minket, különösen, hogy ugyanaz a terminus vonatkozik a nem-emberi, „mennyei” vagy „isteni” tudatállapotokra, amelyek a szó közönséges értelmében bizonyára nem gondolhatók „fájdalmasnak”. A dukkha szó mélyebb, doktrinális és nem populáris jelentése szerint nyugtalanságot, izgatott, dúlt, „felbolydult”15 állapotot jelent inkább, mint „szenvedést”. Úgy írhatjuk le, mint megélt velejáróját annak, amit a tan az anicca, anattā egyetemes állandótlanságának és lényegnélküliségének nevez. Ebből adódik, hogy amikor a szövegekben a dukkha, anicca és anattā, ha nem mint szinonima16 jelentkezik, mindig szoros kapcsolatban van egymással. Ez az értelmezés kap megerősítést, ha a dukkhát ellentétjének fényében vizsgáljuk meg, azaz a „megszabadulás” állapotaival szemben: a „dukkha” most mint a kimozdíthatatlan nyugalom antitézise, amely nemcsak a fájdalomhoz, hanem az örömhöz képest is magasabb rendű; a dukkha ellentettje „a hasonlíthatatlan biztonságnak”, annak az állapotnak, amelyben nincs több „nyugtalan vándorlás”, nincs több „jövés és menés”, ahol a félelem és szenvedés lerombolódik. Azért, hogy valójában megértsük a dukkha és az árják első igazságának teljes jelentését, és így felfogjuk a szamszárikus létezés legmélyebb jelentőségét, a „szenvedés”, „gyötrődés” fogalmát az „izgatott felbolydultsággal”, „összezavarodottsággal” kell összekapcsoljuk. Buddha a világban „reszkető, remegő lényeket látott”, embereket, akik személyiségükhöz ragaszkodva reszketnek, „úgy, mint a halak egy kiszáradni készülő patakban”.17 „Ez a világ összezavarodottságba zuhant” – ez a gondolat akkor merült fel benne, mikor még a megvilágosodást18 kereste. „Valójában ezt a világot elborította a felbolydult összezavarodottság. Megszületünk, meghalunk, az egyik állapotban megsemmisülünk és felbukkanunk a másikban. És ebből a bánatból, pusztulásból, halálból senki sem tudja a szabadulást.”19 Ezért ez sokkal mélyebb és nagyobb kérdés, mint amit általában a fájdalommal jelölnek. Most elérkeztünk a második árja igazsághoz, ami a samudayával foglalkozik, azaz az eredettel. Vajon dukkha-ként, összezavarodottságként, gyötrelmes keletkezésként megjelenő tapasztalásunk honnan táplálkozik, mi tartja fenn? A válasz a tanhā (szkrt.: tŗşņā) azaz a
15 Cf. Stcherbatsky, Central Conception etc., cit. p. 48. 16 Jansink, Mistica del buddtiismo, op. cit. p. 95. 17 Suttanipáta, IV. ii, 5–6. 18 Samyutt., XII, 10. 19 Digha, XIV, ii. 18.



5
sóvárgás vagy szomj: „az örökkön megújuló élet utáni szomjúság, amely mikor a kielégülés öröméhez kapcsolódik, itt-ott kiéli magát és az érzéki örömre, létezésre, a keletkezésre való szomjúsággá válik.” Ez a szamszárikus (örvénylő) létezés központi ereje, ez az az elv, amely meghatározza az anattā-t, azaz minden dolog és bármiféle élet állandótlanságát, mely változásban és halálban részesíti az életet. Szomjúság, sóvárgás, égés a buddhista tanításnak megfelelően nemcsak minden tudatállapot gyökerében ott található, de általában minden tapasztalás tövében, azon megfigyelési felfogás- és érzésbeli formákban is, amelyeket általában semlegesnek és mechanikusnak gondolnak. Így kapjuk az „égő világ” erőteljes jelképét. „Az egész világ lángokban áll, az egész világot tűz emészti, az egész világ remeg.”20 Minden lángol. És mi az a minden, ami lángol? Ég a szem, ég, ami látható, ég a látottról való tudatosság és a szemnek a látotthoz való kapcsolata; és az érzés – legyen az öröm, fájdalom, vagy se nem fájdalom, se nem öröm – mindaz, ami a látotthoz való kapcsolatból keletkezik ég. És vajon mitől ég? A vágy tüzétől, az undor tüzétől és az eltévelyedés tüzétől” – ugyanezt a témát elismétli mindarra, amit hallunk, ízlelünk vagy érintünk, szagolunk vagy gondolunk.21 Azután ott van, ugyanezt a téma a pañcakkhandhā-ban, a személyiség öt rétegében: anyagiság, érzés, érzékelés, a formációk és tudatosság.22 Ez a láng nemcsak a vágyban, undorban és káprázat-tévelygésben ég, hanem a születésben, halálban, pusztulásban, mindenféle fájdalomban és szenvedésben is.23 Ez az árják második igazsága, az „eredetről” szóló igazság. Ahhoz, hogy ezt megértsük, a felszíni tudatosság fölé kell emelkednünk; mivel, bár mindenki valószínűleg kész elismerni, hogy a vágy van a legtöbb emberi cselekedet gyökerénél, gyakorlatilag ösztönösen senki nem fogja fel, hogy testi formájának is ez az anyaga, személyiségének is ez a gyökere, minden tapasztalásának ez az alapja, még annak a színnek vagy hangnak is, ami iránt közömbös. Ez bizonyos mértékig érvényes az első igazság tekintetében is, mivel elég valószínűtlen, hogy mindenki megértse, öröme alatt dukkha rejtőzik, azaz összezavarodottság, gyötrődés és nyugtalanság. Tény az, hogy ez a két igazság bizonyos mértékig már a „másik oldallal” kapcsolatos, mivel csupán azok számára közvetlenül nyilvánvaló, akik átkeltek; tárgyilagosan és tökéletesen megértik azt az állapotot, amelyben megelőzőleg találtattak.24 Ebben az összefüggésben a szövegek egy nagyon ragyogó példázattal, a leprás példázatával élnek. Azok, „akiket a vágy hajt, felemészti őket a vágy szomja, a vágy láza égeti őket, örömet lelnek a vágyban”, olyanok, mint azok a leprások, akiknek testét fekélyek, sebek borítják, férgek eszik őket, és ezek vakarásában, végtagjaik pörkölésében morbid gyönyörűséget lelnek. De az, aki megszabadult a leprától, gyógyultnak, egészségesnek és függetlennek érzi magát, „oda megy, ahova akar”, ez az ember azután „a valóságnak megfelelően” értené a leprás morbid gyönyörűségét, és ha bárki megpróbálná erővel a tűz felé vonni, ami előzőleg örömet okozott neki, minden lehető módon megpróbálna visszavonulni, elvinni a testét.25 Ettől eltekintve a láng és a tűz szimbólumrendszere elég segítség számunkra, hogy megközelítőleg úgy értsük a „feltételekhez kötött létezés és keletkezés törvényét, mint sóvárgást”, „szomjúságot”. Emellett vegyük csak a fizikai szomjúságot, és általában a
20 Samyutt., I, 133. 21 Mahávagga (Vinaya) I, XXI, 2–3, Sammyutt., XXXV, 28. 22 Samyutt., XXII, 61. 23 Samyutt., XXXV, 28; Mahavagga (Vin.), I, XXI, 2–3. 24 Majjh., LXXX-ban ezt nyíltan kimondják, hogy csupán azok, akik megérkeztek a célhoz; letették a terhet, elvégezték, amit kellett, és akik megszabadították magukat a létezés kötelékeitől, azok tudják csak, mit jelent a szomjúság és sóvárgás a sóvárgás után. 25 Majjh., LXXXV.



6
táplálkozást példának. Az ösztön arra készteti a szervezetet, hogy fenntartásához valamit elfogyasszon és magába olvasszon, hogy ezáltal kielégítse önmagát. A fenntartás ugyanakkor azt jelenti, hogy később egy friss éhség és szomjúság kel fel, mivel ez a törvényszerűsége annak a szervezetnek, amely szükségletének kielégülése által erősödik meg. Így hangzik ez az Evangéliumokban. „Bárki iszik ebből a vízből, újra szomjúhozni fog. Ám ha valaki abból a vízből iszik, amit én adok neki, soha nem fog szomjazni; hanem a víz, amit adok neki, egy olyan kútban lesz benne, melyből az örök élet forrása fakad.”26 Még inkább megfelelő a láng és az elégés szimbóluma. Dahlke erről szóló beszámolója segít behatolni a szamszárikus lét titkába. Miután a sóvárgást tűzhöz hasonlítottuk, minden élőlény, nem mint „én”, hanem mint az elégés folyamata jelenik meg, mivel azon a szinten, amiről most beszélünk, nem mondhatjuk, hogy a lénynek vágya, sóvárgása, van, hanem inkább, hogy ő maga a sóvárgás. Így mindenkiben – látensen – benne van az égés szándéka, az, hogy lánggá váljék, ami valamilyen anyagot felemészt. Az éghető anyag maga stimulálja ezt a szándékot egy olyan égési folyamatban, amely egy még nagyobb fokú hőt eredményez, újabb égést indítva el, és így tovább a végtelenségig. Ebből a szempontból ez olyan folyamat, amely generálja és táplálja, fenntartja önmagát; minden pillanatban a tűz egy bizonyos hőfokot hoz létre, ami így újabb égési potencialitást jelent mihelyst az éghető anyaggal való kapcsolat létrejön.27 Ezen a módon a szöveg, amit követtünk, úgy vesz számításba minden kapcsolatot, érzékletet, látomást és gondolatot, mint „égési” anyagot. A tűz maga a sóvárgás, amit az akarat indít ilyen vagy olyan kontaktus felé, amelyben kiterjeszti és élesíti önmagát, úgyszólván táplálja önmagával önmagát, sarkallva önmagát a kielégülés aktusa és égési anyagának felemésztése által. Az „én” mint santāna vagy „áramlás” nem más, mint ennek a tűznek a folytonossága, amely akkor hal el, és huny ki a hamuban, mikor tápláló anyaga elfogyott, és bármikor fellobog, ha új kapcsolódásra lel. A szamszárikus (létforgatag) élet úgy gondolható el, mint az éghető anyaghoz tapadó láng, vagy még inkább mint önmaga anyagául szolgáló láng. A kapcsolódás ragaszkodás, upādāna által fejlődik ki. Ez történik abban az ötrétegű törzsben, ami általában a személyt alkotja: anyagiság, érzés, érzékelés, formaképződés és egyénített tudat. Az égési potencialitás ebben a törzsben szomjúságot fejleszt öt részének mindegyikében azon kontaktussorozat által, amit a külső világ szolgáltat; a világ maga is égni látszik az akarat szempontjából, mégpedig mint sokfajta tüzelő, éghető üzemanyag, amely aztán még nagyobb lángolásra sarkall annak arányában, hogy az mennyiben részelteti az akaratot csalóka kielégülésében. Így az anattā a „nem-én” elméletének a következő jelentése van: az „én” nem létezik az égési folyamaton kívül, maga ez a folyamat – ha megállna, az „én”, azaz annak illúziója, hogy az ember „én”, szétesne. Itt van az oka annak a belső gyötrelemnek, szenvedésnek és primordiális „zaklatottságnak, nyugtalanságnak”, amelyről már beszéltünk; itt van az alapvető forrása az „érzékletek hármas tüzének, a gyűlöletnek, nem-tudásnak és annak az akaratnak, mely más világok keresését, kutatását okozza”. Az örvénylő tudat „énjének” a sóvárgásban van gyökere, anélkül összeomlana.28 Még a szenvedésben és a fájdalomban is működik egy változata ennek az alapvető tűznek, annak az akaratnak, mely a feltételekhez kötött létezést akarja, s melyben alapvető trónfosztottság foglaltatik.
26 János IV., 13–14. 27 Dahlke, Buddhismus als Weltanschauung, cit., pp. 50–57; (lefordítva: Buddhism and Science, cit., pp. 47–56); Buddhismus und Moral cit., pp. 102 seg. 28 Angutt., V, 69-ben: aki a tanhá-t, a sóvárgást elpusztítja, úgy nevezik, hogy „aki elpusztította önnön támaszát”.



7
Ezen az alapon a létörvény buddhista elmélete eljuthatott egészen a „pillanatnyiságig”, vagy a „pillanatnyi létezés” elméletéhez – khana. Ha a létezést és az „én” érzékelést a kapcsolatok kondicionálják, akkor ez a létezés ugyanezen kapcsolatok pontsorozatává oldódik. Ebben az értelemben pillanatnyi a létezés tulajdonképpen, ugyanúgy, ahogy abban a buddhista hasonlatban, ami a szekérkerékről szól; a kerék mozgása folyamatos, de amely akár mozog, akár áll, a földet egyszerre csak egy ponton érinti.” Ugyanúgy a lények élete csupán egy gondolat idejéig tart: a múlt lénye élt, de már nem él, és nem fog élni; a jövő lénye élni fog, de nem él és nem élt; a jelen pillanat lénye él, de nem élt és nem fog élni. Ez a coup de gráce, a kegyelemdöfés az ātmā brahmanista elméletének. Így még ha el is tekintünk a „pillanatnyi létezés elméletének” későbbi szélsőséges megnyilvánulásaitól, ez a gondolkodásmód elég ahhoz, hogy a reinkarnáció elméletét lerombolja, amelyet egyébként a hinduizmusban főként külső befolyásoknak tulajdonítottunk. Valójában már láttuk, hogy az azzal való foglalkozás, hogy mi volt, és mi lesz az ember ezen életen túl: véleményezés, a lényegtől való elkalandozás, ami Buddha szerint nem más, mint betegség, egy tüske, seb, kelevény, erdőrengeteg, útvesztő. Mindenesetre az az elgondolás, hogy „ez a tudat változatlanul megy tovább a változó létezések ciklusain” kifejezetten és határozottan „hamis vélemény, Buddha nem beszélt erről”, ez egy „bolond”29 elgondolása: ez utóbbi olyan ítélet, amelyet a tanítványok Rendje elfogadott, miután megkérdezték Siddhatha Herceget.30 A legalapvetőbb érv itt az, hogy a gyakorlatban lehetetlen annak lehetőségét tételezni, hogy már létezett bármilyen/valamiféle evidens tudatosság,31 a második, hogy a „tudat természete feltételekhez kötött”32 – feltételekhez kötött mindezek fölött „név és forma” által; a tudat valóságos folytonossága elgondolhatatlan, mivel a „név és forma” változik, ahol új khandha, új és különböző pszicho-fizikai aggregátumok jöhetnek létre az áramlásban. Valójában nem ugyanaz a név és forma az, ami újra felemelkedik. Amikor az élet megszűnésével „a név és forma, azaz az individualitás megszűnik, nem fog tovább létezni valahol máshol, mint ugyanaz az aggregátum. Úgy kell inkább elképzelnünk, mint a lant hangját, amely anélkül jön létre, hogy valahol már létezett volna, és nem származik át valami más helyre, mikor a muzsikus abbahagyta a játékot.33 Van folytonosság, de az személytelen, az a sóvárgás kontinuitása, az áramlásé, azé a vágyé, hogy égjen és így legyen, mikor ez az erő kimerült mint az üzemanyag, akkor új forrásra ugrik és táplálván magát fellángol. Egyik szövegnek megfelelően34 megmarad a köztes állapotokban olyan lángnak, ami felébreszti önmagát, azaz mint hőpotencialitás. Szorosan véve itt egy olyan kontinuumról van szó, amelyből mind az abszolút sokféleség mind az abszolút identitás ki van zárva. Az ezzel kapcsolatban használt hasonlat az éji őrök fáklyáira utal: az első őr fáklyája mielőtt éppen kialudna, meggyújt egy másikat, aztán ez a maga során majd egy harmadikat. Ezt a három lángot nem nevezhetjük sem azonosaknak, sem különbözőeknek. Az egyik meggyújtja a
29 Majjh., XXXVIII. 30 Majjh., XXXVIII. 31 Majjh., CI. 32 Majjh., XXXVIII. 33 Visuddhimagga, XX. (W., 186) A tantrikus buddhizmusban, amelyet a mágikus operációknál alkalmaznak. A csengő (ghanta) a „tudás” szimbóluma, a jelenségvilág ismeretéé, ahol minden realitás, úgy mint a csengő hangja felfogható, ám tovatűnő, szertefoszló; a jogar másrészt a vadzsra férfi princípiumát képviseli, a gyémántvillámot, amelyből minden „Felébredett” szelleme áll. 34 Samyutt., XLIV, 9. A szöveg így szól: „ahogy a lángnak táplálékra van szüksége, ugyanúgy az új létezésnek is anyagra”. Ugyanakkor megkérdezik, mi az anyag, amikor a lángot a szél viszi. A Buddha válasza: a szél maga. Akkor megkérdezik: amikor egy lény elhagy egy testet és megjelenik egy másikban, mi az üzemanyag, amire Gautama utalna? A válasz: „Ebben az esetben valójában az üzemanyag a sóvárgás maga.”



8
másikat, a másik megkapta az egyik lángját, de mind különbözőek egymástól, és a láng mindegyik esetben láng (élet, tudatosság), de egy másik fáklya lángja. A másik hasonlat, hogy a tej először aludttej lesz, aztán vaj, végül sajt. Ugyanazzal az alapanyaggal van dolgunk, de mégse mondhatjuk, hogy az aludttej tej, vagy hogy vaj.35 Állapotát változtatva más „nevet és formát” felvéve (filozófiailag azt mondhatjuk: ez egy másik principium individuationis és az elnevezést is helyénvaló változtatni). Az egyetlen igaz kontinuitás a kauzális kapcsolat, egyfajta személytelen átöröklés. A láng, egy adott lényben annak a lénynek az élete, és ezen élet során egy bizonyos minőséget vesz fel, egy bizonyos habitust, ami kitart és manifesztálódik égések sorozatában. Ebből alakul a sankhārā-nak hívott formációk képzete, amelyek megfelelnek a vágy irányvételeinek, és amelyek a személyiséget alkotó öt csoport egyikét alkotják. Míg az általános meghatározó törvénye, amely szerint ez az alapvető erő összegyűjti külön dhamma csoportját, vagyis az elemeket, mikor már megnyilatkozik, az Upanishad karmának mondja (pāli-ban kamma), különösen a későbbi buddhista szövegekben. Így a kammáról úgy beszél, mint a „lények szülőjéről”, melegágyáról – kammayoni – és az elvet így szövegezik meg: „egy lény cselekedeteinek megfelelően kél fel az újabb létesülés; amit az ember tesz, okozza, hogy újra legyen. Újralétesülés: a kapcsolódások érintkeznek (azaz elindult az új égési folyamat). A lények így, cselekedetek örökösei.”36 Ebből az elgondolásból ugyanakkor nem következtethetjük az egyéni lényegiség, egy én folytonosságát, figyelembe kell vegyük azt, amit a fa egyik ágáról a másikra terjedő láng képe mutat, és itt legyünk különös tekintettel arra a speciális minőségre, ami a tűz sajátja, miközben a következő égésbe megy át. Emiatt nincs válasz a szövegekben erre a kérdésre: ugyanaz az individuum érzékeli-e vajon egy megelőző létezés hatásait, vagy egy másik? Az egyetlen válasz, amit erre adni lehet, a „feltételekhez kötött keletkezés”, azaz az a folyamat, amely általában az örvénylő tudathoz37 vezet. Erre a kérdésre: ugyanaz a név és forma-e az, amely felemelkedik a következő létezésben? Ez a válasz: „Nem ugyanaz a név és forma az, amely felemelkedik, de ugyanezzel a névvel és formával jó vagy rossz cselekedeteket hajtanak végre, ami által egy új név és forma keletkezik egy jövő létezésben.”38 A szöveg így összegez: „A hatások egy egész sorozatban kelnek fel, amelyben nem található sem abszolút azonosság, sem abszolút különbözőség, és ezért nem lehet mondani, hogy ugyanaz a lény, vagy egy másik hozta-e létre.39 Ha még radikálisabbak akarunk lenni, akkor megadhatjuk az egymilliárd labda hasonlatát, amelyek attól mozognak, hogy irányt és lendületet kaptak egy másik egymilliárd labdától, amelyek különlevőek, természetesen az elsőktől – ám megelevenedett világuk tökéletes analógiákkal látott el minket a nemzedéki és biológiai örökséget illetően: mert bár az utód különbözik szülőjétől, az új állatban elődei tendenciáit, ösztöneit, és gyakran fogyatékosságait találjuk. Mindazonáltal azt állítjuk, hogy az embernek kevesebbet kéne az individuális létezések lineáris folytonosságában gondolkozni, egy sóvárgástőből eredő számtalan megjelenési formában. Míg az égés folyamatában van, minden egyes élet, minden egyes individuum van, és a vágy az, ami azt az életet és individuumot alkotja, de amely ugyanakkor meg is haladja azt, és miután visszatért egy látens állapotba, továbbhalad, hogy felbukkanjon máshol, és
35 Milindapánna, 40–41. 36 Majjh., LVII. 37 Samyutt., XII, 17, 24. 38 Milindapánna, 46, 6–9. szintén a Samyutt., XII, 37, ahol elmondják, hogy ezt a testet nem tekinthetjük sem a mi sajátunknak, sem másénak, hanem mint megelőző cselekedet által meghatározottat, azaz mint olyan energiát, amit egy megelőző mentális vagy fizikai cselekvés hozott létre. 39 Milindapánna 46–49, Visuddhi-magga, XVII (W. 238–240).



9
létrejöjjön főleg annak az erőnek és iránynak megfelelően, amelyet adott magának megelőző élete vagy életei során. Ez a doktrína haladja meg azt a kompromisszumot, ami benne rejlik az Upanishad koncepciójában – túljut a relatív igazság és az ātmā tudat, valamint a relatív igazság és a szamszárikus tudat közötti oszcilláláson és egyben egy szigorúan realisztikus szemléletet is megalapoz, amely mentes mindenféle „idealizmustól” és szépítéstől. Az eredmény bizony nem mondható vigaszelméletnek. A Buddha úgymond felgyorsított tempó által megmutatja mi az, ami felér az esést vagy regressziót megállító formával, mivel csupán ez lehet módja annak, hogy teljes reakciót provokáljon és annak megértését, hogy a Felébredés ösvényéhez aszkézis szükséges. Ezen a ponton fontos megfontolni a következőket. Említettük már, hogy az árják első két igazsága, különös tekintettel a szomjúság és a tűz elvére, lehet, hogy nem közvetlenül evidens a modern ember számára. Lehet, hogy tökéletesen csak speciális vagy kritikus pillanatokban tudja megérteni, mivel az életet többnyire mintegy általában önmagán kívül éli, félig alva jár, pszichológiai reflexek és képzetek között mozog, amelyek elrejtik előle a lét legmélyebb és legfélelmetesebb lényegét. Csak bizonyos körülmények között történik, hogy ez az alapvetően gondviselésszerű fátyol széthasad. Például a hirtelen veszély állapotában, pillanataiban: azon a ponton, amikor az ember lába alól el akar tűnni a föld, megnyílik alatta, vagy leszakad a part, vagy vigyázatlanságból izzó szenet vagy elektromos tárgyat érint; egy pillanatig tartó reakció történik. Ez a reakció nem az „akarat”-tudatból, sem az „én”-tudatból nem táplálkozik, mivel ez a rész akkor következik, mikor a kezdeti kiinduló reakció már teljes; az első pillanat valami mélységesebb, gyorsabb és az abszolúthoz közelebb áll. Rendkívüli éhség, pánik, félelem, érzéki vágy vagy fájdalom és iszonyat perceiben ugyanez az erő mutatja meg magát – és az, aki képes ezekben a pillanatokban közvetlenül felfogni, ugyancsak kialakítja magának azt a képességet, hogy fokozatosan úgy fogja fel, mint minden ébredő élet láthatatlan szubsztrátumát. Hajlamok, hiedelmek, atavizmusok, leküzdhetetlen irracionális meggyőződések, szokások és jellemvonások felszín alatti gyökerei, ami mint az állati természet, mint biológiai faj él bennünk, mindaz, ami a testet készteti – mindez ugyanarra az elvre vezethető vissza. Ezzel összehasonlítva az „én akarata” általában véve annyi szabadsággal rendelkezik, mint az a kutya, amelyik egy viszonylag hosszú láncon van, és nem is veszi ezt észre mindaddig, amíg egy bizonyos határon túl nem megy. Ha az ember ezen a határon túlmegy, a mélységes erő késlekedés nélkül feltámad vagy azért, hogy kiszorítsa az ént, vagy hogy félrevezesse, és elhitesse vele, hogy azt akarja, amit ennek az erőnek magának van szándékában. A képzelet és a sugallat vad erői ugyanarra a pontra visznek minket: akkor, az ún. „fordított erőfeszítés” törvénye szerint az ember annál jobban csinál egy dolgot, minél erősebben „akar” ellene – ahogy az álom elkerüli azt, aki nagyon „akarja”, vagy az a sugallat, hogy az ember szakadékba fog esni, valóban zuhanást okoz, ha valaki nagyon nem „akarja”. Ez az erő, ami az irracionális érzelmi energiákkal kapcsolatos, fokozatosan azon erőnek mutatja magát, ami a fizikai lét alapvetően mélységes funkcióit irányítja, amelyre az „akaratnak”, „tudatnak”, „énnek” csekély a befolyása, s ezeken kívülálló. Ezek a fent említett mély erők élősdien élnek, kivonva esszenciális nedvét anélkül, hogy azért a törzsszívéig alámerülnének. Így az embernek meg kell kérdeznie önmagától: Mi gondolható az „én” testemből annak, ami igazolhatóan tárgya az „én” akaratomnak? Akarom-e „én” a lélegzetemet vagy azokat az emésztőszerveket, amelyek a táplálékot megemésztik? „Én” akarom-e a formákat, testemet, vagy emberi létezésemet, ami így kondicionált és nem másképpen? Lehetséges-e, hogy aki felteszi ezeket a kérdéseket, ne menjen tovább és ne



10
kérdezze magától: az „akaratom”, a tudatom az „énem” – akarom-e én ezeket, vagy az e helyzet, hogy egyszerűen vannak? Látni fogjuk, hogy a Felébredés Doktrínája ilyen kérdéseket tesz fel. És az, aki elég erős, hogy rávegye magát az illúzión való túllépésre, nem kerülheti el, hogy a következő elképesztő konklúzióhoz jusson: „Te magadban nem vagy élet. Nem létezel. Nem mondhatod semmire, hogy »enyém«. Nem te birtoklod az életet, az élet birtokol téged. Elszenveded. Ezen fantom »én« halhatatlanságának lehetősége a test feloszlásával csupán káprázat, mivel minden arról beszél neked, hogy a testtel való kapcsolata számodra alapvetően fontos, és egy sérülés, betegség, ájulás vagy bármilyen baleset meghatározó hatással van minden funkciójára, bármilyen »magasrendűek« vagy »spirituálisak« legyenek is azok.” Vannak néhányan, akik bizonyos pillanatokban képesek bizonyos távolságot tartani önmaguktól, a felszín alá menni, a testüket irányító erő mélységeibe alámerülni, ahol ez az erő elveszti nevét és identitását. Megélik azt az érzetet, hogy ez az erő kitágul, magába foglalva az „én”-t és „nem-én”-t, áthatva az egész természetet, létrehozzák az időt, lények miriádjait, mintha részegek lennének, vagy hallucinálnának, újraalkotják önmagukat ezer formában, ellenállhatatlanul, nekiszabadultan, kimeríthetetlenül, szüntelenül, határtalanul, örök elégtelenségtől és éhségtől égve. Az, aki megéli ezt a félelmetes tapasztalást, amely olyan, mint amikor szakadék nyílik meg, megragadja a létforgatag és az örvénylő tudatosság misztériumát, megérti és éli az anattā-t a „nem-én” elvét. A pusztán individuális tudatosságból az örvénylő tudatosságba való átmenet, amely létezési lehetőségek végtelenségét foglalja magában az „infernálistól” a mennyeiig – ez a Felébredés Doktrínájának lényegi alapja. Itt most nem a „filozófiáról” van szó, hanem a tapasztalásról, ami az igazat megvallva nem a buddhizmus kizárólagos sajátossága. Nyomai és visszhangja megtalálható a többi hagyományban, mind keleten, mind nyugaton. Nyugaton főleg titkos tudomány és beavatási tapasztalás formájában. A világfájdalom, az élet mint fájdalom ebben az értelemben nem képvisel mást, mint valamit, ami tökéletesen külsődleges és ahogy már mondottuk, profán. Ahol széles körben elterjedt, ott csupán a populáris kifejtési formákat érinti. A nyugati mentalitást általában tekintve, a létnek és az örvénylő tudatosságnak két formája vagy fokozata van: az egyik valójában örvénylő, a másik egyetlen individuális lét terére és idejére korlátozódik. A modern nyugati világban a második a domináns. Ám csupán egy részét, szeletét képezi a tudatnak vagy örvénylő létezésnek az, ami időben nyúlik el, és amely, ahogy éppen kimutattuk, magában foglalhat olyan állapotokat, amelyek mentesek az általunk ismert időlegesség törvényétől. Ugyanakkor az ősi keleti világban nagy mértékben létezett ez a sokkal hatalmasabb, a létörvény tudatossága. És az aszkétikus–beavató ösvény, amit úgy tartottak számon, mint átvezető fázist a különböző, egy élethez és az individuális „én”-hez kötött tudatból a valójában szamszarikus tudatba: ezt a santāna jelöli, az az „én”, amely lényegiség nélküli, dukkhaként meghatározott állapotok végtelen sora, árama. Csak miután ezt a fázist tökéletesen műveli, talál a jelölt átvezetőt ahhoz, ami feltételekhez nem kötött, létforgatagon túli. Ám ahogyan hamarosan látni fogjuk, mikor az elhivatottakról beszélünk, nyugaton ritka köztük az olyan, aki nem keveri össze a feltételekhez nem kötött abszolútot azzal, ami csupán az örvénylő tudat magasabb állapotaiként ismerhető.
Angolból fordította: JAKAB KATALIN



11
*****
Bebolyongtam az egész világot, az útmutató fényt keresve. Pihenés nélkül kerestem éjjel-nappal, míg végre ráakadtam a prédikátorra, aki megmondta nekem a teljes igazságot. A lelkembe pillantottam, s íme ott volt a keresett fény.
*****
Mi magunk vagyunk önmagunk megváltói és megrontói. Semmiféle külső dolog nem árthat az embernek, mert ha léttörvényeivel összhangban él, semmiféle baj nem rendítheti meg, még a fizikai megsemmisülés és a világ vége sem.
*****
Te magad követed el a vétket, te magad eszeled ki a rosszat, te magad menekülsz a vétek elől, te magad tisztulsz meg szándékaidtól, te magad teszed magad gonosszá vagy tisztává: senki más nem menthet meg téged.
*****
Minden szóba foglalt gondolat olyan erő, amelynek hatása határtalan.



A TÁTOS* VILÁGA A rejtező magyar őshagyomány
MIREISZ LÁSZLÓ
I. RÉSZ
A BEVEZETÉS
Az Őshagyomány szellemi műhely környezetébe tartozók számára talán meglepő, hogy jómagam – aki elsősorban, mint buddhista, másodsorban mint szimbo-„lógus” tanítok az iskolában – egy olyan téma vizsgálatára vállalkoztam, amely látszólag messze esik mindkettőtől. Ez azonban – vizsgálódásaim alapján mondhatom – valóban látszólagos. Többször felmerült bennem a kérdés: lehet, hogy mindaddig, amíg önmagamban nem sikerül megragadni az ősmagyarság szellemiségét, a magyar nyelv által hordozott szellemiséget, azt a szellemi erőt, melyet e szavak közvetítenek – addig Buddha Útja, a felébredés útja túl „meredek”, nem közvetlen, hanem átvitt, átvett.(?) Az, hogy ez a tanulmány magyar nyelven íródik, ez nem véletlen. Ebben a nyelvben éppen, mert anyanyelvem – szellemi lehetőségek vannak. Mert nyelv és szellemiség: elválaszthatatlanul összetartozik. Lehet, hogy nem mindig tudatos egy népben, hogy milyen szellemiséget hordoz a nyelvisége által; mint ahogy az egyes emberben sem mindig tudatos, hogy valamely kimondott mondatával milyen erőket ébreszt fel és/vagy tart életműködésben. Ha azonban a nyelv és szellemiség azonossága valakiben, vagy akár egy nemzetben tudatosul, akkor a nyelv nemcsak arra lesz alkalmas, hogy a létezéshez szükséges legalapvetőbb szellemi energiákat biztosítsa, hanem arra is, hogy a szellemi utat megmutassa: ahhoz az eredethez visszavezető Utat, ahonnan – esetünkben – a magyarság szellemi ereje fakad. Az eredethez visszavezető Út tudása egy népnél: ez a vallás, a religio, a visszakapcsolódás. Az ősmagyar pogány (értsd: gnosztikus–mágikus) vallás hordozta magában ezt a szellemi utat, és hordozza mindaddig, amíg a magyar nyelv él. Márpedig amíg világ a világ, addig a magyar nyelv nem tűnik el, mert feladata van! Megvan a maga feladata a nemzetek között: nem történelmi–társadalmi–politikai, hanem szellemi szempontból. Herder kb. kétszáz éve azt „jósolta”, hogy a magyar nyelv kétszáz éven belül eltűnik Európából. És tessék: nemhogy eltűnne, hanem éppen most kezdődik egy olyan folyamat, amelyben a néprajz, a mese, a zene, a nyelv szellemi kutatása révén felébredhetnek erők, és ezek láthatatlanul működni kezdenek. Vagyis: ha egy „család”, a nemzet, s ezen belül a nemzet egyes tagja tudatára ébred annak, hogy milyen szellemiséget, milyen szellemi energiákat hordoz, akkor szükségszerűen arra is ráébred, hogy ezt hogyan lehet birtokba venni; sőt, arra is, hogy ebben a birtokba vevésben hogyan árad szét az „ősök szelleme”; vagy akár arra, hogy egy nemzet vagy valamely tagja „küldetés-tudatának” felébredtekor hogyan jelenik meg ebben a – szellemi értelemben vett – megszabadulás. De ha csak azokra az egyszerű kérdésekre gondolok, amelyek újra és újra felvetődnek, mint például: honnan származik a magyarság? Ősi világképében volt-e hierarchia? Mi volt a
* Tátos és nem táltos. Erre a későbbiekben még visszatérek.



2
papság, és mi volt a feladata? stb. – mindezek már önmagukban is elégségesek arra, hogy a vizsgálódáshoz szükséges figyelmet felkeltsék. Milyen érdekes, hogy sok esetben a szellem embere ismeri a görög, a héber, a kínai, az ind teremtésmítoszokat, és az ezekhez kapcsolódó szellemi utakat, de esetleg nem ismeri az őshagyománynak azt a fonalát – esetünkben a magyart –, amelynek szellemében (gondolatiságában, nyelvében) az előbbieket megismeri. Az általam folytatott vizsgálódásnak van azonban egy másik oldala is: nevezetesen az, hogy a buddhizmus és a magyar ős-„vallás”, a tátos-„izmus” között minél erősebb élő kapcsolat és minél több megfelelés legyen, ez a magyarországi buddhizmus szempontjából (véleményem szerint) létkérdés. Enélkül a buddhizmus Magyarországon – tiszta formában meggyökeresedni nem tud. Márpedig a felébredés útja egy olyan közvetlen megvalósítási módszer, amely – a benne lévő szellemi erő révén – különféle nyelvi területen képes felébredni, megújhodni, és ezt a felébredést, mint Utat képes mutatni, tanítani, reprezentálni. A buddhizmus történetiségében ez jól szemlélhető. Érdemes ez ügyben tenni egy kis kitérőt. A történetiség szintjén Buddha, a Felébredett, az óind-árja szakja nép királyának fia volt. A szakják által beszélt nyelv vagy a prákrit magádhi volt, vagy nagyon közel állt hozzá, mindenesetre a szanszkrit („teremtett, összeállított nyelv”) közvetlen ága lehetett. A buddhizmus Indiában páli és szanszkrit nyelven terjedt el és virágzott, egészen a Kr. u. VII. századig, amikor is a hindu teológia Buddhát pantheonjába felvette Visnu kilencedik inkarnációjaként. A hindu teológusok szerint Visnu azért jelent meg Buddhaként a földön, hogy az „igazhitűeket” megkísértse, hogy „téveszméivel” megzavarja a nem elég erős hitű hindukat. Buddhista szempontból ehhez csak annyit érdemes hozzátenni, hogy Buddha nem tagadta a világ teremtőjét, nem tagadta Brahmá, Visnu és Síva isteni voltát, nem tagadta a szamszára (szenvedésteli létforgás) létét, nem tagadta a kasztok (varnák) létjogosultságát, nem tagadta a menny és pokol kettősségét, nem tagadta az áldozás létjogosultságát – viszont azt tanította, hogy mindezek a tudatban vannak, a tudatunk által vannak, részben önnemismerésünkkel kapcsolatos tudatlanságunk által. Amennyiben ez a tudatlanságunk megszűnik, és így a tudatunk abszolút szintre jut, felszabadul, megvilágosodik, akkor eloszlanak mindazok a külső és belső tévképzetek, amelyek a „bármi önmagában valóságos” elképzelést fenntartják. Vagyis az istenek, a szenvedés kereke, a menny és pokol, a kasztba tartozásunk; ezek lehetnek, de a megvilágosodásban mindez eloszlik. Ez a tanítás persze a papok, a hindu teológusok és a vallásos réteg számára nem volt elég megragadható, s így Visnu-avatáraként kezdték „tisztelni”. De nem csak a vallás, hanem a filozófia szintjén is megszűnt a buddhizmus odáig tartó olykor-olykor kizárólagos – szerepe, mert Sankara hindu filozófus (VIII. sz.) egyszerűen átvette Nagardzsunának a Kettős Árja Igazság tanítását, és az upanisadokban látszólagosan meghúzódó ellentéteket a „Két Igazság” elve alapján igyekezett feloldani. Ezt ugyan később, a Védanta másik magyarázója, Rámanudzsa (XI. sz.) elvetette, de addigra már sikerült a buddhizmus szellemi erejét közömbösíteni, vagyis a buddhizmus kiszorult Indiából. Csakhogy a buddhizmus a környező népek mindegyikében képes volt újjászületni, képes volt arra, hogy a Tan-t a környező népek nyelviségébe átültesse, az ott talált isteni és szellemi jelenségeket pedig magába ötvözze, sőt arra is, hogy ettől megújuljon és még erőteljesebben képviselje a védák-előtti őstanítást. Például Tibetben a „Zsang-zsung”-ot („a mantrák nyelve”; a bon-pok ősi nyelvét) használta fel Padmaszambhava, amikor a dharmában kételkedő bon-pokat (bon papokat) legyőzte. S mivel az őstibeti nyelvben (és persze a mögötte lévő mágiában) a buddhizmus ugyanolyan erővel tudott megjelenni, mint a szanszkritban, ezért létrejött a tibeti lámaista



3
buddhizmus, a vadzsrajána (gyémántszekér) tibeti változata. Így azután az ősi bon-ról éppen a buddhizmus révén tudhattunk egyet s mást. Vagy egy másik példa: Kínában, ahol a zen-buddhizmus született, az első – taoista kolostorokban lakó – buddhista szerzetesek taoista terminuszokba „öltöztették” a Felébredés Tanát, s így az képes volt a helyi tanításban gyökeret eresztve meghonosodni és megerősödni. Például a „ming” jelét, amely a taoizmusban egyfelől jelentette az Égi Sorsot, az Ég Akaratát; másfelől a tudattal (hszing) szembenálló tárgyi világot és sorsot – tehát a minget, teljes természetességgel alkalmazták a szanszkrit karma szó átültetésénél. Hasonló módon terjedtek el a kisszekér tanítások is Vietnámban, Laoszban stb. Japánban képes volt a buddhizmus úgy megerősödni, hogy közben a sintoizmust is erősítette. Nem akarom a példák sorát folytatni, ezekkel is csak azt szerettem volna láttatni, lehetséges, hogy a magyar „hitvilággal” kapcsolatban is van a buddhizmusnak egy olyan szerepe, hogy az ősi magyar szellemiséget is felszínre segíti, miközben ebben a folyamatban maga is gyökeret ereszt. A magyar ősi hitvilág ismerete megvilágíthatja nekünk azokat a bennünk lévő alapokat, amelyre építkezhetünk, a felébredés tana módszert ad magához az építkezéshez. Többek között ez is egy szempont, ami miatt a tátos világát érdemes megvizsgálnunk. A vizsgálódásom módszeréről (némi humorral) csak annyit mondhatok: olyan mértékig tudománytalan, hogy kénytelen voltam létrehozni a „szimbolikus lingvisztika ‚tudományát’”. Ennek lényege az, hogy az ember az egyes nyelvi elemeket képekként kezeli, s így szemlélheti az összefüggéseket más képekkel, melyek szintén nyelvi elemeket hordoznak. Egy példán megvilágítva: az a magyar fogalomcsoport, hogy kar; kard; akar; akarat (gyöküknek az r-t tekinthetem) képileg összefüggést mutat a szanszkrit karma fogalmával. A karma szó gyöke a kr, melynek jelentése: tenni, csinálni. Levonom a „konklúziót”: a kar, mint testrész összefügg a tettekkel (a kezünkkel teszünk stb.), az akarat szintén. Vagy egy másik példát hozva: mit jelent az a szó, hogy világ – a szimbolikus lingvisztika módszerével vizsgálva? A világ szó-kép gyöke az il, amely más szavaknak is gyöke, mint pl. illa (berek); illan; illékony; illó; illat; illúzió; esetleg villám; villan stb. A kapcsolat azt mutatja, hogy a világ – ebben a képi összefüggésben – illanó, illékony jelenség; vagy annyira illó, mint az illat; vagy illúzió, mint azt a keletiek tanítják stb. S mivel csak erről a legutolsóról is köteteket lehetne írni, ezért megígérem, hogy sem most, sem a mese későbbi részeiben nem fogom a szimbolikus lingvisztika módszerét gátlástalanul alkalmazni. Mindenesetre remélem, kellően érzékeltettem, hogy a tátos világáról szóló „irománysorozat” sokkal inkább mesékből áll, mintsem tudományos tanulmányokból. Nem „kész tényeket” szeretnék közölni, mert véleményem szerint ilyenek nincsenek. Az, hogy valami úgy volt – vagy nem úgy volt; jó volt vagy rossz volt; kell vagy nem kell; ez mind szempont kérdése. (A történettudomány erre most kezd rádöbbenni.) A szempontot pedig a szemlélő veszi fel. Ezért az olyan szemlélő, aki nagyon ragaszkodik szempontjaihoz, az jobb, ha ezeket a meséket el sem olvassa. Vagy ha elolvassák, kérem őket, hogy próbálkozásomat tekintsék játéknak; amilyeneket a gyerekek játszanak akkor, amikor a mesehőssel azonosulva élethalálharcot folytatnak egy feltételezett sárkánnyal szemben. Akiknek pedig megjegyzésük, tanácsuk, hozzátennivalójuk van, azokat kérem, juttassák azt el a szerkesztőségbe. A tervezett témakörök, melyeket egy-egy rövid „mesében” körül fogok járni: Az ősmagyarok eredete – (a hadak útja). A kétszerszületettek (tátosok és harcosok) rendje. A tátos és garabonc – A tátos világa. A tátos beavatás – révülés és rejtezés; küldetés- és kiválasztottság-tudat.



4
Viaskodás a mennyei és földi birodalomért; harc a világos (bika) és a sötét (bika) között. Majd a végén szeretném megvonni a buddhizmus és tátos-„izmus” között azokat az analógiákat, amelyeket vizsgálódásunk felkínál. Végezetül a hadak útjáról szóló mítoszt szeretném közölni Lugossytól, amely ténylegesen bevezeti az ősmagyarok eredetéről szóló mesémet:
„Fogyaték népével hátrált Csaba, hogy az elvesztett hon visszaszerzésére ázsiai rokonival egyesülten térhessen vissza, s Etele szent kardját – mert így hagyá a jóslat – a puszták tengerének habjaiban tisztára mártván, annak bűverejét visszaadja. Erdély véghatárinál őrködni hagyja a székelyt, visszakeltében majdan támaszul szolgálandót; elváláskor áldoznak tűz-, víz-, lég- s földnek, s a távozók megesküsznek fenyegető vész idején segítséggel fordulni vissza a világ végéről is. Ám alig haladtak a havas aljáig, már a körül lakó népség felemelkedik a maroknyi székely ellen: de megrendül a föld, megrázkódnak a fenyűk koronái, s hírül adják a vonulóknak társaik veszedelmét. A hadak egy része visszafordul, s meglepvén pozdorjaként szórja szét az ellent. Egy év múlva ismét megirigylik a völgynek lakói a székely nyugalmát, s fenyegetik seregeikkel. de a patak sikoltva szalad a folyamba, folyam a tengerbe; hírt visznek; a segély nem késik, s a székely ismét mentve, az ellenség veszve lőn. Három év múltán új nemzetségek veszik ismét körül a székelyt s küzdelem fejlik ki élet és halálra. Már a szellő is alig érte a görög ország tájára eltávozottakat, de mégis a puszták viharának adván társul magát, megtalálta őket messze délkeleten, s harmadszor is győzelmet vívnak feleiknek. – Sok idő folyt le ezután, a magban elültetett diófák agg törzsekké nevelkedtek, a fiaik megvénültek s unokák lettek fegyverhordó bátor férfiakká; szorgalom a rengeteget kies teleppé, hosszú időzés az őrállomást hazává alakította át, s nem volt ki merje háborítni a székely tűzhelyét, kinek védelmére saját erős karja s ismeretlen segítő seregek megjelenése késznek látszott. De végre is kitör a szomszédok régi gyűlölete a nyelv és szokásban egyedülálló székely ellen; megszámlálhatatlan nép kel föl kiirtására, s a bérces kis hazát minden oldalról ostromolják. Dicsően vív a székely, de már-már lankadoz a túlnyomó erők ellenében; a székely messze van, tán feledésbe is ment; az elszakadt hű társak rég a földben alusszák álmaikat. Csak a székelyek csillaga nem szunnyadoz s megemlékezve az áldozatról, az esküről lobogva viszi a hírt földről az égi csarnokokba. Már itt lent az utolsó csata készül, maroknyi nép az ellenséggel szemközt, midőn egyszerre paripák dobogása és fegyverek moraja hallatszik, s fényes hadak némán vonulnak éjente az égen fölfelé, a dicső hadtársak, kik háromszor jövének segítségre, most negyedszer, mint hallgatag szellemek hosszú sorban nyomulnak a csillagos égen keresztül feleik segedelmére s leszállnak ott, hol a kék boltozat ama havasokkal ölelkezik. Nincs halandó erő, mely megállhatna a hallhatatlanok előtt, rémülés szállja meg a tenger ellenséget, s futnak mindenfelé többé hátra sem tekintendők Azóta áll a székely háborítlanul s nemsokára véget ér hű őrködése, midőn a rég elköltözöttek hű unokáihoz mint kalauz csatlakozhatva, örökségöket, széles magyar hont visszafoglalják. A fényes hadak ösvénye pedig, melyet jöttökben s



5
visszatértökben taposának, eltörölhetetlen marad az ég boltozatán, az ő lábaik és lovaik patkóinak nyomdoka az, mit derült éjféleken mint tejfehér szalagot látsz tündökleni a magasban, s melynek neve azon órától fogva hadak uta a székelyeknél, melyre tekintve megemlékeznek ők Csabáról és apjáról, Eteléről.”
*****
Csak akkor lehet legyőzni egy nemzetet, ha már legyőzettek az istenei, azaz erkölcsi eszményei, legjobb törekvései.
***
Hogy a folyamok és tengerek minden völgyeken uralkodnak, amelyeket érintenek, onnan van, mivel alacsonyabbak azoknál. Ezért a szent embernek, ha a nép fölé akar emelkedni, alacsonyabban kell beszélni, mint a nép. Ha vezetni akarja a népet, mögötte kell mennie. Ezért emelkedik a szent ember a nép fölé, de a nép nem veszi észre. A nép élén áll, de a nép nem szenved alatta. Ezért dicséri őt szüntelenül a világ. Mivel senkivel sem harcol, senki sem harcol ellene sem.



NÉHÁNY SZÓ A NEW AGE-RŐL
LÁSZLÓ ANDRÁS
A jelenkori ‚pseudospirituālis’ eltévelyedések és eltévelyítések legszélsőségesebb formáit – úgy tűnik – a ‚New Age’ irányzata és mozgalma képviseli. A ‚New Age’ (Új Korszak) a Vízöntő-korszakra és az ezzel kapcsolatos megújulásra utalva választotta meg a nevét – azt tételezve, hogy a Vízöntő-korszak (helyesen: Vízöntő–BikaOroszlán–Skorpió-kiemeltségű ‚praecessiōnālis’ korszak) alapvetően már elkezdődött. A kezdet időpontjának meghatározása körül igen nagy a bizonytalanság: vagy már a 18. század végén, vagy a 19. században, vagy a 20. században elkezdődött, vagy a 20. század hátralévő éveiben, vagy a 21. században, de a 22. század elején feltétlenül el fog kezdődni – a ‚New Age’ irányzatának hívei szerint. Noha a ‚stabilis’ csillagkép-kereszt kiemeltségének az előjelei már igen régóta tapasztalhatóak, és a 20. század első, még inkább a második, és különösen a harmadik harmadában szélsőségesen felerősödtek: az Északi ‚hemisphaera’ Tavaszpontja (a ‚tropicus’ állatöv Kos-jelének a 0°-a) még nem lépett át sem a 30°-osnak, sem a mintegy 35-47°-osnak felfogott Vízöntő csillagképbe. Ez olyan tény, amely nem képezheti semmiféle – komoly megalapozottsággal előkészített – vita tárgyát. Az elsősorban indiai (de nem csupán indiai, hanem például a Ptolemaios-i) ‚astro-chronosymbolistica’ elvei szerint az Északi hemisphaera Tavaszpontja Kr. u. 139-ben = +139-ben lépett át a 30°-osnak felfogott Halak csillagképbe. Az astronomiai szempontokat is figyelembevevő – általunk kidolgozott – ‚exactificātiō’ szerint az átlépés Kr. u. 171 = +171 körül történt (±9 év). (A Fagan-szerinti átlépés Kr. u. 221 = +221-ben volt.) Vannak olyan nyugati szerzők, akik ezekkel az elvekkel szembehelyezkednek, és a Kr. e. 1., 2., 3., 4. századra teszik az átmenetet – olykor keleti források félreértése alapján. Az Északi hemisphaera Tavaszpontjának a 30°-osnak felfogott Halak csillagképből a szintén 30°-osnak felfogott Vízöntő csillagképbe való átlépése – az ‚astro-chronosymbolistica’ elutasíthatatlan elvei szerint – Kr. u. 2299-ben = +2299-ben fog bekövetkezni. ‚Exactificātiō’-nk szerint erre csak Kr. u. 2332. körül (±9 év) fog sor- kerülni. (A Fagan szerinti átlépés 2376-ban lesz.) Ha a Halak csillagképét és a Vízöntő csillagképét nem 30–30°-osaknak fogjuk fel: az átlépés időpontját még későbbre kell tenni, ellentétben némely nyugati felfogással. Az ezzel kapcsolatos részletes ‚argumentātiō’ majd egy esetleges másik – erre irányuló – tanulmány tárgyát képezheti. A jelenlegi Kali-Yuga, amelynek az időtartama: 1080 év + 2160 év + 2160 év + 1080 év = 6480 év = = 1080 év + 4320 év + 1080 év = 6480 év, s amely Kr. e. 3102-ben, a csillagászati időszámítás szerinti –3101-ben vette kezdetét, Kr. u. 3379-ben (= +3379-ben) vagy e körül fog véget érni. A Kali-Yuga kezdetekor az Északi hemisphaera Tavaszpontja a 30°-osnak felfogott Bika csillagkép 15°-án volt, a végén pedig szintén 30°-osnak felfogott Vízöntő csillagkép 15°-án (vagy annak közvetlen közelében) lesz. Rövid kitérőként jegyezzük meg, hogy egy Yuga időtartama – s így a Kali-Yugá-é is 3×2160 = 6480 év, vagyis a ‚cyclus praecessiōnālis’ ‚astro-chrono-symbolistica’-i időtartamának 1/4-e (cf. čakra-pāda). Ennek középidőtartama 2×2160 = 4320 év, amelyet megelőz és követ egy-egy 1080 éves időszak.



2
A Mahā-Yuga: 32.400 év Pūrva-Pralaŷa + 10.800 év Pūrva-Bāhya-Sŗŝți + 21.600 év Prathāma-Mādhŷa-Sŗŝți + 21.600 év Dvitīŷa-Mādhŷa-Sŗŝți + 10.800 év Uttara-Bāhŷa-Sŗŝți + 32.400 év Uttara-Pralaŷa = 129.600 év = Mahā-Yuga
A teljes Sŗŝți időtartama 64.800 év, ebből a teljes Mādhŷa-Sŗŝți időtartama 43.200 év.
Más tagozódás szerint: 32.400 év Pūrva-Pralaŷa + 25.920 év Satŷa-Kŗta-Yuga (Aranykor) + 19.440 év Trētā-Yuga (Ezüstkor) + 12.960 év Dvāpara-Yuga (Érckor) + 6.480 év Kali-Yuga (Vaskor) + 32.400 év Uttara-Pralaŷa = 129.600 év = Mahā-Yuga
Ez a Mahā-Yuga Kali-Mahā-Yugá-nak minősül. A Mahā-mahā-Yugá-k közül az utolsó szintén Kali-jellegű: Kali-Mahā-mahā-Yuga, ennek az összegzett tiszta Sŗŝți-időszaka 648.000 év, az összegzett tiszta Mādhŷa-Sŗŝți-időszaka 432.000 év. Ezek az időszakok az igen távoli, de teljesen egyértelmű ‚praehistoricum’-ban kezdődtek, nem a legszorosabb értelemben vett történetiség kezdetén, vagyis Kr. e. 3102 = –3101-ben, akkor, amikor Kŗŝņāvatāra elhagyta a földi-emberi világot. A jelenlegi Kali-Mahā-mahā-Yuga (amelyet olykor nagyvonalúan Kali-Mahā-Yugá-nak vagy Kali-Yugá-nak neveznek) része egy olyan ‚aerá’-nak, amelynek az összegzett tiszta Sŗŝți-időszaka 6.480.000 évig, az összegzett tiszta Mādhŷa-Sŗŝți-időszaka 4.320.000 évig tart, s amelynek korrekt neve Mahā-mahā-mahā-Yuga, vagy Alpālpālpa-Kalpa (Alpa-alpa-alpaKalpa). Továbbá: az Alpa-Yuga időtartama 648 év, ( 432 év ) az Alpālpa-Yuga időtartama 64,8 év (43,2 év ) az Alpālpālpa-Yuga időtartama 6,48 év (4,32 év ).
A jelenlegi Kali-Yugá-n belüli tagolás egyfelől: 1080 év 1/2 Bika + 2160 év Kos 1080 év 1/2 Bika + 2160 év Halak + 4320 év Kos-Halak + 1080 év 1/2 Vízöntő + 1080 év 1/2 Vízöntő = 6480 év = 6480 év
–3101. – –2021. 1/2 Bika Bika 15° – Bika 0° –2021. – +139. Kos Kos 30°– Kos 0° +139. – +2299. Halak Halak 30° – Halak 0° +2299. – +3379. 1/2 Vízöntő Vízöntő 30° – Vízöntő 15°



3
másfelől: 2592 év Satŷa-Kŗtālpa-Yuga (Kis Aranykor) + 1944 év Trētālpā-Yuga (Kis Ezüstkor) + 1296 év Dvāparālpa-Yuga (Kis Érckor) + 648 év Kalyalpa-Yuga (Kis Vaskor) = 6.480 év = Kali-Yuga
–3101. – –509. Satŷa-Kŗtālpa-Yuga (Kis Aranykor) –509. – +1435. Trētālpā-Yuga (Kis Ezüstkor) +1435. – +2731. Dvāparālpa-Yuga (Kis Érckor) +2731. – +3379. Kalyalpa-Yuga (Kis Vaskor)
Jelenleg a Kali-Yugán belüli Dvāparālpa-Yugá-ban – az Érckor Vaskoron (Ólomkoron), a Sötét-Korszakon belüli ‚quāsi-recapitulatio’-jának a korában van a földi-emberi világ. A kis Kali-Yuga csak a Yuga végén lesz – a Vízöntő–Bika–Oroszlán–Skorpió-kiemeltségű korszakban, amikor az Északi hemisphaera Tavaszpontja a 30°-osnak felfogott Vízöntő csillagképen belül kb. a 24° és a 15° között fog mozogni a Sidericus Zodiacus mentén, mint a Tropicus Zodiacus Kos 0°-a. Kr. u. 3379 = +3379-ben vagy ezen időpont körül (±36 /±3 év/) nem csupán a Kalyalpālpālpa-, a Kalyalpālpa-, a Kalyalpa- és maga a Kali-Yuga ér véget, hanem a MahāYuga (mint Kali-Mahā-Yuga) Sŗŝți-je is, sőt a Mahā-mahā-Yuga (mint Kali-Mahā-mahāYuga) Sŗŝți-je, mi több, a Mahā-mahā-mahā-Yuga Sŗŝți-je is. Vagyis egy olyan Pūrva-Prālaŷa kezdődik, amely egyfelől 32.400 évig, másfelől 324.000 évig, ismét másfelől 3.240.000 évig fog tartani, amelyet szintén egy 3.240.000 évig, tartó – az eljövendő Mahā-mahā-mahā-Yugá-hoz kapcsolódó Uttara-Pralaŷa fog követni. A Pralaŷá-n belül az emberi élet Kali-Yuga-alatti lesz – függetlenül attól, hogy a „fehérszürke lovon vágtatva megjelenő” (esetleg fehér-lófejű) Kalkyāvatāra a nagy megtisztítás után megmenti az Új Aranykor csíráit jelentő emberek tudati erőit. Noha vannak hullámhegyek és hullámvölgyek a Kali-Yugá-n belül, a Kali-Yuga – sőt minden Megnyilvánulás – lényegéhez tartozik az, hogy – a Megnyilvánulások Megnyilvánulatlan Megnyilvánító Urának kivételével – minden hanyatlásban van alapjában véve és hosszútávon –, ha az akaratlagos, tudatos, szabad és alanyi eredetű ellenmozgás nem szegül ez ellen. A Vízöntő (bár elementárisan nem a víznek, hanem a levegőnek felel meg) összefüggésben van az elárasztással, a szét- és összemosással, valamint a mindig lefelé történő nivellálással. A stabilis csillagkép-kereszt eljövendő kiemeltségének az időszaka ugyan más színárnyalatokat ad a Kali-Yugá-nak, de az egyre inkább elfeketedő szürkeség alaptónusán igazán nem fog változtatni. Ezen kitérő révén arra kívántunk rávilágítani, hogy a ‚New Age’ kapcsán eluralkodó optimizmusra semmi ok nem merül fel (mindazonáltal a pesszimizmus sem lehet megalapozott, de a jövő általános földi–emberi szinten megjelenő lehetőségeit figyelembe kell venni). A ‚New Age’ szabadkőműves befolyások révén kezdett kibontakozni és meghatározódni, mégpedig a destruktív Szabadkőművesség legfőbb és legdestruktívabb ‚oriēns’-ei részéről injektált befolyások által. A ‚New Age’ – mint irányzat és mint lazán szervezett, de hatékonyan működő mozgalom – a ‚dēviāns’ és ‚dēviātor’-i más irányzatok szériáit építi, szívja magába – függetlenül attól,



4
hogy ezek az irányzatok erről nem vesznek tudomást, vagy akár elutasítják a ‚New Age’ vonalvezetését. Kiragadott példaként: a Theosophical Society által képviselt ‚pseudo-theosophicismus’ ezek közé tartozik, s ez még a „legjobbak” egyikének számít. Egyrészt a 19. és a 20. század legtöbb okkultisztikus–álokkultisztikus irányzata helyet kap a ‚New Age’ keretein belül, de a spiritizmus különböző változatai sem maradnak ki. Erős nyomatékkal kapott helyet a sámánizmus (értsd: álsámánizmus), de – nem is túlságosan titkolva – a sátánimádás fő vonulatai is be tudnak férkőzni a ‚New Age’ által „bevett és elismert” irányzatok közé, a boszorkányság pedig egyenesen favorizált e szemléleti mód híveinek körében. A modern ‚psychologia és psychologismus’ csaknem minden irányvonala élvezheti a ‚New Age’ teljes rokonszenvét, különösen pedig azok, amelyek „hatékonyan alkalmazhatók”. A hallucigén drogok és ehhez hasonló kemikálék felhasználása (emberi szervezetbe juttatása) vonatkozásában még fenntartásról sem esik szó. A ‚New Age’ hívei nagy kedvelői az export–import ŷōgá-nak, valamint a „gyakorlati” Zen, a „gyakorlati” Taoizmus, és a Buddhizmus export–import formáinak. A „régi” és „új” meditációs technikák terjesztése mellett pártfogolják a mesterséges „meditáció” előidézését is (cf. ‚Hemi-Sync’-módszer). Kétségtelen, hogy a ‚New Age’ vonalhoz csatlakoztak olyan fizikusok is, pl. Capra, akik képesek és hajlandók a pozitíve is megítélhető diszciplináris ‚nyitásra’ a saját területükön. Ehhez azonban nincs szükség a ‚New Age’ irányzatára. Másrészt viszont a szellemi „fizikalizációja” egyáltalán nem idegen a ‚New Age’ reprezentánsaitól. A ‚New Age’ politikai állásfoglalása: demokratikusan ‚anarchistico-liberālis’ de hívei a politikára csak közvetetten kívánnak hatást gyakorolni, főként politika-megszüntető módon. Kifejezetten nem nevezik magukat annak, ám lényegileg – baloldaliak. A hívek internacionalista–kozmopolita színezetű liberál-anarchizmusa – mint jeleztük – a direkt apolitizmus és az indirekt politizmus formáiban kíván érvényesülni, de irányultságát tekintve likvidatív és destruktív módon. A ‚New Age’ nyíltan hirdeti a ‚lūnārismus’ fontosságát, sőt, elengedhetetlenségét. Valóban Hold-szerű irányzat ez, szinte fennhéjázóan hirdetett módon éppúgy, mint sejtetetten. Ehhez kapcsolódik a leghatározottabb ‚fēminismus’ és ‚fēminīnismus’ – nem annyira a ‚mātriarchātus’, mint a ‚gynaecocratia’. Amit elérni kívánnak, az ember és az ember világának a ‚fēminīnificātio’-ja: mindent, mindenkit – köztük a férfiakat –, a kultúrát, a társadalmi, családi és az egyéni életet el kell nőiesíteni – a ‚New Age’ hívei szerint. A ‚New Age’ – mint szemléleti irányzat – bizonyos tekintetben kétségtelenül univerzális. Univerzális, mert szinte minden szemléleti módot, a kor minden szellemi állásfoglalási lehetőségét önnön ideológiájának és gyakorlatának a hatókörébe képes vonni. Mindent befogad, a spirituális és metafizikai tradicionalitás kivételével. A tradicionalitás teljességét is hajlandó magába fogadni, részleteiben és összességében is, de úgy, hogy a tradíciót első ütemben ‚dētrāditiōnālificātiō’-nak, második ütemben ‚contrātrāditiōnālificātiō’-nak veti alá. A ‚New Age’ irányzata nem üldözi a tradicionalitást, nem fordul szembe azzal, hanem megfosztja lényegi vonásainak jórészétől, és lényegi irányultságával ellentétes irányba fordítja. Az igazi spirituális és metafizikai tradicionalitáson alapuló létszemlélet és bensőkülső magatartás mindig a lehető legerőteljesebben hangsúlyozta és hangsúlyozza ma is a jelenkortudat minél messzebbmenő felfokozásának az elengedhetetlen szükségességét. Tökéletes élességű és felfokozott jelenlét-tudat, de ugyanekkor jelenkor-tudat. Enélkül tradicionalitásról nem is beszélhetünk. A tradicionalitás álláspontjából közvetlenül



5
következik a jelenkor pluridimenzionális megismerése, racionális és racionalitás-feletti megértése, a korban rejlő pozitívumok-negatívumok és ambivalenciák sokrétű és sokoldalú figyelembevétele, értékelése és a megvalósításban való alkalmazása. A tradicionális szemlélet a Sötét Korszak előrehaladott fázisában is pontosan és élesen látja a még itt is megjelenő pozitívumokat, és azokat a lehetőségeket, amelyek révén az ambivalenciákból – sőt a negatívumokból is – pozitívumok extrahálhatók. Továbbá: egyértelműen tisztában van azzal, hogy a Sötét Korszakból egy – az időbeliségre vertikális tengely mentén és a tudati transzmutáció révén át lehet törni az Érckorba, az Ezüstkorba, az Aranykorba, és mindenen túlemelkedve az időtlen Abszolút Örökkévalóságba. A földi–emberi létforma általános kereteire vonatkoztatva azonban a spirituális és metafizikai tradicionalitás irányvonala hangsúlyozza a jelenlegi Kali-Yuga határozott meglétét. Hangsúlyozza azt is, hogy a Kali-Yugá-val (mint Kali-Yugával) alapjában véve szembe kell fordulni. Hangsúlyozza azonban azt is, hogy a Kali-Yugá-val (mint az örökkévalóság időbeli reprezentációjával) együtt Iehet, sőt, együtt kell működni, a korszak mozgató tendenciáinak a kiszolgálását messze elkerülve. Vannak a világon irányzatok – és ezen irányzatok hívei, követői – amelyek és akik szervezetten vagy szervezetlenül különböző belső és külső indítékoknak megfelelően azokkal az erőkkel kooperálnak, kollaborálnak, amelyek a Kali-Yugá-nak (mint Kali-Yugának) a generáló erői; s tudjuk azt, hogy ezek a generáló erők az ember testi–lelki–szellemi világának a degenerálásához és destruálásához vezetnek. A Szabadkőművesség jóformán minden irányvonala – és azok, akik a Szabadkőművesség körül (mellett, alatt, felett) felsorakoznak – kiemelkedően szolidárisak a Sötét Korszakban működő erőkkel, az azokkal való együttműködésre tudatosan, féltudatosan vagy öntudatlanul, de mindig készek. A ‚New Age’ irányzata – számos más irányzat mellett – ezeknek a köröknek, e körök híveinek és az általuk közvetített erőknek a produktuma. Ezt az irányzatot a spirituális és metafizikai tradicionalitással egyeztetni, azzal szintetizálni egyfelől lehetetlen, másfelől merőben felesleges, ismét másfelől ennek a megkísérlése sajnos csak a Sötét Korszak legsátánibb tendenciáinak szolgálatát jelentené. A ‚New Age’ irányzat és mozgalom megítélésbeli részletkérdéseivel kapcsolatos problémák taglalása és felülvizsgálata egy következő tanulmány esetleges témája lehet.
****
Ha harc hevében elfog bennünket az indulat, már nem az igazságért, hanem magunkért harcolunk.
***
Téved az az ember, aki önmagán kívül véli megtalálni az üdvöt úgy ebben, mint a túlvilági életben.



CSILLAGOK, ENIGMÁK, MISZTÉRIUMOK
BAKOS JÓZSEF
„Azért világosan megerősíttetett, hogy az egész magisztérium a Napon és a Holdon alapul. A Háromszor Nagy Hermész ismételten megmondotta nékünk, állítván ezt, hogy a Nap ennek atyja és a Hold ennek anyja: és mi valóban tudjuk, hogy a vörös föld (terra lemnia) tápláltatott a Hold és a Nap sugaraival, amik egyedülálló befolyással vannak reá.”
(John Dee: Monas Hieroglyphica, Theorem XIV.)
A híres, sokat keresett „T” könyv, Rózsakereszt Keresztély legféltettebb könyve, melyet hétszögű templom-kriptájába, a maga Avalonjába magával vitt – könnyen lehet tulajdonképpen „Thot-könyve” A Tarot. A párhuzam Ch. Rosenkreuz és Arthur király között csöppet sem erőltetett, hiszen mindketten a szoláris princípium szigillumát viselik, mindazok sorában, akik éjszakára, a télvíz idejére – hiszen a víz a szakadékos, a sötét, a veszélyes, téli, feminin – a világéj időszakára elnyugszanak, mint ahogy bárkáján Re száll az alvilág vizeire, mint Ozirisz meghal, mint Barbarossa, a heistexbachi szerzetes, Rip van Winkle vagy a krétai Epimenidész1 alszanak barlangjakban vagy rejtett birodalmakban. A mitikus réteg fölé emelkedve természetesen azt találjuk, hogy Avalon egy tudatállapot, egy szint, ami megfelel Keleten Shambalának és a visuddha csakrának. A zodiákus jegyeinek, a planéta szimbólumerőknek és más szimbólumrendszerekkel való kapcsolataiknak hiperkomplex hálózatából válasszunk ki csupán néhány elemet, és már ezen is megmutatkozik a sokrétű összefüggés. Legyenek itt ezek az elemek a Nap, a Mercurius, az Ikrek jegye és a Polaris (Sarkcsillag). Milyen vonatkozásaik is fedezhetők fel más szimbólumrendszerekkel kapcsolatban? Nos, hogy szoláris erőről van szó bevezető mondatainkban, arra világos utalás az, hogy Arthur király kerekasztala voltaképpen maga a zodiákus: a 12 lovag királyukkal, Napjukkal Jézusra és 12 apostolára hajaz,2 sőt a király maga és három lovagja a 12 közül éppen úgy kijelölik a világkör négy sarokpontját – kvázi az ég négy tartóoszlopaként vagy a négy irány őreként – mint a négy evangélista (Bika, Oroszlán, Sas, Ember), s ezzel itt is felmerül, hogy amint a szakrális világkörökben mindig is, a négy közül az egyik kitüntetett (kiválasztott irány, évszak, elem, életkor stb.)3 és ez a király pozíciója, hiszen ő egyben olyan szerepet is elhordoz a fentieken túl, mint Minosz, Elias (Eli-yahu), tehát a Szekéren (az égi Szekéren, amit pl. a Kabbalahban, a „Maase Merkabah” tanításában tárgyalnak) ül, „volt és eljövendő királyként”. Ez a mozzanat pedig a Szekérnek mint programnak – s nem csupán mint „helynek” megvalósítási módjára is utal, mert e kitüntetett pozíció a körön a „kis Nap”-é (Regulus),
1 Epimenidész és Pythagorasz is leszállt Zeusz (etimológiája: fény, élet) barlangjába az Ida-hegyen, ahol megtisztultak és beavatódtak... Maga Epimenidész el is aludt ott és 57 évet töltött bent; feltehetően ez a barlang (is) azonosítható Aion barlangjával, ahová Sol száll le, hogy az aureum saeculumot napvilágra hozza. Apropos: e barlangban hőseink tulajdonképpen egy vadzsra-beavatást kaptak, hiszen Pythagoraszt ott egy mennykővel (meteor?) dörzsölték be az iniciátorok, hogy megtisztuljon. A mennykő-villám-vadzsra-Zeusz-gomba összefüggéseire ld. szerző Hermetikus feljegyzések c. tanulmányát az Őshagyomány 5. számában. 2 A 12×12=144(000) igen nevezetes számok a tradíciókban. 3 Ld. a szerző „Apocaliptica Minor” c. tanulmányát. Megjelenik 1992-ben az Őshagyományban.



2
Mercuriusé, tehát per analogiam, transzformáltan magáé a Napé (Arthuré),4 mert a megvalósítandó centrum, a létkerék tengelye, ami általában a világhegy, axis mundi, szintén a Szellemi Napé. Ennek útja pedig ama Szekéren – mert ehhez természetesen az Ursa Maior (Göncölszekér) tartozik, ami maga a par excellence szekér – és az általa mutatott Polarison múlik. Az Égi Szekér rotálásával mutatja meg az „élet kapuját”, ahogy a taoisták nevezték a Sarkcsillagot, míg Bailey az ő „intuíciós asztrológiájában” pedig azt állítja, hogy Shambhala „a mi planetáris életünk fő centruma” a Polaris kontrollja alatt. Írországban a druidák kifejezetten „Arthur király szekerének” is nevezték a Nagy Medvét, míg a középkorban „Éliás szekerének”, ahogy Indiában neve a „Hét rishi” (Ősböles) – tehát mindenhol magas szellemi rang jelölője, ahogy ebből már sejthető, miszerint az Arthur sem csak személynév, hanem valójában rang és hierarchia. Tehát Arthurokról beszélhetünk többféle értelemben is, ahogy majd látjuk. A Polaris az ég tengelyének teteje, az északi irányt mutatja, a téléét, vízét, azon vízét, mely körülöleli Avalont, ahol Arthur halálszerű álmát aludja... Mindezekből az is következik, hogy a két „Nap” mintájára két Arthur, szoláris hérosz kell legyen; ahogy a legrégibb időkben a királyság egy hieratikus, szakrális pozícióból és egy, az „ország” felé forduló hatalmi szerepből állott, ezek voltak a „kettős királyságok”. Esetünkben a Mercurius helyéé (a kör kerületén levő kitüntetett ponté, a kerekasztal „királyi” székéé: a téli napfordulóé és minden analogonjáé) és a Szellemi Napé, a centrumé: ez az „égi Arthur”, a kerekasztalon pedig majd a Grál foglalja el a középpontot. (A két Nap az örökben, a noumenális oldalon természetesen egy, viszonyuk ugyanaz, mint az öröké és az időé: „az örökkévaló mozgó képe az idő” platoni meghatározása szerint, az örök ebben az esetben a mozdulatlan szellemi Nap, míg az időt a zodiákuson – látszólag – végigvándorló Nap méri ki.) Íme, az Ikrek rejtélye, a földi és égi páré, a po és hun, a ká és ah léleké az emberben, hogy azután sehuvá, arannyá alakuljon a processzus végére. Nappá, arannyá, Grállá, Égi Arthurrá. Egy másik analógiasoron Arthur ugyanúgy mutat sötét, kvázi „elsötétült” vonatkozásokat, mint a Nap a Saturnusban, ami a „Sol Niger”. A Saturnus nemcsak azért függ össze az idővel, Khronosszal, mert az ókori szerzők már összevegyítették – és mondjuk meg, szerencsés módon – Khronosz és Kronosz figuráját, hanem mert a bolygók utolsója és éppúgy a koroké is, sőt azonosul is Szaturnusz az idővel: Sabaoth (aki Saturnus és Síva) vagy a „Seregek Ura” (Tsabaoth) szó szerint azt jelenti, hogy hajók serege, vagyis egy flotta, s az égre metaforikusan utal így, mint a „felső Óceánra”, a káldeus szábiusok tanításaiban.”5 Olyannyira, hogy a Nyugati Óceán szigetére – Avalon-motívum – van száműzve KronoszSaturnus, és a tengerről, vízről jól tudjuk, hogy a Sárkány–Leviathán lakóhelye. Ily módon az Idő–Saturnus–Sárkány soron természetes módon jutunk el Uther Pen-Dragonhoz, Arthur atyjához... Az analógia azonosító természete révén Arthur is társítható tehát a Sárkánnyal, a Saturnussal és az Idővel. (Az pedig ezek után nem lesz meglepő, hogy ama Ida-hegyi Aion azonosíttatik Kronosszal [Saturnussal], de ami több, barlangját egy farkába harapó kígyó vagy sárkány, az Ouroborosz tekergi körbe...) Hogy mindez visszautal a Tarot-hoz, már nem is meglepő; elég, ha a Maior Arcanák közül a „Nap”-ra mutatunk, amelyen ugyanez a fenti ikerpár táncol, az égi és a földi, az anyag és a szellem, egyáltalán a duálpárok az őket kiegyenlítő, összebékítő Egy sugaraiban. O. Wirth
4 Nem lehet persze célunk a könyvtárnyi Arthur-irodalomban való elmerülés, itt csupán egy-két összefüggés felhasználása lehet feladatunk. Az Arthur-irodalom kiváló darabjai: pl. Emma Jung – Marie-Louise Franz: „The Grail Legend” és Gareth Knight: „Secret Traditions in the Arthurian Legends” stb. 5 M. Mertens–Steinon: „Studies in Symbolism”, London, 1933. 63. o.



3
pedig a „Naphoz” valóban az Ikreket társítja az állatövi jegyek közül, ahogy a „Bolond”-hoz az Ursa Minort, a „Világ”-hoz pedig a teljes planiszférát és a Polarist, természetesen a „Szekér”-nek az Ursa Maiort. De ha a „Világ” Arcánája viszont ama Polaris – amit Stella Marisnak, Tenger csillagának, ama Felső Óceánok csillagának is neveztek! ... – akkor a „Bolond” (!) az Ursa Minor, hiszen ennek végcsillaga, és valóban a „Világ” után a „Bolond” jön (újra). Az Arthur-legendakörben felettébb messze mutató színszimbolikával is rendelkezünk, így szó van zöld lovagról (ld. Sir Gawain és a Zöld lovag), fekete, fehér (Galahad) és vörös lovagokról.6 Azon túl, hogy megegyezik ez a négy szín az ősi, szakrális kozmoszmodellek, világkörök, mandalák negyedeinek színeivel, követve A. Versluis egy analógiáját7 a spirituális realizáció processzusa is bemutatható. Vegyünk egy viaszgyertyát. Anyaga a sárgát – a föld színét és a fehér víz keverékét testesíti meg, és egyben a testi lét szimbóluma. A láng, mely csúcsán ég, tisztítja az anyagba esett lelket, s égésével az alsó „salakot”, a tudatlanság piszkát is átalakítja fénnyé. Kvázi fenomenális (alsó) látószögből az égés fekete füstje és a hő a „haragvó” aspektus. De noumenális szempontból (felülről) maga a részvét, szabadság, megvilágosodás, tehát az Isteni Harag az Isteni Részvéttől nem különbözik! Íme: a föld-sárga, a víz-fehér, láng-vörös és a füst-fekete, míg végül a fény transzcendens egysége, az étheri szint, kék. Mikor pedig a legmagasabb (kék) találkozik, visszahajlik8 a legalsóra (sárga), akkor ezek együtt a zöldet, az élet színét adják, vagyis a transzformáció sorának befejeztével a Tudás smaragd vagy jáde köve a Sumeru hegy csúcsán (a világtengely, a kozmosz centruma, csúcsán a Polaris helyén!) helyezkedik el. (Ez azután a Tabula Smaragdina jelentőségére is rávilágít némileg.) Tehát Arthur kerekasztala éppúgy mint a Zodiákus, de a 12 apostol is, a spirituális Magnum Opus, a nagy reintegráció művének receptje, tervrajza, szimbóluma és egyben megtestesítője. Mert ami a mandala, a világterv négy negyede horizontálisan, az ugyanakkor vertikálisan négy hierarchikus létszínt, „világ” (ólam), sőt a reintegráció időbeli útja eme világokon – felfelé. Ugyanúgy, mint az Élet Fa oszlopai esetében: ami a létezésben, kvázi „térben” a jobb és bal oszlop szélsőségei, az az „időben” szekvenciális is. Így például a fekete és fehér mágia; a fent és lent; míg a vörös a centrális oszlop és a vörös mágia, ahogy van fekete, fehér és vörös rózsa (és rózsakeresztesség) is, vagy az alkímiában három nagy út: nedves, száraz és gyémánt út, de egy processzuson belül is a nigredo, albedo és rubedo fázisai is, még ha adott szempontból utóbbiak már elsősorban szekvenciálisak is. S még tovább: a lélek misztikus útján az unió irányába, a katabázisz (a fekete mágia alvilága, a bal kéz útjának testvérisége) a lélek sötét éjszakája – via purgatíva, majd az anabázisz (az albedo, a fehér mágia és a jobbkéz testvérisége), s itt csillan fel először a lélek centruma – via illuminatíva, és végül az unió (a rubedo, elnyugvás, a misztikus vörös rózsa, a yogák közül a radzsa) – via unitíva van. A hármasság után a négyességre is ki kell terjeszteni ezt az elvet és az Élet Fával összefüggésben is megállapítani, hogy ami horizontálisan a valóság körét, a mandalát és négyességeit alkotja Malkuthban (és szó szerint csak itt szólhatunk világkörről), az vertikálisan a Fa négy világához is rendelhető, és ugyanezen négyesség jelenik meg a legfelsőbb szefirahhoz, Ketferhez rendelt „angyali rend”-nél, mert ez nem más, mint a
6 Ugyanezen szimbólumok egy másfajta értékelésére ld. szerző „Hermetikus feljegyzések” c. tanulmányát. 7 A. Versluis: „The Philosophy of Magic”, Arkana Books, 25. o. 8 Böhme különösen hangsúlyozza, hogy a teremtés „napjai”, világkorszakai befejeztével a kezdet a véggel találkozik.



4
Tetramorphok, a „lelkes állatok” rendje. Ezek pedig korrespondeálnak a következő kvaternitásokkal:
Tetramorphok Evangélisták Elemek Asztrológiai fix jelek
Arkangyalok A sphinxet alkotó „négy” állat Ember Máté Levegő Vízöntő Raphael Sárkány Oroszlán Márk tűz Oroszlán Michael oroszlán Bika Lukács föld Bika Uriel bika Sas János vfz Skorpió Gabriel sas
Továbbá ezek korrespondálnak az orfikus négy istennel és világkorszakkal, amik Servius szerint: az első korszak Saturnusé (az aranykor királya) – tűz, majd Jupiteré – levegő, Neptunusé – víz és Plútóé – föld, továbbá Blake négy Zoa-jával, melyet valószínűleg Böhme befolyására, az ember négyes természetére alkalmazott: Tharmas – test, Urizen (talán a német Ur és horizon szavakból) – ész, Luvah – emóciók, Urthona – imagináció. Természetesen a 3 és 4 a 12-t adja ismét vissza (3×4), ami megint a horizontális világsíkot alkotja, csak tovább osztva a négy kardinális kifeszítette kört. Ezt a Tarot 22-es sorozatában a feleúton lévő „Sorskerék” reprezentálja. De máshogy is összefügg a 3 és 4 az Élet Fán. A C. G. Jung-féle négy tudatfunkció természetes módon illeszkedik a négy ólam-hoz: Intuíció – Aziluth, értelem – Beriah, érzelem – Yetzirah, érzékelés – Asiyyah (ld. a négy Zoát fent!), de ennek a négy tudatterületnek ugyanakkor megfeleltethető négy szefirah is az Élet Fa három oszlopán úgy, hogy a három oszlop egyensúlyát is tükrözze: így az intuíció – Kether, az értelem – Hod (és Mercurius), az emóció – Netzah (és Venus), érzékelés – Malkuth, míg az „ötödik elem”-nek és a négy tudatfunkció mandalájának középpontját alkotó Valóságnak, önvalónak (Self, Selbst) akkor a Tipheret (a Nap) felel meg. (Azonban további megfeleltetések is lehetségesek: így pl. a következő:
Binah érzékelés
Hokhmah intuíció
Hod értelem
Netzah érzés
A Kethernek Malkuthtal, míg a szigor oszlopának a Könyörület oszlopával kell találkoznia (Unió), amint az intuíciónak az érzékeléssel, az értelemnek az emócióval kell egyensúlyt alkotnia, hogy a centrum realizálódhasson, beteljesülhessen. Ez pedig a Tiphereth, az a „hely”, ahol a Krisztus-elv, a szoláris centrum (Szolidáris Citadella) vagy akár Buddha „kilépési” helye, az Ember helye van! Nem nehéz ezek után J. Böhme ezoterikus asztrológiájában felfedezni az Élet Fa három oszlopának mintáját, alapsémáját, a Tűz Háromságában, mint a Szigor oszlopának három szefirahját, illetve a nekik adekvát planétákat: Saturnus, Mars, Mercurius, és a Világosság Hármasságában, mint a Könyörület oszlopának három szefirahját és bolygóját: Jupiter, Hold, Venus, és természetesen a középső oszlop szívénél elhelyezkedő Nappal, mely az egyensúlyt alkotja meg. Ugyancsak felfedezhető a világ-ember konstitúciójának alapszerkezetét rögzítő Élet Fastruktúra olyan „távoli” példákban is, mint a sintoizmus isten-leszármazása! A Fa fölötti három „nem-létezés-szféra” (Ayin, Ayin Sof, Ayin Sof Aur) ily módon adekvát a sinto „Ég



5
fölötti szférájának” és a Takamo-no-kara (Mennyei Fennsík)-nak,9 a Kether kiegyensúlyozott szerepe (androgyn) megfelel Ameno minakusai (Ég középpontjának Ura)-nak /1/, a Bínah (Anya) – Kamimuszubi (Kamiromi) (Isteni Anya)-nak /3/, Hokhmah (Atya) Takamimuszubi (Kamiroki) (Isteni Atya)-nak /2/, és a feminin Szigor oszlopán lesz a leszármazott Idzanami, ahogy a maszkulin Könyörület oszlopán Idzsnagi. „Ez a triász (1, 2, 3) megjelenik Kabbalah Aziluthját alkotó Felső Isteni Hármasságnak), de azután eltűnik anélkül, hogy jelenlétének bármilyen nyoma lenne. Mégis... a triász előttről örökre megmarad egy elérhetetlen és megmagyarázhatatlan szférában (ez az Ég fölötti szféra – Ayin Sof) a Takarna-no-hara, a Mennyei Fennsík (kvázi az Ayin Sof Aur-ral, ennek plérómájával azonosítható, mely az Isteni Háromszög »előtti«), melybe beíródik a Kami-no-hasira, az Első három isteni oszlop (!), az előbb leírt triászt jelölő közös név.” (J. Campbell: „Masks of God”)
A hármasságnak egy másik példája lehet Jézus háromszoros megkísértése a Kísértő által, ahogy az Evangéliumban szerepel, mert ez a három létszint (fizikai, lelki, szellemi) és persze a nekik megfelelő három mágia és oszlop (fekete, fehér, vörös) feletti uralom demonstrálásával ér véget. A „kövekből kenyér” kísértése a fizikai–testi létszint és alap„állapota”, a mohóság legyőzése, a „világuralom” megkísértés a lelki–asztrális szintre vonatkozik, és az adekvát állapot, a hatalomvágy legyőzése, míg a „templom tetejéről elrugaszkodás”-kísértése a szellemi szférára és aktuális állapotára, kondíciójára a „tudatlanság”, kábaság legyőzésére vonatkozik. Ezek után korántsem olyan erőltetett dolog e három momentumot a három buddhista gyökérokkal, a lét kerekének motivációjával, továbbá a samkhya darsana három gunájával öszszevetni... További analógiák e hármasságokra: a fekete tamas-nak (Szigor oszlopa) megfelel az alvilági, fekete Vadzsrapáni (Phyag-na rdo-rje), más összefüggésben a testiség, az alkímiai só, ismét más összefüggésben a Nirmánakáya; a vörös radzsasz-nak (Középső oszlop) a földi sík, a vörös Hayagríva (rTa-mgrin) felel meg, más kapcsolatban a lélek, az alkímiai sulphur és a Sambhogakáya; míg a fehér szattvá-nak (Könyörület oszlopa) adekvát az égi, a fehér Garuda (,Khyung-po’), más összefüggésben a szellem, az alkímiai mercurius és a Dharmakáya. E három síknak a három mantra ugyancsak megfeleltethető: OM-ÁH-HUM, mint a spirituális út három fő állomása, pl. Szt. Bernát leírásában: az ember a szántóföldön, az ember a malomban és az ember a heverőn.
*
Természetesen a négy Olam-nak négy értelmezési szintje van, és ezekre is releváns az, ami a négy világra magára, hogy tudniillik mindegyik szint tartalmazza mindegyiket (öntartalmazkodás is egyben!). De itt oly módon jelenik meg, hogy a többi szintet is a saját szintje színvonalán érti meg... Például a „szó szerinti” szint is tudhat arról, hogy vannak nála magasabb szintek, de ezt is csak „szó szerintien” tudja: így pl. a titkos pszichológiakozmológia szintjét is azzal a lépéssel lépi meg, ami az ő eszköztárába tartozik, valami titkosírásszerűségnek fogja fel, maximum. A pszichológiai–kozmológiai szint így lehet akár „morális” is, de így lehet (az anagógikus, a harmadik szint, „hermeneutikája” szerint) a mikro-makrokozmosz titkainak szintje is, persze a „misztikus” negyedik szint szerint, hogy végül is mi ez esszenciálisan. De így lehet a misztikus szint „misztikus” szint a pszichológiai
9 Ezen „Ég fölötti szférák” megfeleltethetőek a Bon három mennyének (Ci-yan-med-pa’i gnas, mtha-yas-pa’i gnas, yod-min-med-min-gyi go’phang), melyek a buddhista „formátlanság birodalom” fensőbb részeivel függenek össze, és az analógia még tovább megy, mert a földdel ezeket a szivárvány dMu-zsinór köti össze (ld. a szivárványtest kifejlesztése), ami a Jákob lajtorjáját (az Élet Fát) idézi.



6
szint alapjáról (tudniillik tudatállapot), de lehet (az anagógikus szerint) a szakrális szolipszizmus színvonala (metafizikai megértés). De hogy önmaga szerint micsoda???... Ha az indiai tradíció négyféle tudatállapota (mélyalvás, álom, ébrenlét, turíya) korrelál a tradíciók négyes létrétegeivel (anyagi, asztrális, szellemi, isteni), akkor – mivel, úgymond, mi magunk az ébrenlétben tartózkodunk (?) – tulajdonképpen a szellemi világrendet érhetjük el, mint esedékest és a lehető legmagasabb lehetségest: elérhetjük, de ez nem azonos azzal, hogy benne tartózkodunk, tartózkodhatunk. (Az a felfogás az általános, hogy az anyagi szintben vagyunk.) A szellemi szint után pedig az isteni lenne esedékes, a „felébredéssel” persze. Kétségkívüli, hogy a legmagasabb, amihez még elérhetünk jelenlegi kondícióink legmagasabb érintkezési pontjával, az a szellemi világ. Az isteniről – azok akik már felébredtek rá – ezért is nem tudnak szavakkal – a szellemi létrend kat’exochen létezőivel beszámolni. A négy „tudatállapot-világ” megfelel azután a pythagoreus szent tetractysznak, és a Kabbalah elsőből másodikba átváltó értelmezési szintjén a világokhoz (olam) rendelt istennév (ebben az esetben a Tetragrammaton) egy-egy betűje és számértékeik. Tetractysz
1. H = 10 2. WH = 15 3. HWH = 21 4. YHWH = 26 72
Másrészt a tetractysz összefügg az ún. „lélekszámokkal”, melyek a lélek határoló számai a deszcenzus (a lélek pythagoreus–platoni testbeszállása), majd aszcenzusa folyamataiban; azaz:
--pont-- 1 --vonal-- 2 3 --sík-- 2 3 --test-- 2 3
és a hozzájuk tartozó tetractysz-számok (1, 2, 3, 4) tulajdonképpen jelzőszámai az adott dimenzió legegyszerűbb objektumainak, a szimplexeknek is. De a tetractysz sok más mellett, az alkímia királyi művészetének fő stádiumait szintén reprezentálja, mert a 4 elemre a 3 alkímiai princípium, erre a 2, az ellentétek, dualitások (pl. Tűz-víz, Nap-Hold, napéj stb. ), míg végül az egység, az 1, a Lapis következik. A Tetragrammatonból eredeztetett (mert számértéke) 72 szám más irányba is mutat, mert a körbe írt pentagram, az Ember szimbóluma, hisz az 5 az ember száma is, tehát egyszerre az Ember mint Bikaborjúé és ezzel magának a Szekérnek a száma is, mert hiszen az alef (alfa) nem csak azért az alfabétum első betűje, mert az univerzumot, a primordiális ember alakjában formázza, hanem mert jelentése ökör, bikaborjú!, aki a nagy évkör és a nagy világkör négy kardinális pontját négy lábával képviseli. Ezért, ha fejével együtt feszül a körre, immár egy ötszöget alkot, és a 360 fokos kört 5-tel osztva a 72-t kapjuk. De a 360 ismét csak maga a Szekér, vagy amint némely gnosztikusok nevezték ugyanezen princípiumcsoportot: Abraxas... Makrokozmikusan pedig a platoni Nagy Évben, melynek egy harminc napos „hónapja” 2152 év, egy nap hossza 72 esztendő lesz.



7
Továbbá, ha a Kabbalahban a négy értelmezési szint legelsőjének kulcsa a teljes Tetragrammaton és számértéke ezért 26 volt, akkor feltehető, hogy a további szintek felfejtéséhez, desifrírozásához (akár a kabbalisztikus textusoknál, mint a Mózesi könyvek, akár a misztikus tudatállapotok elérésében) a további kulcsok talán: a 21, 15 és 10. Mindezt megerősíteni látszik az, hogy összegük ama 72, e felettébb jeles szám a számmisztikában, az a szám, mely Isten egyik (kimondhatatlan) Nagy Nevét konstituálja. „Legnagyobb” Nevét. Tehát a Kabbalah maga mutat a kulcsok helyére azzal, hogy e 72 betűs Névről említést tesz... Van egy 42 betűs Név is, és talán nem mindenkit fog meglepni, hogy Jézus leszármazási vonala Ábrahámtól kezdve 3×14 őst sorol fel! (Mt. 1,1–17.)
*
Térjünk vissza most a világkör szabadulási pontjához, a kijárathoz (feljárathoz). Ez, már korábbi vizsgálódásaink is erre mutattak,10 főként a téli napfordulóhoz (időben) és a Vízöntő határához köthető, de úgy, hogy fel kellett tételezni azt, miszerint az evangélisták közül János (Sas) esik a Vízöntőre, ami nem (csak) levegős jegy, hanem egy ősibb elrendezés szisztémájában elsősorban vizes, ahogy általában a tél vizes jellegű. Ezt további adalékok is alátámasztják, így Piobb szerint Heraklész 12 munkája a Zodiákussal függvén össze, a sas és a Prométheusz-esetet az Aquariusszal azonosítja. (Cirlot: „A Dictionary of Symbols” RKP. London, „Hercules” címszó). Ugyanitt a „Tetrachord” címszóban azt olvashatjuk, hogy a dore-mi-fa „közvetítő” és a so-la-ti-do „mennyei” sorozataiban van egy közös jegy, a „do”, amely a tetramorphok közül a Sasnak felel meg. És mert ez köti össze a legmagasabbat a legmélyebbel – a kezdetet a véggel – és csak a téli napfordulónál van ilyen kettős arcú és funkciójú kardinális is (Janus): a Vízöntő korsójából kétfelé áramló vizek; a halál és újjászületés helye és ideje ez, amit az is kifejez, hogy a Fa-ábécé szerint szintén az egyetlen, melynek két fa felel meg: fenyő és pálma. De „az arany és az Ige közötti összefüggés különösen a fa szimbólumának okkult és alkimista jelentésével összefüggésben érdekes.” „A faültetés gyakran jelölte az alkimista munka, az operatio, az átalakítás folyamatának kezdetét, melynek célja az aranycsinálás (a centrum elérése!) volt. E folyamat állomásait illusztrálja az arbor philosophica képe. A munka során gyakran intettek hallgatásra és elmélyült imádkozásra, amit a 18. századi Liber Mutus, a Néma Könyv is tanúsít. Egy 14. századi kéziratban, a Miscellance d’alchimiában Éva a földön fekszik, haja alkotja a fa gyökerét és törzsét. Ez a mortefactiot, a Prima materia női oldalát jelképezi. (Vö.: C. G. Jung: Psychology and Alchemy, Princeton, 1968. 268. o.) Úgy tűnik föl tehát, hogy a fa egyszerre jelképezi a halált és a feltámadást, a kezdetet és a véget, egy ciklikus folyamatot... Akárcsak az alkímia ősi szimbóluma: Uroboros a kígyó, aki saját farkába harap. A szoláris hős, isten ebből a körből, világkör perifériából, anyaméh szimbólumból tör be a középpontba, önmaga Igei, „beteljesült állapotához”. Erich Neumann szintén ezt írja, hogy a Leonardo művein oly gyakori gesztikuláló és mutató kezek jelképesen a szent misztériumok titkát mutatják, „az anyai misztériumok titkát, az isteni halhatatlanság titkát, a Nagy Anya tündöklő fiát, aki feltámad a halálból, valamennyi isteni fiú titkát, akik megváltást hoztak és megváltásban részesülnek.” (E. Neumann: „Art and Creative Unconscious”, Princeton, 71–72. o.) Így nyeri el valódi súlyát Jézus kereszteltetése János által a Jordánban.11 Johanan, Johannes, Ioannes tulajdonképpen = Oannes (!); aki Ea, a vízisten hellenizált neve. Jele pedig a Zodiákus 10. Háza, a Bak (elöl kecske, hátul hal: kecskehal), melyben a téli napforduló is van! Tehát Jézus,
10 Pl. szerző „Apocaliptica Minor” (i.m.) tanulmányában. 11 Ld. J. Campbell: „The Masks of God: The Occidental Mythology”, 349–350. o., Penguin Books.



8
a Nap belép Ioannes–Ea, a vízisten ‚házába’... Másrészt a Tarotban a Bolond az első ösvény az Élet Fán, és ez vezet a Ketherhez, az isteniséghez; a Bolondnak pedig az alef betű felel meg, a Sepher Yetzirah az alefet a levegővel kapcsolja ugyan össze, de a levegő ura a Sas, és az az egyiptomi hieroglifa, amely az A-t jelzi, valóban egy sas. E levegő miatt nincs ellentmondás, mert Wirth rendszerében a Mérték arkánája a Vízöntőé, és ez kifejezi eme állatövi jegy kettős arculatát, az angyal (!) két kupájával, azt tudniillik, hogy levegő–víz, amint a Mercurius is az androgynitásával az asztrológiában, és a mercurius is az az alkímiában. Brinsley le Poer Trench pedig kifejezetten azt írja,12 hogy „valahogy az egy misztérium, hogy az Aquarius a modern zodiákusban levegős jegy, mikor ennek szimbológiája oly kevéssé mutat direkten a levegő elemre.” A válasz is magában a problémafelvetésben rejlik, hiszen ahol modern zodiákus van, ott ősi, primordiális is van; az időben, történetben ezek ugyan egymásra következnek, de ez nem zárja ki, hogy az időfelettiben, kvázi a mozdulatlan szférában, a Caelum Stellaeban és azon túl örökjelenvaló ne lenne ugyanúgy, a mitikus kezdet (mint a legfelsőbb Lény lakhelye) helye (Kether), míg a változó éppen az időben rákövetkező, a megnyilvánított. Térben pedig ezt a kilencedik szféra adja meg, a hermetikus értekezésben (a Nag Hammadi-i VI. kódexben), hiszen még a nyolcadik szféra (állócsillagok és zodiákus, Hokhmah szefirahja13) is változik lassan a tavaszpont eltolódásával, ami most a Kosba ( ) esik.14 A változatlansággal „a kilencediket ruházták fel, melyet a Legfőbb Lény lakóhelyének lehetett tartani, és ahol egyes csillagászok egy helyzetét nem változtató imaginárius stabil zodiákust feltételeztek. A római korból ismeretesek pénzek két zodiákus zóna ábrázolásával.” (Kákosy: „Fény és Káosz”, Bp., Gondolat.) (Visszatérve még egy gondolat erejéig a szefirahok és égi szférák kapcsolatához: Kínában az eredeti alapjelek (trigramok) száma nyolc, és ezek a világ titkos, mágikus összefüggéseit, az alapelemeket magyarázzák, amelyek a Ke-t, az űrt, az étert (Quinta Essentia), a teret betöltik. „Ke-tnek nyolc alakja van” – mondja a kínai magyarázat. De van egy kilencedik, centrális ‚elem’ is, éppen az űr közepében. (Ld. szerző: „Az I Ching mint az univerzum kínai modellje” c. tanulmányát, USZÓ 4, Bp. 1988.) Ez a mozdulatlan közép, a Tao. Ez felel meg Kethernek, míg a belőle manifesztálódó yin–yang, a düasz, azonos a Ketherből emanálódó első dualitással, Hokhmah-val és Binah-val. A düasz eme létkörét zárja körül azután a nyolcféle elemi erejű rezgés. Ez pedig együtt tíz.)
*
Jézus Krisztus analogonja az Élet Fa és a kereszt, mellesleg a kereszt vízszintes ága jelzi azt a szakadékot, mely elválasztja az alsóbb szefirahokat a felső három, isteni szefirahtól, és Krisztus száma a számmisztika tanításai szerint 888, ahogy az Antikrisztusé 666,15 míg a kereszté (Tavrosz) 777... A kereszt tehát felező, keresztút is, elválasztja az alsót a felsőtől. A
12 B. le Poer Trench: „Temple of the Stars” (a „Dragon King” c. fejezetben) 13 A tíz szefirah: Malkuth a Föld, majd a 7 bolygó szefirahja következik, utána a mozgó zodiákusé és a változatlané (Kether) jön. 14 John Dee a „Monas Hieroglyphicá”-val vagy Monad-dal éppúgy elmondja, mint Fulcanelli és tanítványai, hogy tudniillik a Kosban kezdődik a Nagy Mű (a „Hetek hete”), a mercurius pedig a kiindulási anyag! (ld. Fulcanelli: „Le Mystere les Cathedrales: Esoteric Interpretation of the Hermetic Symbols of the Great Work”, London, 1971. 15 S ha Jézus a szoláris istenember, akkor már érthető, hogy Nettesheimi Agrippa miért is adta (kabbalisztikus forrásokra támaszkodva) a Sorath nevet a Nap démonjának, akinek mágikus száma a 666. Míg a Nap „intelligenciájának” száma 111, aminek egész számú többszörösei (6×, 7×, 8×) adják a 666, 777, 888 princípiumok értékeit. Végül is a 6, 7 és 8 numerológiai elvei szintén megvilágító erejűek itt. (Pl. o. a 8. Krisztus összefüggésében.)



9
888 azonban a nagy évkör, világkör is, tehát a bikaborjú-Szekér (Merkabah). Akkor a 666 a kifordult, feldúlt világ („keresztjéé”) lesz, ami kétféleképpen is értendő, egyrészt a „boszorkány ünnepek” által kijelölt kereszt az évkörön (Február 2., május 1., augusztus 1., október 31.), másrészt fordított latin kereszt, a szentségtelen szefiroté, a quelippoth-é. Hiszen „Isten majma” – az ördögi, diabolikus – utánoz ugyan, de fordítottan, pokoli travesztiaként. A Stavros–Tavros–Tauros–Tau-ros (T-kereszt, Tau) – Taurus (bikaborjú) sor is arra mutat, hogy a világ(kereszt) az ezen világ keresztjén feláldozott Bikaborjúé (férfiúi elv), ami azért történik, hogy a lezuhant, kifordult, bukott világot és keresztjét helyes rendbe állítsa vagy kibékítse a két elvet, keresztet a 8-as, teljes világkeresztben, kompasszrózsában, . (Ismét utalok a 8 trigram körkörös elrendezéseire.) E nagy kettős elv dolgozik minden dualitásban, így például Paracelsus Iliasterében (hyle : anyag, astrum: csillag) és az ellene dolgozó Cagasterben. Krisztus, a Nap leszáll az alvilágba és Aion barlangjába, és felhozza a tudást és az „ősöket” – tulajdonképpen felszámolja az alvilágot: ez az utolsó inkarnáció (az egyetemes ember és a szakrális szolipszizmus által megélt történetben-időben), és hogy az utolsó reinkarnáció majdan az újra eljövő Megváltó „lesz” (míg az „utolsó előtti” az Antikrisztus „lesz”) végül is azt is jelentheti, hogy az utolsó, aki ember marad, a többi – lefelé süllyedő masszájában..., aki másrészt viszont azért utolsó, hogy létrehozhassa ezt a művet, és azért készítheti el az Opust, mert utolsó; nos, eme utolsó inkarnáció tehát az, aki leszáll az alvilágba, a tudattalanba, átvilágítja azt, megváltja a „tudással” (amit Aion barlangjában lelt) és előző stádiumait, „inkarnációit”, az „ősöket” kiszabadítja. Beteljesíti azt, amire az „ősök” még nem lehettek képesek, ők még csak a „kérdéseket” tehették fel... Az ismétlés, az „ősök útja” volt ez mindidáig, míg az „istenek útja” csak most (mindig most, hic et nunc!) nyílhatott meg. Hisz a szoláris istenember, megváltó éppen az, aki a Hold szféráját, kapuját ami az ősök útját elrekeszti, elválasztja és ismétlésre ítéli: idő, változó, feminin, lunáris, világ, kígyó – meghaladja és továbbhalad a Szellemi Nap felé (Nap-szoláris hősistenek útja). A halottak persze hogy nem valakik vagy valamik, hisz nincs tudattól független létezés. Tehát „belül” vannak, a szubjektívban, helyesebben a tudatból a tudattalanba süllyedés tényét hívhatjuk meghalásnak, a lesüllyedt tartalmakat „halottaknak”.16 A tudattalanba került „más” lesz így a kísértet, a szellem, aki/ami visszajár adott esetekben, tehát a tudattalan éji tengeréből felmerül, sok esetben információkért, a tudásért jönnek az élőkhöz. Ahogy Jung esetében a „Septem Sermones...” írását megelőző időben. Mert a „halottak” a kollektív (vagy személyes?!) tudattalanba süllyedten korántsem mindentudóak, és ebből következik, hogy az omniscientia ezeknél magasabb szinthez, az istenkép (Self) szférájához tartozik. A (felszíni) tudatnak, az „anyagi világsíknak” viszont az a kiváltsága van meg, hogy realizálja a felsőbb szférák (ólamok) potenciáit, „új” dolgokat a kibontakozás processzusában találhat, és csak itt tudhat meg. Ezért az „új” tudásért jön a kísértet. Ebből viszont az következik, hogy a legfelületibb, a mindennapi tudat külső héja, szférája éppenséggel a legmélyebbel érintkezik, a centrummal, mert ama „új” tudás ennek omniscientiájából forrásozik. Tehát egyrészt igaz, hogy „nincs új a nap alatt” (az isteni időtlen tudásóceánja felől), másrészt pedig van (a tudat időben előrehatoló megismerése felől). Olyan ez, mint ama Ouroboros: az egész az isteni, a noumenon, a tudat csak a feje, de az Önmaga azonkívül
16 Ezt támasztja alá az is, hogy a klasszikus „kísértetóra” az éjfél, az éjszaka ideje, ami a tudattalan egyik legerőteljesebb kifejeződése, képe (a Nap távolléte, illetve a „fekete Nap” ideje) az erdő, a tenger stb. mellett. Szellemidézésnél és nekromanciánál is tulajdonképpen a tudattalannal való kapcsolatteremtés intenzitása és kvázi a „felidézett” függetlensége a fontos.



10
még kiemelten a farka is... A tudattalan héjai pedig közbeesően az idő uralma alá esnek, de azt meg is alapozzák különlétükkel; abból a szempontból legalábbis, hogy annyit tudhat minden adott fázisban, amennyit addig az emberiség (helyesebben az egyetemes Ember) öntudása elérhetett. Olyan hatás-elv ez, mint az alakító-okságé, formatív-mezőké vagy a formatív univerzum elméletében szereplőé. Summa summarum, a halottak végső fokon a primordiális, egyetemes Ember lezárult létlehetőségei, leszáradt ágak, mellékutak, tévösvények az Élet Fáján, ‚azok’ akik a nem-én, akik helyettem voltak azon nemének. Saját lehetőségeim. Természetesen a különböző „halottas” (és sok más) szentkönyvek is értelmezhetőek úgy, mint amik a lélekre (az aktuális, a saját lélekre) vonatkoznak. Olyan értelemben, ahogy pl. Eckhart Mester is vonatkoztatja a Fiú születését... (ld. Campbell: „Occidental Mythology”, 510–515. o.) Vagyis a halottnak szánt felolvasás a tibeti „Bardo Thos sGrol” esetében csupán a „külső” rítus, értelme a saját lélekben, saját/kollektív tudattalanba süllyedt „halottaknak” újra és újra oktatása, beavatása a metafizikai lényeg felől, az univerzum és lélek alapkonstitúciójáról sit. Voltaképpen saját magunknak olvassuk fel, mert tudattalanunkon keresztül érintkezvén a primordiális Ember „tudattalanjába” ágyazódott „holtakkal”, taníthatjuk is „őket”. Noha számunkra a legfontosabb pont is az igazi Önvalónk, mégis bizonyos értelemben a leginkább távol álló tőlünk, a jelenlegi kondíciókban legalábbis a legmélyebbre elrejtett, és akkor a szent könyvekre, halottaskönyvekre, a legfontosabb irodalomra, instrukciókra, „tudásra” is analóg módon ilyesféle „távoli”, kvázi exotikus, kinti, de valójában „benti”, nagyon is benti, ezoterikus–hermetikus (pl. alkímiai irodalomban stb.) lelhetünk rá; valóban a legenergetizálóbb, a legnagyobb kihívást és veszélyeket rejtő tudás, az önvalóra, a numinózum legbensőbb esszenciájára vonatkozó tudás ilyes helyeken nyugszik. Érintésünkre vár. Az pedig, hogy a „kint” és „bent”, abból következik, amit Hermes Trismegistos úgy fogalmazott meg: „ami fent van olyan, mint ami lent van”, vagyis a dolgok noumenális és fenomenális szemlélete ellentétes, de azért analóg. Következik ebből az is, hogy egymásban tartalmazkodunk: én és a világ. Ez az egyik értelme az Upanishadoknak, amikor arról beszélnek, hogy az átman kicsiny mint a kölesszem szeme... s oly nagy, mint a világegyetem, sőt „nagyobb”... Mert oly „kicsiny” a lélek az óriási univerzumban, mint a pont a végtelenben (határtalanban). De ez az oly nagy kozmosz a lélekből sugárzik ki, tehát a lélekben csücsül, a végtelen egész a pontban. A kör kerületén a pont, és az egész kör az origó pontjában. Erre az aspektusváltásra más típusú példa még a teremtés kiáradásának útja és a reverzibilis út, a visszaemelkedésé: deszcenzus és aszcenzus. Vagy megint más aspektusból, hogy az archaikus kozmoszmodell egyik változatában a kezdet, az origó, és a létesülés „villáma” ebből halad „kifelé” a perifériára, míg a másik változatban a kezdet a mozdulatlan mozgató szférája, és ettől halad a „villám” a világ buborékjában, semmijében befelé, a világ közepéig, a Földig. Minderről még lesz szó.
*
Igen sokrétű és sokfelé ágazó dolgokról volt szó idáig, de van egy figura, mely szinte mindezt megtestesíti, egyetlen alakban szintetizálja:17 Zervana Akarana ez, az elsődleges isten, a „határtalan idő”, „tartam egy körben”, aki mégis egy örök létre mutat a Saturnus szférájának és az örök ciklikuság időgátján túl. Alakjában a tetramorphokat egyesíti, ezt fejezi ki oroszlán-ember mivolta, amely maga az axis mundi, akire a caduceus kígyó
17 Ld.: J. Campbell: „Occidental Mythology”, 262–268. o.



11
felkúszik, de ez egyben a kundalini kígyó is, amit az jelez, hogy hét csavarral kerüli körbe, amennyi a csakrák és a beavatás lépcsőinek száma. Az oroszlán a szoláris–nappali–égi pólus, a kígyó a lunáris–éjszakai–földi pólus, míg az ember a közép, az egyensúly helye. Kezeiben a kulcsok, az oldás és kötés kulcsai, mellkasán egy vadzsra, az erő, és jelen van lábainál a mágikus fémművesség jelképe, a kalapács és a fogó. Tehát Mithra és Varuna (Uranus) egyesített alakja ő, Mithrávarunau, mert Varuna az örök ciklikus éjszakai ég (kígyó – ősi sárkány), míg Mithra a szoláris naphős-fiú, aki legyőzi az ősatya-sárkányt. A Shatapatha Brahmana szerint Mitra-Varuna összetett alakja „a Tanács és az Erő”. Coomaraswamy pedig azt írja, hogy „mitra a papság, Varuna a királyi erő, Mitra az ismerő, Varuna a Végrehajtó”. Tehát ez a szintézis (Mitra-Varuna) az Uralom tanának (ami Indiában a radzsa-yoga) szintje a Kabbalah szisztémájában (főpap és a király ismerheti csak ezt a szintet, és tudjuk, hogy Jézus az, aki Főpap a Melkhizedek – a beavató – rendje szerint és Király Dávid házából; de ez a szint az, mely a Király és Királynő, Nap és Hold házasságát, a hyeroszgamoszt, végül is a szellemi androgynoszt jelenti az alkímiában), azé a Kabbalahé, melyben a Szigor és Könyörület (vagy Jáchin és Boáz) oszlopai ugyanazok, mint Varuna és Mithra, fekete és fehér áldozata, az oszlopok tetején a Főpap és Király egyesülve nyeri el a Kethert (Korona). „Zervan Akaranában az oroszlán Mithra, a szoláris fény, az örökkévalóság; a kígyó az időciklus (Ouroboros), mely sose marad abba. Akaranában, a „határtalan időben” az örökkévalóság és az idő egy, mégis kettő. De ha bárki felteszi, hogy találkozni fog ezzel a figurával az idő határain túl (az idő pedig határtalan), nos, elhibázta máris a beavatást és visszaküldetik a Holló fázisig.” Az indiai Indra megfelel Mithra Tauroctonusnak, mert Indra is megöli Vritrát, a sárkányt, amit szintén leírnak mint bikát is... A kozmosz pedig a nagy kígyó vagy bikaborjú, melyet a szoláris hős, a Fiú feláldoz, s amelytől elszabadul (de azonosul is vele, ahogy őt is feláldozzák), ahogy a Taittiriya Samhita írja: „Mitra... megszabadítja magát Varuna csapdájából...” De a megszabadulása csak úgy lehetséges, hogy azonosul áldozatával a feláldoztatásban, kvázi ha „magára veszi a világ bűneit”. Zervan Akarana, az oroszlán-ember és bikaölő tehát adekvát Mitra-Varunának a sárkánybika ölőnek. A Mithra Tauroctonust követő két fáklyás (Dadophorok – egyik lefelé tartja fáklyáját: éj, feminin pólus, míg a másik felfelé: szoláris pólus. Talán innen kiindulva fejthető meg a Tarot 21. „Világ” arkánájának, táncoló figurájának kezeiben levő felfelé és lefelé lobogó fáklyáinak jelentése is), szintén feltűnik védikus összefüggésben, a társult párban, melyek a syzygy alapelvét testesítik meg (a nyilvánvaló ellentétek egységét),18 a Nasatyák, ikerlovasok, Ashvinok. „Ők az ég és a föld, fent és lent, örökkévalóság és idő, pap és király...” „Zervan Akarana tanítása lényegében ugyanaz, mint a Gupta és poszt-Gupta periódusok kundalini-yoga iskoláié” – mondja Campbell, és mindez talán hatott a Zhang-zhung swastika-Bonra is, az Iránból áradó hatások egyik összetevőjeként, ahogy erősen hathatott a Tibetben kicsit később megjelenő Kálacsakra-Tantrára, hiszen az idő fogalma ilyen explicit módon és súllyal csak ebben jelenik meg ott, másrészt a hagyomány szerint a Tibettől nyugatra elterülő Shambhalából eredt...
*
A Tarot egyik lehetséges elrendezésében a 0. Bolond arkánájának a Plutót feleltetik meg, és e Bolond a sorozat kezdete, míg vége a 21. Világ, melynek a Bika felel meg. Márpedig
18 Tibetben, a Vadzsrayána tanokban, a tantrákban ilyenek a yab-yum ábrázolások.



12
mind a kettő földes jellegű. Láttuk, a Plutó az orfikusoknál a negyedik világkorszaké és a földé! Másrészt a Kabbalahban a szefirahok és a nekik adekvát angyalok és bolygószférák esetében a legfelső a Kether és a Metatron, a Primum Mobile, míg a legalsó, a Malkuth megint a Metatron és az Ember és a négy elemet összefogó Föld. Ez is csak arra mutat, miszerint 1, a Királyság meg kell kapja a Koronát (találkozniuk, egyesülniük kell); „a kezdet a végben találkozik”, 2, a testben való feltámadás misztériumára mutat, 3, a deszcenzus és aszcenzus „titka” és relatív jelentősége szintén itt rejlik, tudniillik a legfelső és legalsó, kvázi a nirvána és a szamszára azonossága, 4, a Shekhina exiliuma, a kereszt negyedik (rejtett, a földbe rejtett) ágaként, az ősi, első Ádám koponyájának hegyén (Golgotha),19 ahol a Brahmanyílás van, és ez a nyílás a Makroanthroposz, a primordiális Adam Kadmon esetében, a makrokozmoszban a Polaris analogonja! Erről pedig tudjuk, hogy a világlabirintus „kijárata”, melyet Stella Marisnak, „Tenger Csillagának” is neveztek!... Wirth szerint pedig a Polarishoz (és a teljes égboltozathoz – az égi óceánhoz, tengerhez!) a Világ lapja tartozik: a világmandala, a deszcenzus végállomása, a teremtés befejezése, de másrészt éppen a végső megszabadulás helye is ez, mert közvetlenül a 0. Bolond arkánájával kapcsolódik egybe a sorozat-körben. Az Élet Fa kvadrupólusainak uniója (jobb és bal, alul és felül) találkozása, kontaktusa és forgásba hozatala alakítja ki az Ezekiel víziójában megpillantott, mindenfelé forgó Merkabah-t. Szekeret, illetve a Kereket, az Univerzum élő „modell”-jét. Azonban a Plutóra, Uranusra és Neptunusra való minden vonatkozást igen nagy fenntartásokkal kell kezelnünk, mert e ‚modern’ bolygóprincípiumok annak az inficiált kornak jellegzetességeit, infernális vonásait, mondhatnám plutói–hádészi befolyásait közvetítik, mely olyannyira szeretne a Kether valódi „uralkodójának” helyére kerülni. Lásd mint fent, ahol a Plutó felettébb meggyőző logikával már majdnem meggyőzne... Azt kell mondanunk, minden fenntartható, „igaz” a fentiekből, a Plutót leszámítva...
*
Az archaikus kozmosz-modellek, mint a gnosztikus „Ogdoasz” is, természetesen páratlan precizitással fogják visszaadni az ember titkos, benső anatómiáját is, hiszen a makrokozmosz és a mikrokozmosz megfelelésben állanak. Másfelől, mert az őskor szerkezeteire, folyamataira a körszerűség, az „örök visszatérés” a jellemző, a cikluson minden pont kezdet és vég, minden kezdet a végben találkozik, és így releváns lesz a lélek deszcenzusára, a világ genezisének útjára; a bolygók szféráin át leszállván a Földig, és a lélek aszcenzusára éppúgy: visszaemelkedve a Saturnus kristálygömbjéig, melyen a geometria alapján is minden pont lehet centrum éppen, ahogy a tradíciók „szellemi geometriájában” szintúgy: így például a tibeti kLong=dbyings, ami nagy kiterjedésű, dinamikus tér, de egyben a kLong „pontpillanat” is, és ezért a mandala centruma bárhol lehet, még a kerületén is!20 A 7 bolygó szférája (a zikkuratok lépcsői is ezeket példázzák), Jákob lajtorjájának fokai, a személyes „tudattalan” erőivé, hatalmaivá is válnak, melyeket meg kell érteni, „meg kell nevezni” az aszcenzus iniciációjában, a halál után, az úton felfelé az Élet Fán. A Föld a szerkezet középpontja, a felszíni tudat, az időbeli itt és most, míg a 8. szféra megfeleltethető a kollektív tudattalan „ismeretlenei”-nek,
19 A kereszt csúcsa a Kether (0. Bolond), míg ahol a Golgotha-Világhegyének földjébe szúródik, a Malkuth (21. világ). A legősibb tehát a 0. Bolond–Plutó (Kether), de a Plutó földes, akárcsak a Malkuth... 20 Ezeknek persze nincs ontológiai státuszuk; meghatározhatatlanok (sprosbral), mint a buddhista ontológia (mtha’-brgyad) nyolc „szélsősége” is.



13
archetyposzainak. E 8. szféra elérésével – mivel bármely pontja középpontnak bizonyul eléri a Polarist, a kijáratot, a szférákon „túli”, időtlen, mozdulatlan isteni szférába, mely ily módon az Önvaló (Self) örökkévalóságával, idő felett állásával azonosítható. Ugyanez az alapszerkezet azonban a mai kozmológia univerzum-modelljeire is adekvát! (Noha táguló és méretekben szélesebb plénumú rendszerre nézve.) Így a kvazárok (az átlátható világ) „héjáig” húzódik a személyes és kollektív tudattalan („máig”) manifesztált tartománya. Ezen túl pedig a kollektív tudattalan nem Manifesztált, de igen energetizált, gigászi őserői, őshatalmai, az istenek első nemzedéke kvázi, s persze a „világ szélén”, a Big Bang kozmikus eseményhorizontján „túl” a Self.21 A lélek tehát leszállván a nyolc szférán át a Földig, minden szférától kap egy burkot, tehát a legkülsőt, a legföldiesebbet, az anyagi testet magán a Földön, a centrumban nyeri el, és ezért a mikrokozmosz is réteges szerkezetű, noha fordítva. A takarók, héjak levetésével befelé halad a mikrokozmoszban, és felfelé–kifelé a makrokozmoszban. E dualitást a tradíció is ismeri, mert csak egy aspektusból centrum a Föld, más szempontból éppenséggel a legkülső perifériát jelenti, a legalsó kondíciókat. Ezért van az, hogy pl. a Kabbalahban a létesülés villáma által bejárt „zimzumban” alakul ki a szférarendszer, de ennek megjelenítése kettős lehet: a középpontból kifelé és a középpont felé haladó Ayin Sof Aur:
Egyébiránt eme zimzumhoz kapcsolódva, elmondható róla is az, ami az egyiptomi hieroglifák rendszerében a lukról, üregről: „a hely mely a szubsztancia hiányából teremtetett, ami a menny építéséhez megkívántatik és így kapcsolódik a térhez”.22 Könnyen lehet, hogy a zimzum által kogenerált „világ” (mely így a semmiben létrehozott űr!) ebben az egyiptomi ideában gyökerezik, de megegyezik a modern kozmológia egyik elképzelésével, nevezetesen a világegyetem semmiből (valódi vákuumból) való kifagyásával, vákuumátmenetével (amellyel már a fizikai vákuumot kaptuk). Ily módon tulajdonképpen a világ egy „luk, üreg” a semmiben, mi több, a semminél kevesebb (alacsonyabb energiájú)... E duális aspektus akkor a lélek struktúrájára is érvényes lesz, a centrum lesz a Self vagy az ego, a kör kerülete pedig akkor vagy az ego vagy a Self lesz. Utóbbi eset egyben az individuum története is a „születéstől” a jelen, „most” állapotáig.
A szakadási pontok: a születésé és a „hic et nunc”-é (és természetesen a halálé), ezek azok, melyeket realizálva coincidentia oppositorum lesz és van: az ego Self-fé tágul (kozmikus tudatosság), az itt és most eléri a keletkezés t0 pontját; a kör ponttá ugrik össze, a pont körré tágul, a végtelen sugarú cusanusi körré, a „csak én” egysége, a pont-egzisztencia a minden lesz, a kör. (Természetesen az univerzum karakterisztikája mindez, ahogy releváns is rá mindez: a Self a Big Bang, az ego az „itt és most”, de mégis t0 és „itt és most” nincsenek külön, sőt azonosak: mert minden „itt és most” (mondhatnánk mi is, hogy pont-pillanat:
21 De akkor a Hubble-űrtávcső, mely most azt célozza, hogy új mélységekig hatol, egyúttal új mélységekbe (magasságokba) is hatol–megnyit. Mi lehet ennek hatása a kollektív (és személyes) tudattalanon keresztül az emberiségre és az individuumokra? Talán itt rejlik a távcső „akadályoztatásának” sorozatos feltartottsága (1986: a Challenger űrrepülőgép felrobbanása késleltette, jelenleg pedig a főtükör jelentős hibája késlelteti az észleléseket...), amelynek lehetséges magyarázata: a világ száma még nem telt be, még nem érett meg az idő a legmélyebb (legtávolabbi) dolgok (valójában misztériumok) manifesztációjára... 22 Cirlot: „A Dictionary of Symbols”, ‚Emptiness’ címszóhoz.
Ayin Sof Aur
most idő, történet születés



14
kLong) jelen volt, van és lesz a Big Bangban. Mert csak a kör kerülete és középpontja az, ami „ott” „volt” a keletkezésben (ha kivesszük az időt, időiséget). Ebből érthető meg az is, hogy az Önvaló csinálja a „sorsot” magát is, s ebben az esetben persze részét, az egót is, de ha az ego szeparálja magát az univerzális processzustól, akkor megpróbál saját magának mindene lenni, ami persze nonszensz, egyszerűen mert nem az. S ekkor lesz determinációvá a Minden, az Önvaló, a Sors. Ha elismeri, persze nem csupán értelmével, hanem teljes valójával, hogy „tartalmazott”, valódi rész, akkor van csak lehetősége, hogy a körré táguljon – deifikáció, apoteózis. Ez a Sors, az Út célja. Ha elfogadja sorsát, akkor meghaladja azt. Az Út végén Úttá válik. Ha nem, akkor vonszolják az úton, magát fogja vonszolni, és ez a „súrlódás” az, ami a fájdalom, szenvedés közvetlen oka. Csak az egóra korlátozódni olyan, mintha az ember a ház helyett az építési állványzatba költözne be. Igen, a hírhedt „szabad akarat” probléma is csupán akkor lép fel, ha csak az ego van tételezve, mint az ember reprezentánsa. Mert abban a pillanatban, ahogy elismerjük: az egón túl, a magasban, ott ragyog az Önvaló, rá fogunk ébredni, hogy „Én vagyok a Sors”. Én vagyok, én ezért csináltam, csinálom azt... Ha csak az egóra korlátozom magam, akkor a sorsot és térképét, a horoszkópot, kényszerként, teljes determinációként kell megélnem és felélnem. Tulajdonképpen saját valómat (mélyebb valóságomat) kell ilyenként megélnem. De a mélyebb valómnak önmaga, vagyis amit tesz is, szabadság. Ismét a kör és középpontja. Végül is, nincs semmi ellentmondás (a coincidentia oppositorumon kívül) szabad akarat és determináció között, mert én, helyesebben az Én, akartam-akarja a determinációt, a sorsot...
„S mindez mit ér, s e játékok mit érnek? Felnőttünk már, örök magányosok, Céltalan vándorai csak a térnek.
Mi hasznunk ennyi és megannyi képből? S mégis sokat mond, ki azt mondja: »Este«”
(Hugo von Hofmannstahl: A külső élet balladája Fordította: Kardos László)
*
Mondják, a gólemet megelevenítő és a gólemet megölő szó csupán egyetlen betűben különböznek: megelevenít az AEMAETH (Igazság). Aieth Gadol Leolam Adonai
***
„Itt akarom kihúzni az esős évszakot, nyáron meg amoda költözöm”. Így ábrándozik a balga, és nem gondol a halálra, amely váratlanul érkezik, s úgy elsodorja a maga ügyes-bajos dolgaira gondoló önző és szórakozott embert, mint az árvíz az alvó falut. Sem a fiunk, sem apánk, rokonaink és ismerőseink nem segíthetnek rajtunk, ha jön a halál órája. Senki sem segíthet. A bölcs és jó ember, aki világosan fölismerte ennek a dolognak az értelmét csakhamar rátér arra az útra, amely a megnyugvás útja.
***



15
Olyan vallás (a vallást az élet értelméről és céljáról szóló magyarázatnak tekintve), amely ezer esztendővel ezelőtt megfelelt az emberi igényeknek, semmi esetre sem felelhet meg a mai emberiség igényeinek. De gyermekeinknek ma elsősorban azt kell megtanulniuk, ami ezer esztendővel ezelőtt az emberek igényeinek megfelelt – ami szörnyű hiba.
***
Semmi sem fokozza le annyira az ember erejét, mint ha azt hiszi, hogy saját erőfeszítésétől függetlenül boldogságra vagy üdvre lelhet valahol.



TITKOS TANÍTÁSOK
TAKÁCS LÁSZLÓ FORDÍTÁSÁBAN
A FEHÉR ÖSZVÉR TITKOS TANÍTÁSA II. (Svétásvatara-upanisad)
Negyedik tanítás
1. Rejtett teremtője a sokféle színnek, a sokerős Isten, a színtelen Egy, ki a létet végül a kezdetbe oldja, nyisson meg minket nemes ébredetnek!
2. Te vagy a tűz, a Nap, te vagy a Hold és a szelek, te nagy a tiszta Hatalmas, a Teremtőúr s a vizek.
3. Te vagy a férfi s az asszony, vénülten te markolsz botot, az ifjú s a lány is te vagy, gyermekként arcod forgatod.
4. Zöldeskék madár vagy, szemed vöröslik, villámterhes ég, évszakok, tengerek. Kezdeted nincsen, mindenhová eljutsz, minden létező belőled születik.
5. Rőt, fehér, fekete kecske az egyik, kölykedzik számtalan, egyforma gidát. Hágja az egyik bak, kéjtől vakultan, elégít a másik, és eltávozik.
6. Párosan röppen fel két jóbarát, körülrepülnek egy hatalmas fát, ízlel az egyik, édes gyümölcsre lel, nem eszik a másik, csak némán figyel.
7. E fáról az ember alázuhan, elbódul, elájul, vesztébe rohan. De tisztelve-látva társa hatalmát, felröppen újra és elűzi gondját:
8. Himnuszos hangja a Legfelső Égnek, ezen trónolnak minden istenségek. Mit segít a himnusz annak, ki nem tud? Akik őt tudják, ide azok gyűlnek.
9. Énekek, rítus, tettek, fogadalmak, múlt és jövendő, tudások tudása, a létet a Varázsló ebből csinálta, s a másik1 rabja lesz eme káprázatnak.
1 az egyéni lélek.



2
10. Tudd, a természettel a varázsló Nagy Űr kápráztat el, mégis átitatja a létet testének részeivel.
11. Ő az Egyetlen minden anyaölben, minden belőle lesz és benne múlik el. Ki tudja e bőkezű, dicső Urat, megnyugszik végleg az örök békében.
12. Kiből az istenek teremtve lettek, a Nagy Bölcs, Üvöltő, Lét Uralkodója, ki az aranymagot látta megszületni, nyisson meg minket nemes ébredetnek!
13. Ki ura az isteneknek, kiben világok pihennek, négylábúak és kétlábúak ura, miféle istent imádunk áldozattal?
14. Finom finomját káosz közepében, világot teremtő sokformás urat, ki tudja a létet ölelő szentséget, megnyugszik végleg az örök békében.
15. Ki tudja a létidőnek Pásztorát, a lényekben rejlő mindenség urát, kihez az istenek s a bölcsek kötődnek, halálnak kötelét csak az vágja át.
16. Finomabb a vajnál, színénél a tejnek, szentségként rejlik minden létezőben, ki tudja ezt a létet ölelő Egyet, lehullanak arról minden kötelékek.
17. A létteremtő Úrnak roppant a lelke, minden lény szívében megtalálható, felkészült szívvel és felkészült ésszel örökké lesz az, ki őt megismerte.
18. Oszlik a homály, sem nappal, sem éjjel, sem lét, sem nemlét, csak ő van, a Szentség. Ő az OM és a Nap szerelmes fénye, ő árad szét az ősmegismeréssel.
19. Széltében-hosszában át nem érhető, nincsen közepe, hasonmása sincsen néki, Nagy Dicsőség az ő neve.
20. Formáját a látás fel nem fedi, mert nem éri fel őt senkinek szeme, szívvel és ésszel a szívben időzik, halhatatlan az, ki őt megismeri.
21. Nem született! – ki tudja ezt, elé léphet félelmesen. Üvöltő, tarts meg örökké! Kegyes arcodat mutasd nekem!
22. Ne sújts le üvöltve hőseinkre! Életünket és fiúnkat, sarjainkat,



3
nyájainkat, lovainkat el ne vedd! áldozva hívunk meg téged e helyre!
Ötödik tanítás
1. Egy párost rejt magában a végtelen, örök Hatalmas: tudást és nemtudást. Meghal a nemtudás, örök a tudás, de megint más az, ami úr mindezen.
2. Ő az egyetlen minden anyaölben, ki a rőt Ősbölccsel értőn megfogant, ki látta megszületni, ki benne van minden alakban, minden születésben.
3. Kiveti az Isten erre a rétre újra meg újra a hálót, majd behúzza. Teremtőn országol főurai által, s kiterjed uralma a mindenségre.
4. Ahogy a Napbika fénye kiterjed felfelé, lefelé, keresztül-kasul, az Egyetlen Isten, a szent, a kedves így vezet minden méhből születettet.
5. Lényege: érlelni világ méheként, aminek érni kell, ő növeszti azt, az egész létet ez az Egy vezérli, ő szabja meg annak összes lényegét.
6. Kik a titkos tan titkos tudását, a Hatalmas Istent, tudásnak forrását megismerték, öröklétbe értek, mint az ősistenek, mint a régi szentek.
7. Jellegbe zártan, gyümölcsöt termően, a tettek gyümölcsét el is fogyasztva, vándorol az élet sokformás ura, három utasan, három minőségben.
8. Hüvelyk a hossza, Napként világlik, az énség képzete rabul ejti őt, ébredet és lélek jellege felfedi, tűhegynyi hosszú bizony ez a másik.
9. Vedd a hajszál századrészét, s mennyi annak is százada? Örökké lesz a lélek, ha azt gondolod, hogy ekkora.
10. Nem asszony ő és nem férfi, semlegesként sem létezik, maga választja testét, ebbe és abba így költözik.
11. A lelket képzet, észlelés, látomás,



4
étel, ital és eső gyarapítja. Tetteket követve lép előre, így halad, így ölt majd testet újra.
12. Erények alapján választ a lélek finom vagy durva formát magának, és tettének, lelkének erényei lesznek majd okává újabb kötésnek.
13. Híján a kezdetnek, híján a végnek, sokformás Teremtő a káosz közepén, ki tudja e létet ölelő Istent, lehullanak arról minden kötelékek.
14. A fészektelen, létet és nemlétet teremtő szentet, a részeket kötő Istent keresd, és elhagyod a testet.
Hatodik tanítás
1. Egyesek önlétezőről beszélnek, mások az időről, de tévednek mind. Az isteni Nagyság a mindenségben; ez a hajtója a Hatalmas keréknek.
2. A létet ez mindenhol elborítja, időteremtő, mindentudó értelem, minőséges, a tettet ő vezérli, a föld, a víz, tűz, szél s az űr a nyitja.
3. Amit teremtett, azt újra elveszi, hogy a létlényeggel kötésbe lépjen, az Eggyel, Kettővel, Hárommal és Nyolccal, az idő által, finom jellegében.
4. Újra nekifog egy minőséges tettnek, általa szabott meg mindenek jellege, ha jellegük nincs, a tettek megszűnnek, innen születik egy új tett lényege.
5. Ő a kapcsolat oka, a lét kezdete, három időn túli, nincs néki része, létrejön mégis sokféle alakban, mint szívünk imádott ősi istene
6. Nagyabb, mint Világfa, idő és alak, körötte pörög a létforgatag. E törvénnyel büntetőt s jutalmazót, a lét bennünk rejlő örök oszlopát,
7. az urak leghatalmasabb Urát, az istenek legfőbb Istenét, hercegek odaát országló Hercegét,



5
csak őt keressük, a lét dicső Urát.
8. Teendője és tette nincs neki, senki sem látott hozzá hasonlót. Legfőbb erejét halljuk mindenütt, a tudás hatalmát s a tettet ő szüli.
9. A világon senki sem parancsol neki, nincsen gazdája, nincs ami jelölje, ő az ok, ő a tapasztalás ura, senki sem uralja, senki sem szüli.
10. Ahogy a pók szövi be magát a szállal, az ősanyagban így bújik el az Isten. Hatalmashoz ő vezessen!
11. Minden létezőben ott rejlik az Isten, minden lénynek ő a belső lelke. Őrzi a tettet, mindenbe öltözik, látó tudat csupán, minősége nincsen.
12. Ő a nemcselekvők egyetlen Ura, az egyetlen magot megsokszorozza, aki őt bölcsen idebent tudja, az örökre boldog, más pedig soha.
13. Ki lelkeknek Lelkét, múlandók Örökét, sokaknak vágyszülő Egyetlen Istenét, az Okot megtudja számvetéssel és igázón, összes bilincsét az tépi szét.
14. Nap, Hold, csillagvilág ott sose fénylik, nem ragyog ott a villám s a földi tűz. Magában tündököl mindenek fölött, minden létezőben ő tükröződik.
15. Hattyúkirály úszik a lét közepén, tűzként repül be ő a vizekbe, aki ezt tudja, átmegy a halálon, nincs másik ösvény, mit járni lehetne.
16. Világ alkotója, magának méhe, időteremtő, mindentudó értelem, minőséges, anyag és tudat ura, vándorlás, szabadság, oldás-kötés oka.
17. Ebből áll az örök isteni értelem, a mindenség mindenható Pásztora, Eme világ fölött örökkön ő az Úr, és az uralomnak nincsen más oka.
18. Ki a Hatalmast régen megcsinálta, ki átadta néki a tudományokat, a magára ébredve látható Isten



6
oltalmat ő adjon a szabadulásra.
19. Osztatlan, tétlen, békés, káromlás nem éri, folttalan. Öröklét felfelé ívelő hídja, parázsló fénye van.
20. Ha majd az ember mint ruhába, az űrbe úgy öltözik, a szenvedésnek az vet véget istentudás nélkül is.
21. Lemondón, és a Nagy Úrnak kegyéből Fehér Öszvér a Hatalmast így tudta meg, így mondta el bölcs remeték körében, így merített a gyógyító bölcsességből.
22. Ősidőkben tárta fel a legfőbb tudás e titkokat, ne add annak, ki békétlen, nem tanítványod vagy fiad!
23. Ki hatalmas szeretettel néz Istenre és mesterre, ha megérti ezt a tant, úgy felviláglik Roppant Lelke, felviláglik Roppant Lelke.
*****
Élj lelkednek azzal a részével, amely halhatatlannak tudja magát, és nem fél a haláltól. A léleknek ez a része a szeretet.



AZ ÚR TITKOS TANÍTÁSA
ŐSHAGYOMÁNY. A HETEDIK
Az örvény kéje által megtompulva Az örvény kéjétől részegülve Az örvény kéjének fennhéjázva Az örvény kéjében révülve Add meg Uram a szabadulás méltóságát
A mozdulatlan mozgató Vagy És vagyok Benned a Szem A tér nélküli végtelen Vagy, És vagyok Benned az Érzet A szándéktalan törvény Vagy És vagyok Benned az Akarat A mindig-izzó teljes-űr Vagy És vagyok Benned az Isten
Homályba ködlő utak előtt Fényem vesztem benned Uram Az örökjelen súlyába roppanva Hallgat a szívem benned Uram A létezés rácsaira feszítve A harag oszlat benned Uram Az áradó fényszekér alatt A halálvakság fullaszt meg Uram
Az vagy, ami AZ AKI szabad a vágytól, szabad a szótól, szabad az elmétől, szabad a szellemtől, szabad a formától, szabad önmagától, szabad a törvénytől szabad a szabadságtól Alsó és Felső Világ Világ Világa Fény és Káosz A Pont és a Kozmosz Az Eltűnő és Megjelenő Halálbomló Élet Csöndben Nyugvó Indulat Az Ősi Jövő A NEM EZ ÉS NEM AZ A TELJES SEM-MI!
Az Vagy Ami Vagyok Vagyok Aki Vagyok



A TÁTOS VILÁGA – A rejtező magyar őshagyomány
MIREISZ LÁSZLÓ
II. RÉSZ
A MAGYAROK EREDETÉRŐL
Elöljáróban
Mindenekelőtt le kell szögezni azt, hogy ebben az írásban a magyarság kérdéskörét elsődlegesen nem metafizikai szempontból közelítem meg, hanem a mítoszi–regősi és a gestai–történeti szintek között fogok „csúszkálni”. Mert például, fontos tudni azt a metafizikai „igazságot”, hogy a magyarság fogalmat, mint tudattárgyat és tudatállapotot, éppen és aktuálisan most teremtem. Viszont ennek a teremtésnek az uralt újra-teremtéséhez tudnunk kell, hogy a regősi és történeti szintek, kapaszkodók segítenek ebben az újrateremtésben. A metafizikai megközelítés filozófiai fejtegetéseket igényelne, s ebbe mi most nem megyünk bele. Maradunk a mesénél. A bevezetőben felhozott székely monda fontos „tényeket” hordoz a magyarok ősi világképét, az ősök eredetét feltárni igyekvőnek. A kard; a harc; a tűz-, lég-, víz-, földáldozás; a székelyek eredete; a csillagos égen megjelenő, halhatatlanokból álló fényes hadak; a tejút mint „hadak útja”; stb. mindezek rendkívül fontos utalások az ősi magyar világképre. S fontos is, hogy a világképet is megvizsgáljuk, mert ez az eredet kérdését is magában foglalja. Az is nagyon fontos, hogy megtudjuk: volt-e a pogány magyar világképben hierarchia. Mert ha igen (márpedig igen), akkor a magyar hagyomány élő hagyomány, legfeljebb rejtőzik. Lényeges továbbá az a kérdés is, hogy meg tudjuk-e találni azt a mesélős–regős szintet, a mondák és mítoszok szintjét, amely a történések szintjét minden esetben – térben és időben megelőzi. Ez azért fontos, mert ezen keresztül érthetjük meg az időben történteket is, továbbá azért is, mert ebből – tehát a mesék és regék világából – tudjuk a természetfelettit, a természeten túlit megvilágítani, a hierarchiát meglátni, s így élővé tenni a hagyományt. A mítoszok és mondák szintje rendkívül meseszerű, bizonytalan. Bizonyosat állítani azon a szinten aligha lehetne. Ki mondhat bizonyosat arról, hogy mi történt mondjuk nyolcezer évvel ezelőtt a földön, vagy az égben. Sokféle kép és elképzelés létezhet, s valószínűleg az ember azt teszi magáévá, amit a „szívével igaznak gondol”. Ezért bátorkodom a magyarság dolgában állást foglalni, a népmesékre, mondákra, a nyelviségre, a gestákra, Ipolyira, Kandrára, Körösi Csomára egyaránt támaszkodva. Minden mítosz és minden történet lényegileg arról szól, hogy az atyaúristen hogyan tereli vissza népeit az igaz útra. Emberek és istenek, népek és nemzetek, testvérnépek és ellenségek csatája ebből nyeri metafizikai értelmét és létjogosultságát. Az Igaz Út megtalálása és járása mozgat mindent. A mindenségben minden a tökéletesség által van; más kérdés az, hogy egyes részei a tudatlanságuk sötétje miatt mint sötét erők kényszerítik fényesedni a világosat. A világos visszatér, a sötét segíti ebben, így teljes a mindenség és így teljes a világ. Ebben találhatja meg az egyes ember is, és a népek, nemzetek is a maguk helyét, az Utat, amelyen minden halad.



2
Most tehát, mindenekelőtt, a magyarság eredetét a magyar csillaghitek alapján próbálom körüljárni; majd a mesei–történeti genealógiát, a magyarság származását és történetét mesélem el sok-sok kitérővel.
A mennyország – Mennyek
Sokan és sokféleképpen foglalkoztak a magyar Menny fogalmával, s úgy tűnik, hogy ez a fogalom őseinknél a legmagasabb boldogság „helyével” azonosítható. Az elképzelhető legmagasabb boldogságon túli boldogság állapotával hozható kapcsolatba, s ez van a mítoszi hierarchia csúcsán legfelül, vagy más szempontból legbelül, az emberben magában, az érzékszervi tapasztaláson túli uralomban. A szó felszólító módú igei alakja jelzi, hogy az egyes embernek szól, mert bennünk van, önmagunkban. (Én magamnak azt mondom: mennyek; más nekem azt mondja: menny). Bennünk van, és ezt a bennünk lévő abszolút állapotot szeretnénk a mítoszi szinten megragadni. Ez a csillaghitből fakadó világkép számos analógiát mutat a Tetejetlen Fa, a Világfa köré épülő világképpel, s ekkor a „mennyek” a fa lombját jelzik, míg a származás a Világfa törzsét és ágait.
A mennyország, s egyben a „halhatatlanok csarnoka” közepe a sarkcsillag felé van. E köré rendeződnek a mennyei körök, mert a sarkcsillagból származik minden fénylő lélek, és oda is tér vissza fényesedésében. A mennyország legbelsejében székel az atyaúristen,1 a magyarok istene. Körülötte halhatatlanok, a halhatatlan ősök, héroszok, „virtusok”. Mintha valami nagyon fényes csarnokban volnánk, ahol is legbelül a legfényesebb, legvilágosabb alak ül, jobb kezében istennyila, bal kezében mennykő.2 Ezért a harcosok az atyaúristen jobb keze, bal keze pedig a tátosok, a szakrális értelemben vett magyar papok. A halhatatlanok csarnoka tiszta fény. Csak megtisztult lélek időzhet itt, vagy a harcosok szempontjából: csak megdicsőült lélek időzhet itt. Egyesek azt mondják, hogy a mennyekben kilenc halhatatlan időzik, s ez feltételezhetően a vízözön előtti kilenc ősre utal. Mások azt mondják, hogy száznyolc halhatatlan van egy időben a halhatatlanok csarnokában, s ez sem meglepő, mert Kézaitól tudhatjuk, hogy szittyaországot Magyar és Hunor három tartományra és száznyolc kerületre osztotta, mert „száznyolc tiszta nemzetsége van Magyarországnak”. Ezek a nemzetségek éppen azért voltak „tiszták”, mert magukat a mennyekből (a sarkcsillagról, az égből, az égen keresztül) eredeztették. Vagyis legősibb ősük halhatatlan, a halhatatlanok csarnokában – idő felett – örökké élő. Ez adta egy tiszta nemzetségnek a szellemi (és fizikai) erőt. Megint mások azt mondják, hogy nem száznyolc, hanem számtalan halhatatlan lélek időzik a halhatatlanok csarnokában. Itt fénylenek a halhatatlan hősök lelkei, valamint a révülő tátosok lelkei is. Fényszerű alakban, fényruhában, pontosan úgy, ahogy Sákjamuni
1 Az atyaúristen szóösszetétel az ata-úr-isa összetételéből származik. Az isa, az egy későbbi hozzátétel és az úr és uralom megerősítését szolgálja. Az isa (a halotti beszédben: „isa, pur és homu vogymuk”) a szanszkrit is gyökkel van etimológiai kapcsolatban, aminek jelentése: úr, uralom, uralkodás, Az ataúr, mint a türkök atatürkje, nem egy Zeusz-szerű istenalak – bár az ember általában így képzeli el –, hanem inkább annak nagyapjáé, Uránuszé (Uranos) – úr – urán – uránusz, aki maga az ég, az ég lényege, a kezdetben lévő uralom. 2 A szakrális magyar királyok kezében az istennyilát a jogar, a mennykövet az országalma szimbolizálta. Ez utóbbi a tátosok „bölcsességének” szimbóluma, tkp. a „bölcsek köve”, a „lapis philosophorum”.



3
Buddha nemzetségének ősei,3 csakhogy, míg ott a vágy és annak leküzdése volt a „lemozdító erő", addig a magyarságnál a küldetéstudat. Ezeknek a halhatatlanoknak nincs fizikai értelemben vett testük – fénytestük van, és ez a lelkük, az öntudatuk. Nincsenek fizikai érzékszerveik, és mégis mindent látnak. Nincsenek „dolgaik” és mégis boldogok. Vagy mindentudóak, mint a tátosok lelkei, vagy mindenhatóak, mint a harcosok lelkei. S közülük az az atyaúristen, az az egy, aki abszolút uralkodik önmagán. Megismerés útján, vagy harc útján, az ebből a szempontból egyre megy. A mennyek országának valamely régiójába tértek vissza a vízözön előtti őseink, valamint ide tér vissza minden egyes ember, aki már életében szembenézett a halállal, és legyőzte azt; akár mint harcos, akár mint beavatott tátos, mágus, pap.4 A beavatást ne úgy értsük most, hogy valaki valakitől beavatást kap, hanem úgy, ahogy a magyaroknál mindig is volt: a halhatatlanok magukhoz hívják, azaz elragadtatásban van. Míg a mennyek országának magasabb régiójában az atyaúristen időzik, addig az alacsonyabbakban (tehát: a hétvilág hatodik és ötödik világában) az ember emberfeletti képességei időznek. Például innen indul napi útjára a napkirály (vagy más néven, tündérkirály), továbbá a hadak ura, a hadisten, valamint a Főtátos, „Ének”, a tátosok atyja, azaz a Merkuriusz bolygó. Itt van a tündérkert, a tündérasszony palotája és kútja, vagy más néven: a szépasszony kútja. A tündérasszony innen jelenik meg bájosan, mint hold a csillagok között, hogy vezesse az éjszaka utazóit. A csillagok – már egy kicsit „lejjebb” – az égben ragyognak: szimbolizálva az élő emberek égi lelkeit, mellyel felemelő haláluk után egyesülve juthatnak a halhatatlanok csarnokába. Minden embernek van „vezérlő” vagy „szerencse” csillaga, s az éggel összekapcsolt minden élő. A mennyek legalacsonyabb országában él a tündérkirály-kisasszony, a tünékenység – a forma-világ „anyagát” adó – tünemény istennője. S itt van a mennyek határa is: a „fejér árok” vagy az „isten barázdája”. Pontosan ide érkezik a göncölszekér a tejes úton, amelyet éjjel az égen látunk. Ide érkezik és innen indul el. Innen származunk mi is, ezen az úton jöttünk, mi magyarok, a többi néppel egyetemben. És ide is fog az emelkedettebbje visszatérni a fényes úton.
A hadak útja
A mennyek országát a világgal az ég köti össze. Az ég szavunk – mint főnév – az ég boltozatát mint térséget jelenti. Nappal a szivárvány (mint út és kapu) az égen átívelve vezet a mennyekbe, éjjel pedig az „éjjeli szivárvány”; a „fejér köz”; a „tündérek útja”; a „hadak útja”; „Jézus útja”; azaz a tejút. Ugyanakkor az ég szavunk, tárgy nélküli igeként egy olyan cselekvésre utal, amely révén valaki valami hőt és fényt bocsájt ki, s eközben maga pedig átalakul. Az ég az átalakulás szimbóluma is, és az eget a földön a tűz testesíti meg.5 Azt, hogy a tűznek milyen szerepe van a magyar ősvallásban, később fogjuk megvizsgálni, annyi most nekünk elég, hogy az ég egyfelől egy olyan szférát jelöl, amelyen a mennyekbe lehet
3 Lásd: Dr. Duka Tivadar: Kőrösi Csoma Sándor dolgozatai. A Sakja nemzetségnek eredete c. fej. 4 Erről a visszatérésről szól egy tibeti mese a IV. Pancsen-láma „útikönyvéből”: „Két barát elhatározza, hogy akárhogy is lesz, ők bizony elmennek Sambhalába. El is indultak egy hegynek felfelé, ám nemsokára a teremtő Ősbuddha, király alakját felvéve megjelent előttük, és rengeteg kincset és drágaságot ajánlott fel nekik, mondván: ‚ne szenvedjenek szükséget az úton’. Az egyik barát nagyon megörült, gondolta, ‚jó jel’, és megtömte zsebeit; a másik meg szabadkozott, és nem fogadott el semmit. Ahogy mennek felfelé, egyre könnyebbek lesznek, ám a tömött zsebű barát egyre jobban elnehezül. A hegy csúcsára érve az üres zsebű barát már bogár-könnyűségű, szinte lebeg; könnyen átszáll egy felhőre, egyikről a másikra, egész fellépeget a boldogok országába, Sambhalába.” 5 A háztűznéző szavunk bizonyíték rá, hogy a magyaroknál milyen lényeges „vallási” elem volt a tűz.



4
jutni, másfelől pedig jelzi a módszert is, ahogyan oda el lehet jutni. Nappal az égen megjelenő szivárvány mutatja az ég szintjeit színeivel,6 a kaput és az utat, amely a mennyekbe vezet. Éjjel a tejút különböző „funkciói” kötik össze a világot a mennyek országával.7 Ezen járnak a tündérek tünékeny jelenségeket teremteni, ekkor „tündérek útja” a neve.8 A harcosoknak ez a hadak útja. Ezen jár a göncölszekér. Lefelé istennyilával van megrakva, felfelé a halhatatlan hősök lelkei utaznak rajta. Ha az istennyila az atya kezében van, akkor az a tökéletes uralom, a teljes világosság és ugyanakkor a belső virtus szimbóluma is. Ezt úgy képzeljük el, mint Indra, vagy Ádibuddha vadzsráját (gyémántvillám-jogar-át). Egy alacsonyabb szinten, képzeljük el úgy, mint Zeusz villámait. Vagy még alacsonyabb szinten úgy, mint a magyarok félelmetes nyilait, végül úgy, mint királyaink kezében a jogart. Ezekkel volt „megrakva” a hadak útján járó göncölszekér lefele, s ha a hunok és magyarok harcaira és győzelmeire gondolok (időben körülbelül Eteléig), bizony úgy tűnik, ez akkor még működött. Például volt olyan időszak a magyarok életében, amikor nyilaikkal nem tudtak nem-találni. Azaz minden egyes nyílvessző mindig pontosan beletalált a gondolatuk által megjelölt célba. „Ments meg Uram minket a magyarok nyilától” – sopánkodtak szerte Európában, még a Kr. u. X. században is. Gondoljuk csak el, mi lehetett az ősidőkben, amikor egész Szittyaország a magyarok és hunok birtokában volt. A magyarok bukása mindig akkor volt, amikor a harcosok nem vették észre, hogy az a göncölszekér, amely nekik az istennyilát hozza, az nem más, mint a tátos, a tátosok. Mert a hadak útján nemcsak a hősi halált halt harcosok lelkei utaztak felfelé, hanem a tátos is ezen a fényes úton járt. Mert a tátos maga a „göncöl szekér”. Jól mondták a régiek: „csak göncöl vállain lehet az öregisten elibe jutni”. Nem tudni, hogy a göncöl alatt most szekeret értsünk, vagy a Göncöl nevezetű tátost. Állítólag ez a Göncöl – „aki a kocsit feltalálta” – tátos ember volt. Mindenesetre igen tudákos ember volt, mindennemű dolgokról tudott, beszélt a madarakkal, fákkal, növényekkel, értette a csillagok jelentését, sok csodákat tett, halálát nem látták; úgy vélték, hogy az égben tűnt el; valamint e földön mindig görbe rúdú kocsin járt, úgy most az égen utaz éjenként a csillagzatban. A garabonc is „használta” a tátosok útját, de míg a garabonc a „bölcsesség könyvéből” olvasta ki, addig a tátos elragadtatásában, vagy rejtezésében „kapta” az Ég Országútján járás tudományát.9
6 Itt érdemes végiggondolni a színek = bolygók = csakrák = világok = erők = szintek analógiáit. 7 „Bizonyítékként” itt hozom Zrínyitől azt a részt, amikor az atya a csatatéren harcoló szigeti hős Zrínyi Miklós megsegítésére küldi az isten angyalait: „ül vala az isten abban az székiben, az honnan világot nézi kegyelmesben.. (szól): eredj te, Gábriel, mennyei sereggel eredj szigethöz erős fegyveres kézzel.. nézd osztán hon vannak szigeti vitézek; ha testi köntösbül levetkőzik lölkök, a ti kezetökön előmbe jüjenek. Gábriel magával azért egy sereget (elvive).. alázatossággal szivárvány kapuját megnyitá előttők.. az szép tejes-út is megcifrázza magát, látván az nagy istennek sok szép angyalát. az göncös-szekere viszi sok fegyverét, mennyei seregnek könnyebbíti terhét.” 8 Ahogy egy ősi magyar ének mondja: „Tündérek érkezének, Fejér közön jövének" 9 A rejtezés jelentése ebben az esetben: a fényes úton visszatérni az atyához, vagyis „tudományt” kapni.



5
Van is egy mese erről, ami tanulságos lehet parasztnak és garaboncnak egyaránt.
„Egyszer egy parasztember hajtott az országúton kétökrös szekerével, és előtalált egy rongyos embert, kinek vállán tarisznya lógott, kérte, venné fel szekerére. A paraszt felvette, az pedig fáradtan feküdt le a szekérbe, miután tarisznyáját nyakábul levéve a lőcsre akasztotta; mire elaludt. A paraszt kíváncsi volt megtudni, mi van a tarisznyában; benyúlt és egy könyvet húzott elő, bele néz, a szeme megakad a szón, mely így volt megírva: ‚felmegyünk’. Alig olvasta el a szavat, az országútfia emelkedni kezdett, az ökrök pedig feljebb és feljebb mentek. Már oly magasra jöttek, hogy a nap a parasztot és az ökröket égetni kezdette, de a szegény paraszt csak bámult a könyvbe, míg a nap végre az alvót is felsütötte álmából; felébredve, ijedve látja könyvét a paraszt kezében, kiragadta hamar, egyet fordított a levélen, s olvasni kezdé: ‚lemegyünk’, mire az út azonnal leereszkedett, s nem sokára le is jutottak a földre. Szerencséd, mond ekkor a könyv tulajdonosa, hogy a könyvet oda fent be nem csuktad, mert ha a nélkül becsapod, hogy a „lemegyünköt” olvastad, azonnal lepottyanva, ízzé-porrá törtünk volna, össze. A paraszt már ekkor tudta, kivel van dolga. A garaboncos deák is megköszönte a paraszt szívességét és eltűnt; de ez is megfogadta, hogy soha többé ringy-rongy embert szekerére nem vesz.”
A garaboncok és tátosok tudták, hogy a fényes utat „éjjel” kell járni, nappal inkább a tündérek jártak teremteni a szivárvány színeiben. A fényes úton jártak tehát a halhatatlanokból álló fényes hadak – mint amilyen a székelyek megmentésére érkezik (a bevezető mesénkben). A fényes úton távoztak a hősök lelkei a mennyekbe, a halhatatlanok csarnokába, hogy szükség esetén megjelenjenek és segítsenek. A fényes úton járnak a révülő tátosok, mint göncölszekér. A fényes úton érkezett Etele (Attila) kardja; vagyis a fényes úton érkezik a virtus és a tiszta látás egyaránt. (Ennek a két pólusnak egyidejű megjelenését – a magyarság szempontjából – Hunor és Magyar egyidejű megjelenése jelzi.)10 A fényes út éjjel az égen látszik, s az ég köti össze a mennyet a földdel. Az ég szavunk jelenti a mennyek és a világ közötti szférát, tulajdonképpen az Utat.11 A tátosok ezt a csillagokra épülő ősi mesét világfaként ábrázolták. Hétágúként vagy kilencágúként. Ha hétágúként rajzolták, akkor a hétvilágról beszéltek, de nem csak abban az értelemben, hogy hét (db) világ van (nevezetesen: a halak, a békák, a kígyók, a lovak, a madarak, a hold és a nap világa), hanem abban az értelemben is, hogy mind a hét világban külön-külön mind a hét benne van.12 A tátos-, vagy sámán-dobokon jól látható: az alvilágot
10 A királyaink kezében lévő szimbólumok is ennek az egységnek a jelei. Az istennyila és a mennykő a világban mint villám és dörgés jelenik meg. A mennydörgés és a villám mind a mai napig hadakozik az égen. Hol a dörgést halljuk először és csak később látjuk meg a villámot: ekkor a tátosok készülődnek a harcosok ellen perlekedni; hol pedig a villám után jön a dörgés: ekkor pedig a harcosok kelnek ki a tátosok ellen. Ha egy fekete felhő jön, az a tátos dolga, ha sok, akkor az a harcosé. E kettő sokszor együtt jár, s van úgy, hogy megered az éltető eső, de van úgy is, hogy mindent pusztít a vihar. 11 Az ég nem azonos a mennyek birodalmával, mert például van ég-hajlat, de nincs menny-hajlat; van ég-öv, de nincs menny-öv. Világi a mennybe be nem juthat. 12 Éppen úgy, ahogy az indiai tantrikus jóga „csakra”-rendszerében



6
három állat szimbolizálja: a kígyó (-sárkány), a béka (-gyík) és a hal(-ál).13 A felszínen fehér ló áll, és egy fa, melynek lombja körül madár, a hold és a nap látható. Mások azt mondják, hogy a hét ág a tátos számára „emlékeztető”, mert hétévenként meg kell vívnia, hétévente elragadtatik. De tudjuk: mind a hét év mindegyikében mind a hét év benne van. Ezt a megközelítést is el lehet fogadni. Ha kilencágú a fa, akkor a kilenc világi és mennyei ősről van szó. Mert beszél ugyan a magyar alvilágról, másvilágról, hétvilágról stb., mégis a világ szó alatt inkább a történések szintjét érti, például: „kutya világ van”, vagy „török világ volt” stb. Vagy mondjuk úgy, hogy a történések szintjéről szemléli a többit. A kilenc ősről mindjárt mesélek, előbb azonban le kell zárnunk a csillag-mesénket. Ha valaki közülünk felnéz az égre éjjel, amikor fényesen ragyog a tejút, s a göncölszekér rúdja valamerre áll, megláthatja az atyaúristent a sarkcsillagon, s égi lelkét, mely csillagként ragyog. Arra megláthatja az ember, hogy honnan származik, és megláthatja népe, ez esetben a magyarság eredetét is. Ez az „arra” metafizikailag önmagunk lelkiségében–tudatiságában van. Mert mindaz, amit az égen látunk, „csak” szimbóluma az emberben lévő lehetőségek és állapotok magasabbjainak, melyeket önmagunknak kell önmagunkban megélni, élővé tenni.
Mese a magyarok eredetéről
Tekintettel arra, hogy a magyarok eredetéről két mese is szól, s a magam részéről nem akarok közöttük választani, így mindkettőt elmesélem; döntsön az olvasó, ha akar, fogadja el, vagy utasítsa el mindkettőt. A kettő találkozási pontja Hunor és Magyar, s a kérdés úgy hangzik: Nemere fia volt Hunor és Magyar, vagy közvetlenül az atyaúristentől jöttek, égi megbízatással? E kettő néhol találkozik, néhol kizárja egymást. Először nézzük meg az elsőt, majd érintőlegesen a másodikat. A világnak azon a pontján, ahol kinő a földből a világfa, ahol az ég a földdel találkozik, itt él az Atya, minden lény atyja. Minden ember tőle származik, a magyarok is. S mielőtt részletesen megvizsgálnánk az ősöket, álljon itt a származási lánc az Első Embertől Etele fiáig, Csabáig:
Ata fia Szét, fia Énes, fia Kénes, fia Halál, fia Járom, fia Ének, fia Matuzsálem, fia Lámák, fia Útnapisten, fia Apát, fia Tana, fia Nemere, fia Hunor és Magyar – innen Hunor vonalát kell követnünk, mert ők, mint harcosok adták a királyt, kagánt, fejedelmet, míg Magyar népe a máguspapokat – tehát Hunor fia Bor, fia Dana, fia Keled, fia Keve, fia Kár, fia Belér, fia Kádár, fia Otmár, fia Farkas, fia Budavárd, fia Bökény, fia Csanád, fia Buda, fia Beztér, fia Mike, fia Miske, fia Ompod, fia Kölcse, fia Levente, fia Lél, fia Zámor, fia Zombor, fia Balog, fia Bulcsú, fia Zolta, fia Berend, fia Kadusa, fia Opos, fia Etéj, fia Szemén, fia Torda, fia Bendeköz, fia Etele (Attila), fia Csaba stb. egészen Álmosig, majd a magyar „kali-juga kezdetéig”, az Árpádház kihalásáig.
Két dolgot kell itt az elején leszögeznem. A nemzetségi lánc nem folytonos abban az értelemben, hogy csak a jelentősebb fejedelmek nevei szerepelnek benne. Például a hermetikus szempontból „Rák-korszaknak” nevezett 2100 évből csak négy év maradt fenn: Útnapisten, Apát, Tana és Nemere, mert Hunor és Magyar már az „Ikrek-korszak” határán
13 Viszont azt is tudjuk, hogy van sárkánykirály és a halaknak is van fejedelme. Vagyis minden világban minden szintet megtalálunk.



7
jelenik meg. A másik dolog, amit le kell szögeznünk: eredetmesénk sok összecsengést mutat a Mózes által ránk hagyott teremtés-mítosszal, ez azonban nem jelenti azt, hogy tőle vettük át. Már csak azért sem, mert Mózes is az egyiptomi papoktól tudja. Az ún. egyiptomi fogság idején a fáraó a gyorsan szaporodó izraelitáktól való félelmében minden újszülött fiúgyermeket megölet. Mózes anyja három hónapig tudja rejtegetni fiát, majd papirusznádból font kosárba kiteszi a Nílus partjára, ahol a fáraó leánya felfedezi. Megsajnálja a síró gyereket és örökbe fogadja. Így tudja meg Mózes felnövekedve a nevelőpapoktól az emberiség történetét. Mindezt azért érdemes megjegyezni, mert Josephus Flavius azon állítása, hogy Babilon előtt, tehát a nyelvek összezavarása előtt minden nép a héber (ganÉdän) nyelvet beszélte, ez bár héber szempontból igaz, ám ha saját őseinket és nyelvüket vizsgáljuk, akkor már nem biztos, hogy így van. Ezzel nem feltétlenül azt akarom mondani, hogy Nemere bábeli tornya előtt magyarul beszélt minden nép, csak azt, hogy sok szempontból lehet vizsgálni a kérdést. Mindenesetre azt egyenes vonalon fel lehet tételezni, hogy a magyarok minden időkben magyarul beszéltek, legfeljebb a magyar nyelv idővel egy kissé átalakult. Az időben való tájékozódás miatt kénytelen vagyok segítségül hívni az okkulthermetikus időszámítást, így az egyes időszakokat, korszakokat ennek alapján szemlélem, s bár lehet, hogy ez más időbeosztással nem esik egybe vagy eltérést mutat, ez azonban szintén csak szempont kérdése. Nézzük tehát sorban, hogy mit lehet tudni őseinkről, tudva azt, hogy bizonyosat állítani minderről teljes képtelenség. Kr. e. 11 010-ben, az emberiség legutolsó Oroszlán-korszakában, több mint kétezer évvel a vízözön előtt, az atya volt az első szakrális király, az első „ember”, a szakrális értelemben vett „Ősember”, minden ember őse. A sarkcsillagról szállt alá, a mennyekből, az égen át, oda, ahol az ég a földdel találkozik, ahol a világfa törzse a földbe „benő”. Ha felvetjük a kérdést, hogy miért hagyta el az atya a mennyeket (miért lépett ki az uralomban lévő ember az abszolút állapotból), akkor erre a különböző népek meséi különböző válaszokat adnak. A sémi nemzetségű Mózes szerint Ádám kiűzetett az Éden-kertből, mert engedett a kísértésnek, s így elveszítette uralmát. Sákjamuni Buddha nemzetsége a Sákja–Szittya–Tana–Apát nemzetségvonal alapján úgy tudja, hogy a vágyak voltak azok – lényegileg a nemtudás – amely az ős-, fény-embert az örvénylő világba rántották.14 Az Útnapisten–Apát vonalon – ahova a magyarok is tartoznak – általános volt az az ősi tanítás, hogy az atya és a legkisebb fia lényegében egy fényfonal két pólusa. Az atya még azt is megteheti, hogy lemond uralmáról (s ezt abszolút módon csak a Vízöntő-korban teszi). Lemond uralmáról a legkisebb fiú javára, és távozásakor beleköltözik. Ezáltal a fiúban ott van benn az atya, s a fiúnak csak felé kell fordulnia, hogy egy legyen vele; az atya pedig lényegileg nem sérül, hiszen ott ül a halhatatlanok csarnokában most is, s ugyanakkor itt van a fiúban, egyszerre. Ez az atya teljessége. Az a népmesei elem, hogy a legkisebb fiú jár mindig sikerrel, erre az azonosságra utal.
14 Itt felsorolhatnánk a különböző teremtésmítoszokat, például: a kínai Ősember, Pan-ku – az ősi áldozatot végrehajtandó – önmagát égre (jang) és földre (jin) osztja, s amikor benne kilencvenezer mérföldre távolodik egymástól az ég és a föld, akkor meghal. Két szeméből lesz a nap és a hold; testéből a föld; lélegzetéből a levegő és a szél; ereiből a folyók; csontjaiból a kövek, hegyek; szőrzetéből a fák és füvek; hajából a csillagok és sejtjeiből az emberek. A Purusa-mítosz is hasonló elemeket hordoz.



8
Az atyát a különböző nemzetségek különbözőképpen nevezték. A magyarok és sok szittya nép atának, atyának, ataurnak, atyaúrnak, a héberek ádámnak (d–t hasonulás), a kínaiak (Kéna nemzetsége) Pan-ku-nak, a sumérek Úr-nak, s feleségét Urmamá-nak (Apát nemzetség). Az atyaúrhoz az isten hozzátétel, tehát az atyaúristen formája, már azokból az időkből származik, amikor az úr jelentése elveszett. Mindenesetre az atyának három fia volt. A két idősebb fiú valami vitába keveredett Mózes szerint Káin megölte Ábelt. A lényeg azonban az, hogy az atya önmaga „feláldozását”, megsokszorozódását legkisebb fiában, Szét-ben hajtotta végre. Az atya mindennek tudta a nevét, s így mindent tudott uralni is. Ahogy a Korán mondja (2. szúra 3030.): „[Az Úr pedig így] szólt: Én tudom, amit ti nem tudtok. És megtanította Ádámnak az összes nevet.” S az atya ezt a mindentudását Szét-nek adta át, beléje költözött. Kilencszázharminc földi évet élt, majd a mennyekbe távozott, a halhatatlanok csarnokának közepébe. Szét kilencszáztizenkét évet élt a földön. Százöt éves korában születik Énes. Énes az alászállásnak az az állomása, ahol megjelenik az individualitás. Ahogy Mózes mondja: „Ekkor kezdték segítségül hívni az Úrnak nevét”. Énes kilencszázöt évig élt. Kilencven éves korában született fia: Kénes. Témánktól nagyon elvezetne, ha részletesen beszélnék minden egyes ősünkről, így csak röviden: Kénes a Kun-lun hegyre, majd onnan a mennyekbe távozott. Fia Halál, s az ő idejében már minden nemzetség minden tagjának szembe kellett nézni a mulandósággal. Halál fia Járom, a leigázás kora. Járom fia Ének. Ének pont háromszázhatvanöt esztendőt tölt a földön. Ő minden tátos őse. Ő a perzsáknál Hósang, akit a nagyapja, Gajomarsz tanít meg mindenre. Gajomarsz az atya, Ádám, aki ekkor, vagyis amikor Ének születik, hatszázhuszonkét éves, vagyis „fiatal ember”. Az atyától kapja Ének a mindentudást. Az arabok Idrisnek nevezik. Egyiptomban Toth, a héberek Akhúkhkal is azonosítják. A Toth–Hermész–Mercurius vonal őse Ének, s őse a tátosoknak is, akik révülésben vele azonosulva jutottak a mennyekbe. S bár Ének már eltávozott, amikor Útnapisten születik, mégis Ének, fián, Matuzsálemen keresztül figyelmezteti Útnapistent az eljövő vízözön-katasztrófára. Ének tudta, amit tudnak a tátosok is, hogy ha az ember vagy emberiség letér az ősök útjáról, elfelejti eredetét, feladatát, akkor saját maga vonzza magára a bajt. Matuzsálem túléli fiát, Lámák-at,15 és közvetlenül a vízözön előtt, Kr. e. 8849-ben eltávozott. S Útnapisten elkezdi készíteni a fényszekeret, amely a vizekben tükröződve napbárkának látszik. Minden dolog nevét, amit az atya az „úrtól” tudott és továbbadott a legkisebb fiúnak, ebben a szekérben/bárkában halmozott fel. A vízözönkor Kr. e. 8850-ben belép a tavaszpont a Rákba (átlép az Oroszlán–Rák és Vízöntő–Bak között lévő tengelyen). Útnapisten ekkor hatszáz esztendős, s utána háromszázötven évet élt, majd eltávozott a Szigetre. A magyar útnapisten szó az akkád utnapisti-n keresztül, a sumér ziuszudra, ind rudra stb. analógiákon át, az út-napisten összetételben maradt meg.16 Útnapistenig kilenc őst számláltunk elő, s ők azok, akiknek különböző hegyekbe visszavonulva ma is élhetnek utódai, s távozhatnak a hegyeken keresztül a mennyekbe. (Noé fiai azonban elsokasodtak a földön. Némelyek azt mondják, hogy Szét testvérének, Káinnak nemzetségéből is a bölcsek túlélték a vízözönt, mások szerint nem.) Útnapistennek szintén három fia volt, Sém, Khām, és a legkisebb, Apát (Japhet). Khām és Sém nemzetsége között szintén valami vita robbant ki, ugyanúgy, mint az atya fiai között, s a
15 A Lámák a Himalájába vonulnak vissza, s emelkedettebbje innen távozik a mennyekbe. 16 Az Útnapisten szimbolikusan jelöli csak a magyar Noét, feltehetőleg ez az akkád szó a magyaroktól való átvétel lehetett.



9
legkisebb fiú, Apát örökli a hagyatékot. Apát és nemzetsége a 40. szélességi fok körül, és attól fölfelé megalapítja Szittyaországot, s első királynak fiát, Tanát teszi meg.17 Sémtől 22, Khām-tól 33, Apáttól 17 nemzetség származott. Tana tehát Szittyaország királya volt, amikor éppen a földön az istenek és titánok harca folyt. Tana fia Nemere, a gigász, aki „az Úr véréből született”, ekkor lemegy Babilonba (sum: Kadingira) és harcba száll a titánok mellett. Mint óriás, ostromolni kezdi az istenek honát, azaz a mennyek országát. Kézai azt írja, hogy az óriás Nemere (Ménrót, Mózesnél Nimród) a vízözön után a kétszázegyedik évben, okulva a múlt veszedelmén, torony építésébe kezdett. Ekkor a népek még mind egy nyelvet beszéltek. De az „istenek”, ősök, lerombolták a titánigigászi művet, összezavarták a népek nyelvét. Ezután Nemere Ninivébe ment, nagy városokat alapított. Állítólag Magyar és Hunor még Babilonban született, de a torony építésének kezdetekor visszamentek Szittyaországba, nagyapjukhoz, Tanához. Ahogy Kézai mondja: „mivel Hunor és Magyar Ménrótnak elsőszülött fiai voltak,18 apjuktól megválva külön sátrakba költöztek”, azaz még a „konstrukció” összedőlte előtt visszatértek Szittyaországba. Más elbeszélések szerint Nemere halálakor jelent meg Hunor és Magyar előtt az Aranyszarvas, ékkővel a homlokán, mint azt a későbbi kultikus ábrázolásoknál (szittya aranyszarvas-szobrok,19 stb.) láthatjuk. Ebből Hunor és Magyar tudta, hogy bennük testesült meg az atya virtus-ereje (szarvas) és tudománya (turul, „ami emeli a kardot”). Szittyaország ekkor hatalmas terület volt. Hunor és Magyar Szittyaországot három tartományra és száznyolc kerületre osztja, a száznyolc nemzetség után, „Mert száznyolc tiszta nemzetsége van Magyarországnak, s nem több. S ha vannak többen is, akik csatlakoztak hozzájuk, azok jövevények vagy foglyoktól erednek, mivel Hunortól és Magyartól a maeotisi ingoványokban száznyolc nemzetség származott le minden jöttmenten kívül.” A nemzetségek között találjuk a szittyákat, sakákat, sákjákat, türköket, alánokat (jászokat), székelyeket, avarokat, keltákat, fenntieket (a finnek, suomi [a szoma] népét), a hsziungnukat („ázsiai hunok”), zsang-zsungokat (a tibetiek ősét), a perzsákat, később párszikat, médeket, kurdokat stb. Hunor és Magyar kb. Kr. e. 6690 között hagyják el Babilont, ekkor lép a tavaszpont az Ikrek jelébe. A két testvér megjelenése nagyfokú analógiát mutat Romulus és Remus, Kasztor és Pollux, Gilgames és Enkidu, Ézsua és Jákob testvérpárokéval. Például Gilgames, amikor Enkidu meghal, átkel a halál óceánján, és elmegy Útnapistenhez (Noéhoz), hogy megtudja, honnan származik a halál, és hogyan lehet legyőzni, de tudjuk, nem képes hét napig ébernek maradni, s így nem tudja a halhatatlanság képességét megszerezni. Ahogy általában a mitikus testvérpároknál, úgy Hunor és Magyar esetében is, az egyikük a nappal, a másikuk az éjszaka birodalmát uralta. Hunortól származik a hun nemzetség, ez adta a harcosokat, a „ksátriákat”, királyokat, fejedelmeket. Magyar utódai a mágusokat, a szakrális papokat, a „bráhmanákat”. (A hun szó gyorsan kiejtve: hhhhn – mint nyílvessző hangja a levegőben.) Hunorban és Magyarban, kettőjükben megtestesült az atya uralma és tudománya. Úgy jelentek meg ők, mint az atya két karja, s sok ezer évnek kellett eltelnie, hogy a Hunokat és Magyarokat legyőzni lehessen. Etele (Attila) volt az első, aki magyar testvérére, Budára kezet
17 Kézainál Thana, Tanaus, vagy Dana, Danaus stb. 18 Ha Hunor és Magyar valóban Nemere elsőszülött fiai voltak, akkor ezen a ponton megszakad a legkisebb fiú általi áthagyományozódás fonala. Nemerének több gyermeke is volt, akik szétszéledtek a világban. 19 A világ különböző múzeumaiban, de kivált a volt Szovjetunió gyűjteményeiben őrzik a szkitha (szittya) halomsírokban talált, ún. „állatalakos stílusban” készült kultikus tárgyakat. Találtak ilyet Ukrajnában, a Kaukázusban, az Urálban, a Pamírban, Közép-Ázsiában, az Altáj és a Szaja vidékén, Iránban, Szakkiz város közelében (az ún. szakkízi kincslelet) stb.



10
emelt, megölte őt. Ekkor a birodalom maradéka is szétszakadt. Odáig Hunor és Magyar utódai teljes egységet alkotva vezették a népek sokaságát győzelemre. Szittyaország ősidőkben magában foglalta majdnem egész Ázsiát és Európát, a Kárpátmedencét éppen úgy, mint a Góbit, vagy a Turáni-alföldet éppen úgy, mint a Kaukázust. Szittya törzsek, mint például a sakák, Kusán nemzetsége még a Kr. u. II–III. században is betörtek Indiába, az árja törzseket segíteni, és például ők adják Kaniskát, a harmadik saka uralkodót, aki Pesavar környékén megtartja a IV. buddhista zsinatot. A perzsákat korábban „zendülőknek”, zendárjáknak nevezték. Ma már csak néhány ezer párszi tartja magát perzsának. Az „Indulók”, az ind-árják a mai Hindusztáni-alföldre zúdultak le. A keltek és a fentiek (finnek) felfelé húzódtak, s velük a sámánnépek. Szittyaországnak több mágikus centruma volt. Ilyen volt a Góbi, a Himalája, a Kaukázus és a Kárpátok, de a központ, ahol az atya alászállt és a fiú visszatér, szimbolikusan és geográfiailag az Ural, amelynek észak–déli vonulata benyúlik Szittyaország közepébe. Ősi tudást halmoztak fel ezeken a helyeken, barlangokban és hegy alatti járatokban végezték ősi szertartásaikat. Az utolsó ilyen centrumot a Hun–Magyar birodalom összeomlása előtt, Buda a Pilisben hozta létre, mielőtt Etele megölte.20 Hérodotosz, Pomponius Mela római földrajztudós vagy Plinius és a többiek beszámolnak Szittyaországról és az azokon túli területekről és lakóiról, a hüperboreuszokról. Szittyaország északi részén (ún. Szkitiától északra) laktak az arimaszposzok, az egyszemű óriások, ott találhatók az üveghegyek (a jéghegyek), a griffek őrizte arany szintén a Rhipaihegységhez (Ural) kapcsolódik. Minden valószínűség szerint itt volt az ősi Árjavarta, az árják országa, és nem a Gangá medencéjében, mert az közismert tény, hogy az árják oda északról érkeztek. Irán elnevezés is erre utal, de értelemszerűen Irán területe sem lehetett az, hiszen már a sumérok úgy tartották, hogy minden tudás a hegyekből, északról érkezik. „Enlil hozta a hegyekből” – mondták mindenre. A szittya népek uralkodóját minden esetben a „királyi szkithák”, a Hun-Magyarok adták. A magyarok közül kerültek ki a tátos-papok, a hun nép adta a királyokat és harcosokat. Mintha valóban az atya jelent volna meg ebben a két nemzetségben. Anonymus a következőket írja: „A szittyák valaha igen bölcsek és szelídek voltak, földet nem műveltek” (közbevetőleg, a halászó–gyűjtögető elképzelést nyugodtan el lehet felejteni), „arany, ezüst, gyöngy: annyi volt az nekik, mint a kavics...”; „Hogy kemény egy nemzet volt, hitem szerint azt ma is megismerhetitek ivadékairól. A szittya nemzetet bizony semmiféle uralkodó nem hajtotta igája alá...”; „Ugyanis a szittyák keményen bírtak mindenféle fáradalmat, mert testileg is nagyok, a harcban pedig vitézek voltak. Semmijük sem lehetett a világon, amit ne tettek volna kockára, ha sérelem esett rajtuk. S amikor a győzelem az övék lett, éppenséggel nem törték magukat a zsákmány után, mint utódaik közül a mostaniak, hanem csak a dicsőséget keresték ezen az úton.” Hunor és Magyar utódainak birodalma egészen Eteléig virágzott. Nagyot kell most ugranunk az időben. Hunor és Magyar nemzetsége az idők során egy nemzetséggé olvadt össze. „Kerületük” a Kárpát-medence volt. Itt volt a központjuk, úgy is, mint Szittyaország királyának (lényegében a korábbi hun nemzetségnek) és úgy is, mint a szittya mágus-papoknak, akik a király győzelmeit, a nép jólétét stb. biztosították. A Kr. előtti időkig a király-kagán-fejedelem
20 Régen pilisnek nevezték a papi tonzúrát, a papok feje tetején kiborotvált kis kerek részt. A pilis szó valószínűleg az agyi csakrának a régi magyar neve (az indiai tantrikus jógában a szahaszrára-csakra). Ha mint hegyet nézzük, úgy az ősi magyar tudás fellegvára. Budának itt volt a „temploma”, szent áldozatok és mágikus varázslatok végzésére szolgáló szent helye.



11
és a főtátos Szittyaország különböző centrumaiban éltek, és kb. Kr. után 373-ban érkeztek utoljára a Kárpát-medencébe. Az attól számított 28. évben a magyarok, a hunok és a többi nemzetségek maguk fölé királynak Etelét, s maguk tátosai közül főpapnak Buda tátost helyezék. Énekeink szerint Etele az égből fogant – „anyja azt állította, hogy születését megelőző napon álmában egy csodagyereket hozott világra, aki felállt, s akit az égből alászállt hadisten karddal övezett fel.” Etele, amikor felcseperedett, és meghallotta anyja álmát, tudta, világuralom vár rá, s ezt megerősítették a tátosok. Amikor Etelét királlyá emelték, akkor Buda tátos, a hun Etele magyar testvére már ott volt mellette. Nem sokkal később megvalósul az álom: „mondják, hogy egy közrendű szittya abban az időben, amikor a hunok a Dice mocsár környékén a gótok ellen harcoltak, egy üsző véres lábnyomait követve, egy a mezőn élével a földből kiálló fényes kardot talált, amelyet aztán Eteléhez vitt el.” Ez a kard a szittyák ősi hadistenének kardja, s így joggal gondolta Etele, hogy evvel az egész világ uralkodójává szentelte sorsa.21 Buda természetesen ezt megerősítette, de felsorolta az ősi intelmeket, elmondta neki, hogy a világkirály22 állapota nem abszolút, tovább kell menni. Beavatta Etelét a göncölszekér titkába, a mennyek birodalmába, hogy tudja, vele van az Ég és a Menny. Etele sorra aratja a győzelmeket. „Mi a magasságos isten bosszúja vagyunk” mondták a hunok. „Ő rendelt reátok ostorul, s csak akkor fogtok el bennünket, ha abbahagyjuk üldözésteket.” „Minden nép tudta, hogy a magyarok legyőzhetetlenek... és az isten általuk sújt haragjának ostorával igen sok országot” – mondták még később a magyarokra is. S Etele hunjainak nyilai nem tudtak nem találni, mint az ősidőkben. A Dunától keletre lévő összes területet Budára bízza Etele, és nyugatnak fordul. Buda többször inti őt... Etele váratlanul visszatér, és a Látó hegyen időző Budát megöli, és a Dunába dobja. (Később, a Kr. u. 1046-os pogánylázadás során, Vata hívei a Látó-hegyről [mai Szt. Gellért hegy] dobták le a velencei származású bencés szerzetest, Imre herceg nevelőjét.)23 Abban a pillanatban, hogy Etele Budát megölte, láthatatlan szálakon felbomlott a szittya birodalom. Etelét hamarosan megöli ágyasa,24 s ennél nagyobb szégyen harcost nem érhetett.
21 Ez a kard (a szó jelentésével majd később foglalkozunk) volt István királyunk kardja is, amikor ősi pogány természetmágia eszközeként használta: „Szent István kardja ősi forma szerint egyenes pengében végződött. Ezt a kardot ő a keresztény hit oly sok ellenségének legyőzésével a jövendő királyoknak szentelte, hogy hasonlóképpen használják. Sajátos magyar (pogány) szokás szerint a megkoronázott király Isten színe előtt, egy kiemelkedő dombon, ahová lovon ment fel, a négy világtáj felé sújtott ezzel a karddal, s a bármely irányból fenyegető ellenségnek ily módon üzent hadat”. De később is: „Volt (a magyaroknak) egy határozatuk, mely szerint – ha az egész közösséget egyformán érintő dolog történik, vagy ha az egész sereg készül hadjáratot indítani –, vérrel bekent kardot hordozzanak körül a hunok lakóhelyein és városaiban, s kikiáltó szava hirdesse: Isten szava és a közösség határozata az, hogy ki-ki jelenjék meg itt és itt... fegyveresen vagy ahogy tud, hogy meghallgassa a közösség tanácsát és parancsát. E szokás a hunok vagy magyarok között sértetlenül megmaradt egészen Géza vezér idejéig, aki Árpád fia Taksony vezér fia volt.” Ha mindezekből a keresztény elemeket levonjuk, akkor elénk rajzolódik az ősi hit, miszerint Árész–Mársz hadisten a magyarok-hunok kardjában-karjában testesült meg, s ez a természetmágiájukban is fontos szerepet játszott. A hadisten mindig csak egy népnek adja kardját: az a nép nagyobb volt minden másiknál. Hogy hogyan lehet ezt a kardot a hadistentől „megszerezni”? Ezt tudták a tátosok. 22 Az ind-árja mítoszokban ez a csakravartin (a kerék ura, a világkerék ura stb.), amit Sákjamuni Buddha is meghaladott. 23 A magyar ősi pogány hit és a kereszténység kapcsolatáról majd a tátosokról szóló fejezetben mesélek. Itt csak annyit, hogy a tejesutat, a hadak útját a kereszténység felvétele után Jézus útjának, Istenek útjának vagy néha Szent Mihály útjának – „aki lelkeket szállít” – nevezték. 24 Mások szerint Etele szeretkezés közben éppen úgy túllépte a mértéket, mint ahogy sok másban is. Egy ágyasával való közösülés és vágyának kielégítése után eleredt az orra vére, és mert hanyatt fekve aludt, a száján át torkába folyt a vér, ott megalvadt és légzését megakadályozván Etele halálát okozta. Hát nem éppen szép halál. De az is lehet, hogy ez már a gesta-írók elferdítése, hiszen Eteléről tudjuk, hogy bár hatalmas



12
Etele fia Csaba próbálta apja halála után a birodalmat összetartani. A bevezetőben hozott mondánk erről szól. Csaba az Őrségben hagyja az őr-öket, a Pilisben és a Börzsönyben az avarokat, a székelyeket pedig fenn a havasokban hagyta őrnek. Maga keletnek fordult rendet teremteni a lázadó népségek között. Csaba elveszett! De a székelyeket megsegítette az atya. Fényes sereget küldött, hogy ne vesszen el szittya-hun népe – halhatatlanok seregét a Hadak útján. Csaba megmaradt népét egy másik álom segíti vissza az ősi földre: Emese álma, amit Álmos születésekor álmodik. A tátos álomfejtő visszamutat az ősi földre, ahova később Árpád vezetésével vissza is térnek. Ezt nevezik honfoglalásnak. Az őröket és avarokat (a várókat) szétverve és kifosztva találják, egyedül a székely él háborítatlanul. Bejövetelükkor „vérüket pogány szokás szerint egy edénybe csorgatva törvényes esküvést tettek”, mint ahogy azt a szittya szokásokról írja Solinus: „a (szittyák) egymás véréből kortyolva szentesítik a szövetséget, nemcsak saját szokásuk, hanem a médeknél is alkalmazott gyakorlat szerint”.25 A magyarok visszatértükkor mindent szétdúlva találtak. Elhordták ősi mágikus szobrainkat. Arany szarvasainkat és arany turuljainkat, melynek homlokán drágakő ragyogott. Szétdúlták várainkat, megbecstelenítették szent helyeinket, szent fáinkat, szent árkainkat. Újra nekiindultak nyugatnak. Ez volt az ún. „kalandozások kora”. Európa minden fontosabb kolostorába eljutottak és mindent visszahoztak. Egyesek azt mondják, ma is megvan mindez a Pilisben. Etele és Buda, Hunor és Magyar késői ivadékai az utolsó állomása annak az ősi egységnek, amely minden időkben és minden népnél csak kivételes pillanatokban képes megvalósulni. A király és főtátos ősi egysége a kasztfeletti és kasztokon túli egységre utal, amely hosszú évezredeken keresztül biztosította a magyarságnak az isteni küldetés beteljesítésének lehetőségét. Etelénél ez megtört. A tátosok visszavonultak a magány rejtekébe. A magyarság életében még egyszer felvillan ez az ősi egység-állapot: Mátyás király és Kampo tátos idejében. Erről majd a tátosról szóló fejezetben mesélek. A magyarok eredetéről szóló mesém ezzel lassan a végéhez ért. Sok mindenről kellene és lehetne még mesélni, sokfelé ágazik a magyarság története. A szittya–hun, valamint a hunmagyar azonosság, úgy gondolom, nem kétséges senki előtt. A szittyákról (szkítákról) sokat lehet tudni a görögöktől és egyéb forrásokból, a hunokról szintén. A szittya nyelv hovatartozásáról még a XIX. században is heves viták folytak, mára azonban végérvényesen tisztázódott, hogy az indo-európai nyelvcsaládhoz tartozott, annak is az indo-iráni ágához.26 Vagyis árja nyelvet beszéltek, és minden valószínűség szerint rovásírásuk egyezett a hunok és magyarok által használt írással. A székelyekkel kapcsolatban írja Turóczy: „Ezek (a székelyek) még nem felejtették el a szkíta betűket, s azokat nem tinta és papír segítségével, hanem a botfaragás művészetével, rovásként alkalmazzák.” És tovább: „Mert e nép egy
fapalotákat építtetett vendégei számára, ő maga nemezsátorban lakott a paloták mellett. Tudjuk, hogy roskadásig voltak palotái arannyal, ezüsttel és drágakövekkel, arany tálakból etette és aranykupákból itatta vendégeit, ő maga fatányérból evett és fakupából ivott. Sokan úgy tartják, hogy halálát a tátosok idézték elő, Buda meggyilkolásáért. Mindenesetre temetése nem a szakrális uralkodók mintájára történt (vagyis nem piramisba temették, a magyaroknál földpiramisokat, ún. dombokat használtak erre a célra), hanem beavatottként hármas koporsóba és titkos helyen. 25 A méd szittya nép volt. 26 Mind ez idáig az indo-európai nyelvcsaládot két nagy csoportra osztották: a Kentum ágra (ahol az indoeurópai k-t változtatás nélkül k-nak, vagy egy ebből származó hangnak ejtik); és a Szatem ágra (amelyben az indo-európai k-t sz-nek ejtik). A magyar nyelv valószínűleg a Mag ághoz tartozna, ha volna ilyen. Most nincs, de ez még nem zárja ki azt, hogy nem is lesz. Változó világunkban minden elképzelhető. A szittyák beszélt nyelvét mindenesetre a Szatem ághoz sorolják.



13
része, amely az erdélyi területeken él, még ma is bizonyos jeleket vés fára, s e rovást betűkként használja.” Vagy Bonfinis „a székelyeknek szkíta betűik vannak: ezeket nem papírra írják, hanem igen rövid (igen röviden) fába vésik, s kevés jellel sok gondolatot foglalnak össze.” A szittyák beszélt nyelvét a szarmata és oszét (a mai iráni nyelvek egyike) nyelvekkel hozzák kapcsolatba. Az oszétek önmagukat allonoknak nevezték, ami az árja, ariana szavakkal áll kapcsolatban, akár csak az alánok nyelvét, akiket viszont az orosz évkönyvek jászoknak (magyarul íjászoknak) neveznek. Érdekes kérdést vetnek fel azok a vizsgálódások, amelyek az árja népek eredetmítoszainak összevetésére irányulnak. Az, hogy az ind és a zend árják mítoszai összecsengenek, ez triviális. De sok hasonló vonást találunk a magyar mesei elemek és azok között is, amiket az óiráni Avesztában, az oszétek nemzeti eposzában, a Kártokban, vagy az ind Védákban találunk. Az árja mítoszok mindegyike beszél egy hüperboreuszi népről, amely fenn északon, a sarkkörön túli vidékek lakója. A Méru-hegy északi lejtőjénél található a Tej-tenger, ami analóg a tejes úttal. Szinte mindegyiknél megtalálható az „arktikus származás” mítosza. Az északi sarkkörön túli eredet metafizikailag abba az irányba mutat, ahol áll a föld, ahol a szamszára örvénylése megszűnik. Itt szállt alá a hüperboreuszi nép a sarkcsillagról, és innen is emelkedhet vissza oda. A sarkcsillag a „soha le nem nyugvó csillagok” vezércsillaga. Lehetne még beszélni arról, hogy a magyar nyelven belül milyen hasonlóságok vannak a szanszkrittal, erre majd a későbbiekben kitérek. Kőrösi Csoma összeállított egy kétszáz szóból álló szógyűjteményt, mellyel bizonyítottnak véli a kiejtett szanszkrit és magyar közötti azonosságot. Szógyűjteményének végére odabiggyesztette: „Materiam dedi, formam habetis, quaerite gloriam si placet.”27 Vissza kell még térjek Nemeréhez és a Hunor–Magyar testvérekhez, mert mint mondtam, van egy olyan elképzelés is, hogy Hunor és Magyar nem Nemerétől, a gigásztól származik, hanem éppen úgy, mint Romulus és Remus, közvetlen isteni, vagy esetünkben atyai indíttatás során egyenesen az égből jelentek meg. Talán Nemere neve (nem erre) is azt sugallja, hogy ne a vízözön előtti ősöket tekintsük elődeinknek, hanem az atyát magát, aki megtestesült Hunorban és Magyarban, hogy mint isten ostora irányítsa és terelje népeit az igaz útra. Hogy melyik a helyes leszármaztatás, azt döntse el az olvasó maga, tetszése szerint. Itt a mese vége, fuss el véle. Legközelebb a kétszerszületettekről, a tátosok és harcosok rendjéről fogok mesélni.
***
Csak egyetlen örök, változhatatlan törvény van, amely minden népet minden korban vezet. Aki ezt a törvényt nem követi, megtagadja önmagát, megveti az emberi természetet, és ezzel a legnagyobb büntetést méri magára, még ha meg is menekül attól, amit az emberek büntetésnek neveznek.
***
A valóban hasznos, valóban jó és ezért valóban nagy: mindig egyszerű.
27 Kőrösi Csoma Sándor dolgozatai. XXI. közlemény.



A TÁLTOSTUDAT VÁLTOZÁSAI
BAKOS JÓZSEF
I.
KI A TÁLTOS?
Először arra gondoltam – és ez már korunk önkéntelen reflexe –, hogy átolvasom az idevonatkozó irodalmat, összevetéseket teszek, à la komparatív vallástörténet, jegyzeteket, kivonatokat készítek, meghivatkozok néhány tudós tekintélyt, és így próbálok utánajárni, ki is volt a táltos. Vagyis a tudomány módszerét és paradigmáját próbálom követni. De ez nem elég. Ez csak a táltos holtteteme lenne. Olyan élettelen és absztrakt és valótlan, mint a tudós, a modern ember, a világmolluszk. Azután elhatároztam, hogy nyugodtan szubjektív leszek, s arról fogok beszélni, nekem mit jelent, mit is jelenthet a táltos, itt és most, a pazar jelenben, hiszen a szubjektum előbbutóbb a világ centrumában tételezi magát, sajátos filozófiai–tudati gravitációja folytán. A számára való világhorizontban. De ez sem elég. Ez csak önkény lenne – Hamvas szavaival. Végül be kellett látnom, itt a táltos a főszereplő és nem én vagy a tudomány, és a táltos szempontjából kell elgondolkodnunk. De úgy, ahogy a táltos teszi. Ehhez pedig táltossá kell lennünk valamelyest. Nem gondolkodásának rekonstrukciójáról van szó, mert akkor máris elfogadtunk egy olyan vonatkoztatási rendszert, mely re-konstruálásával, bizonyítási eljárásaival feltételez egyfajta (talán lehetséges) múltat. A táltos pedig nemhogy nem bizonyít, de még a végső visszavezethetetlen adottságok evidenciális alapját sem tekinti megrendíthetetlennek, hiszen az e - v i d e n c i a a szemlélet–szemlélés értelmében próbál kényszerré válni. Holott a szemlélet tévedései már az ókori filozófiában is közhelyeknek bizonyultak, de még az olyan közvetlenül önevidensnek gondolt tételek, mint a matematikaiak (pl. a rész–egész reláció felborulása a végtelen halmazokban, a szomszédság fogalma stb.) is szabadon oldódnak–szilárdulnak, a tudatállapottól függően... A táltos „igazságelmélete” inkább úgy fogalmazható meg, miszerint, ha a tűzről akarsz valamit tudni, égned kell. A táltos végül is csak akkor érdekes, ha nem a múlt, hanem a lehetséges és lehetetlen jövők embere. De úgy, hogy a jelenben, az örök adottságként létező jelenben köti át a múltat a jövővel, táltos-múltjait táltos-jövőivel. A tudományt művelő tudat nem az a tudat, amely belehelyezkedhetne oly gyökeresen más indíttatású, működésű és célú létezésekbe, mint a törzsi embereké, Castaneda Don Juanjáé, a mágusé, az alkimistáé – és a táltosé. Talán ráláthat, saját tudása szerint, de nem élheti ezeket a létmódokat. A helyzet korántsem bonyolult, sőt egyszerű, a tudományt illetően. A táltos ugyanis nem korának, közösségének értelmiségije. Ha pap, akkor valami nagyon más módon az, mint korunk lélek-adminisztrátorai és egész biztosan nem a devalvált–szekularizált, tudatát a létharchoz igazító, egyrészt túlcizellált, másrészt bestiális: tehát a ravaszság, az okosság terén megmaradó „értelmiségi”. Hogy egy egészen lebárdolt példával éljek e helyütt: a sámán meglehet – sohasem olvasta Mircea Eliade és mások műveit a sámánizmusról, de azért megjárta az alsó világot és felkapaszkodott az életfán a felsőbb világba is. Ahogy Buddha is kénytelen volt megébredni a buddhizmus irodalmának ismerete nélkül...



2
A táltos, a mágus, a misztikus nem tételez ki előre egy valóságot, melyet tanulmányoznia kellene, melyhez azután vonatkoznia lehetne. Ezért a táltos célja, a táltos mint életfeladat a releváns, melynek csak szűk – talán nem is központi – szelete gondolkodásának minősége. A táltos számunkra valóan sem volt, hanem lesz. Mert ebben a megközelítésben, ha nem lesz, nem is volt soha; abban az értelemben „nem volt”, hogy mint puszta intenzitás-nélküli, minőségtelen, színtelen árnyalak, papirosfigura bolyonghat csak a történettudomány Hádeszében. Abban az értelemben, hogy akkor tudatunk devalvált–modern tudat marad, nem lépi túl saját köreit, a világtükröt alkotó, Ouroboroszként saját farkába harapó tudatköreit. Neveltetését, logikáját, lehetetlenjeit, a törvényeket, mindazt, ami Másként önnön posszibilitása. Reflektált, tehát erőtlen, kivetítő, tehát élettelen, a van-nak és logikájának nem szuverén ura–teremtője, hanem magára mindezt rabláncnak alkalmazó tudat marad. Úgy látom tehát a táltost, mint emberi minőséget, mint valakit, és nem mint valaminek valakijét. Mint köztünk és a ch’an buddhisták által „eredeti természetünknek” nevezett állapot közötti villámló, sárkánylovagló útonlevést. Ennek az útonlevésnek egyik minőségét. Ezért nem hiszek abban, hogy kellene lennie táltosizmusnak, mint egy jól definiált tannak, irányzatnak a többi mellett, mint egy vallásnak, világképnek, létszemléletnek stb. a többi vallás, világkép, létszemlélet stb. mellett. A táltos többé-kevésbé mindenhol, mindenkiben jelen van, néha egész sokat sikerül megvalósítani belőle, „foggal születik”, harapósra vált valaki, azaz néha előlép egy-egy ember, aki „megtáltosodik”, a környezet, kor, nevelés ócska nyűgei ellenére kétségtelenül táltos: tudata ama tűzparipa, a „szárnyas ló”–Pegazus, táltos paripa lészen. S mert elsősorban nem vallásról van szó a vallások előtt vagy mellett (persze ez is, de csak post festum), ezért vannak minden vallásban papok, hívek, kísérletezők, sőt egész „szellemiségek”, melyek táltossággal telitettek; táltos volt Dzselál ed-Din Rúmi, mikor az égitestek nyomán forog körtáncával, és így halad előttünk, vezérli őket, sőt maga is égitestekké válik, mint mindig is volt, világgá válik, a forgó-zengő, táncoló létezéssé lesz; táltos az az alkimista, aki tudatában végrehajtja a projekciót, az örök áldozati aktust, széttagolja magát – mint az örök ember, hogy lehessen a világ –, hogy arany, arany lét, arany tudat, arany tudatosságbani másodszori megszületése legyen; úgy tagolja magát szét, mint a garaboncot beavatásakor a forgó kaszák sora. De táltos Keresztes Szent János, aki a lélek sötét éjszakáival (az érzékek, a szellem és Isten éjszakájával) megjárja az alsó világot, oly mélyre, hogy tovább már nem lehet, és felszárnyal a felső világ fölé is, oly magasba, hogy tovább már nem lehet, az Istennel való unióig. És horribile dictu, táltos az az Aleister Crowley, aki volt olyan szabad még a mágikus tradícióval szemben is, hogy valami tengerésznóta-félét használjon invokációként, hogy az elragadtatásában, erőkitörésében elősegítse. És a dolog tökéletesen működött, igazolva, hogy az erők, a létállapotok, az emberfölötti és emberalatti entitások az ember tudatállapotai. S táltos az az ösztönösen lázadó fiatalember is, abban a mértékben legalább, amennyire megsejt valamit abból, hogy majdnem mindig és mindenki és mindenfelől hazudik. És ha nagyon erős benne a születéssel, a kozmikus genézissel hozott táltosszem, a második látás, talán megérti azt is, hogy a világméretű hazugságháló (abszolút konzisztens, teljességgel önelégséges!) ősforrása saját maga. Még Teilhard de Chardin, a tudós tudatú, unalmas Pósa bácsi kettő is észrevette azt az alapvető megosztottságot, ami kétféle gondolkodás, de alapjában kétféle létmód, persze kétféle szellemi ember, osztályozására késztette: a „jogászi” (–teológiai, amennyiben diszkurzív–racionális) és a misztikus (–teosophiai, amennyiben sophiatikus) alkatára. E döntő felosztás – mondhatnánk „miként a pásztor elválasztja a juhokat a kecskéktől” után természetesen már szabadságunkban áll a táltos további specifikációja, hogy miben is



3
fog különbözni a kabbalista extatikustól, a taoista yogitól vagy éppen a szibériai sámántól. De itt is azt kell keresnünk először, hiszen ez felel meg a táltos gondolkodásának is, ami összeköt és nem azt, ami szétválaszt. De akár nézzük meg az Evangéliumot. A szeretet központi helyzetét nem óhajtjuk vitatni, pusztán azt, ahogyan és ahová le-értelmezték, pszichikai és szociális meghatározottságát domborítva csak ki. A legalapvetőbb torzítás, hogy metafizikai és persze ontológiai rangú erőből érzelemmé transzformálták, s máig igen kevés világosan látó gondolkodó tett különbséget a szeretet princípiuma és a szeretetnek gondolt érzelmi komplex között. Ez éppoly torzítás, mint az, ami a szimbológiai, sőt misztikus olvasat helyett csupán etikai vagy metaforikus olvasatot hajlandó, vagy képes figyelembe venni. Utóbbi alapján persze képtelenség igazán megérteni Jézus olyan kijelentéseit (kerülik is ezeket felettébb!), mint példának okáért: „Kövess engem és hagyd, hogy a halottak temessék el az ő halottaikat.” „Ne gondoljátok, hogy azért jöttem, hogy békességet bocsássak a földre; nem azért jöttem, hogy békességet bocsássak, hanem hogy fegyvert. Mert azért jöttem, hogy meghasonlást támasszak az ember és az ő atyja, a leány és az ő anyja, a meny és az ő napa közt... Aki inkább szereti atyját vagy anyját, hogysem engemet, nem méltó énhozzám; és aki inkább szereti fiát vagy leányát, hogysem engemet, nem méltó énhozzám.” Mert úgy tanított, mint akinek hatalma van, és nem úgy, mint az írástudók... S mert noha apokrif (de mihez képest?), de jobban megvilágít egyet-mást az ún. „János-akta Krisztushimnusza”, szó szerint világol, sugároz és fénylik, mint a „benső ember”, ama „fényember” (anthroposz foteinósz) ez az extatikus, révült, mámoros, ez a majd’ sámánisztikus, mondhatnánk majd’ táltos-repülésű varázsdal:
„... Aki nem lejt táncot, nem tudja azt, ami van Ámen Menekülni akarok, és maradni akarok Ámen Ékesíteni akarok, és ékeskedni akarok Ámen Egyesülni akarok, és egyesíteni akarok Ámen Házam nincsen nékem, és házaim vannak Ámen Helyem nincsen nékem, és helyeim vannak Ámen...”
„... Aki követsz engem a tánc lejtésében, Lássad meg magadat bennem beszélőben...”
És ha elképzeljük mindehhez azt a ritmust, azt a teremtő hangorkánt, azt a kozmoszzenét, szférák harmóniáját, amely szférák, amely kozmosz mindig az emberben van, és amely hang alkotja egyébként az alapját a sámán-dobolásnak, a varázsló inkantációjának, a mantráknak, vagy ez áll a mewlewi dervisek muzsikája mögött is, nos, akkor és csakis akkor tapasztalatot nyerhetünk: azonosulhatunk azzal a ritmussal, ami a táltostudat alapfrekvenciája is... De nem a táltos-tudatban állva gondolkodva, csupán arról (és nem abban) lehet tudomásunk, hogy ez az emberi alaptípus, alapirány (rossz szó: absztrakt, kategorizáló és nomen est omen: tipizáló), ez az Ember szülötte a Földnek és Égnek, testvére a négy elemnek, barátja a fáknak, füveknek, kristályoknak, köveknek, állatoknak, vizeknek, szikláknak, hullámoknak, fényeknek, alkonynak, hajnalnak, az erdő, a puszták, a hegyek zajainak, villéknek, tündéknek, sőt tán még a lúdvércnek is. S íme, máris elvétettük! Mert például, mikor elemet, elementumot mondunk, ezt azzal a háttértudattal tudjuk, amely túlhaladt már az elementumokat megalkotó–elvonó görög, de általában ókori gondolkodáson, ami túlhaladta a világhíres demokritoszi értelmezést, ami értelmezésként



4
már nem világtudat: „A természet örvend a természetnek, a természet legyőzi a természetet, a természet uralkodik a természeten.” Itt már a természet, a physzisz nem az a hasadás-, dichotómiamentes plénum (íme, alig tehetünk mást, folyvást ilyen fogalmakban kell a fogalmiság-előtti – szó szerint pre-koncepciózus – feletti lét és tudatállapotokra, léttudatra utalnunk), ahol a sámán, de a táltos és a mágus is beleveszejtheti lelkét, a manát, a ká vagy bá, po vagy hun lelkeit ama világba, de vissza is nyerheti, oly átjárható még világ és lélek, táltos és minden más, a másság, között a határ. Mivel abban az univerzális tudat-világ-ban él, ami indifferens totalitás (hú!), ami felfelé (mert időben az eredet felé) haladja meg a szubjektum–objektum elválasztottságot, ezért nem lehet azonosítani a gyermeki tudat korai fázisaival, vagy a törzsi létállapotokéval, mert ezek inkább regredeáltak, semmint az originalitás felé reintegráltak. Némi analógia természetesen van ezek között, de ez nem azonosság. Ezért nem fordulhatunk a lélektan, néprajz stb. azon ágaihoz, amelyek utóbbiakkal foglalkoznak. Mert egyetlen Égatya és egyedülálló Földanya egyetlen elsőszülöttje (a filius regius, mint monogenész, amint az alkímia ismeri) lehetséges csak, aktuálisan mindig az, aki megvalósítja a táltosságot. Az originalitás így nem egy absztrakt időkontinuum mentén visszaáramolva ragadható meg, valamiféle teremtésként és születésként, hanem idő- (tér) és fogalomfeletti jelenlét, hierarchiába rendezett, genetikus genézis, folyton létrejövő, de mégis egyetlen szinguláris, történelemfeletti1 pillanatban születő Világvarázslóé. Az ilyen kiváltságos, a történelemben is megnyíló pillanatokat nevezi az indiai, a buddhista filozófia ksaná-nak, Eliade Illud tempus-nak nevezte, és így ír: „A vallásos ember szemében a térhez hasonlóan az idő sem homogén és nem is állandó... A szent idő lényegénél fogva visszafordítható; voltaképpen mitikus ősidő, melyet újból jelenvalóvá tesznek.” (Ih.: A szent és a profán, Bp. 1987, Európa, 61. o.) Ahogy az embert a tűz, víz, föld és levegő alkotja – s nem csak az alkímia „filozofikus emberét” – és ahogy e földi emberben rejlik az égi, a fény-ember, Epimetheuszban Prometheusz, úgy rejlik minden emberben a táltos. Mert a táltos nem az elemeknek (elementumoknak) testvére, hanem ennek a tűznek itt, a fák ölelte tisztáson, s ma este, ennek a gyorsan rohanó pataknak, vizének, eme szénaillatú levegőnek és ennek a fekete erdei humusznak, amin két lábbal áll. Ezek alkotják őt magát is – itt és most, de ez nem időszakasz vagy tartam, hanem mindent magába foglal – mert ő maga is más és más, ahogy más és más világgal ölelteti körül magát. Más lesz a pusztában, más lesz a városban, más lesz a tengernél, mert más víz, tűz, levegő, föld az a világ, és azon önmaga. Holnap már másik tűz lángol, egy másik „ugyanitt”-ben, mert az a láng már bükkágakból lángol fel, vörösebb, sziszegőbb láng, és a tajtékos víz is más – mert ím, legalább engedjük meg, hogy a herakleitoszi „mindig más (világ) folyam” sem csupán logikai vita tárgya lehet, hanem őrzése a világ kvalitatív látomásának, hogy minden egyedi, sőt személyes, „minden istenekkel van tele”. És ez messze nem nominalizmus vagy arra való képtelenség, hogy felismerje a közöset és azt kiemelje. Mert a tűz mindig jelen van azért minden lángban, és a többi is mind. Hanem mert ismeri–éli és megkülönbözteti, mint barátait, ezt a mai tüzet, patakot és a holnapi lángot, tavat.2 Tudja, hogy személyiségek. Személyesség van a kapcsolatban és nem durva empirizmus. De nem is perszonalizmus, nem reakció valami más teóriára, nem dialektikus lépcső megelőző eszmékre. Olyan személyesség, mint amikor kezet fogunk, és azonnal tudjuk,
1 Azt, hogy archaikus, értsük immár úgy, hogy nem időben ősi. 2 Ahogy pl. az északi népek nyelvében a hóra, jégre – állapotuktól stb. függően – sokkal több név van, mint a velük kevésbé „élő” népekében.



5
kivel, és ezzel még nem gondoljuk, hogy perszonalista filozófusokká váltunk, csak mert nem „tollatlan kétlábú emlősként” határozzuk meg felebarátunkat. Nincs is értelme absztraktról és konkrétról, énről és nem-énről, egyről és másról értekezni, mert ez a kő, melyet most felemel, elsősorban nem „kő”, hanem ez és ez, aki visszatud engem..., mint olyat, aki most ezt tevő. Odalép a szilfákhoz, és bennük nem a szilfaság vonása a fontos igazán, hanem hogy ő adja azt a füstös, narancsszínű lángot gallyaival, és amott az a fűz, mely lázra kérgét. Olyanok, és úgy adnak és vesznek, mint ahogy a harcosok kiáltása más és más, a nyilak röpte is bélyeg, nincs is tán más világ, mint ez a végtelen sűrű szálú adás–elfogadás szövet: tapasztalatot, valóságosságot cserélnek, az egyetlen Egyen belüli dinamikában, és mégis, senki össze nem tévesztené őket. A személyessé tevő Önmaga a személy mindig, és nem a személy ilyen-olyan attribútumai. A három törzsre ágazó tölgy nem a hármasság miatt, nem kérgének színével, textúrájával, nem azzal lesz személyessé a táltosnak, hogy három nappal előbb bontott levelet idén, mint a szomszédja. Hanem mert most egymásra pillantanak. Mert azonos–más vele és minden létezővel. Ahogy a táltos adandó alkalommal tölgy lesz, fehér ló, sólyom vagy kóbor lélek, és ez nem annyi, hogy ne lenne ugyanakkor a táltos. Büszke logikánk itt csődöt mond, mert hiszen az olyan önevidens axiómákra épül, melyek a táltostudatban messze nem evidensek és nem is nem-igazak, mert ezek is még ahhoz a játéktérhez tartoznak, melyhez a logika. Sokkal inkább lényegtelenek, érvénytelenek vagy érdektelenek, intenzitás-hiányosak. Emlékezzünk csak Hamvas Béla nyelv-, egyben tudat- és genezis-hierarchiájára: ebben a köz- és tudományos nyelv, tehát a logikum kikristályosodott formái is, a legalsó, legutolsó lépcsőn állanak. Ebben a gondolatkörben pedig úgy kellene elképzelnünk a táltost, hogy bár ha nem is a legelső, de a második, a teremtő logosz (a logikum ellentéte!), az ősnyelv fokára emelkedik vissza, megelőzve még a mítoszt is. Ez az ősnyelv nem szemiotika, szemantika és főként nem kondicionált szintaxis, inkább ezeket uraló, minden helyzethez egyedi megnyilatkozást kibocsátó fluxus. Varázsnyelv. Talán így érthető a madarak, fák, állatok, az istenek, sőt az Ég és Föld beszédét megértő, a sziklák, folyók énekét hallgató sámán-, mágus- vagy táltosképesség rejtélye is. Ebben a világban nem az ember mondja csak a nyelvet, de a nyelv is mondja az embert... A modern ember felettébb büszke racionalitására, józan eszére, hogy „nem dől be”, mint mondani szokták, végső soron, hogy „de hát ez evidens!” Csakhogy éppen ebben nagyfokú „bedőlés”, nagyfokú naiv realizmus, „kívülről irányítottság”, a modern ember manipulált mivolta nyilvánul meg, még ha ő maga ezt nem is látja. (Mert a „látás” veszett el számára.) Mert az evidencia önmegalapozottként, vagy olyanként, ami a világ tovább vissza nem vezethető alapjaira épül, mégiscsak Másság-ként erőlteti magát az emberre. Holott azt a világot, azt a másságot az ember akarta, hogy legyen és ilyen evidens legyen. Sok esetben talán azért, mert nem bírja elviselni a szabadság abysszoszát. És szólott, hogy legyen evidencia, evidens világ.... Világos lesz ezek révén, hogy az olyan leírás- és értelmezés-kísérletek az olyan, s hasonló, lét- és tudatállapotokra (mint alternatív tudatállapotok, „álomidő” törzsi tudatállapota, „gyermeki” psziché, deliráló tudat stb.), mint a Levy-Bruhl-féle „participation mystique”, az ún. bricolage-logika, tudati „Kinderparadise” (mint Rickert nevezi), „left-hand thinking, right-hand thinking”, vagy a William James-i misztika-kutatás, panpszichizmusnak, hylozoizmusnak nevezés stb., stb. korlátozott érvényességűek vagy egyenesen értelmetlenek törekvéseink alapján. Mert lehet, hogy a dualitások világa súlytalan, derealizált, mondjuk ki: valótlan, mégis a valótlan dualitáson belül a dualitás azért szakadékká, áthidalhatatlan szakadékká mélyült: itt tényleg nem mindegy, hogy „Idd ki vagy vidd ki...” Itt nincs kompromisszum a világ noumenális (misztikus-táltosi) és fenomenális („reális”, mindennapi) szemlélete között. Mert meglehet „Valójában a Sárkányölő és a Sárkány, az



6
áldozatbemutató és az áldozat egy akaraton vannak a színfalak mögött, ahol az ellentétek még nem polarizálódtak, de halálos ellenségek a színpadon, ahol az istenek és a titánok örökké tartó háborúja folyik.” (A. K. Coomaraswamy: Hinduizmus és buddhizmus, Bp., Európa, 1989., 12. o.) Igen, a táltoskutató nem táltos; sem fekete, sem fehér táltos. Az elektroenkefalogrammal vizsgált yogik, vagy zen-szerzetesek tudata és világa lényegileg más itt a színpadon, mint a diagramot leolvasó és így-úgy értelmező tudat és világa. „A csizmaszárat vakarja, holott ő viszket...” (Kommentár „Szaraha Királyi Éneké”-hez, USZÓ 5. Buddhista Misszió, Bp. 1988., 26. o.)
*
E szemlélet alapján, a következő folytatásban a modern ember és a táltos logikája közötti eltéréseket taglaljuk: közelebbről.
***
Mikor leszel már nem testi, hanem szellemi ember? Mikor fogod megérteni a mindenkihez való szeretet boldogságát? Mikor fogod magadat az élet megértése útján megszabadítani a szenvedéstőt és érzéki vágytól anélkül, hogy boldogságodhoz szükséged volna emberekre, akik életükkel vagy halálukkal szolgáljanak téged? Mikor fogod megérteni, hogy az igazi üdv hatalmadban van, és nem függ sem a természet szépségétől, sem más emberektől?



MISZTIKUS YOGA
KACZVINSZKY JÓZSEF
AZ ELMÉLYEDÉS TUDOMÁNYA*
A rádzsa-yoga – a királyi yoga – útja az elmélyedésen át vezet.
A rádzsa-yoga szempontjából a lélegzés-szabályozás csak egyszerű eszközt, előkészítő eljárást jelent – a yoga negyedik tagozatát – melynek célja nem az állandó érvényesülés biztosítása, hanem egyedül az akadályok kiküszöbölése a yoga ösvényéről, az elmélyedés megvalósításának útjából. Minden önös érdek és az azokból fakadó életművészet gyakorlása csak hátráltatná a rádzsa-yogit a célja elérésében. A yoginak tudnia kell, hogy az ember még akkor is érdekből cselekszik, tehát helytelenül, ha nem is törekszik éppen jelentős sikerekre, hanem mindössze a sorsát igyekszik javítani, távol tartván magától a rosszat, a bajt, megakadályozván minden veszteséget, mely a külvilágban érheti. A rádzsa-yogi ezért még ebben az értelemben sem használja fel soha a yoga terén szerzett tudását és képességeit. Számára a lélegzés-szabályozás nem az életnek, hanem ellenkezőleg, éppen a léthezkötöttség megszüntetésének az eszköze lehet csupán. A kétféle lüktetés határvonalán keresi és találja meg a közömbösséget. Minthogy pedig a közömbösség nem életuntság, ezért a rádzsa-yoga mindent szívesen vesz, ami éri, akár jó, akár rossz az, akár kedvező értelemben befolyásolja énjének a külvilággal való kapcsolatát, akár kedvezőtlenül. Minden törekvésével csupán a kundaliní-erőpárt – öntudatának „tüzét és erejét”1 igyekszik följebb és följebb emelni, tudata és belső-énje területe fölé. Ameddig ébren van, addig az ébrenlét világához igyekszik alkalmazkodni, amikor pedig alszik, az álomvilághoz. Befelé-fordulásának gyakorlatában azonban, az ébrenlét és álom határvonalán, mindkét világot maga mögött hagyja, megvalósítva öntudata kiemelkedését a Természet valamennyi megnyilvánulásának köréből. Amikor felszálló öntudata elhagyja a tudat területét, akkor megszűnik minden kapcsolata az érzékeivel, illetőleg érző- és cselekvő-képességeivel. Ezáltal eléri és megvalósítja a yoga ötödik tagozatát (pratjáhára). A belső-én szintjén álló öntudatának azonban még akkor is fennmarad a gondolkozó-készséggel való kapcsolata, minthogy a gondolkozó-készség nemcsak a tudatnak, hanem a belső-én csakrájának is egyik tényezője. A gondolkozó-készséggel való kapcsolat csupán akkor szűnik meg, amikor a felszálló öntudat már a belső-én csakráját is elhagyja. (E ponton éri el az öntudat az altudat területét.) Az elmélyedés első fázisában négy lépéssel érhető el, hogy az öntudat egyrészt elszakadjon a gondolkozó-készségtől, másrészt a karakter tényezőjétől is függetlenné váljon, és így az altudat középpontjában – a megnyilvánulás határvonalán – állapodjék meg, szusummá tengelyében. Az első lépés: a képességek megnyilvánulásaitól függetlenné vált, összpontosított gondolkozás megvalósítása (a). A második: e gondolkozás megszüntetése (b). A karakter ekkor már csupán az altudat területén nyilatkozik meg; ilyenformán azonban még létrehozza a pusztán elvont fogalmak körében végbemenő kombinációkat, melyek a gondolkozó-készségben még megindítják az elvont gondolkozást (c). Az utolsó lépés: ennek
* Részlet a szerző KELET VILÁGOSSÁGA című műve III. kötetéből. 1 Az öntudat tüze: a Lélek világosságának a Természetbe való beáradása (siva). Az öntudat ereje pedig: a Természetből fakadó reakció, az öntudat tüzének az ABSZOLÚTUM felé törekvő, a Természetből felmerült és a Természet által táplált ereje (sakti). – Voltaképpen a kettő: egy és ugyanannak a lényegnek a megnyilatkozása.



2
az elvont gondolkozásnak is a megszüntetése (d), mely egyértelmű a karakternek is – mint tényezőnek – a teljes közömbösítésével. Ekképpen emeli fel az elmélyedés az öntudatot: a megnyilvánulás határvonalára. Megvalósítván a kundaliní-erőnek ugyanazt az emelkedését, melyet a puszta lélegzésszabályozás is végbevihet, helyesebben: lehetővé tehet az elme területén. A lényeges különbség a kétféle eljárás eredménye között abban áll, hogy az elmélyedés első fázisa – dháraná – a gondolkozás kezdeti összpontosítása révén, az elme beállítottságát bizonyos meghatározott irányban rögzítve, mintegy irányt szab az elmélyedés során végbemenő szubtilis tapasztalatoknak is, míg ezzel szemben a puszta lélegzés-szabályozás mindössze idá és pingalá lüktetésének a közömbösítése révén – az elme valójában „rendezetlen” területeire emeli fel az öntudatot. Míg tehát dháraná – vagyis a tulajdonképpeni elmélyedés első fázisa – mindenkor valamely meghatározott rendű, szubtilis belső megismeréshez vezet, addig a pusztán lélegzés-szabályozással felemelt öntudat – idá és pingalá középvonalán – lehetséges, hogy csupán az álomtalan mély-alvás állapotát éri el. Az álomnélküli mély-alvás ugyancsak az ébrenlét és álom határvonalán megvalósuló harmadik állapot (szusupti): éppúgy, mint az az állapot, amelyhez dháraná gyakorlata vezet. A rendezetlen elmében azonban, melyet nem készített elő az elmélyedés első tagozata, olyan végtelen irányú és mintegy szétszórt megismerés állhat elő, melyet az öntudat, amikor visszasüllyed a tudat területére, még nyomaiban sem tud magával hozni és átvetíteni a tudatba. Ilyen esetben a „harmadik állapot” (szusumná vonalán) az álomtalan-alvás állapotának tűnik fel, emberi szempontból nézve. Valójában az álomnélküli mély-alvás is a legmagasabb rendű elmebeli állapot. A legmagasabb fokú tényleges megismerést azonban csakis a befelé-fordulás, illetőleg az elmélyedés megfelelő gyakorlata hozhatja meg! Mert a lélegzés-szabályozás megvalósíthatja ugyan az öntudat fölemelkedését a csakrák tengelyében, de már a tökéletes-megismerés kibontakozása, valamint a Természet áthidaló-megismerése stb., sohasem jöhet létre az elmélyedés előzetes megvalósulása nélkül! Látni fogjuk, hogy a királyi-yoga útja valóban az elmélyedés egyes tagozatain át kell, hogy vezessen – a megismerés végső fokához – az abszolút tudáshoz. Az elmélyedés három tagozatának a tényleges megvalósításához azonban nem elegendők pusztán technikai vonatkozású ismeretek, hanem feltétlenül szükségünk van a háromféle alakulás (parináma) alapos ismeretére is, megértvén, hogy éppen ezek az alakulások jellemzik az egyes állapotokat és tagozatokat az elmélyedés terén. Különben sohasem tudnánk tájékozódni a földhöz-kötött ember számára tökéletesen idegenszerű tapasztalatok között, föl sem ismernők azokat, és főként nem volna mire támaszkodnunk, hogy öntudatunkat biztonsággal megtarthassuk egy-egy elért, szokatlanul magas szinten. Semmiféle befelé-fordulási kísérlet sem vezethet a tényleges elmélyedéshez mindaddig, amíg meg nem értjük és át nem tekintjük e háromféle alakulásnak az elmélyedés három tagozatával való kapcsolatát. Mindazok az utasítások tehát, melyeket eddig adtunk, vagy melyeket a yoga irodalma nyújt általában az elmélyedés gyakorlatát illetőleg, csak akkor válnak felhasználhatóvá és teljessé, amikor kiegészítjük azokat a három alakulásra vonatkozó gyakorlati ismereteinkkel.



3
Fel kell ismernünk, hogy dháraná állapotának a dharmikus alakulás, dhyánáénak a jelleg alakulás, szamádhi, vagyis a tulajdonképpeni elmélyedés állapotának pedig az állapot alakulás a jellemzője!2 Mindezt legegyszerűbben úgy világíthatjuk meg, ha gyakorlati példák keretében mutatjuk be a megfelelő összefüggéseket és magát az elmélyedést. Feltéve, hogy a tanítvány már begyakorolta és megvalósította életében a yoga első öt tagozatát – a tilalmak, a követelmények megtartásának, a helyes ülésmód elsajátításának, a lélegzés-szabályozásnak és az érzékeknek (a képességeknek) a külvilágtól való függetlenítésének az öt tagozatát – ezúttal mindjárt ott kezdhetjük a tanítvány tapasztalatainak az ismertetését, amikor az elmélyedés első fázisát, dháranát igyekszik megvalósítani elméjében. Tegyük fel, hogy e célból, megnyugtatva testét és lélegzetvételét, keresztbetett, maga alá húzott lábbal ül a földön, kiegyenesített gerinccel, hátával egy fatörzsnek támaszkodva, térdein pihentetve két kezét. Tekintete, szem-magasságban, a szemközti fa durva kérgén pihent meg. Egészen jelentéktelen, közönséges tárgyat óhajt választani elmélyedése tárgyául. Arra a fakéregre gondol, amelyet maga előtt lát, aztán amint észreveszi, hogy egy hernyó kúszik fel a fán, a hernyóra összpontosítja egész figyelmét és gondolatait. Egyelőre megfigyeli, színét, mozgását, alakját, vagyis mindazt, amit láthat, tapasztalhat rajta, azután behunyja szemét és maga elé idézi képzeletében a hernyó képét, olyan élénken és olyan tisztán, hogy valósággal még összetekeredő testének puhaságát is érzi, tapintja, és nemcsak látási benyomásaival fogja fel. Egyetlen olyan gondolatot sem enged felmerülni tudatában, mely nem a hernyóra vonatkozik. Közelről szemléli, tenyerére veszi és mintegy megforgatja maga előtt, – gondolatban. Megfeledkezik minden egyébről, mintha a hernyó volna az egyetlen valóság, az egyetlen észlelhető és tapasztalható tárgy a külvilágban. Valamennyi benyomása, mely a tudatában támad, a hernyót varázsolja az érzékei elé, oly tökéletesen és oly nagy elevenséggel, hogy a tarka színű, lassan mozgó puha test lassanként betölti tudatának az egész világát. Minden benyomása a hernyóban él, minden gondolata a hernyó mivoltából indul ki és abba is tér vissza. Szavak kísérik a gondolkozását, mint ahogy a tárgyi külvilágban is az ember minden tapasztalatát rendszerint a belső, hangtalan beszéd festi alá. De valójában nem érzékel és nem cselekszik, képességei függetlenné váltak a külvilágtól és közömbösen szunnyadnak a tudata mélyén; ami lát és amit érez, az mind csak puszta gondolat – a gondolkozó-készség önálló funkciója –, mely nem áll kapcsolatban a testi szerveivel. Összpontosított gondolkozás ez, melynek gondosan megőrzi határozott irányát, elcsöndesítve és már a felbukkanása pillanatában visszahúzódásra kényszerítve minden oly ösztön-megnyilvánulást, emléket és hajlandóságot, mely eltéríthetné ettől a felvett iránytól. Nincs más megnyilvánulás számára, mint csupán a szemlélete gyújtópontjába fogott hernyóé. Addig hagyja kibontakozni azt, míg egyre fokozódik gondolatainak az élénksége, míg egyre jobban átéli a hernyó szemléletét. Aztán, a csúcsponton – hirtelen elhatározással – elhallgattatja gondolatait, elcsöndesíti egész tudatát. Most már egyetlen szó, egyetlen benyomás sem idézi eléje, amivel addig foglalkozott. Egyetlen emlék, egyetlen hajlandóság sem bukkan fel tudata mélyéről, a megnyilvánulás határa felől, hogy testet öltsön mint gondolat, mint változás. A csöndben mégis ott uralkodik a hernyó ténye, megfoghatatlanul. Anélkül, hogy gondolatokká tudna válni, mint szimbólum tündöklik a tudat mögötti térben. A hernyó-gondolat szubtilis értelme ez csupán, mely fennáll a szimbólumok világában akkor is, amikor nem ragadhatja magával
2 Az elmélyedés tagozatai ugyanis: 1. dháraná = az elme összpontosított megrögzítése, 2. dhyána = a szamszkárák áramlásának a szubtilis, közvetlen megismerő-megfigyelése, 3. szamádhi = az egyetlen szamszkárában való elmélyedés. (Lásd az I. és II. kötetben.)



4
a tudat benyomás-egységeit. Minthogy azonban ez a spontán tündöklő „értelem” mindenkor elvont-fogalmak sokaságát foglalja össze és rejti magában, azért az elvont-fogalmak körén belül bizonyos kombinációk jönnek létre ismét, a még nem tökéletesen közömbös karakter funkciója folytán. Többé-kevésbé magukkal ragadják a gondolkozó-készséget is, és fokozatosan kialakul az elvont gondolkozás. A tanítvány újra a hernyóra gondol, anélkül azonban, hogy tárgyi gondolatai támadnának. Mindössze a „hernyó” elvont-fogalmával kapcsolatban merülnek fel egyéb elvont-fogalmak az elméjében, azok is egytől-egyig a megfelelő, eredeti irányban. Ami nem tartozik a hernyó fogalmához, az ezúttal sem válhatik gondolattá. Lehet, hogy szavak is kísérik a gondolkozását, vagy pedig szavak nélkül mintegy „intuitív” megérzések és meglátások formájában – zajlik le elméjében az elvont gondolkozás. Karakterének a funkciója ekkor már csupán a fogalmak egyszerű kombinálásában nyilvánul meg, sem vágyakat, sem pedig idegenkedéseket nem kelt ezúttal, melyek kifejeződhetnének a gondolatokban, a gondolatok egymáshoz kapcsolódásának tényében, mint előbb, a tárgyi gondolkozás folyamán. Minthogy a karakter tényezője ekkor már csak az altudatban nyilatkozik meg és nem a belső-énben. Mégis ameddig fennáll a gondolkozás, addig fennáll a karakter funkciója is, addig a karakter nem válhatik tökéletesen közömbös tényezővé. A tanítvány tehát elvont gondolkozását is megszünteti, újból és most már teljesen elcsöndesítve nemcsak gondolkozó-készségét, hanem a karakterét is, egész elméjében megvalósítva a megnyilvánulások megszűntének az állapotát. Ebben a csöndben már letűntek mindazok a szimbólumok, amelyek fenntartották a gondolkozást. Megnyilvánulásaik híján megszűntek az elmebeli összefüggések is: az ösztönvilág kapcsolata a karakterrel, a karakter kapcsolata a gondolkozó-készséggel, valamint ez utóbbinak is az összefüggése az érző- és cselekvő-képességek mivoltával. Az elme beállítottsága pedig – melynek irányát kezdetben a gondolkozás egyirányú összpontosítása szabta meg – megrögzítődött, minthogy nem maradt fenn több oly hatótényező, mely megzavarhatná, megtéríthetné, illetőleg befolyásolhatná. Mint ahogy egy csöndes nyári éjszakán, a fellegek teljes eloszlásának a pillanatában, felragyog helyükben az égen a csillagok tündöklő fénye, úgy bontakozik ki a szamszkárák mérhetetlen világa is a szemléletben, amikor letűnnek a szemlélet teréről a gondolkozás szimbólumai, a gondolkozást fenntartó és tápláló szamszkárák. Ami pedig felmerül helyükben, az az elme beállítottságának értelmében, a szemlélet megrögzített irányából merülhet fel csupán, minthogy a szemlélet eredeti iránya nem változott meg. Az elmebeli megrögzítettségnek és a belső megismerésnek ez a kibontakozó állapota, mely a gondolkozás és az elmebeli összefüggések megszüntetésének következtében áll elő: dháraná állapota. Minden oly alakulás pedig, mely a gátló, hátráltató körülmények megszűntével, természetszerűleg lép előtérbe és a helyükbe áll: dharmikus alakulás. A tanítvány tehát a szimbólumok körében végbemenő dharmikus alakulás tényéből ismeri fel, hogy valóban elérte és megvalósította elméjében dháraná állapotát. Abból a tényből ismeri fel, hogy a gondolkozást keltő és fenntartó szimbólumok helyében – azok letűntével – a szamszkáráknak a Természet-rendje alkotta világa tárul fel belső szemléletében. Hasonlóképpen ahhoz a természetbeli alakuláshoz, mint amikor a felhők mögül előtűnik az égboltnak a mindaddig rejtve maradt, beláthatatlan csillagvilága.
Dháraná kialakulásának pillanatában hull le az anyagvilág fátyla a szamszkárák való mivoltáról.
Eloszlik a felhő – a megnyilvánulások felhője – és ami mögötte fölmerül, az a szimbólumok tiszta valósága. A közvetlen tudás világa ez, melyben nincs többé gondolat, nincs logika, nincs okság és nincs semmiféle anyagvilágbeli megnyilatkozás.



5
Ha hiányoznék ekkor a szemléletnek minden egyéni iránya, ez az állapot oly szerteágazó és mérhetetlen tudást foglalna magában, hogy azt az öntudat – minthogy nem tudná egyszerre befogadni – csak puszta űrnek, ürességnek tekinthetné. (Mély-alvás.) Ha pedig nem volna a szemléletnek határozott iránya, akkor a szemlélet elkalandoznék a szamszkárák végtelen birodalmában, és természetszerűleg eltérne attól a tárgytól, amivel eredetileg foglalkozott.
Ha azonban az összpontosított gondolkozás kezdetben megrögzítette az elme beállítottságát, akkor a szemlélet iránya megmarad és feltétlenül ugyanaz marad, mint ami volt!
Ezért a szimbólumok végtelen világából a hernyót alkotó szimbólum-csoport tárul fel dháraná állapotában a tanítvány előtt. Még így is beláthatatlanul nagy, óriási kiterjedésű az a szamszkára-halmaz, az a szamszkára-szövevény, amely most közvetlen tapasztalattá válik számára, egyes részleteiben. Egymás után kerülnek a szemlélete gyújtópontjába kisebb és nagyobb szimbólum-rajok, és ezeken belül: a különböző szimbólumok. A hernyó-szimbólum és a hozzátartozó jellegzetességek szimbólumai: a hernyó-test, a hernyó-fej, a száj, nedvesség és a nyál szimbóluma, a fonal, a gubó, a belső átalakulás és a pillangó-lét szimbóluma, a pillangó formájának, színeinek és valamennyi jellegzetességének szimbólumaival: a szárny, a repülés, a nász, a megtermékenyülés, a pete-lerakás és a pete szimbóluma, stb., a petéé, mely újra magában foglalja a hernyót, a pillangót és az összes jellegzetességek szimbólumait. És így tovább. Valamennyi szimbólum átélése magával hozza a közvetlen tudást, a tanítvány előtt feltárul a hernyó egész ösztönvilága. Feltárul tehát minden ösztön, minden emlék és azokban minden tapasztalat is, melyet a hernyó valaha szerzett, egymást követő életei során. Kavarog, áramlik az ösztönvilág valamennyi szamszkárája. Egyik a másikat vonja maga után, mindazokat, amelyekkel érintkezik és összefonódott, amelyekhez valamely kapcsolat fűzi. Sehol sincs vége a sornak, az áramlásnak, mindig vannak csatlakozó szimbólumok mindig újabb és újabb szamszkárák sorakoznak egymás nyomában, ahogy örvénylik és hömpölyög az ösztönvilág egész szövevénye. Nincs támpont benne és nincsenek állandó irányok. Csak áramlás van, amely önmagából fakad, és továbbhalad – a végtelenből a végtelen felé. Egymás után vonulnak keresztül a szimbólumok a szemlélet gyújtópontján. Nyugodt és zavartalan áramlásban, melyet nem befolyásol többé a karakter tényezője, a képzeletműködés, az én. Vonulásuk független az anyagvilágtól. Nincs köze tehát az idő fogalmához sem. A szamszkárák áramlását szemlélő yogi: az örök jelenben él. Szemléletének elmélyülése ekkor elérte a folyamatos megismerő-megfigyelésnek dhyánának – az állapotát. De minthogy a megfigyelt szamszkárák körében nincs támpont, nincsenek határok és nincsenek mértékek – nincs mihez viszonyítania szemléletét. Ezért csakis kerülő-úton ismerheti fel, hogy elérte dhyána állapotát; éppen abból a tényből, hogy a szimbólumok egymás után vonulnak át a szemlélete terén, megállásra képtelenül, folytonos sorrendi alakulásban. A sorrendet, az egymásutánt pedig a jelleg-alakulás juttatja kifejezésre. Egyedül a jelleg- alakulás jellemzi tehát dhyána állapotát!
Tájékozódó-képességét a yogi csakis úgy őrizheti meg a szimbólum-áramlás megfigyelésének és átélésének folyamán, ha ismeri és felismeri benne ezt az összefüggést. Egyébként valóban nincs mire támaszkodnia, nincs és nem is lehet semmiféle áttekintése a szimbólumok világa felett. Hiszen az örök jelenben él, ami egyértelmű a boldogsággal, de egyben az önfeledtséggel is. Dhyána állapotában csupán a szimbólumok képeznek számára valóságot. Nincs tudomása énjéről de még egyéni mivoltáról sem. Elmerülve az örök jelenből fakadó boldogságban, a folytonosan változó megismerések között, mindig csak a jelent képező megismerésben felolvadva, mindig az éppen jelenvalóvá váló szimbólum



6
valóságában él. Nem emlékszik a már tovatűnt szimbólumokra. Nem is emlékezhetik, hiszen minden emlékezés a múlttal kellene, hogy kapcsolatos legyen; dhyána állapota pedig csupán a jelen. Nem látja, hogy mi van a szimbólumok előtt és hogy mi van mögöttük. Nincs tudomása tehát még arról sem, hogy a hernyó ösztönvilágát voltaképpen a saját, egyéni ösztönvilágán belül találta meg! Minthogy szemlélete egyetlen irányhoz van rögzítve, valóban nem tekintheti át a szimbólumok összefüggő, egész tartományát.
Nem ismerheti fel ilyenformán azt a tényt, hogy minden megfigyelt szimbólum valójában a saját, egyéni ösztönvilágába tartozik. Nem az egész ösztönvilágát tapasztalja, hanem annak csak egyetlen, folyamatos szamszkára-áramlását. A szimbólumok átélésében elért megismerése azonban – a maga nemében – tökéletes. Merőben különbözik ez a megismerés minden másfajta megismeréstől. Mert más a célja, az értelme, és mások a tárgyai is, mint a tudatban végbemenő megismerésé, akár az ébrenlét, akár az álom folyamán. Ha ébren volna a tanítvány, nem figyelhetné meg egyszerre például a hernyónak valamennyi oldalát, nem tapasztalhatná egyszerre a külsejét meg a belsejét is, nem élhetné át a hernyó sajátos tapasztalatait, és sohasem figyelhetné meg a külvilág tükörképét a hernyó szemléletében, stb. Mindez azonban lehetséges, sőt természetes is dhyána állapotában, a szimbólum-valóságok közvetlen átélése folyamán, amely független az anyagvilágbeli tér fogalmától. Ha ébren volna a tanítvány, meg kellene várnia, mivé fejlődik a hernyó, hogy megfigyelhesse változásait, átalakulását. Mindaddig nem tapasztalhatná a pillangót, amíg a hernyó át nem alakult azzá, de amikor már a pillangót látná maga előtt, akkor csupán a pillangót tapasztalhatná, a hernyó jelenléte nélkül. Dhyána állapotában viszont – függetlenül az idő fogalmától – a hernyó és a pillangó valóságát egyszerre élheti át. Mintegy „belülről” szemlélvén a hernyót: abból az ösztönvilágból, amely létrehozza a hernyó valamennyi megnyilvánulását, amelyben tehát egyaránt benne rejlik a hernyó valamennyi – tényleges és lehetséges – megnyilvánulásának a lényege. Ha pedig álmában látná a hernyót, akkor is csak ugyanazok a benyomás-elemek állnának össze tudatában – megalkotva az álombeli hernyót, mint megfigyelhető tárgyat –, amely benyomás-elemek az ébrenlét folyamán a hernyó látszat-valóságát képviselik a tudatbeli szemlélete számára. Mert az álombeli észleletek is a tudatban zajlanak le, éppúgy mint az ébrenlét észleletei. Mint ahogy minden következtetés is a tudatban megy végbe, és ahogy csupán a tudat funkciója vehet tudomást a hallott és olvasott tapasztalatokról is, vagyis mások tanúságtételeiről. A közvetlen megismerés ezzel szemben – dhyána állapotában – merőben más, mint akár az anyagvilágbeli tapasztalás, akár a következtetés, akár pedig a tanúságtételek révén szerzett megismerés és tudás. A dhyána-teli szemlélet – közvetlen megismerés – megvalósítása azonban, éppen ezért, rendkívül nehéz feladat, még a tapasztalt tanítvány számára is. Mert ha a tanítvány nem ápolja elméjében azt a határozott törekvést, mely egyrészt a megnyilvánulás határvonalának az elérésére, másrészt a határvonalon való huzamosabb megmaradására irányul, továbbá, ha nem valósítja meg önmagában – legalább pillanatnyilag – a teljes vágytalanságot, akkor a megszokásban és a vágyakban kifejezésre jutó tendenciák hatóképesek maradnak elméje mélyén! Ha tehát megszünteti is a megnyilvánuló gondolkozását, nem alakulhat ki annak helyében dhyána állapota, hanem továbbra is végbemennek elméjének szubtilis funkciói, melyek – minthogy kicsúsztak az öntudat fennhatósága alól – már meg nem fékezhetők, meg nem szüntethetők. Ezek a funkciók – a gondolkozás megszüntetése után – a maguk sajátos pályáin zajlanak le, mind több és több örvénylés csatlakozik hozzájuk, végül pedig magukkal ragadják a tudat benyomás-egységeit és álomtörténéseket hoznak létre az elme területén. Megteremtik



7
ilyenformán az álom külvilágát, és ugyanakkor arra kényszerítik az öntudatot, hogy lebillenjen a megnyilvánulás határvonaláról ez álom-külvilág súlypontja felé. Dhyána állapota helyett tehát az alvás állapota alakul ki az elmében. Az álom pedig sohasem vezet a közvetlen megismeréshez, hanem csak illúziókat varázsol a szemlélet bolyongó sugárkévéjébe. Az álmodás ez esetben nem egyéb, mint célt tévesztett visszatérés az anyagvilágba. Ha pedig a tanítvány meg tudja rögzíteni ugyan öntudatát a megnyilvánulás határvonalán, gondolkozásának összpontosítása azonban nem volt tökéletes – és így szemlélete nem egyetlen célpont felé, nem egyetlen pontra irányul, hanem a szubtilis átélések akármelyikére, sőt valamennyi belső átélésre – akkor az elvont gondolkozás megszüntetésekor, dháraná kialakulásának a pillanatában nem az ösztönvilág tiszta szimbólumait éli át, hanem az altudat rémeivel áll szemközt. Ez esetben mindaz, amit a karakter mint a „tudat küszöbe” valaha elfojtott, előtérbe léphet az altudatból. Fennálló feszültségek, a maguk elementáris erejével és elviselhetetlen „borzalmasságával” átélések sorozatához vezetnek, árnyékot vetve a tanítvány öntudatára és felforgatva egész elmeéletét. Illúziók és tévedések, másrészt pedig idegrendszeri és elmebeli zavarok lehetnek tehát a következményei az elmélyedés minden korai, kellőképpen meg nem alapozott kísérletének. A tanítványnak ezért csak megfelelő és alapos előkészületek után szabad hozzáfognia az elmélyedés gyakorlásához. Egyrészt a teljes vágytalanságot kell megvalósítania, másrészt meg kell tanulnia elméjében a szemlélet irányának a tökéletes megrögzítését. Ha nem tesz eleget – teljes mértékben – e két feltételnek, akkor dhyána állapotának az elérése helyett: tévedések és illúziók hálójába keveredik, mely hosszú időre ismét az anyagvilághoz köti és meghosszabbítja szenvedéseit. Ha helytelenül, vagy elhamarkodottan fog hozzá a tanítvány az elmélyedés kísérletéhez, akkor ezáltal természetszerűleg elzárja önmaga előtt a megismerés kapuját, melyet annál nehezebb újra kinyitni, minél hevesebben és minél rendszertelenebbül ostromolja az ember. Meg kell tanulnia továbbá, hogy a dhyána állapotabeli megismerést minden körülmények között megkülönböztesse az álom jelenségeitől és az álombeli tapasztalatoktól. Erre a megkülönböztetésre pedig csak a háromféle alakulás (parináma) ismeretének a birtokában lehet képes. Valahányszor felismeri ugyanis a háromféle alakulás együttállását és együttvalóságát, mely mindenkor az anyagvilágra vall, akkor egyúttal azt is tudja, hogy az ébrenlét, vagy az álmok világában él pillanatnyilag. Ha azonban a háromféle alakulás közül csak kettő, illetőleg csupán egyik van jelen abban a világban, amelyet tapasztal akkor ennek a ténynek a felismeréséből egyben meggyőződhetik arról is, hogy tapasztalatai kívül esnek az anyagvilág körén, vagyis hogy azok valóban az elmélyedés egyes tagozatainak a körébe tartoznak. Az elmélyedés gyakorlata csak akkor helyes, ha az elvont gondolkozás teljes megszüntetése után a háromféle alakulás nem egyesül. Dháraná állapota: egyedül dharmikus-alakulás. Dhyána állapotát egymagában a jellegalakulás (a sorrend, az áramlás) jellemzi. A tényleges elmélyedésnek pedig – mint később látni fogjuk – csupán az állapot-alakulás a jellemzője. Az idegrendszer, az anyag tehetetlenségénél fogva, kezdetben természetszerűleg lázadozik a befelé-fordulásra, illetőleg az elmélyedésre irányuló törekvések ellen. Ha a tanítvány hibásan, helytelenül végzi gyakorlatait, akkor elősegíti és fokozza ezáltal az idegrendszer zavarait is. Ha azonban már valóban elérte és helyesen megvalósította elméjében dhyána állapotát, akkor az „örök jelenből” fakadó boldogság nyugalma a testet, a szerveket, az idegek rendszerét is áthatja és megnyugtatja, a Természet rendjének értelmében, erőt-adóan és jótékonyan.



8
Az elmélyedés helyesen végrehajtott kísérlete és gyakorlata sohasem káros a szervezetre. Ellenkezőleg, a lehető legkedvezőbben befolyásolja a test vegetatív életét és természetszerű funkcióit. Mint ahogy az elmének is az „eszményi állapotát” valósítja meg. A yogi számára azonban, amikor elérte dhyánának tértől, időtől és okságtól független állapotát, elvész a logikusan összefüggő világ, az ébrenlét valósága, valamint hasonlóképpen az álmok külön világa is. E világokkal együtt elvész számára mindaz, ami tárgy és ami jelenség, mindaz, ami érzékelhető és ami elgondolható. Az elmélyedés gyakorlata során a yogi tehát voltaképpen a halál lényegét éli át. Nem marad fenn kapcsolata anyagi megnyilvánulásokkal; elveszíti személyiségét és belső énjét. Megnyilvánult énje valóban megszűnik: szemlélete beleolvad a szimbólumok áramlásába anélkül, hogy bármiféle világhoz tartozónak tarthatná magát. Minél többször ismétli meg az anyagvilágból való kiemelkedést – megvalósítva az elmélyedés gyakorlatában dháraná és dhyána fokozatát –, annál megszokottabbá válik számára tehát a halál fogalma. Annál jobban csökken ösztönvilága mélyén a halálfélelem, valamint avval együtt az életösztön is. Mindinkább kiküszöbölődik ilyenformán életéből a legerősebb ösztön, mely az anyagvilághoz köti, a legnagyobb akadály, mely megnehezíti az elmélyedést. Egyre könnyebben és egyre tökéletesebben tudja átélni tehát dhyána állapotát. Minél mélyebben sikerül belemerülnie azonban a szamszkárák áramlásának személytelenné vált, belső szemléletébe, annál feljebb emelkedik öntudatának „tüze és ereje” a csakrák közömbös tengelyének vonalán, minthogy egyre fogynak azok az akadályok, amelyek visszatarthatnák öntudatát az emelkedésben. Amikor pedig az öntudat felszálló kígyó-ereje már kiemelkedett az altudat köréből és eléri az énségi-szikra területét, akkor a yogi természetszerűleg újra ráeszmél egyéni mivoltára, a lét érzetére, akármennyire is személytelen az az én-tudat, amely kibontakozik ekkor a szemlélete középpontjában. Az énségi-szikrában tudatossá váló ÉN tökéletesen független az anyagvilágtól.
Ez az én-tudat mégis elegendő ahhoz, hogy megváltoztassa dhyána állapotát! Mert az elme egységes beállítottságánál fogva – az ösztönvilág egyirányú tendenciái révén – ez az „én” máris a szimbólumok áramlásának a megállítására törekszik: ugyanúgy, mint ahogy a yogi anyagvilágbeli-énje is az elme megnyilvánulásainak a teljes megfékezésére törekedett, amikor a gondolatok összpontosítását és az elme megrögzítését hajtotta végre az elmélyedésre irányuló gyakorlat kezdetén. A yogi személytelen „énje” – a létérzet szubtilis bázisára támaszkodva – önkényesen megállítja ilyenformán a szamszkárák folyamatos áramlását a szemlélet gyújtópontjában.
Voltaképpen nem is az áramlás megállapítása ez, hanem a szemlélet megrögzítése egyetlen szamszkárában.
Egyetlenegy szamszkára mintegy kiemelkedik ekkor a többi sorából és mint a megismerőmegfigyelés célja – egymagában ragyog. Háttérbe szorul mellette a megszűnt áramlás valamennyi egyéb szamszkárája – mindazok, amelyek már tovahaladtak volt az áramlás folyamán, valamint azok is, amelyek a kiemelkedő szimbólumot kellett volna, hogy kövessék a sorrendi alakulásban. Egyetlen szimbólumnak a jelen egész terét betöltő kimagasodásra pedig, párhuzamosan a többi szimbólumnak a megfelelő háttérbe-merülésével, illetőleg tovatűnésével valójában: állapot-alakulás. Egyedül az állapot-alakulásnak ebből az egymagában álló tényéből ismerheti fel a yogi, hogy elérte a tényleges elmélyedés – szamádhi – különlegesen magasrendű állapotát. Mert ugyanakkor a megfigyelés a maga mivoltában már meg is szűnik; teljes mértékben beleolvad a megfigyelt szimbólumba, ez pedig olyannyira betölti az öntudat egész világát, hogy semmi másnak, még a megfigyelő személytelen én önállóságának sem marad helye mellette. Mind a megismerő, mind a megismerés, mind pedig a megismerésnek a tárgya – tökéletesen



9
eggyéválik szamádhi állapotában. A megszűnt, áramlásból kiemelkedő szimbólum – mint: a szemlélet egyedüli tárgya – magában foglalja ekkor az egész szemléletet, éppúgy, mint magát a szemlélőt is! Nincs más valóság immár, mint ez az egyetlen, meg nem nyilvánuló szimbólum, mely ilyenformán mintegy a Természet egész világává növekedett. A személytelen én – független lévén az elmétől – a maga teljes mivoltában benne rejlik ebben a szimbólumban: az egyéni középpont pedig eggyéválik a szimbólum középpontjával. Nincs yogi és nincs külvilág ekkor, nincs megkülönböztető én és nincs megfigyelhető belső világ, hanem csak egyetlen szimbólum áll kapcsolatban a Lélekkel, – a Természet helyén. Mégpedig az a szimbólum, amelyre a megrögzített megismerés – az elmélyedés kezdetén, a gondolkozás összpontosításakor irányult.
Ebben áll szamádhi – a tényleges elmélyedés –, mely akkor valósul meg dhyána állapotát követően, amikor a szamszkára-áramlásra jellemző jelleg-alakulást: az állapot-alakulás váltja fel. Végtelenül sok szamszkára közül egyetlenegy képezi ekkor a megismerés egész terét. Minél mélyebb, minél tökéletesebb tehát az elmélyedés, annál kevesebbre terjed ki, sőt végső fokán, a „lehető legkevesebbet” öleli fel a Természet valóságai közül. A megismerés körét mintegy végtelenül leszűkíti. Maga a megismerés azonban – ebben a leszűkített körben végtelenné válik! Hasonlatosképpen ahhoz a jelenséghez, melyet a mindennapi életben tapasztalunk, ha valamely tárgyat nagyítóüvegen, sőt mikroszkópon át nézünk és egyre fokozzuk a nagyítás mértékét. Mert minél erősebb a nagyítás, annál kisebb részletét látjuk a megfigyelt tárgynak, de a látott részlet ugyanakkor annál nagyobb kiterjedésűnek tűnik fel szemünkben, és maga a látás is annál mélyrehatóbb. A tényleges elmélyedés – szamádhi – már nem a hernyóra és nem a pillangóra irányul példánkban, nem is a hernyó, vagy a pillangó egyes részleteire, hanem csupán a hernyót és pillangót alkotó ösztönvilágnak egyetlen szamszkárájára. Végtelenül csekély része ez az ösztönvilágnak, a dhyána állapotbeli szamszkára-áramlásnak. Ezt az egyetlen szamszkárát az anyagvilágban – a geometriai, terület-nélküli pont fogalmához hasonlíthatjuk mindössze. Akármilyen magasrendű állapotát is jelenti tehát szamádhi a megismerésnek – amikor megvalósul, nemcsak hogy nem áll az egész Természet megismeréséből, hanem ellenkezőleg, csupán a Természet legkisebb részét, egyetlen pontját illeti.
Ez a pont azonban végtelenné növekszik a maga nemében és ilyenformán a benne rejlő megismerés is végtelenné bővül.
Ezen a tényen alapszik a yogának az az előírása, hogy az elmélyedő yoginak az elmélyedés egyes tagozatait – dháranát, dhyánát, és szamádhit – a megfelelő sorrendben, a helyes egymásutánban kell megvalósítania. Mert akkor a végbevitt elmélyedés teljes egyenes vonalúsága lehetővé teszi, hogy az elmélyülés lendülete ne torpanjon meg szamádhi állapotának a megvalósulásakor, hanem még magát az állapot-alakulást is tovább befolyásolja. Egy és ugyanarra a tárgyra kell, hogy irányuljon a gondolkozós összpontosításától kezdve az elme megrögzítése (dháraná), ezt követően a szamszkára-áramlásnak a folyamatos megismerő-megfigyelése (dhyána), majd a szamszkára-áramlás megállítása, megszüntetése, mely egyetlen szimbólumnak a kiemelkedésével, és e szimbólumnak a szemlélővel, valamint magával a szemlélet-erejével is, az eggyéválásával egyértelmű (szamádhi). A helyes sorrendben egymást követő dháraná, dhyána és szamádhi tagozataiból álló „teljes elmélyedést” a yoga szamyamának nevezi. A szamyamában benne rejlő, meg nem fékezett és irány-törésektől meg nem gátolt lendület ugyanis oda vezet, hogy a szamádhit betöltő egyetlen szimbólum – mint csúcspont – körül: áttekinthetővé válik a megállított szamszkára-áramlás valamennyi tovatűnt szimbóluma is – vagyis megismerhetővé válik az egész ösztönvilág – valamennyi benső összefüggésével!



10
Mint ahogy a vándor, ha felért a legmagasabb hegycsúcsra, egyszerre látja maga körül az elhagyott és bejárni szándékozott tájat: a szamyamát helyesen gyakorló yogi is – a szamádhit követő megismerésben – egyszerre figyeli meg, egyszerre szemléli a szamszkára-áramlás letűnt és még fel nem merült szamszkáráit, egyféleképpen fogja fel a „a tovatűntet és a jelenvalót”. Ez az elme ekágrata – vagyis egyetlen csúcsban kifejezhető – alakulása: a tökéletesmegismerés (pradnyá).
A megismerésnek az a határtalan – és mégis irányított – állapota, mely csupán szamyama megvalósítása révén érhető el, a teljes elmélyedésben. Szamádhi tehát – példánkban – a hernyó ösztönvilágának akármelyik legjelentéktelenebb szimbólumára irányul is: a szamyamából fakadó tökéletes-megismerés már a hernyó egész ösztönvilágára kiterjed, sőt, azon túl is, az elmélyedő yogi egész ösztönvilágára, melyben a fejlődés minden egyes fokának szimbólum-csoportjai megtalálhatók, az állatvilágon át az emberig... Valójában még ennél is többet ölel fel. Többet minden elképzelhető valóságnál. A tökéletes-megismerés az énségi-szikra – vagyis az „egyén” – tudatossá-válásával egyértelmű. És mint ahogy az anyagvilágban minden egyes tetszőleges pont felfogható az anyagvilág relatív középpontjaként, mint ilyen pedig magában rejti az egész anyagvilág lényegét éppúgy a tökéletes-megismerés magvát képező egyetlen szamszkárában – a szamádhit betöltő szamszkára pontszerűségében – is benne rejlik voltaképpen az egész Természet lényege. A tökéletes-megismerésben a yogi tehát az egész Természetet szemléli! – Mégpedig abból a középpontból, melyet a szemlélet erejével és magával a szemlélővel is eggyévált szamszkára képez a meg-nem-nyilvánuló Természetben. Ebben a megismerésben a yogi nemcsak a személyiségének és belső-énjének a szimbólum-csoportjait, hanem még a személytelen, énségi-szikra-beli ÉNJÉT is megfigyelheti. Hiszen éppen azért alakulhat ki a tökéletes-megismerés szamádhi állapotában, mert a Lélek és a Természet kapcsolata nem az énben, de nem is az egyén egészében rejlik immár, hanem csupán egyetlenegy szamszkárában, amelyből nézve még az énségi-szikra területe is mintegy külvilágként áttekinthető. Az énségi-szikra mélyén – a háromféle alakulás lehetőségeiben – a yogi felismeri ekkor a fejlődés egész múltját és jövőjét. Hiszen minden szimbólum, amely a múltban valaha is megnyilvánulást hozott létre, megvan az énségi-szikra ösztönvilágában és így az erre vonatkozó szemléletében is. Mindazok a megnyilvánulások pedig, melyek a jövőt alkothatják, csupán a meglévő szimbólumokból fakadhatnak, a háromféle alakulás megfelelő együttállásakor. A tökéletes-megismerés szempontjából: a múlt és a jövő tehát egyaránt benne foglaltatik a jelenben. Az ösztönvilágban megvan – és fel is ismerhető az egyén minden egyes, a múltban valaha is kialakult énjének a jellegzetes szimbólum-csoportja, szimbólum-szövevénye. Mindezeknek a szamszkáráknak a közvetlen szemléletében a yogi tehát végigtekinthet összes előző születésein. De nemcsak összes énjeiről vesz tudomást, melyekkel valaha azonosította belső világát és öntudatát, hanem a szamszkárák különböző összefüggéseiben felismerheti egyben mindazokat a tapasztalatokat is, melyek ezeket az énjeit létrehozták és kialakították az egyes születései – életei – folyamán. Még a legcsekélyebb tapasztalatai is ott tükröződnek a tökéletes-megismerésben. Tapasztalatainak az összességében pedig megláthatja azt a minden egyes életének megfelelő tárgyi külvilágot is, melyből az egykorú benyomásai és érzékelései fakadtak. Minden én és minden megnyilvánulás emléke feltámad a tökéletes-megismerésben. Minthogy pedig az emlék: maga a szamszkára, azért a szamszkárák közvetlen szemléletében



11
– az örök jelenben – voltaképpen maguk az egykori ének és életek támadnak fel, hiány nélkül és maradéktalanul.
A tökéletes-megismerés a fejlődés legmagasabb fokával egyértelmű, a fejlődés végével, ahonnan tehát a fejlődésre visszatekintő szemléletben kialakult minden ítélet a „végső ítélet” jellegével bír. A megismerésnek ebben az állapotában már nem az ember, hanem a Lélek áll szemközt a Természet való mivoltával. A tökéletes-megismerés szamádhi állapotából fakad. Nem több annál, hanem ez állapotnak mintegy a beteljesülése. Szamádhit ezért a megismerés legmagasabb rendű állapotának kell tekintenünk a yoga útján, még ha akármennyire is leszűkíti a megismerés tulajdonképpeni körét egyetlen szamszkárára. Mert a végtelen kicsiny már valóban egyértelmű a végtelen naggyal, amikor megszűntek az összetettség korlátai. Nincs elérhetetlen szint a Természetben, nincs távolság és nincs titok – szamádhi beteljesült állapotában.
A tökéletes-megismerésben pedig, a szemlélet eredeti irányának a teljes megrögzítettsége folytán, a yogi pontosan abból a szemszögből látja egész ösztönvilágát és a Természetet, amely szemszöget már az elmélyedés kezdetén elérni és megvalósítani kívánt, gondolatainak a megfelelő összpontosításával. Voltaképpen választ kap tehát mindazokra a ki nem mondott, de felvetődött kérdésekre, amelyekből – amelyek értelmében – elmélyedése kiindult kezdetben, az ébrenlét állapotából. A példánkban említett yogi, aki a hernyóra összpontosította gondolatait, öntudatlanul is a hernyó mivoltát, lényét, múltját és jövőjét kívánta megismerni. A tökéletes-megismerés világosságában megtudja tehát mindazt, amit tudni óhajtott ez irányban. De nemcsak megtudja, hanem átéli is a hernyót és a pillangót; mintha benne élne a hernyó arasznyi földi létében és átalakulásában. Közvetlen megismerésében nemcsak látja, hanem átéli is a pillangó formáját, szárnyainak és testének szín-hatásait, mozgását, testi érzéseit és érzéki életét. Érzi a pillangó tapasztalatait, felfogja benyomásait, látja és érzékeli a külvilágát, stb. Éppúgy, mint a hernyóét is. Amit átél, az: valóság. Nem képzelődés, nem álom, hanem a pillangó valóságos élete, amely lezajlott a múltban, vagy pedig a jövőben válik majd valóra. (Hiszen a múlt és a jövő egyaránt maga a jelen!) Látja és felfogja a pillangó egész ösztönvilágát, felismeri összes születéseit, egész fejlődését. Teljes áttekintéssel szemléli azt a mérhetetlen útvonalat, amelyen egyes újraszületései következtek a fejlődés során, míg elérték azt a fejlődési fokozatot, melyet mint pillangó képvisel a Természetben, a maga élőlényi mivoltában. Látja és átéli a pillangó egész sorsát. Minden szárnymozdulatát vele együtt teszi meg, vele száll virágról-virágra, vele élvezi a napfényt és vele szenvedi el az esőt, a vihart, a hideget. Még utolsó szerencsétlenségét is vele együtt éri meg, a külvilág fojtogató ránehezedését, bénító, gyilkos támadását, mely a pillangó halálát okozza. Látja az énségi-szikra visszahúzódását, de újabb kiterjedését is. Követi a megszűnt pillangót újabb életébe, újabb megnyilvánulásaiba, mintegy a végtelenségen át. Minden benyomás és minden cselekvés, akármilyen jelentéktelen is, feltárul tökéletes-megismerésében anélkül, hogy eltakarna valamit is abból, ami, akármely értelemben, mögötte van. Szamádhiban nincs „egyszerre” és nincs „egymásután”. Nincs tér, nincs idő és nincs oksági összefüggés; nem állnak fenn tehát a térnek, az időnek és a logikának a korlátai sem. Mint ahogy valamely drágakőnek kristálytiszta a belseje, és belülről nézve, minden parányi része egyképpen áttekinthető, mert egyik részecskéje sem takarja el a másikat és egyik sem akadályozza meg többi részének a meglátást, éppúgy „kristálytiszta” a szamádhibeli tökéletes-megismerés is – a maga nemében. Nincs benne árnyék és akadály, egyik



12
szimbólum nem fedi el a másik szimbólumot, a látás minden irányú és a végtelenbe ér, a látottak nem folynak össze és nem keltenek káprázatot, nem esnek egybe és nem zavarják a megismerést. Mégis minden együtt van benne, egymáson belül anélkül, hogy kisebbnek kellene lennie annak, ami beljebb van, és hogy bárhol is határa volna és lehetne a „még beljebb” fogalmának. Az áttekintésnek nincsenek korlátai, a megismerésben nincs sorrend, csak tiszta tudás van. E tudás azonban térre és időre is vonatkozik és felöleli a valaha végbement, meg a jövőben végbemenendő megnyilvánulások oksági láncolatát is. Mint tudás: felöleli a sorrendet, a nélkül, hogy magában a tudás tényében bármely szerepe volna a dolgok egymásutánjának. Az emberi ész nem foghatja fel a megismerésnek ezt a legmagasabb rendű állapotát. A yoga szubtilis valóságairól csak a yoga gyakorlata révén lehet meggyőződni. Szamádhi mivoltát csak a yogi értheti meg, aki tapasztalja. Csakis a tökéletes-megismerés világosságában válik felfoghatóvá magának a tökéletes-megismerésnek a mibenléte és fogalma. Mert a példánkban szereplő yogi valójában nemcsak a hernyó és a pillangó közös ösztönvilágát tekinti át, nemcsak a hernyóban megnyilvánuló egyén összes újraszületéseit látja, hanem a saját ösztönvilágát, saját énségi-szikráját is felismeri – a hernyónak ahhoz képest kisebb ösztönvilága körül –, mint magát a Természetet. Saját életeinek, saját újraszületéseinek mérhetetlenül hosszú sora is feltárul tehát a megismerésében – mind egészében, mind a legcsekélyebb részleteiben. Felismeri saját múltjában is a fejlődés hernyó-fokozatát, melyen keresztül haladt az egyre felsőbb fokozatú megnyilvánulások felé. Látja a benső összefüggést a hernyó és a saját énjei között. Látja minden egyes tapasztalatát, mely számtalan életében – valaha is – a külvilágban egy-egy hernyó-megnyilvánulásra vonatkozott. Tisztán látja és megérti, hogy a külvilág hernyóit mindenkor a belső-világából vetítette ki. Felismeri a hernyót az emberben, és az embert is a hernyóban. Felismeri saját egyéni-ösztönvilágában a hernyóéval közös ösztönöket, közös szimbólumokat, tisztán látván azok lényegének egységes mivoltát – minden élőlényben. Ugyanabban az értelemben tehát, mint ahogy a hernyó egész múltját és jövőjét is megismerte: megismeri Önmagát, valamint önmagán belül az egész megnyilvánult és megnem-nyilvánuló Természetet! „Tat tvam aszi” – ez te vagy! – jellemzi számára a Természet mindmegannyi körére kiható felismerésének a lényegét.
Mindez a megismerés pedig nem vesz igénybe időt szamádhi állapotában. Nem fokozatosan és nem egyszerre valósul meg, hanem az időtől tökéletesen függetlenül. Az elmélyedő yogi, akinek teste – mintha aludnék – teljes érzéketlenségben és mozdulatlanságban pihen – csupán az anyagvilág szemszögéből nézve „tölt hosszabb, vagy rövidebb időt” az elmélyedés elrévült állapotában. A valóságban szamádhi: maga a pillanat és maga az örökkévalóság. Nincs időtartama. A tökéletes-megismerés azonban – minthogy minden szimbólumot magában foglal – az idő-múlás fogalmának a megismerésére is kiterjed, elvi határtalanságában. Ha a yogi az elmélyedés – szamyama – tárgyául a legkisebb időegységet, a pillanatot választja, illetőleg a pillanatok egymásutánja alkalmazza és irányítja elmélyedését: eljut az ún. megkülönböztető megismeréshez (vivekadzsam-dnyánam) melynek révén megkülönböztethet egymástól két-két egymásba folyó, egymásba olvadó pillanatot, valamint azok egész világát. Minden változik a Természetben. Két különböző pillanatban tehát semmi sem ugyanaz, még ha a két pillanat közvetlenül követi is egymást. Valamely tárgy, vagy jelenség, és a tárgyhoz, illetőleg jelenséghez tartozó világ: más az egyik pillanatban és más a másikban, még ha tökéletesen egyezőnek is látszik. Mindannak azonban, ami keletkezés, jelleg és



13
helyzet szempontjából meg nem különböztethető, valóságos különbsége tisztán áll a yogi előtt e megkülönböztető-megismerésben. A pillanatok különálló totális rendszerekké válnak, mint a mozgófénykép egyes filmkockái, melyek mindegyikén megvan az egész kép, a maga minden legapróbb részletével. És mint ahogy a filmkockák is különválaszthatók, a yogi meg tudja különböztetni egyik pillanat világát a másik pillanat világától, mintha mindegyikben egy-egy különböző Természetet látna maga előtt. Valamely lefényképezett szoba például – az egymást követő filmkockákon – annyi szobává válik, ahány felvételt készítettünk róla. Az egyes felvételeket a mozgófénykép filmjein általában 1/24 másodpercnyi időköz választja el egymástól. Készíthetünk azonban ennél sűrűbben is felvételeket, mintegy a végtelenségig szaporítván azok számát egy-egy másodpercen belül. Minthogy két pillanat világa sohasem ugyanaz, a valóságban mindenkor annyi különböző szobáról szerzünk tudomást ilyenformán, ahány egymástól elválasztható képet nyerünk. A megkülönböztető megismerésben a Természet is annyi megkülönböztethető világgá szakad szét, ahány pillanatra terjed ki a yogi megismerése. E világok mindegyikében: minden megsokszorozódik. Valamennyi magában foglalja tehát az egész Természetet. Minthogy pedig a tökéletes-megismerésnek nincsenek határai, azért végtelenül sok, különböző világ áll együtt a yogi szemléletében. A pillanatokra – „a végtelenül kicsiny idő-egységekre és azok egymásutánjára” – irányuló elmélyedés voltaképpen kimeríti a matematikai differenciálás fogalmát is. Az így kialakuló megismerésben – a tökéletes megkülönböztetés révén – feltárul tehát: a Természetben végbemenő változások iránya és értelme. (Mint ahogy a matematikai differenciálással is, lényegében, valamely görbének az irányítását fejezzük ki, a görbe végtelenül kicsiny ív-töredékén belül.) A Természetben végbemenő változások minden iránya és értelme pedig valójában a Természet rendjét – a dharmát – juttatja kifejezésre. A megismertető megismerésben a yogi tehát a Természet rendjét ismeri meg közvetlenül!
De ugyanakkor a Természet végtelen számú pillanatra tagozódva és mintegy az azokban megsokszorozódott világok tényében áll a megismerésében, differenciáltan – anélkül, hogy egyetlen egészként volna felfogható. A megkülönböztető megismerést, amikor már minden irányban beteljesült, önként követi tehát az összefogó, integráló, áthidaló-megismerés (táraka), mely mindezeket a világokat és pillanatokat egyesítve magában – és a különbségeket áthidalva – a Természet egészére és totális egységére vonatkozik.
Az áthidaló-megismerést már nem érinti a természetbeli szintek és irányok különbözősége, nem befolyásolják a relatív nézőpontok, az egyéni megismerések, valamint a fejlődés sorrendje sem. Az áthidaló-megismerés – minden tárgyat és minden tárgykörülményt egyképpen felölelve – valamennyi énségi szikrára, valamennyi egyénre egyformán kiterjed – és valamennyi egyénnek minden tapasztalatára – egyetlen megismerésben feloldva a végtelen múltat és a végtelen jövőt, a magasságokat és a mélységeket, a Természetet.
Az áthidaló-megismerésben: az örökkévalóság minden preexisztenciális, megnyilvánuló és lappangó tapasztalata egyesül tehát.
Minthogy pedig a Természetet csupán a Lélek foghatja fel a tapasztalatok összességeként,3 azért az áthidaló-megismerés csak akkor valósulhat meg az elmélyedésben, amikor az öntudat – az énségi-szikrán is túl – már a Lélek csakrájába emelkedett fel.
3 Az altudat pedig a mindenkori sors irányítója az élet folyamán!



14
A Lélek szemszögéből nézve: a megnyilvánuló anyagvilág, a meg-nem-nyilvánuló Természet és az ősanyag egyképpen benne foglaltatik a tapasztalatok összességére vonatkozó megismerésben. A Lélek csakrájába emelkedett öntudat ezért az egyént (önmagát) és a végtelen számú egyének összességét – a minden különbséget áthidaló megismerésben – mint közös egységet tapasztalja. Egyben pedig felismeri az egyéni-lelkeknek mind egymással, mind az Egyetemes Lélekkel való azonosságát is, minthogy e legbensőbb megismerésben már valamennyi egyéni középpont az ABSZOLÚTUMBAN olvad egybe. Ez a legmagasabb rendű megismerés a gondolkozás fényében – az emberi ész számára még megközelítőleg is felfoghatatlan valóság. Mert mérhetetlen magasságban lebeg, a földi, emberi fogalmak legfelső határán túl. Közelébe még az ihletett, szárnyaló képzelőerő sem tud elhatolni, hogy megsejtse való mivoltát. Mint ahogy a legnagyobb megerőltetéssel sem alkothatunk fogalmat egy számunkra ismeretlen oly színről, szín-féleségről, amelyet a földi élet folyamán sohasem tapasztalunk, éppúgy nem képzelhetjük el magunknak helyesen azt a fajta megismerést sem, amely kívül esik a tapasztalataink körén. Azt, hogy miben áll és mit jelent ez a megismerés, csak a yogi tudhatja, aki valóban elérte, tapasztalja. Az áthidaló-megismerés beteljesülésekor kundaliní – az öntudat „tüze és ereje” – a legfelső csakrába száll fel. Mondhatnók tehát úgy is, hogy az áthidaló-megismerés az öntudatot mintegy kimenti a Természetből – a relativitások köréből – és átmenti az ABSZOLÚTUMBA. (Táraka = megmentő megismerés.)
„Legfelső csakra” pedig csak egyetlenegy van – a Természet középpontjában –, akárhány csakrarendszerből állónak tekintjük is a Természetet. Hiszen a Lélek csakrája minden egyénben közös, illetőleg valamennyi csakra-rendszerben azonosak. A legfelső csakrába emelkedett öntudat ilyenformán a Természetnek, az ősanyagnak is legbensőbb körében mintegy a középpontjában áll.
„Általános egyéni-öntudatnak” is nevezhetnők ebben a legmagasabb rendű helyzetében, mert valamennyi énségi-szikrával – az egyének összességével – egyértelműen összefügg, sőt egyesül. Mindennek ellenére, mégis egyéni öntudat marad, mindaddig, míg be nem következik az elkülönülés – vagyis míg a Lélek és a Természet között létrejött eredendő kapcsolat meg nem szakad. A kapcsolat – az egyén – maga a lélegzés: prána kiáramlása az ABSZOLUTUMBÓL az anyagvilág felé. A lélegzés pedig cselekvéshez vezet, a tendenciáik megnyilatkozásaihoz. Így tehát az öntudat is, míg egyéni öntudatot képez: lélegzik, és e lélegzés következtében nemcsak „tudással”, hanem megfelelő „hatóképességgel” is kapcsolatos a Természetben. A „bölcsesség” mellett az „akarat” is egyik formája tehát a Lélek hatásának mindaddig, amíg az öntudat a „lét” körébe tartozik.
A Természet hajlandóságainak ezért nemcsak a legtágabb körű megismerését, hanem a legtágabb körű irányítását is lehetővé teszi az elmélyedés – az öntudatnak a Lélek csarkrájába való emelkedése!
Ha ebből a szempontból tanulmányozzuk a fejlődést, vagyis ha végigtekintünk az, öntudat kígyózó emelkedésének útvonalán, tisztán láthatjuk a kötött-akaratnak szabadakarattá való kibontakozását, valamint e kibontakozásnak az egymást követő fokozatait is – a csakrák rendszerében. Azon a fokon, amikor tudatosan még mindössze a tudat befolyásolja a testet – a tudatnak az altudattól való függőségének a következtében – mindenkor a folyamatban lévő sors megnyilvánulásai vezérlik a tudatbeli akaratot, determinálják azt és szűk, anyagvilágbeli határok közé kényszerítik. Akkor a cselekvés anyagi és sorsszerű gátlásokba ütközik, és természetszerűleg csak egészen szűk körű lehet.



15
Az öntudatnak az altudatba kell emelkednie ahhoz, hogy maga a tudat is befolyásolható legyen. E fokon az akarat már az egyéni-sorsból fakad, és így mind a megnyilvánuló, mind a lappangó sors lehetőségeit, egyképpen érinti! Akkor a tudat világában mindaz megvalósítható, aminek lehetősége összhangban áll az egyéni sorssal; tekintet nélkül arra a körülményre, hogy az akarat céljai időszerűek-e a folyó életben. Akkor az akarat – az egyéni-sors keretén belül – bárhonnan meríthet és bármit megnyilváníthat; mindössze az egyéni-sors határait nem lépheti túl. A legfelső csakrába emelkedett öntudat ezzel szemben, mely az ősanyag szintjén, a Természet középpontjában áll – a Lélek ható-ereje következtében: már nem az egész Természet felett, a Természet összes szintjein és összes lehetőségein uralkodik! Ez a legmagasabb rendű öntudati állapot – az áthidaló-megismerés – már egyértelmű a mindentudással és ennélfogva a mindenhatósággal is – a megismerésnek és a szabadakaratnak gátlásoktól mentes és a végtelenbe való kiterjedésével, kibontakozásával. Hiszen az öntudat, mely mindentudásában felismeri a Természet preexisztenciális és lappangó összes lehetőségeit: természetszerűleg válik mindenhatóvá. Nemcsak az anyagvilágbeli kötöttségek fölé emelkedett, hanem az ősanyagban rejlő lehetőségek köre fölé is. Így tehát nem csupán a cselekvés korlátai közül szabadult fel, hanem teremteni is képes: szabadon rendelkezik a Természet preexisztenciális szamszkáráival, melyek még sohasem nyilvánultak meg az anyagvilágban. A yogi, aki elérte az elmélyedés legvégső fokozatát, mindent megtehet és megteremthet maga körül: újonnan alkothatja a Természet valamennyi elemét, törvényét és megnyilatkozását.4
Ha a yogi elmélyedésének az volt az eredeti célja, amikor gyakorlat a gondolkozás összpontosításakor az ébrenlét állapotából kiindult, hogy valamely soha nem létezett megnyilvánulást „teremtsen”, akkor – elérvén az öntudatnak a Lélek csakrájába való emelkedését – az elme eredeti beállítottságának teljes megrögzítettsége folytán, valamint a mindenható-képesség kibontakozása révén, e szándéka természetszerűleg megvalósul. A csodatevésnek, a teremtésnek minden tényében azonban ilyenformán személyi vonatkozások rejlenek. Minden személyi vonatkozás pedig akadálya a felszabadulásnak, az elkülönülésnek. A yogi tehát, aki a teljes személytelenség megvalósítására törekszik: a teremtőképességet mindössze eléri, de sohasem használja fel, nem alkalmazza.
A Természet rendjébe való beavatkozásnak nincs értelme, ha nincs én, mely élvezze a beavatkozás gyümölcseit, és ha nincsenek önös célok, melyek a Természet megváltoztatására serkentik az embert! A yogi, amikor elérte a tökéletes-megismeréssel járó (szampradnyáta) legmagasabb fokát, annak teljes és legmagasabb rendű beteljesülését, jól tudja, hogy közvetlenül az előtt a szakadék előtt áll, mely a lét és nem-lét világát – a Természetet – az ABSZOLÚTUMTÓL választja el. Az elkülönülést célzó törekvése egyedül oda irányul tehát, hogy „átugorja” ezt a szakadékot, és így elszaladjon a Természetnek még a legszubtilisabb látszat-valóságaitól is.
Az elmélyedés a felszabadulás eszköze. A „maggal bíró elmélyedést” azonban – melynek magva a Természet valamely szamszkárája, mely magvat, centrumot képez a Természetben – a „mag-nélkül-való elmélyedésnek” kell felváltania ahhoz, hogy lehetővé váljék a Természettől való teljes elszakadás, a felszabadulás.
4 Az elmélyedés (szamádhi) mélységi fokozatait fejezi ki a dharmakáya, szambhogakáya és a nirmánakáya meghatározás is. Dharmakáya: a tökéletes-megismerés öntudati állapota, mely a Természet rendjének (dharmának) a megismerésével kapcsolatos. Szambhogakáya: az áthidaló-megismerés öntudati állapota, mely minden egyénnek, múltnak és jövőnek és a lét egész összességének valamennyi tapasztalatát (bhoga) egyképpen felöleli. Nirmánakáya pedig: az öntudat teremtő-képességének, a teremtés (nirmána) megvalósításának legmagasabb rendű állapota.



16
A kétféle elmélyedés valójában alig hasonlít egymáshoz. Ezért a mag-nélkül-való elmélyedés lényegét csak úgy világíthatjuk meg, ha a kétféle: elmélyedés között fennálló összefüggésből kiindulva mutatunk rá a két elmélyedés különbségére és mivoltára. Vissza kell térnünk ilyenformán a gondolkodás összpontosítására és az elmélyedés gyakorlatára. Mint tudjuk, minden cselekvés hajlandóságokból fakad. Így tehát még dhárana, dhyána, valamint a tényleges elmélyedés megvalósítása is – mint cselekvés – bizonyos hajlandóságoknak következményeként áll elő. Még maga szamádhi sem mentes és független a hajlandóságoktól, hiszen a Lélek szamádhi állapotában is közvetlen kapcsolatban áll valamely szamszkárával. A tökéletes-megismerés pedig ugyancsak a Természet puszta hajlandóságainak – szamszkáráinak – a megismerésében áll. A tökéletes-megismerés (pradnyá) azonban minden megnyilvánulástól valójában távol álló és független megismerés. Más természetű ennélfogva, mint az anyagvilágbeli érzéki tapasztalásból, a következtetésből, vagy az emberek tanúságtételeiből leszűrődő megismerés. A benne rejlő szamszkárák pedig, minthogy tökéletesen idegen tőlük minden megnyilvánulás, mintegy ellenszegülnek az érzékelés, a gondolkozás és a hiedelmek összes szamszkáráinak, nem felelvén még mindezek megnyilvánuló természetének, sőt ellentétben állván avval.
Az elmélyedést-létrehozó szamszkárák – minden más szamszkárának ellenszegülnek tehát! Hiszen csakis így válhatik lehetővé az érzékelésnek, a gondolkozásnak és a hiedelmeknek a teljes megszűnése, csakis így valósulhat meg a legmagasabb rendű elmélyedés.
De ha teljesen kiküszöböljük még az elmélyedést létrehozó és az elmélyedéshez tartozó szamszkárák szerepét és hatását is az elmélyedésből, akkor ezáltal maga a tökéletes-megismeréssel járó (szampradnyáta) elmélyedés is megszűnik, és helyét egy „másik” elmélyedési állapot foglalja el, mely valójában nem is állapot, mert híjával van még a Természet legszubtilisabb megnyilatkozásainak is, és még a tökéletes-megismerést is nélkülözi (aszampradnyáta). A „másik” elmélyedésnek már nincs köze a Természethez.
Az öntudat a Lélekbe – az ABSZOLÚTUMBA – emelkedik fel ebben az elmélyedésben. Valóban „ugrás” vezet ehhez, valóban ugrania kell az öntudatnak, mert mielőtt elérhetné, el kell veszítenie maga alól az utolsó támpontot is: a lét folytonosságának talaját. A lendületet még az egyén adja meg az eszményi ugrásnak. Magában a lendületben azonban az egyén is elvész az öntudat számára. Eltűnik a Természet, minden megnyilvánulásával és meg-nem-nyilvánuló mivoltában, egyaránt. Maga az egyéni öntudat is megszűnik. Hiszen öntudat csak ott állhat fenn, ahol még helye van valamely megkülönböztetésnek. Az ABSZOLÚTUMBAN azonban – különbségek nem lévén – nincs lehetősége semmiféle, még a legcsekélyebb megkülönböztetésnek sem.
***
Mint ahogy az őrjáratok éberen őrzik a várat, amelynek falain belül és kívül körülcirkálnak, így kell az embernek is magára vigyáznia, egy pillanatig sem szabad magát szem elől tévesztenie, mert aki életének egy döntő pillanatát elmulasztja, elkerülhetetlenül rálép a pokolba vivő útra.
***
Rettenetes és reménytelen annak az embernek a helyzete, aki a szerszámot és nem a munkást kárhoztatja, aki a sorsot átkozva önelégületlenségét szítja.



17
„Jók és szelídek volnánk, ha nem ingerelnének bennünket; jámborak volnánk, ha nem lennénk úgy elfoglalva. Türelmes volnék, ha egészséges lennék. Bámulatba ejteném a világot, ha ismernék a nevemet.”
Ha azt a helyzetet, amelyben vagyunk, nem tudjuk jóvá és szentté tenni, akkor semmiféle helyzetet nem tudunk azzá tenni. Helyzetünk nehézségei azért vannak adva, hogy jóságunkkal és állhatatosságunkkal kiküszöböljük, eltüntessük őket. Helyzetünk komorsága arra való, hogy isteni fénnyel megvilágítsuk. Helyzetünk keserűségei azért vannak, hogy türelmes bizakodással elviselhessük őket; helyzetünk veszélyei, hogy – bátorságunkat bizonyítsuk; helyzetünk kísértései, hogy – hitünkkel legyőzzük őket.
***
Aki sokat beszél, ritkán váltja szavait tettekre. A bölcs ember ellenben mindig fél attól, hogy szavai túl ne szárnyalják tetteit. Okos emberek nem mondanak henye szavakat, mert félnek, hogy tetteik nem fogják fedni szavaikat.
***
Az ostobák ott rontanak be, ahová angyalok nem merészelnek belépni.



AZ ÚR TITKOS TANÍTÁSA – Isa upanisad
TAKÁCS LÁSZLÓ FORDÍTÁSA
OM. Teljes Az Ott, és teljes Ez Itt. Teljesből teljes felemelkedik. Teljes a teljestől elszakad. Teljesnek mégis megmarad. Béke! Béke! Béke!
1. Az Úr ruháját hordja minden, mi sereglik itt a Földön, Engedd meg néki, hogy legyen, másnak java ne gyötörjön.
2. Száz évet élhetsz nyugodtan, ha így teszed meg dolgodat, Másik választásod nincsen, a sors reád így nem tapad.
3. Az ördögök világait vakság és sötétség fedi, elhullva mind ide kerülnek önnön lelkük gyilkosai.
4. A mozdulatlan Egy az észt meghaladja, az istenek sem tudják utolérni őt, csendben állva ér utol minden futót, Szélurunk a vizet őbenne tartja.
5. Ő mozdulva mozdulatlan, távolban van Ő és közelben, Ő mindenben benne rejlik, kívül van mégis mindenen.
6. Ki az összes létezőket önnön lelkében szemléli, minden lényben a lelket látva többé nincs oka félni.
7. Mert ki minden létezőben önnön lelkére rátalál, Az Egységet ismerőhöz hogy érhetne fel gond, s homály?
8. Ő körbe kiterjed, testetlen, tiszta, világos, sebzetten, bűn sosem éri. Látó bölcs, magától való mindenható, a dolgok rendjét örökre kiszabta.
9. Vakságba, sötétségbe buknak a nemtudásnak hódolók, de ennél is nagyobb sötétbe a tudást csak kóstolók.
10. Mondták: máshová visz a tudás, máshová a nemtudás. Ezt hallottuk az ősöktől, így maradt ránk a tanítás.
11. Ki tudás és nemtudás kettősségét egyaránt tudó, az nemtudón halált legyűrő, tudón örökkévaló.
12. Vakságba, sötétségbe buknak a nemlétnek hódolók, de ennél is nagyobb sötétbe a létet csak kóstolók.
13. Mondták: máshová vezet a lét, és a nemlét megint más. Ezt hallottuk az ősöktől, így maradt ránk a tanítás.



2
14. Aki a lét és nemlét kettősségét egyaránt tudó, annak nemléte halált legyűrő, léte örökkévaló.
15. Aranykoronggal igazi arcod eltakarod, nyisd hát meg előttünk, ó Gyarapító! Az igazak útján járóknak megmutasd!
16. Gyarapító, Ősbölcs, Rekesztő, Nap, Teremtőúrnak fia! Legszebb alakodban látlak meg én, a napban az Ember, az vagyok Én!
Sóhaj az örök szélbe szállj, itteni test véges porba omolj!
OM.
17. Emlékezz művem, emlékezz a tettre! Emlékezz művem, emlékezz a tettre!
18. Tűz, segíts meg minket új utakkal, Ösvények tudója, vigyél sikerre! Téríts le a bűn ferde útjairól, téged imádunk a legszebb szavakkal!
OM.
Teljes Az Ott, és teljes Ez Itt. Teljesből teljes felemelkedik. Teljes a teljestől elszakad. Teljesnek mégis megmarad. Béke! Béke! Béke!
***
Egyszerűek az igazság szavai.



A KRISZTUSI MAGÁNY
Az Úr titkos tanítása a Kimondhatatlan misztériumának évezredek meditatív bölcsességében fogant körülírása, inspiratív erő annak a varázslatos mozdulatlan lépésnek a megtételére, amely után mint a hályog hull le az útkereső szelleméről a nem-tudás szövevényes hálója. Ugyanakkor az Úr titkos tanítása az egyik legnagyobb csapda az útkereső számára, és az esetek többségében a csapda tökéletesen működik. Ez a három szó külön-külön és együtt még inkább a nem kellően éber tudatba valósággal és belesulykolja az antitradicionális képzeteket. Ha rosszul értelmezzük az Úr titkos tanítását, akkor az valósággal programbeszéde a rajtunk kívül levőségnek, a másságnak, a külső hatalom nyomasztásának, a kiszolgáltatottságnak, az alárendeltségnek. És mindez az idő rabságában manifesztálódik. A tradicionális létszemlélet számára viszont az idő nem létezik. Az idő az az illuzórikus váz, amelynek segítségével az elhomályosult tudat egyáltalán észlelni és feldolgozni képes a jelenségvilágot. Azt is mondhatnánk, hogy a múlt az a tartománya a világnak, amelyről van érzetünk, de ez a közvet ettség különböző fokain áll. Míg a jövő az a tartomány, amelyet a múlt indukál, de nincs róla közvetett érzet sem. Ebből a gondolatmenetből az következne, hogy az ember a közvetlenség alanyaként a jelent éli meg. Ez viszont messze nincs így. A közvetlen, időtlen jelen megtapasztalására csak a megvilágosodottak képesek. Míg a megvilágosodott a mágikus örökjelen örökkévalóságát éli meg, a nem-tudás rabjai a közvetett érzetek sejtései és az indukált, vágyott jövőképek között csaponganak, az igazi valóság kicsúszik a kezük közül. Ebbe a lelki–tudati hiányba nyomulnak be az egyházak, a gyülekezetek, a „szentiratok”, a „bölcsességek”, a gyors üdvözülés ügynökei, hogy szállítsák a külső támaszt, szétzúzva azt a belső erőt, amely miatt „titkos” az igazi tanítás. A társadalmi és szellemi hierarchiák tradicionális képében az igazi „tanítás” belül fakad. A kellően lecsendesített, önmagával „ur”-almi helyzetbe hozott tudatban merülhet fel az elveszett tudás. Ennek semmi köze a tömeghez, a nyájhoz. A tömeg természetesen a tradícióban sem ismeretlen fogalom. De csak az áldozat szakrális processzusában. Akár milliós tömeg is lehet szakrális tényező, amelyben az ember mint áldozó és mint áldozat – átélheti tömegként a formák és viszonyaik megsemmisülését, és átélheti egyénként az ős-szellemiség halhatatlanságát. A mai tudati helyzetben a tömegnek nincs szakrális szerepe. A tömeg negatív tanító, amely ellenében kell az éberséget építeni. Katasztrófák rémét festi, világvége-hangulatot szít – mint mindig –, amelyről tudnunk kell, hogy a múló, bár szeretett formák jajkiáltásai. A szellemi ember útja a magány útja, a krisztusi magányé, az áldozó magányé. A világban kell élnie, ahol az eltömegesedés csillapítatlan fenevadjával küzd óráról órára, napról napra, évről évre. Mérhetetlen magányát csak az örök szent áldozat tudata enyhíti. Az érinthetetlen ösvényt építi a piramis csúcsa felé, mert tudja, hogy az Úr őbenne lakozik, és é l e t e a tanítás.



VILÁGLÓ KERT A kabbalah világa
BAKOS JÓZSEF
„Ezt a tanítást kaptuk: Ha e szem egy pillanatra lezárulna, nem állhatna meg semmi.”
Széfer Ha-Zohar, III. 129 b.
„Jézus mondta: Ismerd meg, ami a szemed előtt van, és ami elrejtett, és ki lesz nyilatkoztatva neked. Mert nincs semmi elrejtett, ami majd ki ne lenne nyilatkoztatva.”
Tamás evangéliuma, 5.
ELŐSZÓ
Eme könyv külső indíttatását főként „A Tan Kapuja Felsőfokú Buddhista Hittudományi Oktatóintézet” 1991/92-es tanulmányi évében tartott nappali és esti, illetve a „Traditio Divina et Schola Transcendentiae” 1992-es félévi „Kabbalah” előadássorozatából nyerte. Ez persze még messze nem indokolná egy újabb opusz létrehozását a témáról, hisz már e téren is a bőség zavarával küzdünk legalábbis ami a nagy kultúrnyelveket illeti. Azonban áttekintve e könyveket, szembetűnő az, hogy legalábbis a „modern” művek nagy része mennyire nem a Kabbalahból, a hagyományból indul ki, mennyire nem a Kabbalah célja e művek célja, mennyire nem olyképpen gondolkodva járnak el, mint a titkos arkánák, arkándiszciplinák, hagyományok beavatottjai.1 És itt kapcsolódik be a benső indíttatás kérdése: az örök ember örök kereséséé, ami a Kabbalahé is, saját jogán. Mert itt is a Homo aeternus az alap, az út, az úton járó vándor és a cél. Mivel tehát e könyvben „tárgyunkat” megközelítve nem a tudomány, (história, kultúr- és vallástörténet, filológia stb., sőt, ha úgy tetszik még a kabbalisztika) útját szeretném járni, hanem magának a hagyománynak benső, önértelmezése és céltételezése szerintit, követvén értékeit, létszemléletét, ezért e cél kitűzése nem is lehet más, mint a devekuth (istenhez hasonulás) vagy a yehidah (egyesülés az Abszolúttal). Fenti tételezések éppen nem szerénytelenek, hanem az egyedülien és lényegien szerények és alázatosak ama szellemiség, helyesebben Szellem (Ruah) iránt, mely a teljes ember bevetését igényli és nem csupán az intellektusét, mely a létharcban kifejlődött eszköz, nem is szólva ennek lefokozott–tudósi állapotáról... Tehát sokadlagos jelentőségűvé válik még akár a saját, szerény vagy komoly „eredmények”, kutatási reliktumok bemutatása is, mert ha ezeknek van bármi súlyuk, akkor ez úgyis csak a tradíciókkal való összhangjukban áll; és mert elsődleges az abszolút prioritást megkívánó, a mindig-létező Isteni teremtő–fenntartó, őshang-kinyilatkoztatás (és tanítás) meghallása, ami nem ismer sem régi, sem új kutatási „eredményeket”. Régi dogmákat, végleg lerögzített tanrendszereket sem, hiszen azért a szabadságban áll esszenciája. És ez vagy van, vagy nincs. Az is természetes, mondhatnám tradicionális, hogy a Kabbalah hiperkomplex, korról korra változó, megújuló gazdaságából csupán egy adott lehetséges értelmezést, egy adott felfogást és valóságleírást prezentálhatok egyetlen könyvön belül. Egyetlen gyümölcsét a Tudás Fájának. Természetesen törekedve azért a különböző összefüggések felmutatására, a Fa egységességére is. De mindvégig szem
1 Örvendetes kivétel pl. Leo Schaya: The universal meaning of the Kabbalah-ja (London, Allen and Unwin 1971.)



2
előtt kell tartanunk, hogy azért ez csak egy olvasat. Az ősi hangok–betűk–számok egyik kombinációja, egy lehetséges világalakítás, sőt, teremtés... Amennyiben a Kabbalah magas és ősi, időtlen Szellemétől e könyv nem tér el súlyosan, vagy csak kevés helyen botlik, úgy a köszönet az Őrizőket illeti, és nem a scriptort, akinek csak a tévedések és a megbocsátás lehet osztályrésze.
BEVEZETÉS
A Kabbalah szót a QBL héber szógyökből („megragadó”, „érdekes”, „befogadó edény”) vagy a „Kábló” kifejezésen keresztül származtatják, ami „átvétel, befogadás, hagyomány” jelentésű (igeként qibbel: befogad, tartalmaz), másrészt a „Kábbél”-ből eredeztetik és ennek értelme „felvenni” (ti. az igát).2 A Kabbalah elnevezést Ibn Gabirol (Spanyolország, XI. sz.) alkalmazta először a titkos, orális tanításokra, és ettől fogva minden zsidó misztikusgnosztikus–mágikus irány neve ez. Általában a judaizmus benső, ezoterikus–misztikus aspektusaként, doktrínájaként, teozófiájaként értelmezik, mely kiváltképpen a Tórára építkezik, noha jól tudott, hogy van nem-judaista, hanem keresztény (keresztény gnosztikus, renaissance újplatonikus, rózsakeresztes, Böhme és iskolája, sőt XIX–XX. sz.-i mágikus megújulásé), kopt, arab, ill. iszlám (főként a bektasi dervisek révén), és görög kabbalah is. Tehát olyan is, ami egyáltalán nem épül a Bibliára... Mindenesetre a judaista Kabbalah nyelve főként az arameus és nem a héber. Például a Zohar könyve, a Kabbalah alapműve is részben arámi nyelven íródott és csak a híres kabbalista Luria rabbi fordította teljesen héberre a XVI. században. Tulajdonképpen a Széfer Ha-Zoharban az egész Kabbalahra is jellemző célok és tanítások teljességükben tükröződnek, mert G. Scholem, a XX. századi kabbalisztika legnagyobb kutatója szerint ez teozófikus teológia, mitikus kozmogónia és misztikus pszichológia és antropológia olyan keveréke, melyben Isten, az univerzum és a lélek nem különültek el. Ebben a tanításban minden dolog minden másnak is tükre, minden mindennek szimbóluma, ezért így a Kabbalah egy adekvát szimbólumrendszer is, mely az ember, a társadalom és a kozmosz fundamentális, archetipikus szerkezetét fejezi ki, de azért oly módon, hogy végső soron e szimbólumok nem jelölnek vagy közvetítenek semmit, csupán lehetővé teszik, hogy a hipertranszcendens, a kifejezhetőségen túli, a kimondhatatlan (arrhéton) áttűnjék transzparens mivoltuk révén. Nevezik még a kabbalistákat mequbbalimnak is, akik a „titkos bölcsesség (Hokhmah misztara vagy nesztorah) ismerői” avagy a „titkok mesterei” (ba’ale haszod). A Kabbalah e hírhedett titokzatosságát és titkosságát részben magyarázza az, hogy hosszú története során elviselni kényszerült üldöztetéseket, értetlenséget, de ezotériájának már korántsem ez a magyarázata, mert ez nem holmi titkolódzás, hanem minden igazi tradíció közös attribútuma; hogy tudniillik a beavattatás, az esszenciális megértés (Hokhmah), azaz a bölcsesség fordítva arányos az isteni kinyilatkoztatás mélységével, megnyilatkozási szintjeivel. Tehát tradíció a Kabbalah, méghozzá a nagy, ‚majd’ teljes tradíciók egyike, amely azonban rendkívül bonyolulttá vált, mert ahogy Mose de Leon mondja „Minden mindennel összefügg a lánc utolsó szeméig”. Részben ez is az oka, hogy a „türelem útja”, de hozzájárul
2 Ebben az összefüggésben meg kell emlékezni a szanszkrit „yoga” (ang. yoke) = „iga, járom, igába hajt”-féle exegézisére.



3
az is, hogy főként mágikus–gnosztikus arculata erős, noha a devocionális elemek is erősnek bizonyultak, különösen a chaszidizmusban. Amit e könyvben megpróbálok, az ennek a rejtettségnek enyhítése – legalábbis ott és addig, amíg ezzel nem sértem a misztériumot –, és az univerzalitásba való visszakapcsolása. Mert ellentmondás van abban, hogy a Kabbalaht, a „tradíciót” a judaista vonalról csak annyiban elismerni, amennyiben bibliai (Tóra) vagy rabbinikus források misztikus értelmezése. Hiszen a tradíciót, relevanciáját nem lehet leszűkíteni egyetlen kultúrkörre, vallásra vagy népre (sem), mert ha „a hagyomány a szellem idő feletti jelenléte”, nunc stans érvénye, éspedig abszolút érvénye, akkor e szellem fontosabb, mint betűi: a hagyomány a szellem, sőt Szent Szellem (Ruah Ha Kodesh) univerzalitásához, népen, fajon, időn, téren, okságon felülálló voltához konvergál. „A Qabalah interpretációja nem feltétlenül található a külső Izrael rabbijai között, akik héberek a hős szerint, hanem inkább a választott népben a szellem után – a beavatottaknál” – mondja Dion Fortune (Mystical Qabalah). Ebből mindjárt két dolog következik. Az egyik, hogy létezik egy aktív ezoterikus tradíció „szájtól fülig” történő átadással: egy valóságos „aurea catena Homeri” (Homérosz aranylánca), és valóban a hagyomány szerint a Kabbalah ősi, primordiális tanait a beavatottak megszakítatlan sora őrzi. A másik, hogy a „választottság”, „választott nép” mivolt – mint „Izrael 12 törzse” – a teljességre utalva (12 mint a zodiákusjegyek száma: a kozmosz totalitásának, körének száma is),3 vagyis „minden népre”: az emberiségre mint egyetemesre vonatkozik. És mert ahogy még a judaista értelmezés szerint is az egyik törzs kiválasztott a „kiválasztott nép 12 törzséből”, úgy az emberiségből is a „kiválasztottság”, a „kétszer születetteket”: az inficiáltakat, az igazi Lévitákat, helyesebben az Áron-papságot felülmúló Melkizédek rendje szerinti, az igazi papkirályiságot illeti. A kiválasztottság megfordulás (héb.: teshuvah, gör.: metanoia) és belső hivatottság. A Kabbalah tárgyalásában ezt az univerzalisztikus értelmezést fogjuk követni magunk is, annál is inkább, mert az egyáltalában vett „nyugati út” (mágia, alkímia stb.) bázisaivá is vált az idők során. A Kabbalah mint tradíció nem modern értelemben vett filozófia-féle, hanem szakrális metafizika és reátámaszkodó spirituális praxis, realizációs út. Kvázi experimentális, sőt operacionális metafizika: csakis annyi igazságot mutat fel, amennyit megvalósít és megél a misztikus. Olyan metafizika vagy misztikus rendszer, melynek segítségével a kiválasztott nemcsak „megismeri” Istent, az Embert és a Világegyetemet, hanem azonossá is válik abszolút totalitásukkal, abszolút, univerzális individuummá válik – ez megismerés mint unió mystica vagy ahogy a Kabbalah nevezi, yehidah: unió az Abszolúttal. Ezért a hagyomány igazságelmélete is a gnosztikus megismerés szerinti, és legplasztikusabban talán a szufi metaforával fejezhető ki: az igazi megismerés olyan, mint a tűz, először csak hallomásunk van a tűzről, azután megpillantjuk lángjait, végül magunk lángolunk, leszünk tűzzé, s csak így „ismerhető” meg a tűz. A megismerés ezen tanítása szerkezetét illetően lényegében a platonikusra (barlang-hasonlatbelire) hajaz. A monoteista vallások, így a judaizmus exotériája is, a patriarchális–maszkulin dominanciájú oldala4 voltaképpen az ezoterikus, misztikus, feminin–befogadó oldallal olyképpen egészül ki, hogy kabbalista terminusokban beszéljünk, mint az Élet Fa (Éc Hayyim), az arbor Cabbalistica, ún. Szigor Oszlopa a Könyörület Oszlopával, ahogy Boáznak van párja Jákinban. Utóbbiak a Salamon Templomának bejáratánál álló fekete és fehér oszlopok, a hold és a nap, az éj és a nappal stb. dualitásait kifejező szimbólumok. Noha
3 Ahogy a Szt. János „Apokalipszise 14”-béli 144.000 kiválasztott hasonlóképpen egy totalitásra utal: 144 = 12 × 12, a 12-es princípium exaltációja. 4 A Jáhvizmust Dacqué egyenesen „egyistenhivő pogányságnak” nevezte.



4
éppen a patriarchális szemlélet okán, a férfiúi oszlop, oldal nyer feminin attribútumokat, és fordítva... Az Egyensúly, a centrális Kegyelem Oszlopa pedig a Krisztus-princípium tanításával (s ez nem szűken vett kereszténységet jelöl), a Logosz-beavatással, megvalósításával, ennek univerzalitásával, fókuszáló virtusával, immanens–transzcendens mivoltával lép be a struktúrába. Így azután a monisztikus tendenciájú exotériával szemben a Kabbalah dualisztikus (különösen a középkori németországi chaszidizmusban erős hangsúlyú Isten immanenciája, ami a gnosztikus panteizmus befolyását mutatja), elismeri az éjjeli, sötét, maternális oldal létjogát, sőt, szükségességét is. Mondják, hogy a zsidó kultúra úgy aránylik a kereszténységhez, mint a hindu a Kelet buddhista kultúráihoz. Noha ebben van némi igazság, de a fenti megkülönböztetés nem erre vonatkozik, inkább a hinduista és buddhista tantrán belül egyaránt meglévő mérsékeltebb és radikálisabb úthoz, a jobb kéz és a bal kéz útja közötti különbséghez hasonlítható. (Annál is inkább, mert a Kabbalahban is ismeretes az „Élet útja” és a „Halál útja”, noha itt az is látható, hogy a Kabbalahban – ahogy a tantrákon és minden ezotérián belül – ismét megvan az a kettősség, igaz magasabb fokon tér vissza, mint ami az ezotéria és az exotéria között is húzódik.) Akármilyen elzárkózó, lehatároló volt is a zsidó vallási szellem, éppen misztikája az, ami kölcsönhatásokba lépett más kultúrákkal, szellemiségekkel, archaikus rétegekkel, helyesebben mindig integráns része maradt a Tradíciónak, éppen eme misztikus oldal „befogadó” attribútuma révén. És nélkülözhetetlen a nyugati szellem ezoteriájának megértéséhez, mert szétválaszthatatlan egységet alkot végül is a hermetikus létszemlélettel: ezért az asztrológiával, a mágiával és persze legfőképpen a Tarot rendszerével, amely maga kabbalisztikus arkándiszciplínának minősül. Mintegy a hermetika (alkímia), asztrológia, mágia és a Kabbalah (Tarot) egy egységes „ötödik”–quintessentialis, archaikus–primordiális arkána tanítás kvaternitásai, a tetraszómia általános jelenlétének megfelelően. Minekutána elsősorban a Kabbalah tradíció-olvasatát vesszük alapul, ezért fejtegetéseink horizontját a tradíció R. Guénon, G. Evola, F. Schuon, L. Schaya és Hamvas Béla, László András által körvonalazott értelmezésében vesszük fel. Azonban tradíción semmi esetre sem valamely előre adott valóságleírást, tételek, igazságok, dogmák rendszerét, sőt nem is egy előre rögzített filozófiát és filozofálási módot értünk. Ahogy nem vallást. Mindez éppenséggel antitradicionális lenne a metafizikus, metalogikus, metafilozófikus és metareligiózus valósággal szemben, a naiv realista szemlélet némely elemeit őrizve abban, hogy lenne valami embertől (tudattól) független realitás, de akár a tudat feltételeként vagy hordozójaként megjelenő idealitás, teoreticitás, ami „Másság”-ként szaturnikusszolidifikálódott objektivitásban jelenne meg. A hagyomány (a Kabbalah) is erre utal, mikor a primordiális Emberről (Purusha, Gayomarth, Adam Kadmon, Makroanthroposz, Homo Maximus stb.) szól, hisz egyes kabbalisták szerint az Univerzum „ember alakú”, illetve az alef-betű alakját viseli, amely a szent ábécé első betűjeként, de az ember betűjeként is, kijelöli magas metafizikai–primordiális rangját: embernek, alef betűnek. E betű maga földre és égre mutató emberként is olvasható, ami egyrészt az „ahogy fent, úgy lent” mikrokozmoszmakrokozmosz összefüggést kifejező tanra, de másrészt általában a kettősségek unióját beteljesítő, a kettő (az ég és föld) között közvetítő harmadikra: az Emberre vonatkozó tanításra utal, de ez még csak a Kabbalah hermeneutikájának, értelmezési szintjeinek másodika: a tanítványoké, a titkos pszichológia és kozmológia szintje, a remez-é – ahogy majd látni fogjuk. A primordiális Ember, Adam Kadmon alakjában azonban magasabb módon is megjelenik a probléma: e magasabb szinten nem csupán analógia van világ, objektum (makrokozmosz) és ember, szubjektum (mikrokozmosz) között, de unió (androgyn-állapot). Egyetlen létező van, az Ember, és ezért az univerzum nem ember alakú, de ez maga az Ember, aki immár szabadon teremtő–feloldó (solve et coagula) tudat avagy



5
világtükör. E szabadsága miatt nincs doktrínája a tradíciónak, noha vannak örök képei és mátrixai. És mivel az Ember (hic et) nunc stans létező – s nem történeti csupán – az univerzum is ilyen hát, vagyis időben sem a tudattól szeparált „múltban” jön létre, mint „ember alakú” objektum, hanem e hic et nunc stansban ember-univerzum, univerzális ember. Voltaképpen az Upanishad-bölcselet illetve az advaita vedanta tanításával egyezik, és Schopenhauer így rögzíti5: „Aki... meg tudja különböztetni az akaratot az eszmétől, ezt megint a jelenségtől, annak számára a világ eseményeinek csak annyiban van jelentősége, hogy ezek ama betűk, amelyekből az ember eszméje kiolvasható...” És mégis! még ezen a lépcsőfokon sem – melyet a Maase Merkabah-gnózis (a Harciszekér Művei Kabbalahja) az „Uralom Tanának” ismer – a végsőt értük még el. Ez a szakrális vagy mágikus szolipszizmusnak címezhető állapot,6 amit azonban nevezzünk csak metodológiai szolipszizmusnak, arra utalván, hogy a metafizikai realizációhoz szükséges szintről, metódusról és kvázi „munkahipotézisről” van itt szó, amely azonban olyan szerepet nyer, mint a Buddha példázatában ama tutaj, melynek a túlpartra juttatással szerepe kimerül... Sőt veszélyei igen jelentősek, amennyiben egyrészt analógia van ezen állapot és az között, amit pl. Jung a Selbst (Self)-tel való korai identifikációnak nevez, és amit másrészt a tradíció terminusaiban a deifikációban vagy apoteózisban való rögzülésnek nevezhetünk. Rosszabb aspektusában ez a mágus–kabbalista legnagyobb veszélye, a szatanikus hybrisz, és a szolipszizmusban, mint végső illúzióban való kitartás, mely a végső disszolúcióhoz vezet. Mert az utolsó, legmagasabb lépcső az önkéntes világgá szétáldozódás, amit a mahayána buddhizmus bodhiszattva-eszménynek, a kereszténység Agnus Dei-nek stb. ismer. Meg kell küzdenünk alapvető paradoxonokkal is, ha a Kabbalah tanulmányozására szánjuk el magunkat. Az első mindjárt ezotériájából fakad, abból, hogy esszenciája és döntő jelentőségű részei csakis orális hagyományként létezik, s nem is lehetne szavakban, expressis verbis, tehát könyvben rögzíteni. Szavakon túli tanítás, a víziók útja ez. Másrészt a Kabbalah nagyfokú önállóságot és kezdeményező erőt kíván, mi több kritikai attitűdöt feltételez, s már ezért sem lehet csak egy adottként tételezett tradícióra támaszkodva „megtanulni”. Egy rejtező caddiq (igaz ember) így szólott erről: „A bölcs embernek arra legyen gondja, hogy önmaga legyen a tökéletes tan és minden cselekedete megtestesült tanítás; vagy ha ez nem adatott meg neki, legyen fordítása és magyarázata a tannak és minden megmozdulása a Tan terjeszkedése.” A Kabbalahval érdemben csak az foglalkozhat, aki komolyan veszi életkríziseit és nem olcsó kompromisszumokban, „egy tál lencséért” (család, karrier stb.) adja el magát az egyiptomiaknak (a Kabbalahban Egyiptom-Mizraim a korlátozottság, materialitás földje, a világsík, ahol most létezünk), nem itt vesztegeti el motiváló energiáit, az alkímiai tüzet, „Szent lázat”, hanem állandósítja egy jó értelmű „káoszban”, „otthontalanságban” – „hisz csak az Emberfiának nincs hol lehajtania a fejét”... Abban az értelemben káosz ez, ahogy Laoce beszél erről a Tao Te Chingben (20): „A közönséges emberek tündökölnek, csak én vagyok
5 „A világ mint akarat és képzet”, Bp., 1991. Európa, 253. o. 6 „A szolipszizmus – egészen röviden – azt jelenti: ha a Létnek van alanya, akkor csak egyetlen és egyedüli Alanya lehet, s ez az egyetlen és egyedüli Alany (Subiectum, -Kartr) ,Én magam’ (Aham atma) vagyok személyfeletti és abszolút voltomban. Így minden tudat-akció az „Én-magam tudat-akcióm, és az objektív valóság teljessége az ‚Én-magam’ objektív realitásom.” (In: László András: „Kommentár két kommentárhoz”, Őshagyomány 3., Bp., 1991. Kiemelés tőlem.) Eme „szakrális” szolipszizmus rövid, de kiváló bemutatása magyar nyelven, ugyancsak László András: „A lét és a tudat a metafizikai tradíció megvilágításában” c. tanulmányában (Őshagyomány 2., Bp., 1991.)



6
zavaros (tegyük hozzá: kaotikus, északi, a szakrális–mitikus „észak”-é), mert egyedül csak én vagyok más, mint mindenki más...”7 Ez a káosz az alkímiában a putrefactióhoz, a disszolúcióhoz tartozó fogalom, ez az elsődleges állapot, melyben még az ellentétpárok még szétválasztatlanok. De tudatos regresszió tárgya a yogában és a „faragatlan tökhöz való visszatérés” taoista ideájában is. A Kabbalahban is megkülönböztetett háromféle káoszfogalom, első a tohu va bohu: a primordiális, megformálás (Yecirah, ami különbözik a Kabbalahban a teremtéstől: Beriahtól!) előtti differenciálatlan „prima materia”, hyle; az Olam Hátoku: a káosz világa, ez már egyértelműen baljóslatú, infernális, „rossz”, démoni káosz szférája; és az Olam Hátikkun, az „egyensúly világának” megteremtése felé és eme világ „már” (nunc stans) létező szintjének felfelé sodró energiája, melyről Rabbi Zera ezt mondotta: a fejezetek értelmét (ti. a Teremtés Könyvéét, de a Kabbalaht általában is) csak kiváltságos, fennkölt szelleműek ismerhetik, akiknek „szívében nyugtalanság lakozik” (Talmud, Hagiga traktátus, 13a), akiket „a szellem kígyója csípett meg”, mert ez a nyugtalanság nem mond ellent sem az Élet Fán megvalósuló, sem a neofitában megkövetelt egyensúlynak, mert ez a „primordiális pont” és az „état primordial” (Guénon), az alapállás, az eredeti helyzet és rang irányába törekvés nyugtalansága–motivációja. A másik antinómia abban rejlik, hogy a mai, „modern” ember, e deszakralizáltszekularizált csandála „tudata” (itt valóban helyesebb lenne tudatalattiról szólani!) felé kellene közvetíteni valamit, ami teljesen idegen számára, elsősorban létszemléletében az. Inkább az archaikus8 ember szemléletéhez áll ez közel, amennyiben a szemlétet bázisa itt a napszerű, kisugárzó–kiteremtő szem. A két emberfajta között döntő különbségek vannak, amit a Kabbalah Ábel- és Káin-emberek különbségeként, általában a tradíció az alulról és felülről jövő ember különbségével a szabad, „nomád” ember és a homo faber közötti modern különbséggel éppúgy jellemez.9 Az első differencia mindjárt az, hogy az archaikus ember még rendelkezik egy olyan képességgel, ami a modern emberben már alszik, vagy egyenesen kialudt. Az univerzális látás, a böhmei imagináció, a szellemi–isteni „Szem”, a metafizikai lényeglátás, transzcendens érzékenység és magának a metafizikumnak a szintje és képessége ez, ahogy a Kabbalah céljainak egyike is az, hogy megszerezze a belső és külső látás képességét: észlelvén a felsőbb és alsóbb Világokat egyaránt. De még ennél is több: mert az imagináció teremti az embert is Emberré, az Ember maga lévén ama Szem és a metafizikum élete. Ezért és mert a magasabb Világok egyszerűbbek és tisztábbak: minden grádics az Akarat, Intellektus, Emóció és Aktivitás magasabb kvalitásait tartalmazza, de egyre több törvénnyel, bonyolultabban és távolabb a Forrástól – a Kabbalahban „az ember végső célja újraegyesíteni az isteni és emberi akaratot”10 és a megfelelő négy világot, melyek a tradíció általános kozmológiai sémájával is egyezőek, mely szerint az anyagi világsík (Aktivitás) és az ideák, archetipikus világa (Intellektus) között planetáris hatalmak világsíkja (Emóció) helyezkedik el (a negyedik, Akarat, tulajdonképpen már világfeletti, mi több, isteni szféra). E fensőbb látás hát az, mely tévedhetetlenül a szellemből lát, befelé–felfelé: a Forrás
7 Karácsony Gábor fordítása. 8 Archaikuson itt nem történeti intervallumot, hanem primordialitást értek. Ilyen értelemben a középkori kabbalista vagy alkimista, de akár az eretnek is archaikus, míg a modern polgár, legyen az akár püspök pl. o., már nem az. („Több szentség lehet egy parasztcsalád vacsorájában, mint egy eucharisztikus körmenetben” – mondja Hamvas Béla.) 9 „Káin volt az első vaskovács” – a Talmud szerint Seth, az ördög fémének megmunkálója, ahogy leszármazottai, a „vasnemzedék” a sötét kor, a „vaskorszak”, ha úgy tetszik a vele szimbolizálható ipari korszak emberei: e munkás faj, a sürgés-forgás, törekvés, de ezzel végső soron a pusztulás (bálvány)imádója. Kéményeik fekete füstje lefelé száll... (Hozzátehetnénk, hogy ma már nem vas-, de uráni–plutóniumi nemzedékről van szó.) 10 Geoffrey, Ahern: „Sun at Midnight”, Aquarian Press, 1984.



7
felé figyel, és ezzel ki is áll a szellem mellett, megvalósítván. A cusanusi visio intellectualis mintájára haladja meg a diszkurzivitást, melyben a logika ellentétei eltűnnek és az isteni, primordiális lét szétválása nem következik be, és ami maga a filiatio Dei realizálása, az apoteózisz. A létesülés felőli, „sötét” aspektusa eme processzusnak és állapotnak az, amit a királyi művészet, az alkímia úgy ír le, mint a Király és Királynő regresszióját a szétoldó (putrefactio, solutio) kaotikus ősvízbe, és amit a pszichológia szintjén az individuáció előtti, archaikus prenatális, „óceáni” (ősanya tengere...) állapotként értenek. Ezért van, hogy a felnőtt individuum ezt csak regresszióval – ahogy Jung mondja: a mentális nívó süllyedésével érheti el (a „Jordán folyásának megfordítása” egyik értelmezése is ez!), és ez az, amiért Böhme hangsúlyozza: az ember mindent kutathat, még Isten mélységeit is, csak egy dolog tiltott számára, saját eredete titkait kutatni. Hiszen ez „játékrontás”, a létezés széttörése, disszolúciója veszélyét is magában hordja, mert csak ez igazán érdemes a kutatásra, mert csak ez igazán az, ami a Valósághoz, a felébredéshez (az álom játékrontása), az igazsághoz, az igaz helyzethez elvezet. Azonban a Kabbalah azt is képes megmutatni, hogy a káosz ősvizeinél nem szabad megállni, mert nem ez a végső stáció. Mindenesetre ama felsőbb látásból, ill. az általa felmutatott szellemből emanálódik és deriválódik azután a mitikus–analógiás–mágikus gondolkodás, ami meghaladja (az eredet irányába legalábbis!) a logikát, de nem áll szemben a Logosszal, mert nem a filozófia kezdődik ott, ahol a mítosz végződik (noha ez történetileg, tehát kontingensen lehet így), hanem a mitikus gondolkodás, az „analógiák szent tana” kezdődik ott, ahol a filozófia már véget ér – az aszcenzus, a gnosztikus reintegráció útja szerint. De a mitikus nem csak ősibb, mint a faktikus, hanem ezáltal is átfogóbb–megalapozóbb is, amiből az következik, hogy elvileg – a faktuális mindig mitizálható, de a mitikus nem mindig faktualizálható. A faktum csak kvantitatíve több, sok-ságba hulló, de paradox módon átfogó alapját a monad, és az Egy felé helyezett mitikus képezi. Végső fundamentumuk pedig az alaptalan (Ungrund) Üresség (kénoma). A modern ember, aki travesztiája az ősi, szellemi embernek és akinek ezért semmi érzéke a numinózumhoz, mert hiszen a puszta élet és horizontja vált mára kizárólagos céllá, éppen nem meghaladta tehát a síkokat (azzal, hogy még egy diszkurzív–teoretikus gondolatmenetet sem tud általában végigvinni, ez csak annak bizonyítéka, hogy még a logika nívóját sem éri el, még ehhez képest is folytonos devalvációban van) deszakralizáltdevalvált tudatával antropológiailag sem intakt. Bukott–elhomályosult. Valójában antropológiai defektusban van (helyesebben „anthroposzológiai”, mert az ember test, lélek, szellem és isteni szikra egysége az ősi Anthroposz, a primordiális Ember értelmében, aki makro-, mezo- és mikrokozmosz uniója, sőt ezen felül mikrotheosz). Csak ez a defektus képes megmagyarázni azt a kettősséget is, mely a modern infernális embert (Bergyajev), ezt a „páriát” (Evola) jellemzi: egyrészről hiperkritikus, büszke szekularizált–materializált (nyilvánvaló, hogy itt nemcsak és nem elsősorban filozófiai materializmusról van szó...) „függetlenségére”, hogy tudniillik „nem dől be” – ahogy mondani szokás –, másrészt e legegyügyűbb babonáknak, antitradicionális pszichizmusoknak, „gyógyításoknak”, álguruknak hódol be, de ott aztán feltétel nélkül. Ez a fajta okkultizmus és a racionalizmus egymást tételezik és erősítik, mert a descartesi dualista gondolkodástól még a legirracionálisabb babonával sem szakadnak el: ez csak „egy felszínes modern reakció a durva materializmussal szemben, mely bizonyos ideig Nyugaton uralkodott... és úgy vesz minden nem-materiális birodalmat, mint amorf módon spirituálisat és jóindulatút. Ezt a



8
tendenciát még mindig a ,fenoménához’ való ragaszkodás jellemzi”11 és ez az alsóbb vagy infernális erőket „leláncoltságukból” fogja kiszabadítani, melyekkel szemben a modern embernek nincs védelme. A megtapasztalás–átélés és vízió-centrikus misztika éppen az empireummal bizonyult a történelem során szorosabb affinitásban lévőnek, semmint a racionalitással, a „lucid rációval”. Ismét jungi terminológiával élve azt mondhatjuk, hogy az intuíció komplementere az érzékelés, a rációé inkább az emocionalitás: innen a misztikaempirizmus és a racionalizmus–okkultizmus párhuzamok (néha egyetlen személyen belül is). Az indusztrializált–racionalizált, instrumentális ész igyekszik magához idomítani a környezetét, és ebbe belehal. Ez a szeláris, apollói oldal perzselő–romboló aspektusa, mely nincs kiegyensúlyozva a dionüszoszi, lunáris oldal jótékony oldalával. Ebben a pontban van a debilis, káini homo faber12 hordozta istentelen hatalom szférája, melyet e hatalom „ancillájává” – de inkább szajhájává (mondhatnánk babiloni szajhát is) – züllött tudomány, szcientifizmus visszaigazol, kvázi verifikál. Az antitradíciónak és az ellenbeavatásoknak azonban éppoly, ha nem veszélyesebb közvetítői az okkult, a pszichizmus szféráját megcélzó irányok, vallási (pl. karizmatikusnak mondott) mozgalmak stb. Ezek voltaképpen „Cargokultuszként” értékelendők, amint egy ősi, rendkívül potens tudás külső, „elhagyott” héját látják csak. (Ide tartozik persze minden „szó szerinti” szektásság is – hisz nem megmondotta Az, Akire oly szívesen hivatkoznak, „hogy ha tudod, mit teszel, áldott vagy, de ha nem, átkozott és törvényszegő”?) Mindezeknek valódi feladata – sokszor maguk sem sejtette célja – a sötétség fejedelmének, a „héjak világának”, az infernónak kieresztése. (Íme: yoga-klubok, agykontroll, sőt reformkonyha, mert elég, ha ez utóbbira reflektálunk Chuang-ce szavaival: „Sok erőfeszítéssel megtartják az egészséget, de elveszítik az életet.” A Kabbalah szempontjából semmi más nem történik, csupán egyoldalúan veszik figyelembe az erőket, és ez az egyensúlytalanság a megidézni vágyott erők mellett azok ellentétét is megidézi létszféránkba: pl. gyógyítóerőkért invokál, s a legkülönfélébb betegségeket zúdítja a földre, de még veszélyesebb a spirituális erőkkel való visszaélés, a gyors utak; a modern ember narcisztikus mindent magához vonása, mert tudattalanul (tudatlanul) az inferno láncait oldja. A vallások, mint szisztematizált–institucionalizált exoteriák, is betagozódnak ezen világ (ember)-tudat folyamatba, és ezért kellett és kell konfliktusban legyenek saját ezotériájukkal, ama „másikkal”, a gnosztikus úttal, ahogy ez érvényes a Kabbalah és a júdaizmus relációjára is. Érdemes megjegyezni, hogy a Kabbalahval szoros szellemi–spirituális kölcsönhatásban álló gnoszticizmus, neoplatonizmus és hermetika – annak ellenére, hogy a gnoszticizmus szélsőségesen dualista és „pesszimista” az anyag szférájának megítélésében, a világgal és demiurgoszával egyetemben, addig a neoplatonizmus és a hermetika kiegyenlítettebb abban mindannyian azonosak, hogy a hangsúlyt a gnóziszra, pronoiara, a bensői intuitívimaginatív vízióra, extatikus megismerésre, őstudásra (pregnózisz13 pronoia), az emberi autonóm szabadságra, megvalósítottságra, megtapasztalásra, és nem a heteronóm „externális” tekintélyekre, egyházakra, doktrínákra helyezkedik, s persze ezért is kellett mindannyiuknak ezektől az autoritásoktól tartaniuk, sőt üldöztetést elszenvedniük. Mert nem csak isteneknek nem érdeke a szabad, megébredett ember (ki is áldozna nékik? ki is tartaná fenn habituális energiáival a létezés kerekét? ki is lenne az istenek házibarma (pasu):
11 Arthur Versluis: „The Philosophy of Magic”, Routledge and Kegan Paul, Boston, London and Henley, 1986. XII–XIII. o. 12 Mi lehetne végül is nevetségesebb, mint egy gépezet, egy komoly, munkája fölé hajló lakatos vagy mérnök, vagy egy katonatiszt. Mi lehetne – nos nem gyermekibb, hanem – infantilisabb, mint egy „felnőtt”?... 13 Gör. pre-gnó-zisz, szanszkrit: pra-dzsnyá, ahogy gör. gnó- és szansz. dzsnyána-yoga.



9
„Az Ősi Ember voltam én, a nap voltam én! Éppen így van ma is. Ha valaki felismeri: »A Hatalmas vagyok!«, az a mindenséggé válik, s még az isteneknek sincs azon hatalma, hogy ne váljon azzá, mert ő a lelke azoknak. Aki egy másik istenséget imád, és azt mondja: »Más ő, és más vagyok én«, az nem bölcs, hanem az istenek házibarma. S ahogy a házibarmok az ember hasznára vannak, éppen így az istenek hasznára van minden egyes ember. Milyen nagy baj az, ha akár csak egyetlen barom is elvész, hát még ha több! Ezért nem jó az isteneknek, ha az emberek tudják ezt a tanítást.” (Brhadáranyaka-upanisad, Első tanítás, negyedik imádság. Ford.: Takács László, Bp., Őshagyomány 4., 1991.) De egy szinttel lejjebb az istenek „kijáróinak”, teszem azt a lelkipásztoroknak, a pasuk pásztorainak..., de itt és most még inkább a hatalmi–társadalmi előítéletháló szövögetőinek sem. Mert a kabbalista ugyanabban a helyzetben van, mint a gnosztikus „Gyöngyhimnusz”-béli királyfi, kiről az „egyiptomiak” „Nem tudom, miképpen, mely áruló jelből14 mégiscsak megtudták, nem földjükről vagyok, ármánykodásukkal kelepcébe csaltak, mígnem megízleltem azoknak ételét. Nem tudtam én többé: király fia vagyok...”, hisz az „egyiptomiak” kifejezés voltaképpen az evilág fiait jelöli, mert a Kabbalahban Egyiptom (Mizraim): „határolt, korlátozott”-at jelent, a fogság világát, az anyagi létsíkot, ahonnan a spirituális utazás, a reintegráció aszcendáló íve, az exodusszal elindul. A kabbalistára leselkedő egyik veszély az Egyiptomban-felejtkezés, s ennél a többi veszély csak súlyosabb, mert hisz világos, hogy a Kabbalah mint tradíció, fentiektől messzemenően elhatárolandó. A profanizálást azonban már az is megelőzi, hogy olyan előfeltételeket támaszt az igényelt képességeken túl is, amit a deszakralizált ember, per se, nem tud teljesíteni. A Kabbalah, mint minden valódi hagyomány, ugyanis az emberi lét legnagyobb kihívása, feladata (tikkun: terv), és veszélye is csak ehhez a szinthez mérhető: nevezetesen a legkiélezettebb, nyugodtan mondhatjuk, legveszélyesebb vállalkozás, amit csak az utazó vállalhat, aki integrálta fizikai, pszichikai, mentális és etikai, és spirituális valóját. Ezen négyesség az alapvető kvaternitásokkal korrespondeál, mint pl. a négy Világ (Ólam), vagy a Szent Élő Teremtmények (Hayyoth Ha Kodesh) az Ezekiel-féle vízióból ismerten. „A kabbalistának meg kell valósítania a teljes külső–belső egyensúlyt, mely az Élet Fa egészében – fenti négy Ólamjával egyetemben – realizálódik. Ami a Kabbalah megvalósítottsága és valósága, az egyben a veszélye is. Amennyiben ugyanis valódi realizáció folyik, akkor az Élet Fán egyre magasabb szinteket ér el az inficiált – egyre közelebb kerül az ősforráshoz, a makro-, mezo- és mikrokozmikus Genezis örök jelenvaló és ab origine valóságához, amivel a lét potenciák, a teremtő energiák is növekednek, s ezt a Kabbalah is a tűzzel, fényességgel jelez, mint Ezekiél I. 13.-ban a tetramorphok, a rettenetes kerék alakú angyali rend, az Ophanimok esetében is, vagy éppen magát Isten képét hasonlítja a Zohar könyve égő szénhez és lánghoz, sőt expressis verbis a Teremtést Isten Akaratának Villámával (Ka kav) írják le.15 Különösen a Merkabah (Harciszekér vagy Trón) gnózis veszélyes, gyakorlatlanság, kiegyensúlyozatlanság vagy tisztátalanság esetén. Erre utal a régi legenda (Tosephta Hagiga II. 3.), melyben – a négy integrálandó aspektusnak megfelelően – négy tanult törvénytudó mester, legalista, (tanna), Yavneh akadémiájáról (Kr. u. I. sz.), az eksztázis szárnyain, kiterjesztett tudatossággal (mohín degadluth) felemelkedett a misztikus aszcenzus szintjein (madregot), a kisebb és nagyobb isteni csarnokokon keresztül a Trónig.
14 J. P. Sartre: „Az Undor”, Szépirodalmi K., Bp., 1981., 180. o. 15 Itt is előfeltétel az etikai színvonal, mint a yoga esetében a yama-niyama rendszere, azonban ez is az ontológiai „energetika” aspektusából lényeges.



10
Ben Azai, Ben Zoma, Ben Abuya és a híres Akiva rabbi, akik a Jordé Merkábah (akik leszálltak a Merkabah felé) misztikus társaságot alkottak, ráléptek a belső ösvényre, mely Isten Szentséges Lakhelyéig (Meon Qódsó), a hetedik égig vezet. A „leszállás” előkészítése 40 napig tartott, ameddig Jézus is készült a sivatagban, kemény aszkézissel, ráolvasásokkal, himnuszok éneklésével, egy speciális kabbalista „ászánában” (ülő helyzetben feje a térdei közé hajtva, lényegében az embrionális helyzet visszaidézése), mert az elősegíti a tudatállapotváltást. Azonban csak Akiva tért vissza teljes épségben és lett megszentelve. Ben Azai meghalt, Ben Zoma megőrült, Ben Abuyah pedig hittagadóvá lett. Mi történhetett? Nos egy-egy területen, aspektusban gyengének, kiegyensúlyozatlannak bizonyultak (noha Akiva, aki elsőnek utazott, figyelmeztetett a lehetséges veszélyekre, és a teljes egyensúly szükségességére). Ben Azai annyira vágyott az istenire, hogy lelke a felsőbb világokban maradt, Ben Zoma mérték nélkül ette az üdvöt (itt: mézet) odáig, hogy immár nem volt képes vízióját összehangolni a mindennapok tapasztalataival, Abuyah pedig intellektuális tisztázatlanságok miatt két istenséget látott, pedig csak Metatront látta ülni ott: „azt tanultuk, hogy fent nincsen ülő helyzet. Talán két resuyot, két hatalom létezik!” Összetévesztette a „trón mellett állót” a Trónon ülővel, két teremtőt (seté jócerot, seté resujot) tett fel, ami nem azonos dolog, az Istenség két aspektusával: a rejtező és a teremtő, világ felé megnyilvánuló arculattal. Ez a Merkábah utazás tehát joggal minősíthető a Vadzsrayána „Nyílegyenes ösvény”-ével azonos típusúnak, annál is inkább, mert a Kabbalah is ismeri a Nyíl útját, amely a későbbi Élet Fa leírásban a középső ösvényen való közvetlen, direkt utat jelenti, azon az oszlopon, melyen a Hekaloth is, a szintek, el vannak helyezve. Sőt, figyelemreméltó, hogy a „Nyílegyenes ösvény”-en szintén ilyen három veszély leselkedik a misztikusra: betegség, őrület és halál. S csak a negyedik eset sikeres, tehát mindez a tetraszómia szerint konstituálódik: az egyik irány, orientáció a négy közül kitüntetett. A belső utat és a magasabb létsíkokat (világokat), ahová az út vezet, sokszor Kertként is leírják, melyet a Pardes név jelöl az óperzsa pairidaéza („minden oldalról bekerített hely”)16 vagy a szanszkrit paradesa: „magasabb ország, világ” értelmében. És természetesen ugyanaz, mint a görög paradeiszosz (kert, park) vagy görög–latin paradisus, melyből, többek között, az angol paradise vagy akár a magyar paradicsomkert is származik. A szanszkrit: paradesa kapcsolat mellett még a szanszkrit: Pára-da is jelentős, mely egyrészt a Páramitfi („másik part”: és ez minden további nélkül érthető a „magasabb, felsőbb világ”–paradesa módján!) fogalom pára gyökével is megegyezik, másrészt a higanyt jelöli a hindu alkímiában (különösen a Mahesvarapuránában van kifejtve ez a sajátos ,higany rendszer’). A higany, a mercurius pedig a nyugati alkímiában (is) megfelel Mercuriusnak, Hermēsnek, akit úgy is ismertek, mint a „paradicsom földje” – és e ,paradicsom’ itt utal arra, hogy Mercurius a prima materia (ahogy az ultima materia) is, mert ő maga a Lapis, a Kő, mely mindkettő. A paradicsom kertjét, a prima materiát pedig kör jelöli, ahogy a processzus végét, az ultima materiát az Új Jeruzsálem négyszöge: a kör alkimista–kabbalista négyszögesítése is ez, mert a kabbalisztikus Élet Fa (Ezt Hayyim) alapja Malkuth (itt: az Ország) és célja Kether (Korona) tölt be ilyen szerepet. Pardes, a Felsőbb Világ, ontológiailag és reintegráció, reunió, a misztikus elragadtatás hierarchiájában, de időben is az eredet felé mutat, mert ez Gan Éden (Éden Kertje) is. Ezért azután veszélyes egy Kert ez. Belépve első kapuján, szürrealisztikus, illékony víziók világa (más rendszerben az első, kisebb Hekál /Palota/) tárul fel mozgó növényeivel, beszélő pillangókkal. Második kapuja mögött a formák oldódnak és szilárdulnak, semmi sem állandó, majd a harmadik kapu
16 „Mire hasonlít a dolog? Egy király gyümölcsöskertjére, amely fölött korlátot építettek?” (Tószéftá Hagigá, II. 5.)



11
mögött a megtestesült hangok világa fogadja a vándort – az Ophanim(ok), a rettentő kerék alakú angyali lények Palotája. És így tovább, egyre mélyebb hallucinatorikus víziók síkjain át. Minden Hekál jobb és baloldalán kapuőrző angyalok állnak, akiknek az égi utat járó felmutatja mágikus pecséteit (segullá: birtok) és egyre komplexebb mágikus igéket mond. A veszély a legnagyobb a hatodik Hekálnál, e sajátos vízvilágnál lesz, ahol „ezer és ezer vízhullám csapkodja őt, pedig nem volt itt egy csepp víz sem, csak a palotát díszítő márványlapok éteri ragyogása” – és ezért figyelmeztet azután Akiva rabbi: „Amikor a márványkövekhez közeledtek, vigyázzatok, hogy ne mondjátok: víz, víz.” Mindebben nem nehéz felfedezni az azonos tapasztalás-világokat a yogáéval, hisz azonos az emberi alapállás, és hogy egy példát kiemeljünk erre a közös tapasztalásra: a hangvilág ősibb réteg, mint a látásé, ahogy a hanghoz tartozó „éter” ontológiailag fundamentálisabb, mint a formák, látványok világa és eleme, a tűz (a sabda-tanmátra „ősibb”, mint a rúpatanmátra). Végső soron az égi, transzcendeált érzékek jelölik a lélek anabáziszának stációit, szféráit a Forrás felé, s a hang- és látványbirodalmak, ezek a „magasabb”, cölesztális tudatállapotok, egyben a misztikus aszcenzus szintjei (madregot), nemcsak Édennek, de a buddhista Tiszta Földnek és az iráni Hurqulyának is reprezentálói. Ezt nevezi Böhme „minden dolgok szignatúrájának”, és a gnosztikusok, ill. hermetikusok a léleknek vagy Szophiának exiliuma utáni újjászületésének. A Kert közepén pedig az Élet Fa áll, ahol az aszcenzus második szakasza, az emberi kondíciókból immár kilépett utazó felemelkedése az égi pólushoz, a primordiális, égi ember koponyanyílásához: a Nagy Isteni Unióhoz, kezdődik, hiszen a Fa 10 ága tíz különböző szférát, „felemelkedő Világot”, avagy a spirituális percepció szintjeit jelenítik meg. Ez a struktúra, a világ- és tudatsík a centrummal, axis mundival, megfelel a tradicionális kozmológiák alapszerkezetének: legyen az tenger közepén sziget (isola–izoláció!), amelyen a világhegy, vagy az (arany) almafák nőnek, vagy Fa a Kert közepén. Ezért noha a Pardes veszélyes, de ragyogó, világló világ is, fényvilág, Isten fényköntöse, ahogy a Kabbalah többek között nevezi. E világló Kert a Kabbalah világa. De ha a Kert a tradicionális kozmológiával homeorf, akkor háromosztatú lesz, s valóban, az égi világokat a földi világsíkkal összekötő Élet Fa mása–fordítottja megtalálható a középső világ síkja alatt a Halál Fája, a szentségtelen szefiroth képében, mert ez az infernális szféra. A Kert négy, horizontális iránya, valamint az Élet Fa felfelé és a Halál Fa lefelé mutató iránya pedig tulajdonképpen a kabbalisztikus szimbolizmus más olvasatában a „szent vagy belső palotát”: a hat térirányt és a hetediket, a centrumot adja meg. Utóbbi a „nem-mozgó mozgató” rejtett centrumának is szimbóluma, és ez az „ezüst palota” (ezüst fonal) köti össze az Eredetet a Véggel, átölelve az emberben a szívet és a tudatot. Ez a spirituális centrum, ami megfelel a rózsakeresztesek „szoláris citadellájának” és Campanella „Napvárosának” (és egy másik olvasatban: ha csak az Élet Fát tekintjük, az Élet Fa szívének, Tiferet szefirahjának): ez a primordiális pont, amit Guénon a „Le Roi du Monde”-ban, a földi világsíkban a „nememberi tudás kincstárának”, a tradíció eredetének, forrásának vélt.17 Ezért a Kabbalah forrása is az emberben van, de nem értelmében, hanem szívében, tehát mikrokozmikus napjából forrásozik. Mindenekelőtt meg kell különböztetni a Kabbalaht a kabbalisztikától, mint modern értelemben vett szaktudománytól. Úgy is mondhatjuk, a kabbalisztikus a Szellemet használja eszközül megélhetéséhez (s ez a Szellem ellen elkövetett bűn fogalmának egyik értelme), míg
17 Guénon kimutatta, hogy Saint-Yves d’ Alveydre „La Mission de l’Inde” (1910) c. posztumusz művében a legendás jobb kéz birodalmát, Agartthát helyezi ide. A Burgosi kabbalisták az Élet fát a jobb kéz, jobb oldal szefirahjainak, míg a szentségtelen szefirotot a bal oldal emanációinak nevezik!...



12
a kabbalista a megélhetést, a puszta életet (így akár a kabbalisztikát is) ajánlja fel a Szellem szolgálatában. A Kabbalah azután különféle módokon osztható fel. Legegyszerűbb klasszifikációja természetszerűleg elméleti („amit láttak”) és praktikus („amit tesznek”) Kabbalahra (Kabbalah maasif) épül, és ez durván megfeleltethető a misztika (mint az intuícióval történő tökéletességkeresés) és mágia (aktív magatartás) felosztásnak. Durván, mert a misztika nem azonosítható a gnózisszal, ahogy a mágia is hordoz gnosztikus vonásokat, és végső soron nem is célszerű ezeket szétválasztani, ahogy egységükre jó példa a Kabbalah egyik alapműve, a Szefer Yetzirah (A Formálás Könyve). Egy másik felosztás négyes tagolódású, ahogy azt MacGregor Mathers, az „Arany Hajnal Hermetikus Rend” látható hierarchiájának feje adta meg: 1. praktikus Kabbalah (talizmánokkal és a ceremoniális mágiával foglalkozik), 2. a dogmatikus Kabbalah (tulajdonképpen skolasztikus Kabbalah) a kabbalisztikus irodalommal, 3. a betűk és számok Kabbalahja a metódussal, betű- és számoperációkkal, míg a 4. az íratlan Kabbalah, az orális tanítás, a voltaképpeni szíve a hagyománynak, annak korrekt ismeretével foglalkozik, hogyan is rendeződnek el a szimbólumok rendszerei az Élet Fán, mi a primordialitás, mi a teremtés, és az istenség kimeríthetetlen ősmélysége, az isteni abszolút semmi. Ismét másféle a judaista alapra épülő tagolás, ami szerint a Tóra (törvény, ami azonban jelent oktatást, tanítást, sőt, beavatást,18 tehát titkos tanítást is), amin e kontextusban azonban csak a szűken vett Pentateuchust, esetleg még az „Ószövetséget” értik. Ebből deriválódott a babiloni és jeruzsálemi Talmud, mint a híres rabbik kommentárjai a Tórához. A Kabbalah pedig nem más – e szemlélet szerint – mint a bibliai és rabbinikus források misztikus értelmezése vagy még ez sem, hanem pusztán a Biblia prófétikus és hagiografikus szövegeit jelöli, míg a chaszidizmus a Tóra és Talmud „misztikus–egzisztenciális és tudatbeli értelmezése”. Külön áll a Lurianizmus és Frankizmus, mint az isteni közvetlen megtapasztalásának vonala. Azonban még a judaista alapon is a Kabbalah önértelmezése irányából a helyzet az, hogy a Tóra csak a tradíció teste, mely a tudatlanoknak, a Talmud kommentárjai – a tradíció racionális lelke – a tanultaknak, míg a Kabbalah misztikus interpretációi, de még inkább realizációja – a tradíció halhatatlan szelleme – a bölcseknek és szenteknek szól. Az emberek ezen osztályozásában nem nehéz ráismerni a tradicionális közösségek hierarchiáira, így a profánum vulguszra, az exoterikusokra és ezoterikusokra, illetve a gnózisz homo khoikosz (testi ember), homo pszychikhosz (lelki ember), homo pneumatikosz (szellemi ember)-re történő felosztására. A Kabbalahon belül, a négy metafizikai világnak megfelelően van egy négyes klasszifikáció is: az izraeliták tömege, a léviták törzse, a papság és a főpapok (mi hozzátehetnénk: a szellem szerinti papság). De ugyanerről szól Lao-ce a Tao Te Chingben (41. vers):
„Ha bölcs hall az útról, megragadja és megőrzi, ha tudós hall az útról, megtartja, majd elveszíti, ha okos hall az útról, nem győz nevetni,
18 Utal erre az aspektusra a Tarot és Tora név közös betű, tehát princípiumkészlete, továbbá a Tarot II. Főpapnő nagy arkánájának egyik elterjedt ábrázolásán a nyílt utalás a Tórára, egy könyvtekercs formájában. De utal eme olvasatra a Tarot egyik lehetséges eredeztetése az egyiptomi ta-rosh-ból, ami (királyi) „beavatási utat” jelent, a betűk más (kabbalisztikus módszer szerinti) manipulációjával pedig Rota-t, a kyklosz geneszeosz forgását, a kabbalista gilgulimot kapjuk (ahogy erre Eliphas Levy Zahed is példát mutat a Tarot X. „Sorskerék” nagy arkánájában, ahol a négy kardinálisnak felel meg a YHWH és a ROTA betűi... A Tan és beavatás kifordítása pedig nyilván a Hazugság (és fejedelme) és az antitradtció, illetve ellenbeavatás szimbóluma, a 666 szigilluma lesz, ennek neve pedig SORATH, ahogy Agrippa von Nettesheim, Trithemius nyomán, adta így meg a nap daemonijának és egyben az Antikrisztusnak (a szoláris princípium travesztiájának) nevét.



13
és nem erről az útról esik szó, ha tán megérti.”
Az Ember, lévén az Univerzum, mikor leszáll a világsíkokon át a testbe öltözésig, akkor tehát önnönmaga struktúráját is megvalósítja (aktualizálja), noha ugyanakkor egyre több kondicionáltságot vesz fel, egyre több törvény alá vettetik, míg Asiyyah anyagi világában már ott tart, amit – itt és most – a mindennapi tudat tapasztal: világot, teret és időt és okságot, tehát sorsot. Ott tart, amik vagyunk. E deszcenzus az időben, a történelem világkorszakban (Shemittat), melynek utolsója a szaturnikus ólom-aion, a Sabbathok Sabbathja előtti éj. Mindez azonban felmutatja a Hagyomány célját és lehetőségeit is, a reintegráció útját, vissza ezen „Jákob lajtorjáján”, megfordulni (metanoia, teshuvah) és szembeúszni a világ- és időfolyammal, az eredet felé. Ami ugyanaz, mint megvárni a hajnal előtti legsötétebb pillanatot (van, aki gyorsítja is a sötét idők lefutását...) – tehát a jövő, az isteni potencialitás irányába élni: mert a „kezdet a végben tér vissza”. Reintegrációról, útról, bukottságról stb. beszélni azonban még az idő és tér síkján, a relatíve illuzórikus síkon való létezés következménye. Magasabb értelmezési és értési és világszintek a tradícióban a mitikus, majd az archetypikus szellemi világok, míg végül a csak a Tudat önmagáttudását (a noézisz noészeosz metafizikai rendű értelmezése) képviselő metafizikai–isteni szinten nincs sem emanáció, sem visszatérés, az időfelettiben csak a pléroma-kénoma nem-differenciáltja van. A Kabbalahban is, mint más tradicionális világrendekben, a három nem-manifeszt világ és igazság szintje döntően különbözik tehát a csak relatív érvénnyel bíró, fenomenális világoktól és igazságszintjeiktől. (A tradíciókra, tudjuk, a szúfí tűz-hasonlattal közelíthető igazság-”elmélet” jellemző. Hiszen úgy az igazság korrespondencia, mint koherencia játékelméleti megközelítésű – stb. elmélete már egy tudattól független másságot, adott esetben az igazságot, mi több a korrespondencia-elméletben az igazságnak megfelelő tényállást is tételezi ezzel az antitradicionális szemléletnek, a heteront az autontól elszakítottnak gondoló filozofémáknak alesete. Mindenesetre a cél most, és itt és most, a törvények alá vetettséget az alkímiai processzusokkal egyezően oldani (solve), hiszen túlzottan is a szaturnikus tudatfolyamatok koaguláló erői dominálnak e sötét (mindig sötét) korban,19 tehát szabaddá válni gondolkodásban, szóban és tettben, de ennél is több, a létet, az univerzumot mint minden egységet, felszabadítani, az Embert, önmagunkat önmagunk által önmagunkhoz juttatni: eredendő szabadságunkhoz, hogy utána a megváltott, „színeváltozott” arannyá vált lét szilárduljon (coagulā). A cél, a feladat (tikkúm) nem kevesebb: teremteni, teremtésbenigazságban, mindentudásban lenni, mert az embernek adatott világ, a lét olyannyira plasztikus, hogy íme, megengedi a majdnem teljes determinációt is... A potentia passiva pura, a hyle, a prakrti, a kaotikus ősvizek (máyim noqbin: nőnemű vizek) minden potenciát felvesznek, tükreként a pléromának. Ahogy a régi misztikus bölcsesség kimondja: a világ törvényei csupán Isten szokásai, tehát akkor feladat lesz a szokásoktól a habituális energiától, kötőenergiáktól való eloldódás, azok újra feloldása is.20
19 A noumenális-fenomenális relatív, illetve abszolút jellege, distinkciójuk maga is abszolút, nemcsak a metafizikai világokra, de az oksági, tér- és időkeretekre is releváns: tehát a história, a történetiség, még a mitikus szintű világkorszakok is csak relatív aspektust képviselnek!
20 A feloldás művelete még oly masszív diszciplínákban is megindult, mint a modern logika (többértékű logikák, lehetséges-lehetetlen világok logikái stb.), metodológia (Feyerabend „anarchista” ismeretelmélete stb.), fizika (Pickering „kvark-összeesküvése”, Bohm „Implicate Order”-je, az orientális gondolkodásmód és gondolatrendszerek hatása stb.), vagy a filozófiában Wittgenstein nyelvjátékelmélete és óriási hatása az angolszász filozófiára, Foucault discourse elgondolása, de más szempontból Heidegger kései munkássága...



14
Giacchino da Fiore a deszcenzus és aszcenzus mozzanatát helyezi el három világkorszakában: Tempus sub lege, Tempus sub evangelie, és végül a szabadság-kora, az eljövendő Tempus sub tipico intellectu-ban, mely voltaképpen az időiség mint história tehát ítélet alatt állás, apokalipszis – vég is. De ez a misztérium-dráma alkotja fundamentumát még a dolgok fenomenális21 és noumenális szemléletének – tehát az antitradicionális és tradicionális létszemléletnek is, amennyiben az első a létezésbe hullott, deszcenzeált emberé, az utóbbi az aszcenzust végzőé. Mert noha az előbbi, tehát még a standard filozofálás szintjén is, e két szemléletmód kompatibilis, mi több egyenrangú (ebben azután a Kabbalah mint egyfajta réteg-metafizika, emanációs metafizika vagy végső elemzésként a kozmikus teopantizmus, mágikus–szakrális szolipszizmus címkék alatt nyer meghatározást), az utóbbi álláspont szerint azonban nincs logikai, nem is szólva metafizikai ekvivalencia, mert innen az (vélt) „egyenrangúság” szimmetriatükrére is rálátni... Felfelé haladni a döntő különbséget tradíció és ellentradíció között: a hagyomány transzcendálja az egót, az ellentradíció megpróbálja a teljes disszolúcióba vezetni. Azonban ügyelnünk kell, hogy ne vonjunk egyenlőségjelet az alkímiai solutio művelete és a káoszban való végső megsemmisülés, disszolúció között. A kabbalista érti azt is, aki nem érti a Kabbalaht. Természetesen ez a magatartás azt is involválja, hogy magam is betartsam minden korok ezoterikusainak közös figyelmeztetését: hallgass! s innen származik az enigmatikus jelleg bizonyos részeknél. De aki az utalásokból ért, az rekonstruálhatja a teljes mondanivalót.
***
Aki az emberekkel való érintkezésben ügyes, szelíd szokott lenni. Ezt az ellent nem állás erényének, az éggel való összhangnak nevezik.
21 Fenomenális létszemlélet: a kifelé-lefelé látás, kifordultság (szanszkrit: viparyaya). Noumenális létszemlélet: az eredeti teremtőképes és a megfordulás utáni befelé–felfelé, rekreáló szemlélet; imagináció a Böhmei értelemben. A fenomenális–noumenális divíziója, felosztása maga is a fenomenálishoz tartozó képlet, s tulajdonképpen di-vízió: két ellentétes víziója a valóságnak. A noumenálisról a kettő egy, ahogy a valóság is az.



BOLDOGASSZONY
MOLNÁR V. JÓZSEF
Népünk hitében a Fény a teremtő erő és a Törvény a világban. Keletnek fordulva ezért köszöntötték a régiek a Napot, s köszöntik ma is imával minden reggelen a gyimesi csángók: „Köszöntelek téged, Istennek szent igéje, Istennek szent rendelése, Fényes világ, Ki a fényes világot megfényesítetted, Édes áldott Napom, Adj szerencsés mai napot, Boldog munkálatot, értelmes eszet, okosságot, És minden jóra menendőséget...” E teremtő és igazító fény örök asszonyi óhajtását Boldogasszonynak hitte és nevezte népünk. Magot sóvárgó szeretőnek és fénymadártól foganó anyának tartotta őt. Hitte, hogy ő Isten „szántóföldje”, ő a tenger csillaga, hogy róla vall az erdő, s őt mutatja a rét és a virág, hogy ő van jelen minden csillagporos televény éjszakában, s a Holdban, amely a vizek Úrasszonya. Ő a mindenek anyaméhe. Minden ember eredendően lelkében hordja őt. A kicsi gyermek, aki a régiek hitében Isten tenyerén él, akivel csillagocska születik a világra, aki még szűz, elküldőjére emlékező fényesség – belső késztetésből rajzával mesél jelenlétéről. Ő a gyermekrajzok, különösképpen a kislányrajzok tulipán-koronás királynő alakja: hajsátra, amely e rajzokon igen sokszor a földig ér, az anyai oltalom megidézője; karja, amely fölfelé lendülő – áttörni készül, vagy éppen áttöri a sátrat. Talán az sem véletlen, hogy keresztény hitünk Úrasszonya gyermeknek, leggyakrabban lánygyermeknek jelenik meg – Lourdes, Fatima, Medjugorje – s a testükben vágytalanok, a már szüzek, a teremtő fényhez készülődők, javarészt öreg nénik a „márialátók”. Ősvallásunk istenasszonyában két személyt tisztelt és tartott számon népünk: Nagyboldogasszonyt és annak szűz leányát, a Kisasszonyt. Kereszténnyé lett népünk lelkében „kozmikus parancsra” személyessé vált a fiktív Boldogasszony (Kisasszony) kép; új tartalmat kapott az ősi forma. Ideje érkezett, hogy a Szűz méhébe fogadja és Fiú képében világra szülje a fénnyel teremtő Atyát. „Pogány népünk” Emeséje, dicső és szent uralkodók ősanyja, aki álmában héja-forma madártól a fényt, a szellem-természetű erőt megidéző Turultól fogadott magot, a Krisztust szülő Máriát „előlegezte” a magyarságnak. „Az Emese-szimbólum érteti meg velünk Szent Istvánnak és Árpád-házának feltűnő Boldogasszony kultuszát, az országnak az ő oltalmába ajánlását... Ez a hit magyarázza, hogy a keresztény utódok templomot építenek Árpád sírja fölé, és alapítanak hasonlóképpen Mária tiszteletére Szeren, az első országgyűlés mondai székhelyén monostort” – írja Bálint Sándor. Népünknek, s a pápának Szent Gellért ajánlotta, hogy őshitünk Boldogasszonyában Mária tiszteltessék, a magyaroknak és e világnak Nagyasszonya. Csak Szent Gellért püspök, aki István tanácsadója és Imre nevelőatyja volt, tehette ezt. Ő, aki hétesztendős korában súlyosan megbetegedett, s szülei szerzetesi ruhába öltöztették, vagyis Istennek és a bencés rend szerzeteseinek oltalmába ajánlották. Hétesztendős korában hívta őt el a Teremtő – miképpen táltosainkat – és felnőtt korában, amikor remeteségre indul Jeruzsálembe, Dalmáciában hajótörést szenved – szándéka ellenére Isten hozzánk parancsolja.



2
E világ Nagyasszonya, a mi Boldogasszonyunk segít a szülésnél, ő óhajtja bennünk, s fogadja, őrzi a világra érkező fényt, a gyermeket. Nagyboldogasszony, akiben népünk Szent Annát látja, a gyermekáldást öreg korában is töretlen hittel sóvárgó asszonyt, akinek neve a héberben kegyelmet jelent, aki a kedd, a kezdet asszonya segíti a meddő nőt, hogy magot fogadhasson, s ő vigyáz az áldott állapotúra. (A régiek minden jelentős munkába kedden kezdtek, s vigyáztak, hogy a hét e napján semmit be ne fejezzenek.) Szüléskor Nagyboldogasszony lánya, Szülőboldogasszony, az istenszülő Mária van jelen, a szombat, az őrzés, a nyugalom asszonya; és őrködik a „boldogasszonyágyát” fekvő anya és gyermeke fölött – két angyal a társa. Szüléskor a harmadik nőalak, a Szépasszony is megjelenik. Ő kint ólálkodik, s azt akarja, hogy az ő ágyában szülessék meg a gyerek. Ha bent a szobában gondatlanul készítik el a boldogasszony ágyát, belopódzik és a gyermeket idétlen, ütődött sajátjával cseréli ki. A két Boldogasszony és a Szépasszony a Mindenségben működő egyetlen asszony-erő. Nagyboldogasszony és Szülőboldogasszony (Mária, aki a Szentlélek „mátkája”) az óhajtás és a Rend; a lélek, a test és a környezet asszonyi rendje. Szépasszony, aki „vördöngős”, bukott angyallal szeretkező banya lánya, a Rendetlenség. Mindkettő a lélekben lakozó egytövű adottság: az ember döntése, rítusa vagy ennek hiánya miatt valósul a Rend, illetve a Rendetlenség. Boldogasszony készíti fel a testi vágyaktól szabadult embert az utolsó átváltozásra is; ő segít, hogy tisztán, szűzen térhessünk vissza a teremtő Fényhez. Palóc, csángó és székely öregasszonyaink még napjainkban is kilenc-keddes Szent Anna-böjtökkel könnyítenek lelkük terhén; s az utolsó órán Boldogasszonyt, Máriát várják. A csíki székelyek és a gyimesi csángók a Holdat Babbának nevezik, a Napbaöltözött Asszonyt, a Hold Asszonyát pedig Babba Máriának. Hitükben haláluk óráján a telihold, Babba jön el, hogy átvezesse lelküket a „nagy vízen”. Az esztendő körének változásrendjében ugyancsak Boldogasszony vezeti az embert: Gyertyaszentelő-, Gyümölcsoltó-, Sarlós-, Nagyboldogasszony, Kisasszony stb. – népünk hétnek mondja, a hetes szám mágikus ereje miatt, bár számon tartott ünnepe ennél több. Augusztus 15-én, Nagyboldogasszony (némely vidékünkön Nagyasszony) ünnepén népünk Mária mennybemeneteléről emlékezik meg. Az ilyenkorra már töve szakadt füvek, virágok párlós, gyógyító illatával, Máriával mennybe megy az imádságos lelkű ember. E nap vigíliáján Karancshegyen a „szendergő" Mária virágos koporsóját a szent forrástól a hegy csúcsára kísérő zarándokok Mária mennybevitelével a majdani föltámadást, az ember „mennybemenetelét” játsszák el. (Szent Anna erejét, a foganásnál segítő Nagyboldogasszonyét a régiek július 26-án idézték meg.) Az esztendő körének számos Boldogasszonya is egyetlen asszony-erő, aki a változások rendjében szükségképpen mindig más-más „erényét” mutatja meg. Boldogasszonyunk egyetlenségéről és szerepéről analógiás képi nyelven gyönyörűen vall az ország minden vidékén több változatban is ismert régi imádságunk: „Ég szülte Földet, Föld szülte fát, Fa szülte ágát, Ága szülte bimbaját, Bimbaja szülte virágát, Virága szülte Szent Annát, Szent Anna szülte Szűz Máriát, Szűz Mária szülte Jézus Krisztust Világ megváltóját.”



3
Boldogasszonyban jelenik meg, és benne, általa munkálkodik a teremtő és igazító Fény: ő a csipkebokor, amelyben Mózesnek megjelent az Isten, ő Illés felhője, amely az irgalmasság enyhítő esőjét adja, Boldogasszony teszi „elviselhetővé” a Fényt, miképpen a fehér-hamvú „máriaüveg”; gyarlóságok „értője” ő, a bűnök bocsánatáért esdeklő. Benne, vele tudnak a régiséget becsülő hívő öregjeink a Teremtőhöz fordulni. Boldogasszony a vezetőjük nemcsak az esztendő körének ünnepein, de minden napon, a nap minden órájában. Ő a közösség „kotlós”-Asszonya, de vele, az ő közvetítése által viselhető el a személyes nyomorúság is. Ő vezeti öregjeinket Szent Fiához, benne, általa rendezett a lét. Hívő katolikus népünk még ma is az ő oltárához fordul legelőbb a templomban, s csak utána a főoltár felé, ahol a monstranciában mindig jelen van Krisztus. Öregjeink hitében a magyarság – a Teremtő rendeléséből – Boldogasszony népe. Jelenléte, „bennünk léte” hazánkban a legközvetlenebb és a legszemélyesebb, ahol is nem szentnek, hanem szűznek nevezik. Legfontosabb ünnepei nyugati legendájukban is magyar „eredetűek” (magyar közvetítéssel kerültek nyugatra). Ilyen, egyebek között a szeplőtelenség, az Immaculata december 8-i ünnepe. Jellemző középkori francia hagyomány szerint ez ünnep szerzője egy magyar pap, Magyarország királyának féltestvére. Ennek az ünnepnek időszerű üzenete, képi beszéde a várakozás időszakában segítette a hajdan volt embert – még ma is némely vidékünkön az öregeket –, hogy böjtjével, rorátés imamalmával, rítusával a Szűzet varázsolja lelkébe; hogy a csillagnyi hites óhajtás „a Szűzzé” változzon – s ekképpen a téli napfordulaton, karácsony éjfélén (minden esztendőben újra meg újra) benne születhetett világra Fény-Krisztus, az eleven Törvény.
***
Mindennek pedig, aki tőled kér, adj; és attól, aki elveszi a tiedet, ne kérd vissza. És amint akarjátok, hogy az emberek veletek cselekedjenek, ti is akképpen cselekedjetek azokkal.
***
Ha a gazdag igazán irgalmassá lesz, akkor nemsokára megszűnik gazdagnak lenni.



A TAROT HATÁSA A MAGYAR KÉPZŐMŰVÉSZETBEN
ÉS IRODALOMBAN KAZANLÁR EMIL ÁMIN
Az irgalmas és könyörületes Isten nevében
Az esztergomi királyi vár
Pico de la Mirandola idejében, azaz az olaszországi Medicik uralma alatt a kabbalisztikus fogalmak, és így a Tarot szimbólumai Magyarországra is eljutnak. Vitéz János hercegprímásbíboros esztergomi dolgozószobájának falára gyönyörű szép freskókat festetett Alberti mesterrel, amelyek jól felismerhetően Tarot-szimbólumok. A freskó egy része már nem látható, de az egyik falat teljes egészében beborítják a négy fő erény arkánumai bizonyos más elemekkel keveredve. Továbbá egy töredék a Győzelemszekér vonulását ábrázolja. A freskótöredékeket mindenki megcsodálhatta, amikor a 30-as években Gerevich régész és munkatársai kiásták egy esztergomi homokdomb alól az addig eltűntnek hitt „első magyar kőépületnek” a romjait, azaz az Árpád-házi palotát, ahol Szent István született. Köztudott, hogy az 1241. évi tatárjárás után az esztergomi vár már nem töltötte be többé a királyi vár szerepét, amelyet Budára költöztettek. Mátyás király idején, amikor Vitéz János váradi püspökségéről átköltözött Esztergomba, a régi királyi várban rendezte be ún. stúdióját, amelynek különlegessége a kiváló freskótöredéken kívül a mennyezet boltívén végigvonuló csillagászati festmény, amelyen az állatöv jegyei által láthatjuk megörökítve a hercegprímás szerepét Mátyás uralmának és Magyarország történelmének vonatkozásában. A keresztény egyház bizonyos reneszánsz fejedelmei és vezéregyéniségei azáltal tudták egyeztetni az okkultizmus szimbólumrendszerét a katolikus ikonográfia rendszerével, hogy mind a katolikus egyház, mind az európai okkultisták és gnosztikusok saját példaképüknek tekintették a szombathelyi születésű Pannóniai Szent Mártont, aki a franciaországi Tours város püspöke lett, s csodatételeivel betegeket gyógyított. Róla szól a híres legenda, hogy kabátja felét kardjával levágta, és odaadta a szegény embernek. Márton jele a dupla szegélyű Dávid-csillag, amelyet mind az okkultisták, mind Szent Márton keresztény csodálói tisztelettel használták. Szt. Márton kultuszából fakadt a martinista világszemlélet, amely az egoizmus helyett az altruizmust hirdeti, az érzés helyett a másokkal való törődést. A martinista szemlélet a reneszánsz alatt tehát közös szimbólumrendszereket hozott létre mind az okkultisták, mind az alkimisták, mind az egyházi tekintélyek között. Sőt, lehetővé tette a képrendszer és a fogalomvilág oda-vissza áramlását. Nevén kívül nem sokat tudunk Alberti mesterről. Még azt sem tudjuk róla, hogy magyar mester volt-e, aki Olaszországban tanult, vagy Magyarországra települt olasz mesterként tevékenykedett. Stílusáról viszont látható, akárcsak technikájáról és színvilágáról, hogy Filippo Lippi és főleg Sandro Boticelli iskoláinak közvetlen hatása alatt állt. Tehát Vitéz János dolgozószobájában a kor firenzei mestereinek művészetét csodálhatjuk. Kik is uralkodtak ekkor Firenzében? A Mediciek – pontosabban Medici Lorenzo, a „csodálatos”, aki nagy szerelmének: Simonetta Vespuccinak halála után annak képmását többször megfesttette Boticelli által a Tavasz és a Vénusz születése allegorikus képein, valamint Simonetta halála után készült képmásán. Érdekes módon az esztergomi freskón látható allegorikus nőalak – a négy fő erény Tarot-szimbólumai – arca és hamvasszőke hajviselete teljes mértékben Simonetta Vespuccira emlékeztet. Simonettáról érdemes megjegyezni, hogy az ő bátyja volt Amerigo Vespucci, aki először jött rá arra, hogy Kolombusz nem Indiát, hanem egy új világot fedezett fel, s így ő lett Amerika névadója.



2
Ha a Tarot-irodalom klasszikusainak magyarázatát vesszük figyelembe, Etteilla szerint az Óvatosság (mint az egyik fő erény; a Pápanő) a népet jelenti, illetve a néppel való bánásmódot. A freskót boltívekbe – amelyeket oszlopok választanak el egymástól – festette Alberti úgy, hogy a figurák sora az Óvatossággal indul, akinek Janus-arca van. Női arcát tükörben nézi, amelyre kígyó tekereg, kontyában viszont szakállas férfiarca ismerhető fel. Latin felirat egészíti ki a képet: Prudentia. A második alak a Mérsékletesség, azaz a Temperantia. Képe hiányos: az életfluidum nem folyik át egyik korsójából a másikba. Itt nem a freskó kopásáról van szó, hanem szándékos jelzésről. A következő ábra az Erőt mutatja, de nem amint az oroszlán száját tárja ki puszta kézzel, hanem amint az ország eldőlő alappillérét kitámasztja mentő karjával. Az utolsó képen nem csupán az Igazság erénye látható karddal, mérleggel és hályogos szemmel, hanem a két alsó sarkában a XX. Nagy Arkánum jelenik meg Anymusként, aki idős szakállas férfi alakjában sírjából kikel, de gyermeke nem születik újjá, s ujjával a kijárat felé mutat. Ha összeolvassuk a hieroglifákba foglalt üzenetet, kiderül, hogy Vitéz János a freskót a Janus Pannoniusszal együtt véghezvitt összeesküvése idejében vagy röviddel azelőtt készíttette el. Intelem ez Mátyásnak, amelyben azt juttatja kifejezésre, hogy nem kezeli elég óvatossággal a nép érdekét, nem tanúsít kellő mérsékletességet Európával való hadakozásait illetően, és nem összpontosítja minden erejét a török elleni védelemre a végeken. A freskó azt jelzi, hogy Mátyás uralma után nem lesz megfelelő edény, amelybe szép mérsékletességgel átcsörgedezhet az ország fluiduma, s először belső zavargás lesz, majd külső támadás. Ki kellene támasztani az ország dőlő főpillérét, de mivel Mátyás ezt nem teszi meg, mivel a saját és az ország erejét helytelenül másfelé koncentrálja, és hadat visel Ausztria ellen, a pillér össze fog dőlni. Az ország vonatkozásában Mátyás nem elég igazságos, műve elpusztulásra ítélt, az ország pedig nagyon nehezen fog tudni újra feltámadni a sírjából, miután hosszú időn át a tetszhalottak állapotában fog maradni. Érdekes módon, amikor a török seregek behatoltak Esztergomba és elfoglalták a várat, parancsnokuk szablyája hegyével éppen Justitia hasára véste arab betűs írással a vár bevételének dátumát. A jóslat beteljesült.
A Tarot szimbólumainak alapként való felhasználása Madách: Az ember tragédiájában
Madách Imrének egyik oldalági leszármazottja, Balogh Károly: Madách, az Ember és a költő című művében, melyet 1934 októberében tett közzé, a 83. oldalon, Tanulmányai, könyvei című fejezetben felsorolja Madách sztregovai házában levő könyveit, és a következőt írja: a Messmert és Swedenborgot ismertető könyveken kívül ki kell emelnünk azt a nagyszámú iratot, könyvet és pamfletet, amely az illuminátusokra, rózsarendre és a szabadkőművességre vonatkozik. E tekintetben alighanem Mocsáry Antal volt az, aki Madách Sándorra, a költő nagyapjára hatással lévén érdeklődést ébresztett benne ezen intézmény iránt, melynek akkortájt sok híve volt Nógrádban, legtevékenyebb hívei pedig Vidafalván, a Kubinyiak szép kis kastélyának saroktornyában gyűléseztek. Madách Sándor volt, mint köztudott, Martinovics Ignác védőügyvédje a Martinovics-perben. Amint tudjuk, a martinizmus nem a rózsarendeknek és a szabadkőművességnek sajátja csupán, de ezek a társaságok is vallották a martinista nézeteket. Madách Imrének tehát nagyapja könyvtárán keresztül volt hozzáférhető a martinizmus egyik ideológusának, Guillaume Postelnek, a 22 Tarot-lappal összefüggő, kabbalizmuson alapuló tanítása, amely minden jelenséget az egyből eredendőnek, mindent, ami jó, Istennek, és mindent, ami rossz, a Gonosznak tulajdonít. Guillaume Postel 22 pontja a következőképpen hangzik: 1. A. Minden egyetlen aktív és intelligens okot jelez. 2. B. A szám bizonyítéka az élő egységnek.



3
3. G. Semmi sem korlátozhatja azt, akiben minden benne foglaltatik. 4. D. Egyedül ő van jelen mindenütt minden más elv előtt. 5. H. Mivel ő az egyedüli úr, ő az egyetlen imádnivaló. 6. V. A tiszta szíveknek feltárja valódi dogmáját. 7. Z. De mindössze egyetlen úr szükséges a hit műveleteihez. 8. H. Ez az oka annak, hogy egyetlen oltárunk van, egyetlen törvényünk. 9. T. És az örökkévaló ennek sosem változtatja meg alapját. 10. Yod. A mennyeknek és napjainknak ő szabályozza minden dogmáját. 11. R. Ő, aki gazdag a kegyelemben és hatalmas a büntetésben. 12. L. Népének királyt ígér a jövőben. 13. M. A sír átmenet az új földre. Csupán a halál véges, az élet halhatatlan. Ezek a tiszta dogmák, melyek változtathatatlanok, szentek. Most pedig fejezzük be a tiszteletreméltó számok felsorolását. 14. N. A jó angyal az, amelyik békéltet és mérsékel. 15. Sz. A gonosz a gőg és a düh szelleme. 16. Ayn. Isten parancsol a villámnak, és irányt szab a tűznek. 17. P. F. Az Esthajnalcsillag és harmatja engedelmeskednek Istennek. 18. C. Tornyaink fölé őrként helyezi a Holdat. 19. Q. Az ő Napja forrás, amelyben minden megújhodik. 20. R. Az ő lehelete rügyet fakaszt a sírok porából. 0–21–22 S. Tau. Ahová a halottak féktelenül alászállnak, mint a nyáj. És a kerubok fölött ragyogtatja dicsfényét. A 22 kabbalisztikus betű, ill. a Tarot 22 szimbóluma és a Guillame Postel-féle 22 állomásból álló út a következő módon jelentkezik. Az ember tragédiájában: A Tarot Nagy Arkánumainak száma 3×7+1. Ha 1-től 7-ig szellemi állomásoknak, 8–14-ig lelki állomásoknak; 15–21-ig fizikai állomásoknak tekintjük, és az utolsó Nagy Arkánumot +1ként, kezdet és végként, azaz a világegyetem káosza (a Bolond) és rendezettsége (a 22) szimbólumaként. Madách a következőképpen jár el: a 7 első szellemi vonatkozású arkánumot egyenként párba állítja a neki megfelelő 14-gyel nagyobb számú anyagi arkánummal 15-től 21-ig. Az első 7 színben tehát sorban az 1–15, 2–16... 7–21 számú Nagy Arkánumok hordozzák a legnemesebb szellemi világ, valamint az anyagvilág legalantasabb formái között zajló konfliktust. A darab 2. jelenetsora 8–14 színig a középső arkánumsor ebben a rendszerben, tehát a lelki sík 8–14. Tarot-lapja. De a tragédia utolsó jeleneteként újra felbukkan a 15. Mint láttuk, a 15 először az 1-gyel szerepel az első színben, de itt az utolsóban nem az 1, vagyis a Mágus szerepel az Ördöggel mint irányadó szimbólum, hanem a 0 vagy 22, a Bolond. Egyébként Madách Imre mintegy smink nélküli káoszból kialakuló Ádámot hoz színre, aki a nulla, és akire a világ elrendeződésekor úgy hat a jónak és a rossznak a konfliktusa, hogy különböző inkarnációkon keresztül végig kell tapasztalnia a saját útját, amely a világban végül is mindig valamilyen illúzió marad, tehát tökéletlen. És felocsúdásakor mindig, itt hallja Lucifer halk, de kaján kacaját. Végül is ezen a világon mindent, ami az anyagot táplálja, ami anyagi jellegű, és amelyben az anyag eredeti szándéka perverzzé válik, Lucifer ural. A 15. jelenettel fejezi be Madách a tragédiát, de ez a 15 egyben 0 és 22 is. Az ember tragédiája 1. szín, A mennyekben: 1 + 15 Nagy Arkánum. 1. A. Minden egyetlen aktív és intelligens okot jelez. – 15. Sz. A gonosz a gőg és a düh szelleme. A Mágus a 7 szellemi bástya 1. képe, az Ördög a 7 testi 1. képe. A Mágus számára, aki előtt végtelen lehetőség áll a darabban, Gábor arkangyal ezt mondja: „Ki a végtelen űrt kimérted anyagot alkotván beléje...” Az Ördögre vonatkozót Lucifer mondja ki. „Ott állok, hol te, látod,



4
mindenütt.” Az Ördög azt a látszatot akarja kelteni Ádám előtt, hogy ő nem csak ezen a világon van otthon mindenütt, hanem az egész világmindenségben. Ezen állítás cáfolata vagy elfogadása a tragédia kulcspontja. 2. szín: a Paradicsomban. 2. B. A szám bizonyítéka az élő egységnek. 16. Ayn. Isten parancsol a villámnak és irányt szab a tűznek. Szellemi sík: Éva: „Minő csodás összhang ez, e sokszerű szó és egy értelem.” A Pápanő nem az egyértelmű, hanem a kétértelmű szó hieroglifája. A Pápanő akkor veszít, ha kiderül róla az igazság, ha kiderül róla, hogy pápa létére nő. Hisz pápa csak férfi lehet. Az égi kar: „Győz a hazugság”. A testi síkot illetően, amely a Torony, ezt mondja az Úr hangja: „Ádám, elhagytál engemet, elhagylak én is, lásd, mit érsz magadban.” A 16. a kenyértörésnek, a válásnak is az arkánuma. 3. szín: A földi paradicsom. 3. G. Semmi sem korlátozhatja azt, akiben minden benne foglaltatik – 17 P. F. Az Esthajnalcsillag és harmatja engedelmeskednek Istennek. Éva mint császárnő azt mondja: „A világnak anyja én leszek”. Lucifer pedig: „Ha vétkezel, fiadban bűnhődöl. Száz alakban újólag felelsz”. A Csillag a következőképp jelenik meg: „Ah, nézd e kedves testvérarcokat – ők adnak búnak biztató szavat”. Lucifer a föld szelleméhez: „Mondd hát, hogy fér közeledbe az ember, hogyha istenül fogod?” A föld szelleme: „Erős vágyakkal” (óhajcsillag). 4. szín: Egyiptom. 4. D. Egyedül ő van jelen mindenütt, minden más elv előtt – 18 C. Tornyaink fölé őrként helyezi a Holdat. Ádám mint fáraó jelenik meg. Lucifer ezt mondja: „Fenséges úr! Trónja vánkosán...” A Holdat illetően, amely nem a megfelelő égitest az uralkodó számára: „Kéjkertjeidben a sakál üvölt”. A Hold fénye által mutatott cél nélküli út vagy út nélküli célokat illetően Ádám ezt mondja: „Sok szép időt vesztettem el az álúton”. 5. szín: Athén. 5. H. Mivel ő az egyedüli úr, ő az egyetlen imádnivaló. 19. Q. Az ő Napja forrás, amelyben minden megújhodik. A szellemi síkon a főpap, a pápa, a próféta, a testi síkon a Nap. Éva azt kérdezi: „Kiről is van tehát szó?” A második demagóg ezt válaszolja: „Ki másról, mint ki egy fejjel nagyobb, mint polgártársai?” Éva: „E szentélyben biztos vagy, el ne mozdulj.” Ádám: „Nem veszem igénybe, továbbra a szentélyt”. Héron, mint hierophant: „Óh, nő, a tiszta szív áldása rajtad”. A Nap témában Ádám a következőt mondja: „Kiérdemeltétek a háztűz nyugalmát.” Éva: „Nem zöld babért kérek férjem fejére, családi enyhet bajnok szívére.” A békés Hirám-kert, amely jellemzi a Nap birodalmát a tragédiában, tulajdonképp megvalósíthatatlan Ádám és Éva számára. Amint a harmonikus boldogságot elérhetnék, a külső körülmények azt lehetetlenné teszik számukra. 6. szín: Római jelenet. 6. V. A tiszta szíveknek feltárja valódi dogmáját. 20. R. Az ő lehelete rügyet fakaszt a sírok porából. A Szerelmes vagy a Válaszutak + az Ítélet vagy Feltámadás. A szerelmest ebben a jelenetben mint az emberi testbe bezárt isteni szellemet lehet felismerni, aki szerelmesen igyekszik vissza eredetéhez, a világegyetem szelleméhez, hogy azzal frigyre lépve létrehozhassa az Unio Misztikát. „S kik a cirkuszban himnuszt énekelnek, míg a bősz tigris keblöket kitépi, új eszmét hoznak, a testvériségét és az egyének felszabadulását, melyek meg fogják rázni a világot.” Péter apostol: „Legyen hát célod: Istennek dicsőség, magadnak munka.” Ugyancsak a 6. Nagy Arkánumra vonatkozik ez a mondat: „Az egyén szabad, érvényre hozni mind mi benne van, csak egy parancs kötvén le: szeretet.” A Feltámadásra pedig ez: Péter apostol: „Megállj! A döghalált szívod magadba... el fogsz pusztulni korcsult nemzedék, e nagy világ tisztuló színéről...” „A szent szeretet nagy Istene, emelkedjél fel hozzá, ím e vízzel lelked kitisztul menten a salaktól, s hozzá siet.” Hippia dalának refrénje is ide kapcsolódik: „Az édes mámor, mint horpadt sírokat a Nap, létünk megaranyozza.” 7. szín: Konstantinápoly. A Győzelemszekér + a Világ 7. Z. De mindössze egyetlen úr szükséges a hit műveleteihez. 21. S. Ahová a halottak féktelenül alászállnak mint a nyáj. Első



5
polgár: „Ím itt jön ismét egy barbár csapat...” Második polgár: „El hölgyeinkkel!” E vad csőcselék ismeri a szerájok kéjét...” Első polgár: „És hölgyeink is a GYŐZŐ jogát.” Ádám a lovagokhoz: „Barátaim, míg a szennytelen BECSÜLET Isten szent dicsérete (a fehér szfinx), a nő védelme és a hősiség lesz kardjainkon, mink vagyunk hivatva e RONDA DÉMONT (a fekete szfinx) féken tartani, s vezetni, hogy vágyának ellenére nagyot s nemest műveljen szüntelen...” Újra Ádám: „Hol a szellem van, ott a győzelem.” A 21. Nagy Arkánumot illetően a Világ itt negatív értelemben hordozza magán az apokaliptikus négy jelenséget, az elemeire bontott szfinxet. Az agg eretnek: „Mondom, ti vagytok a nagy Babilon, az a kéjhölgy, kiről Szent János írt, mely el fog veszni a világ színéről.” Ádám: „Lovagerényt áhíték, s az döfött szívembe tőrt. El innét új VILÁGBA! Eléggé megmutattam, hogy mit érek. Kivívni tudtam s lemondani tudtam. Szégyen nélkül elhagyhatom a helyem, MOZOGJON A VILÁG, AMINT AKAR, kerekeit többé nem igazítom, egykedvűen nézvén botlásait. Kifáradtam, pihenni akarok.” Ebben a jelenetben a mikrokozmosz keresi helyét a makrokozmoszban, és úgy találja meg, hogy kontemplációval váltja föl a mozgást. Amint mondtuk, a 8–14. szín jelenetei a lélek síkjában mozognak. 8. szín: Prága: 8. H. Ez az oka annak, hogy egyetlen oltárunk van, egyetlen törvényünk. A színben az Igazság negatív oldala igazságtalanságként jelentkezik. Az igazság itt csak óhajtott erény, csak eszmei formában van jelen, de a valóságban nem létezik. Ádám: „Ok, jő a kor, mely bíróul lép fel, büntet és emel (hallatszik a Marseillaise.)” 9. szín: Párizs, a forradalom. A Remete. 9. T. És az örökkévaló ennek sosem változtatja meg az alapját. Itt Ádám a remete, aki mint Danton egyedül marad, és akinek guillotine alá kell hajtania a fejét, mert a tömeg nem viseli el lámpásának felvilágosodást sugárzó fényét. 10. szín: Ismét Rudolf császár udvara – X. Nagy Arkánum. A Szerencsekeréknek keresőit láthatjuk ebben a színben. Rudolf császár elvárja Keplertől, hogy a sorskereket kifürkéssze, Ádám viszont nem tud azonosulni a szfinxszel, aki ott állítja meg a sors kerekét, ahol akarja, ahol a legalkalmasabb. A kerék ciklusa fordul egyet: Keplernek megadatik, hogy felébredhet, tehát álom volt csupán a forradalmi eszme, mint a remete lámpásainak felvilágosult fénye, amely illúzió volt, amelyből fel lehet ocsúdni. Tanítvány: „Bármely titkát fejtsd hát meg a tudásnak, én csak nyerek vele, mert érzem, semmit fel nem fogok.” A szerencse ciklusának azért a derűsebb oldala is kitűnik a szövegből. Ádám: „A legrejtettebb szentélyig beviszlek. Téged vezessen... örömhozó napsugár.” Látjuk tehát a párhuzamot a Postel által megadott kulcs és a szöveg között: „10. Yod. A mennyeknek és napjainknak ő szabályozza mindig dogmáját.” 11. szín: a londoni Tower és a Temze közti vásár: A XI. Nagy Arkánum jegyében áll, ami az Erő, ill. az Erőszak. „11. R. Ő, aki gazdag a kegyelemben és hatalmas a büntetésben.” Ádám ezt mondja „Én társaságot kívánok, mely közös ERŐVEL működik.” A jelenet szereplői a szín végén tömegsírba mennek, mivel a XI. Tarot szimbólum pozitív értelemben az erő, negatív értelemben pedig az erő helytelen használata, amely fentről kitaszít. Maga a torony is ennek a jelképe: a taszító magaslaté, amelynek ellentéte, a sírverem befogadja a letaszítottakat. Figyelmeztetés ez Madách részéről, hogy az emberi én képes legyőzni az anyag erejét, de önmagát is képes elpusztítani anyagi mivoltában, ha visszaél az Erő használatával. XII. szín: a falanszter-jelenet, amely a XII. Nagy Arkánum elemeit tartalmazza. Ez a Tarot az arannyá válás Arkánuma, s egyben a Nagy Mű beteljesedése. Főhőse mindenképpen áldozat: az akasztott vagy kitaszított, vagy meg nem értett személy. Michelangelót megdorgálják és büntetésben részesítik, mert újra széklábat farag. A XII. Nagy Arkánum hordozza a hazafiság fogalmát is. Ezzel kapcsolatban Lucifer ezt mondja: „E régi eszmék



6
többé nincsenek, nem kisszerű volt-é a hon fogalma? Most már egész Föld a széles haza.” A Nagy Mű beteljesülése, melyet az Akasztott szimbolizál, az emberiség álmának megvalósulása lenne az aranykor helyreállítása által. De ez álom csupán. A jelenetben ezt mondja Plátó: „...még a borsón is szépet álmodom...”. Álma sajnos plátói marad csupán. „12. L. Népének királyt ígér a jövőben.” XIII. szín: az Úr, a föld szelleme, a névnélküli Nagy Arkánum területe, azaz az elmúlás és Halál birodalma. A jelenetben ennek a megjelenési formája az Űr és a föld szelleme. Ádám: „A czél voltaképp mi is? A czél megszűnte a dicső csatának. A czél halál...” A föld szellemének szava: „Ádám, Ádám, a végső percz közeleg...” „13. M. A sír átmenet az új földre. Csupán a halál véges, az élet halhatatlan. Ezek a tiszta dogmák, melyek változtathatatlanok, szentek. Most pedig fejezzük be a tiszteletreméltó számok felsorolását...” XIV. szín: eszkimó-jelenet az Északi Sarkon. A XIV. Nagy Arkánum jellemzője az élet fluidumának átöntése az egyik korsóból a másikba. Ő a négy fő erény egyike: a Mértékletesség. Az Úr: „Emelkedjél Ádám, ne légy levert, midőn látod, kegyembe veszlek újra.” Postel a XIV. betűhöz ezt a magyarázatot fűzi: „14. N. A jó angyal az, amelyik békéltet és mérsékel.” „15. Sz. A gonosz a gőg és a düh szelleme.” XV. szín: Száma magának az Ördög Nagy Arkánumának felel meg. De ebben a jelenetben a XV-ös Ádámmal nem mint a mágus inkarnációjával találkozik, hanem mint a szám nélküli lap figurájával, aki mindenné válik: a bolonddal, aki bölccsé lesz; aki rájön arra, hogy a Nagy Mű tökéletesen nem jöhet létre a realitásnak nevezett illúziók világában, melynek alapja: az anyag maga is illúzió csupán, a legfőbb illúzió. Ádámnak mint alkimistának viszont mindvégig törekednie kell a Nagy Mű megvalósítására, még akkor is, ha most már tudja, hogy minden utópia csupán: „...a czél halál, az élet küzdelem. S az élet czélja a küzdés maga.” Nyílt utalás történik a betűk misztikájára is. Lucifer: „De a végzetnek örökös betűit nyugodtan nézi, és nem zúgolódik miattuk az erős, azt nézve csak, hogy állhatand meg még alattuk is. Ily végzet áll a történet felett, te eszköz vagy csupán, melyet hajt előre.”
Napjaink egyik teljesen eredeti Tarot-rendszerét találjuk Szepes Máriának – a Vörös oroszlán és még számos ezoterikus szellemben megírt mű szerzőjének – a Nagy Arkánumokról írott könyvében. Művében 24 Nagy Arkánumot tár a szemlélő elé, amelynek lényege a Pistis Sophia című gnosztikus műnek is a sarkalatos pontja: mégpedig az, hogy az első nagy misztérium felöleli mind a belőle eredő 24 másik nagy misztériumot is. Ezért Szepes Mária az ős-ABC szimbólumaiból fakadó 22 Nagy Arkánumhoz hozzáteszi Izisznek és Osirisnek a Nagy Arkánumait is. A Tarot hagyományát és lényegét szorosan követő, de nagyon is mai versei a Nagy Arkánumokról az ezoterikus világirodalom egyik legsajátosabb alkotását jelentik. Európában a Tarot-festést hol ismert, hol ismeretlen mesterekre bízták, az első művész neve, akit mint Tarot-festőt nyilván tudunk tartani, egy megrendelőlapon szerepel. A franciaországi levéltárban a mai napig is megtekinthető ez a megrendelőlap, amelyet a francia udvar intendánsa VI. Károly francia király megbolondulása után írt egy Tarot-festő mesternek, abból a célból, hogy lekössék az árkánumok segítségével a király szertefoszló figyelmét. Már említettük, hogy Mantegna és Leonardo is festettek Tarot-árkánumokat, napjainkban is több híres festő is foglalkozott Tarot-szerkesztéssel. Említésre méltó Sonia Delaunay absztrakt geometrikus jellegű kis és nagy árkánum-sorozata, valamint Salvador Dali kollázs–montázs jellegű szürrealista gyönyörű Tarotja, amelynek számozott kiadása mind a mai napig a világ legdrágább Tarotjának van nyilvántartva. Magyarországon többen megfestették a Tarot arkánumait; szerintünk említésre méltó Koszta Zsófia honfoglalás



7
korabeli magyar motívumokra épített formavilágában és színezetében igen gazdag nagy arkánum-sorozata, valamint Honti Margo eredeti Tarot-képei és Réti Kamillának a legendák és a népmesék formavilágából ihletett Tarot-miniatúrái. Reméljük, hogy a közeljövőben a három festőnő nagyárkánumait az érdeklődő közönség nem csupán a kiállítótermek falain csodálhatja meg, hanem azoknak nyomdában megjelent másolatai fölött is meditálhat saját otthonában; mint valamikor Vitéz János dolgozószobájának freskói előtt.
(Részlet a szerzőnek a Kassák Kiadó gondozásában megjelenő TAROT, a nagy árkánumok c. könyéből.)
***
Már akkor szerencsétlen vagy, ha félsz a szerencsétlenségtől, és aki megérdemli, örökké fél tőle.



TITKOS TANÍTÁSOK – Prasná upanisad
TAKÁCS LÁSZLÓ fordítása
A KÉRDÉSEK TITKOS TANÍTÁSA (Prasná-upanisad)
Első kérdés
1. Az Ételhozótól született Széptincses, a Szentségestől született Igazvágy, a Gargától született Napfia, a kószala-béli Kicsi Ló fia, a vidarbhabéli Ragyogószülötte és az Idősebb Özvegytől született Vizethordó a Hatalmast követték, a Hatalmas mellett szilárdan megálltak, így kutattak a legfőbb Hatalmas után. Tűzifával kezükben felkeresték Bogyóevő mestert. Arra gondoltak, hogy ő fog majd róla mindent megtanítani. 2. Így szólt hozzájuk a bölcs: – Töltsetek el nálam egy évet lemondásban, tisztán és hivőn. Kérdezhettek aztán, amit akartok. Mindenre megtanítlak, amit tudok. 3. Az év letelt. Elsőnek az Idősebb Özvegytől született Vizethordó járult elébe, és azt kérdezte: – Mester, a születettek honnan születtek? 4. Ő így válaszolt: – A Teremtőúr utódokra vágyott. Felizzott, és ahogy felizzott, egy pár lett belőle. Ez a pár a lélekzet és a birtok. Azt mondta magában: „Majd ez a kettő nemz nékem számos utódot.” 5. A Nap a lélekzet, a Hold a birtok. A formás és a formátlan a birtok. Így hát a forma a birtok. 6. Mikor a Nap felkél, sugarába szívja a keleti életerőket. Mikor végighalad a déli, nyugati, északi, fenti, lenti és középső égtájakon, mindent bevilágít, minden életerőt felszív sugarába. 7. Ez a minden emberben benne rejlő sokformás életerő tűz képében lobban elő. Így mondja ezt a vers: 8. „Hódolom... a sokformás, aranyló Lények Tudóját ezt a tündöklő legfőbb menedéket. Százfelől világít ezer sugarával, s a Napba röpíti az életerőket.” 9. A Teremtőúr az év, és ennek kétféle útja van, a déli és az északi. Akik e szavakkal tisztelik: „Áldozás és jótett a dolgunk!” – azok a Holdba jutnak majd, és mind visszatérnek. Az utódokra vágyó bölcsek ezért indulnak el a déli úton. Ez az atyáknak útja, ez a birtok. 10. Az északi útra azok lépnek, akik a lelket keresték lemondással, tisztasággal, hittel és tudással. Ők a Napba jutnak. Itt van az életerők gyűjtőhelye. Ez az öröklét, itt nincs félelem, ez a legfőbb menedék, innen már nincsen visszatérés. – Erről szól a vers:



2
11. „Mondják, az Atya tizenkétfelé ható, öt lába van és túlmagaslik az égen. De mások azt mondják, hét kerekével, hat küllőjével lentről is meglátható.”1 12. A Teremtőúr a hónap. Sötét fele a birtok, világos fele a lélekzet. Ezért az ennek szentelődő bölcsek a hónap világos felében áldoznak, míg mások a sötétben. 13. A Teremtőúr a nappal és az éjjel. A lélekzete a nappal, a birtok az éjjel. Aki a kéjt nappal gyakorolja, az életerőit elpazarolja. Ennek az lenne a tisztaság, hogy éjjel élvezze a kéjt. 14. A Teremtőúr az étel. Ebből lesz a mag, a születettek pedig ebből születnek. 15. Ami párt alkot, az a Teremtőúr törvényeit követi. Viszont: A lemondó jut a Hatalmas honába, ide az ér el, ki folttalan, tiszta, a züllést, tévedést, csalást elveti, akinek erőből fakad tisztasága.
Második kérdés
1. Akkor a vidarbha-béli Ragyogószülötte kérdezte őt: – Mester, a született lényeket hány isten tartja fent, a testet melyik ragyogja be, ki a legfőbb közülük? 2. Ő így válaszolt: – Ez az isten az űr, a szél, a tűz, a víz, a föld, a szó, az ész, a szem, a fül. Mikor a testet beragyogták, így dicsekedtek: „E nádszálat mi tartjuk fent, mi támogatjuk.” 3. De azt mondta nékik a lélekzet, a legfőbb: „Nem ám! Mind elvakultatok, mert én vagyok az, ki magam ötfelé osztom, én támasztom,én tartom fent e nádat!” 4. De nem hittek neki. Akkor az úgy tett, mintha sértve ki akarna repülni, Pedig ha az kirepül, a többi vele repül, ha az megáll, megáll a többi is. Úgy mennek utána, mint a méhek a rajzó királynő után. Amíg az marad, marad a többi is, mármint a szó, az ész, a szem s a fül. Megelégültek akkor, és a lélekzetet így dicsérték: 5. Úgy égsz te, mint a tűz, tűzöl, mint a Nap, a Gomolygó, a Magasztos s a szél te vagy, te vagy a birtok, mi van s mi nincs, a Föld örök istene.
6. Mint küllőt kerékagy, tartja a lélekzet a dolgokat, himnuszt, igét, dalt, áldozatot, harcosokat, papokat.
7. Rejlesz, mint Teremtőúr a méhben, és megszületsz megint, áldozáskor minden élő életerőként rád tekint.
8. Isteneknek és ősöknek itallal csak te áldozol, tűzangyaloknak igazságot, bölcseknek utat hozol.
9. Tündöklő fényed a Hódító, te vagy az Üvöltő maga, Napként a légtérben vándorolsz, te vagy a fények ura.
10. Lélekzet! Mikor esőzve áldást hozol a Földnek, ujjonganak lényeid, tele hassal néked örülnek.
1 RV/1/164/12



3
11. Ősi bölcs; mindenség ura, magad-avatta életerő, Szélatyánk, fogadd az ételt, hisz te vagy az Ételevő!
12. Mi a szóban, a szemben, a fülben, az észben van Belőled, hagyd meg azt kegyesen nekünk, hogy el ne szakadjunk Tőled!
13. Lélekzeterő a Föld, s mi túl van a harmadik égen, óvj, mint fiát az anya, tarts meg az üdvben, bölcsességben!
Harmadik kérdés
1. Akkor a kószala-béli Kicsi Ló fia kérdezte őt: – Mester, honnét van a lélekzet, hogyan megy be a testbe, hogyan marad meg mégis, ha magát megosztja, hogyan húzódik ki belőle? A külső világot és a belső lelket hogyan hatja át? 2. Ő így válaszolt: E kérdéssel túl messzire mégy, de válaszolok neked, mert kedves vagy a Hatalmas előtt. 3. A lélekzet a lélekből születik. Mint emberből árnyéka, úgy nő ki belőle. Az ész viszi be a testbe.2 4. Ahogy a király a falvak bíráit utasítja: „Menj ide vagy oda!” – így bízza meg ő is a különböző életerőket. 5. A nemzéssel és ürítéssel a kilélekzést bízza meg. A szemben, a fülben, az orrban, a szájban a belélekzés honol. Az összelélekzés (szamána) van középen, ő az, mi az áldozott ételt a testtel azonossá (szama) teszi, ebből lobban a hét tűz.3 6. A lélek a szívben lakik. Ennek száz és egy vezetéke van. Ezek mindegyikéhez újabb száz kapcsolódik, s ezek mindegyikéhez újabb hetvenkétezer. A szétlélekzés ezekben kering. 7. Ha jót tett az ember, akkor a fellélekzés jó világba vezeti a felfelé futó egyetlen éren át, ha gonoszat, akkor gonosz világba. Ha mind a kettőt, akkor az emberi világba. 8. A kifújt lélekzet úgy száll fel, mint a Nap, mert a belélekzésa szemben van, és a Nap az emberben ezt segíti. A Föld istene a kilélekzést. Az összelélekzés a közöttes űr, a szétlélekzés a szél. 9. A fellélekzés a hó. Ha ez a hő kialszik, az észbe gyűjtött többi életerővel újra testet ölt. 10. Ahogy az ész utoljára gondolt, úgy lép a lélekbe a hővel együtt, és úgy megy át az elképzelt világba. 11. Nem fogynak el ama halhatatlannak utódai, ki tudja ezt, s a lélekzetet ismeri. – Erről szól a vers: Ki megérti bent a lélekzetet, forrását, otthonát, alapulását, külső világban ötfelé oszlását, csak az éri el az örök életet, csak az éri el az örök életet.”
2 Más szövegértelmezés szerint pont ellenkezőleg: nem az ész viszi be a testbe. 3 Az érzékszervek hét nyílásából lobogó tűz. – Mund/2/1/8



4
Negyedik kérdés
1. Akkor a Gargától született Napfia kérdezte őt: – Mester, mi az, ami az emberben elalszik, s mi az, mi ébren marad? Melyik isten látja az álmokat? A mélyálom kéje kié? Mindezek min alapulnak? 2. Ő így válaszolt: – Garga fia, ahogyan alkonyatkor a Nap sugarai az izzó korongban egyesülnek, és pirkadatkor szétáradnak megint, ugyanígy a legfőbb istenségben, az észben egyesülnek mindezek. Ezért van az, hogy ekkor az ember nem lát, nem hall, nem ízlel, nem érez, nem szól, nem fog, nem élvez, nem ürít, nem járkál fel és alá, hanem: alszik. 3. Ekkor a várban csak a lélekzet őrtüzei égnek. A kilélekzés az otthoni tűz, a szétlélekzés tüze főzi az áldozati ételt, a belélekzés (prána) pedig az áldozati láng, mert ezt az otthoni tűzről véve gyújtják (pranajanam). 4. Az összelélekzésnek (szamána) azért ez a neve, mert ő egyenlíti ki (szanam najati) a belélekzés és kilélekzés két italáldozatát. Az ész az áldozat rendezője, a fellélekzés az áldozat gyümölcse, mert ő vezeti el nap mint nap a Hatalmashoz az áldozót. 5. Roppant hatalmát ez az isten az álomban éli át, mert az itt vagy ott látottakat itt egységben látja, az itt vagy ott hallottakat is egységben hallja, amit különböző helyen és tájakon tapasztalt, itt egységben tapasztalja meg újra. Látottat és nem látottat, hallottat és nem hallottat, tapasztaltat és nem tapasztaltat, valósat és valótlant itt egyaránt lát, az egységet látja. 6. De amikor a tündöklő hő elönti, ez az isten sem lát álmokat. A testben ilyenkor árad szét a kéj. 7. Barátom, ahogy a madarak térnek nyugovóra otthonukban a fán, úgy tér minden nyugovóra a legfőbb lélekben, 8. a föld és a földanyag, a víz és a vízanyag, a hő és a hőanyag, a szél és a szélanyag, az űr és az űranyag, a szem és a látható, a fül és a hallható, az orr és a szagolható, a nyelv és az ízlelhető, a bőr és a tapintható, a szó és a szólható, a kéz és a fogható, a hím tag és a nemzhető, az ürítés és az üríthető, a láb és a léphető, az ész és az észlelhető, az ébredet és az ébreszthető, az én és az elsajátítható, a tudat és a tudható, a hő és a hevíthető, a lélekzet és a fenntartható. 9. Mert ez a látó, érző, halló, szagló, ízlelő elképzelő, ébredő, cselekvő, megismerő emberi lélek a legfőbb mulandótlan lelken alapul. 10. Barátom, ebbe a legfőbb mulandótlanba lép be az, ki ezt az árnyéktalan, testetlen, vértelen, fényességes mulandótlant megismeri. Mindenható, és a mindenséggé lesz az, ki tudja ezt. – Erről szól a vers: „Barátom, ki a mulandótlant ismeri, ahol a megismerő lélek, az istenek, az életerők s a lények elpihennek, az mindentudó, s a mindenséget elnyeri.”
Ötödik kérdés
1. Akkor a Szentségestől született Igazvágy kérdezte őt: – Mester, aki haláláig a szent Om-szótagon elmélkedik, melyikvilágba kerül utána?



5
2. Ő így válaszolt: – Igazvágy, az Om-szótag a fenti és a lenti Hatalmas. Ezért, ki tudón erre alapul, elnyeri az egyiket vagy a másikat. 3. Aki egy mértékéről elmélkedik, azt tanulja meg, hogyan kell gyorsan újra a Földre születni. A himnuszok az embervilágba vezetik, lemondó lesz, hívő és tiszta, roppant hatalomra jut. 4. Aki két mértékét vési eszébe, azt a varázsigék a levegőégen át a Holdvilágba repítik, a Holdvilág hatalmát kiélvezi, majd visszatér a Földre. 5. Aki viszont az Om-szótag mindhárom mértéke által a legfőbb Emberről elmélkedik, az a tündöklő hő révén a Napba jut. Levedli a gonoszt, mint kígyó a bőrét, és a dalok a Hatalmas világába vezetik. Az élet feletti eme helyről látja az Embert, a vér urát. – Erről szól a vers: 6. „Megtéve külső, belső, köztes tetteket, a három halandó mértéket kötve összefogva és soha nem mulasztva megismerőt semmi sem rendíti meg.
7. Űrbe igével, himnusszal a Földig, dallal a bölcsek hirdette világba, az Om-ot követve oda jut a bölcs, hol a békés, örök Legfőbb időzik."
Hatodik kérdés
1. Akkor az Ételhozótól született Széptincses kérdezte őt: – Mester, a kószala-béli Aranyköldökű herceg jött egyszer hozzám, és azt kérdezte, tudom-e a tizenhatrészes Embert. Azt feleltem, hogy nem tudom, hiszen ha tudnám, már biztosan beszéltem volna róla. Aki meg hazudik, az gyökerestül kiszárad, így hát nem hazudhattam. Ő némán felszállt kocsijára, és elvágtatott. Téged kérdezlek hát: holvan ez az Ember? 2. Ő így válaszolt: – Barátom, ez az Ember tizenhat részével együtt itt van a testben. 3. Egyszer ez így gondolkozott: „Mi legyen az, minek távoztával magam is kiszállok, és megmaradásával én is megmaradok?” 4. Megcsinálta a lélekzetet, a lélekzetből a hitet, az űrt, a szelet, a fényt, a vizet, a földet, az érzékszerveket, az észt, az ételt, az ételből az erőt, a lemondást, az eszméket, a tettet, a világokat, a világokban a neveket. 5. Ám ahogy az óceánba ömlött folyók is eltűnnek, mert elveszítik formájukat és nevüket, ugyanígy van ez a mindent belátó Emberrel is. Tizenhat része az Emberbe ömlik, elveszíti formáját és nevét, és egyszerűen csak Embernek hívják. Ez részek nélkül is fennmarad, ez halhatatlan. – Erről szól a vers: 6. „Mint küllőt kerékagy, részeit az Ember összetartja. Ki tudja, mit tudni kell, nem vesz erőt a halál se rajta.” 7. Végezetül így szólt mindannyiukhoz: – A Hatalmasról ennyit tudok, és ezen túl semmi nincs.



6
8. Ők pedig megtisztelték, és így válaszoltak: – Atyánk vagy, ki a nemtudásból átvezetsz minket a túlsó partra.
Tisztelet a legnagyobb bölcseknek! Tisztelet a legnagyobb bölcseknek!
***
Mennél kevesebbet beszélsz, annál többet fogsz alkotni.



SEMMIBŐL TŰZ SEMMIBE
A krisztusi magány azt a képzetet kelti, mintha a szellemi út, a tradíció követése egyet jelentene az aszketikus lemondással, a „világi hívságok” megvetésével; az elvonulással; és mindezek külső kellékével: a beesett arccal, lázfényes tekintettel, a vészt jósló komorsággal, a törékeny testtel. A mai ember számára az ezotéria hasonló, ha nem azonos fogalom a különcséggel, a devianciával. Ebből fakad az úgynevezett „transzcendentális nosztalgia” érzése, amely egy valaha volt, és éppen ezért már elérhetetlen és felidézhetetlen aranykor után sóvárog. Ilyen érzéstől áthatva az ember már csak undorral, jobb esetben méla keserűséggel tekint az őt körülvevő valóságra. Ez is azt a közkeletű tévhitet táplálja, amely a tradíciót belehajítja az időbe, és szellemi korlátnak tekinti, mondván: rég meghalt emberek bölcsességei és szentenciái ne szabják meg semmilyen módon az én utam szabad választásait. A tradicionalitás időfelettisége kétségtelen tény. Mégis van némi létjogosultsága annak az érzetnek, amely a múlttal azonosítja. Az időfelettiség a véges fogalmakban gondolkodó tudat számára ugyanis csak puszta szó. Nincs mihez kötni. Az ember időntúli lényege pedig a gondolkodó, ráébredő elmében mint emlék jelenik meg; legalábbis az adott szituációhoz képest ez mindenképpen megelőző jellegű. Tisztában kell lennünk viszont a következővel: aranykori állapot soha nem volt, és soha nem is lesz, mert aranykori állapot van. Nem a létezés értelmében, hanem a megvalósítás aktusában. Aranykori társadalom sem létezett soha, és nem ringathatjuk magunkat abban az illúzióban sem, hogy majd felépül az Új Jeruzsálem, mint az eljövendő aranykori társadalom. Voltak fénytermészettel jobban áthatott emberi világok, és voltak, melyeket a káosz erői uraltak egyre fokozottabb mértékben. De az előbbi korszakokban is tudták a tradicionális gondolkodók, hogy létezhet egy olyan fényteli emberi világ, amelynek nem kell formailag „társadalommá” válnia ahhoz, hogy ember és ember önnön istenségét az egymásmellettiségben legyen képes megélni. A sötétebb korok emberei még fokozottabban vannak kitéve az aranykor-tévképzeteknek, nevezzék bár azokat elveszett paradicsomnak vagy galaxisokon átívelő szupercivilizációnak, vagy különböző emocionális mennyországoknak. Az árulkodó ezekben az, hogy nem az uralom emelkedett tökélyre, hanem a hatalom. Nem az ember haladta meg önmagát és ébredt új dimenziókra, hanem őt szervezték meg tökéletesen. Minden jól működik, mert jól működtetik, minden a helyén van, mert a helyére tették. Nem az ember vált tökéletessé, hanem a formák, illetve az előbbi legfeljebb az utóbbiaknak köszönhetően. Az válik maradandóvá és örökké, amely lényege szerint állandótlan és mulandó. Hiszen a forma csak a kellően át nem világított tudat mankója. És a tradíció azt mondja, hogy ez – semmi. Ha öröknek és változatlannak tartja magát, akkor semmi. És semmivé válik az a tudat is, amelyik ezzel azonosul. A cél, az egyetlen méltó cél: a tűztermészet, a teremtő állapot. Amely elemészt mindent és újat teremt; megteremti létező világát, „állapotokat” hoz létre, átizzik benne, és tűzzé válik újra és újra. Világomat én teremtem, és ha undort kelt bennem, akkor meghajtottam a fejem a káosz erői előtt, és ők el is végzik bennem a dolgukat. A tradíció nem más: tűz. Nem múlt és nem jövő. A most, ami éget.



A HALHATATLANSÁG PROBLÉMÁJA
JULIUS EVOLA
Iniciatikus szempontból a halál túlélésének és magának a halhatatlanságnak a kérdése szigorúan a tapasztalat és a ténylegesség szempontjából vetődik fel. Ezek szerint a legelső tisztázandó kérdés pontosan az, hogy a halál túlélése vagy túl nem élése döntően kinek a tapasztalata. Nyilvánvalóan nem lehet ez valamiféle absztrakt, filozófiailag vagy teológiailag megfogalmazott entitás, hanem csakis az, ami az ember konkrétan, más szavakkal az, amit élő tudatnak lehet nevezni. Olyan individuált tudat ez, amelynek öntapasztalása gyakorlatilag egy adott pszichofizikai organizmussal való egységéből, valamint általában a szenzuális tapasztalásból következik. Egy ilyen tudat továbbélését vagy éppen halhatatlanságát azonban nem lehet magától értetődő tényként kijelenteni. Először is figyelembe kell venni, hogy e tudat képességei, ideértve azokat is, amelyek organikus egységének alapját képezik, milyen mértékben állnak a testi kontingenciák befolyása alatt. Láthatjuk, hogy a tudat az érzékszervi észlelés csökkenésével már az álomban is meggyengül, és csupán az álmok többségére jellemző redukált formái maradnak meg. Vannak betegségek, amelyek fokról fokra éppen a tudatnak ezt az organikus egységét támadják meg: a betegség hol előrehalad, hol meg regrediál, olyannyira, hogy a látszólagos gyógyulás újraébreszti az életérzést, majd pedig megint visszatér rendes lefolyásához. Tulajdonképpen azt lehetne mondani, hogy ezekben az esetekben az ember egymást követően éli át azt, hogy új életre születik, és azt, hogy a halál felé megy. Ilyenkor a betegség előrehaladásával egyfajta haláltapasztalatot él át az ember, vagy legalábbis eljut ennek közelébe, hogy analóg módon azzal, amit a matematika „határközelítésnek” nevez, anticipálva megjelenjék egy érzés: az elnyeletés és felbomlás érzése.1 Kétségtelen, hogy ahol olyan tudatról van szó, amely egybeolvadt az animális vitalitással, nem is lenne indokolt mást remélni. A problémát tehát más módon kell felvetni: azt kell megvizsgálni, hogy mely esetekben és milyen körülmények között beszélhetünk az emberben ténylegesen valamiről, ami más és több mint a fent említett „élő tudat”. E ponton az iniciatikus tanítás határozottan eltér a vallásos nézetek döntő többségétől (legalábbis ami ezek exoterikus értelmét illeti), mert a továbbélés problematikáját nem absztrakt módon és az általánosság szintjén veti fel, vagyis általában az ember számára, hanem figyelembe veszi a továbbélés különböző lehetőségeit és feltételeit is. Ha akkor, amikor azt mondjuk, hogy „én”, nem a fent említett organikus és centralizált tudatra gondolunk, akkor elfogadhatjuk azt, hogy a halál krízisét, a halálban való elnyeletést valami túléli. Ugyanis ahogy a fizikai organizmus sem semmivé bomlik a halálban, hanem először is egy holttestnek ad helyet, majd pedig e holttest bomlástermékeinek, amelyek bizonyos kémiai és fizikai törvényeknek engedelmeskednek, ugyanígy feltételeznünk kell, hogy megközelítőleg ugyanez érvényes az ember „pszichikumának” vonatkozásában is: a halált bizonyos ideig túléli valamiféle „pszichikus tetem”, az elhalálozott „másolata”, ami aztán bizonyos esetekben megnyilvánulások forrása is lehet. Tulajdonképpen ezek azok a megnyilvánulások, tehát vagy a „pszichikus tetemnek”, vagy ha ennek időközbeni felbomlása már bekövetkezett, akkor maradványainak a megnyilvánulásai, amelyeket a
1 A halál anticipált tapasztalatáról bizonyos szervi megbetegedésekkel kapcsolatban lásd J. M. Guyau, Esquisse d’une morale sans obligation ni sanction, Paris, 1885, I. fej.



2
spiritizmus a lélek továbbélésének „tapasztalati” bizonyítékaiként emleget, még olyan esetekben is, amikor azok egy élesebb tekintet számára éppen ennek ellenkezőjéről győznek meg. Az a gépiesség, amely ezekre a továbbélő és immár személytelen erőkre jellemző, nem zárja ki, hogy megnyilvánulásaik néha rendkívül intenzívek legyenek. Erről van szó például akkor, amikor az élet folyamán felébredt mély emóciók, szenvedélyek és hajlamok a halálig fennmaradnak. Ezek az erők hordozzák azután a halott kiürült képét, úgyszólván elfoglalva „én”-je helyét, hasonlóképpen, mint ahogy már – habár kisebb mértékben – életében is ezt tették. Az ilyen esetekben azonban olyan „elementáris” akciókról van szó, amelyekben semmi közös nincs azzal, amit a halott spirituális személyiségének nevezhetnénk.2 Ez utóbbi kifejezés magyarázatot kíván, ugyanis nyilvánvalóan többről van itt szó, mint amit „élő tudatnak” neveztünk. Ontológiai síkon magától értetődik, hogy nemcsak az embernek, de bármilyen más természetű lénynek sem lehet semmiféle léte, még csak illuzórikus léte sem anélkül, hogy valamiféle kapcsolata ne lenne egy transzcendens princípiummal. Iniciatikus szempontból azt lehet mondani, hogy „én”-nek egy magasrendű princípium visszfényeként érezzük magunkat, úgyhogy az aktuális tudat már említett kondicionáltságát úgy lehet tekinteni, mint ami a tükrözött objektum és a között az ágens között jön létre, amelyben az objektum képe megformálódott. E kettő között ugyanis szoros kapcsolat van, amely meghatározza, sőt, létrehozza azt, amit hindu terminológiával „elemi énnek”, helyesebben „samsārai énnek”3 lehet nevezni; a klasszikus szóhasználatban ennek megfelelője a nous mint a szellem – a romolhatatlan olümposzi princípium – függvénye. Ha egy tükör eltörik, az a benne tükröződő tárgyat nem érinti, viszont a tükrözött kép eltűnik. Amennyiben egyértelműen negatív kimenetelű, akkor a halál jelenségét is így kell értelmezni, vagyis úgy, ahogy azt az előbbiekben az élő, aktuális tudat kapcsán elmondtuk. Egy ilyen esetben mindaz, ami az emberi „én” természetével rendelkezik, nem éli túl a halált. Helyesebben igazi állapotváltozás áll be, és a már említett kísértő szellem és pszichikus üledék kivételével, amelyek mintegy a tehetetlenségi erő folytán fennmaradt automatizmusok, a „samsārai én” voltaképpeni élete újra felszívódik egy szubperszonális törzsbe, amely egyfajta „organizmus-gyökér”. Ezen a síkon ismét elképzelhető egy sui generis továbbélés, ugyanis ez az organizmus, mely egy bizonyos meghatározott testnek adott életet, életet adhat egy másik testnek is. Ha egy adott pszichofizikai aggregátum, valamint az énnek az a tükörképe, amelyet ez az aggregátum magában hord, felbomlik, ez az erő, ha látens módon is, de tovább él mintegy a tűz potencialitásaként, és egy új együttesben ismét fel tud gyulladni, csakhogy ekkor már új individualitásként, új lényként. Természetesen ebben az esetben nem biológiai fajról vagy törzsről van szó, sem pedig egy olyan értelemben vett lényről, mint amilyen a nemzéssel, ugyanannak a vérnek a továbbvitelével jön létre. Azok a lények, amelyek az előbb említett organizmus-gyökér különböző manifesztációi, egészen ritka kivételektől eltekintve egymástól teljesen különállókként, és egymás számára teljesen idegenekként bukkannak fel. Az őket összekötő kapcsolat, minthogy minden materiális bázisnak híján van, a fizikai érzékelés számára megragadhatatlan és felismerhetetlen. Ezúttal erről elég is ennyit mondani, mert a különféle örökletességek közötti összefüggések kifejtése nagyon messzire vinne tárgyunktól.
2 Itt figyelembe kell venni egyéb eseteket is, ahol a pszichikus üledéket és a fac-similét a túlvilág sötét erői elevenítik meg. Ennek alapján kell magyarázni számos metapszichikai jelenséget, éspedig sokkal többet, mint gondolnánk. Fennáll azonban a halottidézés lehetősége is, amelyben az operátor életét és „én”-jét kölcsönzi egy lárvának, kiragadva azt – ha csak pillanatokra is – kihunyt állapotából; ez utóbbi a klasszikus tradícióban a Hādēsnak felel meg. 3 A gnósztikusok igen találóan szellemutánzatnak nevezték ezt.



3
E rövid magyarázat célja tulajdonképpen nem más, minthogy eloszlassa a reinkarnációval kapcsolatos félreértéseket. Az, ami a különböző archaikus szövegekben mégis erre látszik utalni, ellentétben számos jelenkori „spiritualista” és teozófus véleményével, nem felel meg ugyanis semmiféle ezoterikus tanításnak, és nem egyéb, mint szimbolikus és populáris kifejeződése egy olyan doktrínának, amelynek voltaképpeni értelme ettől erősen különbözik. Önmagának ellentmondó már az a feltételezés is, hogy egy „samsārai én” – amely nagyjából és a döntő többség számára az „én”-nek felel meg – újraszülethessen. Éspedig azért, mert egy ilyen „én” viszonylagos identitása csak egy adott pszichofizikai organizmus, azaz egy olyan meghatározott kombináció függvényeként áll fenn, amely ha egyszer felbomlott, nem jelentkezik még egyszer önmagával azonosként. Tehát ami egy egzisztencia-szériában folytatódik, az nem a produktum, hanem az azt létrehozó erő, vagyis a fent említett szubperszonális potencia. Más szavakkal, ha azokat az „én”-eket, amelyek a sorozat különböző egzisztenciáiban megformálódtak, „A”, „B”, „C”, stb-vel jelöljük, akkor az, aki a „B”-ben újraszületik, nem az „A” lesz, és aki a „C”-ben, nem a „B”, és így tovább, hanem az „A”-ban működő erő nyilatkozik meg folyamatosan a „B”-ben és a „C”-ben. A folytonosságot csupán ez az erő képviseli, és ez az erő nem egy „én”, és nem is élő tudat. Sőt, ha valami csoda folytán „A”, azaz egy adott egzisztencia-széria „én”-je megláthatná a „B”-t és a „C”-t, vagyis azokat, akik az ő „reinkarnációi” volnának, akkor ezek éppen annyira idegennek tűnnének, és kellene is hogy tűnjenek számára, mint bárki más, vagy bármilyen más, tőle a térben különálló „én”. Ahhoz a síkhoz, amelyen a reinkarnáció igaz lehet, tehát a samsāra síkjához (amely megfelel a „Vizek” világának, vagy a hellenisztikus „necessitas ciklusának”) a spirituális személyiségnek alig van köze. Futólag megemlíthetjük itt, hogy éppen ezért jogos a gyanú minden olyan tanítással szemben, amely a „reinkarnáció” gondolatát kiemeli, sőt, feltételezhető, hogy e tanításoknak egyenesen az a gyakorlati célja, hogy egy, a „liberációs” irányával teljesen ellentétes irány számára alapot vessenek. Ugyan kétségtelen, hogy léteznek olyan speciális tapasztalatok, amelyek a „reinkarnáció” doktrínája számára valamiféle bizonyítékként szolgálhatnak – csakhogy ezeket tudni kell interpretálni! A mai időkben, és különösen Nyugaton már csak nagyon ritkán tesz szert az ember ilyen tapasztalatokra, ugyanis az individuális „én” egyre merevebb formákat vesz fel, és egyre inkább önmagába záródik. Mindazonáltal elképzelhető, hogy az individuális „én” valamiféle pillanatnyi meghasadása, vagy az iniciatikus praxis ezt a korlátozást felfüggessze, s így az, akinél bekövetkezik ez, valamiképpen tudomást szerezzen saját létének legmélyebb gyökereiről; ez voltaképpen a samsārai tudat, amely felveheti emlékkép látszatát is. A mély, személyalatti törzsben valóban fellelhetők más létezések emlékei, azoké a lényeké, amelyek valamely kimerült törzs letűnő manifesztációiként jelentkeznek az „én”-ek voltaképpen össze nem függő sorozatában. Ez tehát az egyetlen adekvát értelmezése az individuális tudat pillanatnyi eltolódásának, valamint egy sui generis pokoljárásnak is; viszont esetenként ez éppen annyira lehet regresszív jellegű, mint amennyire – legalábbis virtuálisan szuperindividuális. Mert bármennyire is kitolódik az individuális tudat határa, egy ilyen esetben az éber tudat magától értetődően meggyengülne, akárcsak az álomban, és minden tapasztalás elmaradna. Ugyanis azt a Nyugaton ma normális és általános életérzést, hogy az „én”-nek csupán egyetlen földi élete van, keleten a samsārai fél-tudatosságnál korábbi állapotok visszhangja enyhítette. Ha nem regresszióról van szó és nem is valamiféle teljesen rögzült és determinált tudatnak a foszlányairól, akkor a samsārai tudatot az iniciatikus tudat egyik formájának kell tekinteni. Tudjuk, hogy amikor a korai buddhista szövegekben a „megsokszorozódott életek” víziójáról van szó, akkor ez a vízió egyértelműen magasrendű



4
kontemplációs állapotokhoz kötődik; olyan tapasztalatról van itt szó, amely feltételezi azt, amit „eltolódásnak” nevezhetnénk. És itt érkeztünk el a halál iniciatikus túlélésére vonatkozó probléma központi magjához, valamint ahhoz a doktrínához, amely e túlélés és a halhatatlanság kondicionált természetével foglalkozik. Az „én”-nel kapcsolatban egy tükörről beszéltünk, amely magától értetődően kötődik ahhoz, amelyben megjelenik. Ha tehát feltételezünk egy olyan, felfelé irányuló elmozdulást, amely a tükörképtől a tükörkép eredetének irányába történik, akkor ez nem lehetséges bizonyos szeparáció, bizonyos visszafordulás, bizonyos eloldódás nélkül (és ez egyben állapotváltozást, sőt mélységes krízist is jelent). Így többé-kevésbé hasonló helyzet áll elő, mint a halálban, nevezetesen annak a megszokott támasztéknak az eltűnése, amelyet a testiség és a samsārai vitalitás nyújt az embernek. Ez az iniciatikus halál, amelyet a kérdéses személy, miután megadatott neki a hatalom, hogy a halál tudatát kibírja, mintegy kísérletképpen megvalósít, valóban tényleges halálnak tekinthető.4 Aki ezen a halálon átjutott, az megszűnt ember lenni; „én”-je többé már nem reflexió, hanem ellenkezőleg: lét. Amit megvalósított, az a „spirituális személyiség”. Tudata már a test és az érzéki tapasztalás támasza nélkül sem merül el, oldódik fel. Így a halál túlélésének feltétele pozitíve realizáltnak tekinthető, és adott esetben ellenpróbára is alkalmas lehet. Meghatározott feltételek mellett előidézhető egy olyan állapot, amelyben lehetségessé válik a megállapítás: „Megszűnt bennem mindaz, ami az érzékek világából való, de érzem, hogy tudatom világos, tiszta és áttetsző.” Ami pedig az iniciatikus metamorfózis konkrét jellegét illeti, elég ezzel kapcsolatban arra emlékeztetni, milyen megbotránkozást váltott ki a már „felvilágosult” Görögországban az a megállapítás, mi szerint egy, az eleuziszi misztériumokba beavatott bűnöző halál utáni sorsa még csak össze sem hasonlítható egy olyan ember, név szerint Epiminondasz halál utáni sorsával, akit a legerényesebb és legkiválóbb embernek tekintettek. Itt szükséges megjegyezni, hogy a halál tudatos túlélése nem egyenlő a halhatatlansággal. A kérdés visszavezet bennünket a világok és létállapotok teóriájához, valamint a „ciklicitás” törvényéhez. Minderről ezúttal csupán annyit, hogy abszolút értelemben csak a Kondicionálatlan, a minden manifesztáción túli princípium halhatatlan. Nincsen tehát más halhatatlanság, csak az a legmagasabb értelemben vett „olümposzi” halhatatlanság, amely a Kondicionálatlannal való egyesültség állapotából következik. Az, aki már teljesítette a halál túlélésének feltételeit, törekedhet e legmagasabb cél elérésére; viszont korántsem biztos, hogy el is éri. Az élet folyamán is lehet törekedni arra a teljes „liberációra”, amely halhatatlanná tesz; és adva van erre egy lehetőség a halál pillanatában is. A beavatott megismerés és tudat számára, amely a közönséges tudattól eltérően túléli a halált, más lehetőségek is megnyílnak.5 A halhatatlanság szempontjából azonban döntő elégetni minden olyan tendenciát, amely ilyen vagy olyan emberfeletti „pozíció” elérésére irányul – legyen az akár „angyali” vagy „mennyei”: iniciatikus szempontból ugyanis mindezek még mindig részei a manifesztációnak, vagyis a kondicionálthoz, és nem a kondicionálatlanhoz, nem az „eternális” jelleghez tartoznak. Még ha a halhatatlanságért vívott küzdelem egy mágikus „lōká”-ban is menne végbe, kötelességünk ellenállni azoknak az organizmusoknak,
4 Ez az értelme a hermetikus „separatio”-nak, amely a szövegekben gyakran a „mortifikáció” és a „halál” szinonimájaként szerepel. Idézhetjük ezzel kapcsolatban Szt. Pál megállapítását is (Zsid. 4,13): „Mert az Istennek a beszéde eleven és átható, élesebb minden kétélű kardnál, és elhat egészen a szívnek és a léleknek, az íznek és a velőnek a megosztásáig.” Továbbá Órigenész szerint (Des principes 3,3) a „test lelke” – vagyis a samsārai „én” – a szellem ellentéte, s mint mondja, ez a lélek az „ember véréhez” kötődik. Vö. továbbá mindezt a „lehűteni a vért” iniciatikus kifejezéssel. 5 Ezt részletezi rendkívül szuggesztív módon a Bardo Tödol, vagyis a Tibeti Halottaskönyv, részben pedig az Egyiptomi Halottaskönyv.



5
amelyekkel kontaktusba kerülünk (és amelyek a lét adott modifikációinak megszemélyesítői), éspedig úgy, hogy abba az irányba, ahonnan ezek a hatások érkeznek, nagyobb intenzitást fejtünk ki, mint azok. Itt ugyanis az az alapelv érvényesül, hogy amint valamilyen viszony keletkezik, azt nem uralni egyet jelent az uraltsággal, majd pedig egy bizonyos létállapottal való azonosulással. A csúcson azonban, még ha a mágia útját járja is az ember, az erőnek tiszta fénnyé kelt átlényegülnie a „Nagy Felszabadulás” érdekében. Voltaképpen az a fontos, hogy világos különbséget tegyünk egyrészről a halált túlélők és a halhatatlanok, másrészről az emberek túlnyomó többsége között; olyan megkülönböztetés ez, amelyet nemcsak az iniciatikus iskolák, de – hacsak szimbolikus szinten is – csaknem minden archaikus vallási formáció elismert. Az a feltételezés, miszerint mindenkinek van egy „halhatatlan lelke” – amelyet mellesleg az individuális „én” aktuális tudatának mintájára képzelnek el –, valóságos ideológiai tévelygés, még akkor is, ha hasznos volta a tömegek ópiumaként néha vitathatatlan. Nem a „lélek” az, ami túléli a halált és képes a halhatatlanságra, hanem a szellem mint nous, mint természetfeletti elem. De mindaddig fölösleges egy ilyen elpusztíthatatlan és örök szellemről beszélni, amíg a samsārai reflexióban élő tudat és egy ilyen princípium között nincsen semmi kapcsolat, nincsen semmi kontinuitás. A „lélek” csak akkor élheti túl a halált, ha a „szellemhez” csatlakozik, és ha – Agrippa szavaival élve – szilárd és nem esendő lélekké válik. Ez a metabolé, ez a polaritásváltás az, amelynek kiindulópontja a beavatás. Ekkor a lélek a naturális lény helyett a természetfeletti lényre támaszkodik, abba integrálódik. Mintegy elpusztíthatatlan fénytestként így jön létre az az új forma, amelyet a halál nem érinthet. Ez a test pontosan annak az erőnek a megfelelője, amely – bizonyos metamorfózisok révén – a létezés síkjain nyilvánul meg – összhangban a beavatott különböző „megismeréseivel” és „méltóságaival”. Hasonlóképpen megmenekül a haláltól és kontinuus szubsztrátumot alkot majd mindaz, ami az aktuális tudatból a „szilárd és nem esendő” lélekbe integrálódik, mely Agrippa szerint egyúttal az összes magasrendű mágia aktív princípiuma is.
***
A halhatatlanság iniciatikus doktrínájával kapcsolatban egyesek úgy vélik, hogy amikor tagadjuk azt, ami a keresztény vallásban a minden emberre egyaránt érvényes „halhatatlan lélek” fogalmának felel meg, „túllövünk a célon”. Mert még ha el is ismerjük, hogy a halhatatlanság mint tényleges tapasztalat az ember számára nem adottság, hanem csak lehetőség, ez, mint mondják, nem zárja ki azt, hogy az emberi lényben olyan örök princípiumok legyenek, amelyek mindig is léteztek és hatottak benne, anélkül azonban, hogy a tudat világába kerültek volna. Erre az ellenvetésre azt lehet válaszolni, hogy még ha ezek az örök princípiumok valóban léteznének is, az „én” akkor sem tudna róluk, következésképpen még kevésbé volna képes kapcsolatba lépni és azonosulni velük – úgyhogy pozitív és tapasztalati szempontból, vagyis a saját halhatatlanságra vonatkozó következmények szempontjából minden úgy történne, mintha ezek a princípiumok nem is léteznének. Így ez hasonló lenne ahhoz a materialista vigaszhoz, amely szerint ha a „lélek” ki is alszik a halálban, de az anyag, ami az embert alkotja, fennmarad és elpusztíthatatlan. Egy asztal létezhet, és én vagy tudok létezéséről, vagy nem. Az „én”-ről viszont már nem lehet ugyanezt elmondani. Nem létezik ugyanis egyrészt az „én”, másrészt az „én” tudata; hanem az „én” szubsztanciája maga a tudat, léte pedig a tudatos létezés. Éppen azért képtelenség azt gondolni, hogy az „én”-ből, miután tudata kialszik, valami azért fennmarad, hasonlóképpen, mint ahogy egy asztal fennmarad függetlenül attól, hogy tovább nézem-e,



6
vagy sem. Amint kialszik a tudat és az önazonosság érzése, kialszik az „én” is, és ami belőle fennmarad, legyen az materiális vagy spirituális, eternális vagy nem, valójában már nem ő. Egy olyan Énnek kétségtelenül helye van az iniciatikus doktrínák keretein belül, amely megfelel az upanisadok átmá-jának, vagy a sāmkhya puruşájának, s amelynek az emberi „én” csak tükörképe. Ennek ellenére amit az ember mint pozitív tapasztalatot „önmaga”-ként él át, az nem egy ilyen Én, hanem a tükrözött „én”. Ha úgy tetszik, ne is beszéljünk a lélek feloszlásáról a halál pillanatában, hanem csak egy olyan tükröződésről, amely az azt kivetítő transzcendens princípiumba reabszorbeálódik. Vallásos és panteista megfogalmazásban azt lehet mondani, hogy ez a lélek Istenben feloldódott léte. Mindazonáltal tisztában kell lennünk azzal, hogyha különböző szavakkal is, de ugyanazt mondtuk ki, mivel a tükrözött „én” és az abszolút Én között nincs kontinuitás, és az előbbi „én” szempontjából az a tény, hogy léte az utóbbi Énbe felszívódott, egyet jelent a feloszlással. Csakis akkor lehet szó egy ettől eltérő lehetőségről, ha a tükörkép aktív és tudatos reintegrációja saját eredetébe már megtörtént; és pontosan ez a beavatás különféle fokozatainak a célja. Ami a többi fennmaradó elemet illeti, eltekintve az üledéktől és a pszichikus fac-similétől, mely utóbbi úgyszintén halálra van ítélve, marad az, amit a hindu tradíció karmának nevez és amellyel kapcsolatban a teozófusok annyi sületlenséget hordtak össze; annak, ami a karmához kapcsolódik, semmi köze az igazi halhatatlansághoz, ugyanis a karma esetében olyan személytelen erők játékáról van szó, amelyek a kondicionált (samsārai) egzisztencia szféráján belül vannak. Az idevágó tanítás az, hogy ahogy az ember az animális nemzés révén életet adhat egy másik, tőle különálló individuumnak, akinek átadja faji–biológiai örökségét is, hasonlóképpen határozhatnak meg tettei is egy olyan erőt, amely aztán oka lehet egy másik lénynek, akinek jellegzetes vonásai ezekkel a tettekkel kapcsolatban fognak kialakulni. Ez a karma, és innen ered az a tanítás, hogy amikor az ember különböző összetevőire esik szét, amelyek visszatérnek eredeti törzsükhöz, akkor, ami megmaradt, az a karma. Viszont ebben a folyamatban, amelyet a „halhatatlan lélek” inkarnációjaként értelmeznek, semmi alap nincs egy auto-identitás vagyis egy „én” kontinuitására, ugyanis ezen a síkon a kontinuitás egészen egyszerűen nem lehetséges. Mindössze arról a közismert képről lehet itt szó, amely szerint a láng újabb lángot gyújt; ez esetben ugyanis a tűz ugyanaz marad: az egyik láng lángra lobbant egy másikat, de az első szempontjából mindig is csak egy másik lángról lehet szó. A karma síkjának ez a végső értelme. Amiről ugyanis itt szó van, az a maga módján „fizikai”, és semmiben sem érinti a spirituális személyiség sorsát. Viszont talán érdekesebb lehet megvizsgálni azt, hogy mi a helyzet a lények, s így az „én”-ek ama csoportja esetében, amelyet egy felsőbbrendű princípium inkarnációjának (de nem reinkarnációjának) és manifesztációjának lehet tekinteni, s amely a kondicionált és esetleges realitás területébe, a „létáramba” bekapcsolódva akar megvalósulni. Ez esetben az ilyen egzisztenciák és „én”-ek mindegyike valamiféle partikuláris kísérletnek tekinthető, amelyek többé-kevésbé megközelítik a célt. Úgy lehetne ezt ábrázolni, mint egyetlen csapatot, amely sorozatos támadásokat hajt végre; az első sorok nekilendülnek, célba érnek, majd lekaszabolják és szétszórják őket. Ekkor újabbak következnek: ezek többé-kevésbé meghaladják az elsők által elért célt, míg végül is a rohamhullám egyikének sikerül az eredeti, és az összes többi hullámmal közös cél megvalósítása; a széria ekkor véget ér. Még ha figyelembe is vesszük azt, hogy a csapat különböző elemei individuális „én”-eket és partikuláris egzisztenciákat képviselnek, akkor sem beszélhetünk reinkarnációról, ugyanis nem arról van szó, hogy az egyik hullám a másikban folytatódik, hanem, hogy szétoszlik és kimerül, ha célját nem sikerül elérnie. Tehát egységről csupán a hadsereg egészének tekintetében lehet szó, amelynek minden egyes rohamcsapat csak a része, valamint annak az egységes szándéknak a tekintetében, amely erről a célról az egyéni akciókat informálta. Az



7
erre vonatkozó ibseni szimbólum a „gomböntő”, aki a rosszul sikerült gombokat visszadobja a masszába, és igyekszik jobbat önteni; a gondolat Gustav Meyrink műveiben is gyakran visszatér, pontos hivatkozással iniciatikus szempontokra. A sikerült gombnak és az utolsó rohamcsapatnak, amely végül, miután az összes többit lekaszabolták, eléri a kitűzött célt, az az ember lenne a megfelelője, akinél az említett iniciatikus reintegráció megvalósul, és aki azonos magának a Felébredettnek a típusával.
(Fordította: Kelemen Renée)



A FELBOMLÁS ERŐI
LÁSZLÓ ANDRÁS
A világot létesítő erők három formában nyilatkoznak meg: teremtői formában, a létállapotokat megőrző formában, és azokban a formákban, amelyek a létállapotokat megszüntetik, felbomlasztják vagy átvezetik valamiféle más állapotba. A hindu tradíció ezt az első verziót Brahmával, a második verziót Viśnuval, a harmadik verziót pedig Śivával hozza összefüggésbe. Itt azonban meg kell jegyezni, hogy mindazok a megszűnések, felbomlasztások, mintegy a teremtés visszavezetései valamilyen más állapotokba, amelyek nem egy vertikummal szimbolizálható vonal mentén jönnek létre, azok szintén Viśnu nevéhez kapcsolódnak. A vertikum szimbólumának értelmében történő megszűnés és megújítás az, ami a śivai princípiummal függ össze. A tradicionális létszemlélet akkor, amikor a világban működő folyamatokról beszél, az evolucionizmus helyett egy sajátos értelemben vett involucionizmus álláspontjára helyezkedik. Vagyis arra az involucionisztikus és deszcenzionális álláspontra, amely szerint az önmagukat nem uraló létformák, létesülésük és fennmaradásuk során, fokozatosan átmennek egy proporcionális involúcióba, nem zuhanásba, hanem egy süllyedésbe, egy fokozatos alászállásba, amely alászállásban az amúgy is lecsökkenő autonóm szellemi erők még fokozottabban lecsökkenőkké válnak. Az uralom, amely voltaképpen kezdetben sem volt meg az ezekhez kapcsolódó állapotokban, itt még inkább és mindjobban elvész. A tradicionális szemlélet az evolucionizmus helyett az involucionizmust fogadja el, és nem a fejlődést, hanem inkább az alászállást tételezi a létező formákkal kapcsolatban. Ez azt jelenti, hogy az emelkedést, ha a fejlődésen emelkedést értünk, természetesen a hagyományos spirituális és metafizikai szemlélet elfogadja, sőt, ezt igenli, ezt követeli meg, emellett foglal állást, és ennek a lehetőségét is kimondja, de az emelkedést akkor tartja lehetségesnek, ha ez akaratlagos, tudatos, és ha nagymértékben – még ha relatíve is – szabad. Tehát csak a szabadság, az akaratlagosság és a tudatosság vezethet be olyan irányú szellemi mozgásokat, amelyek megfelelnek egy emelkedésnek, és ebben az esetben – ha valaki a kifejezéshez nagyon ragaszkodik – a fejlődésnek is. Azok az állapotok azonban, amelyek nem uralkodnak önmaguk felett, vagyis azok az állapotok – itt az állapotokat nagyon tág értelemben értjük: ezek lehetnek lények, emberek, funkciók, szorosabb értelemben vett állapotok –, amelyek lehetővé teszik azt, hogy más erők, esetleg alacsonyabb rendű erők, körülményekből származó erők determinálják, tehát ezek az állapotok, létformák, létverziók voltaképpen és fokozatosan sokkal inkább hanyatlással jellemezhető folyamatban vannak, mint fejlődésben. Tehát a tradicionális létszemlélet nem azért involucionista, mert az involúciót helyesli, hanem azért involucionista, mert ezt állapítja meg. Egyáltalán nem az involúciót helyesli, de ezt konstatálja. Ezt konstatálja minden olyan esetben, amikor folyamatokat vizsgál magasabb szempontok szerint, nagy perspektívában, távlatokban vizsgálja a folyamatokat, és ezekből a távlatokból és szellemi princípiumokból nézve sem a történelemben, sem a biologikumban és semmiféle más területen nem tapasztalható az, amit fejlődésnek szoktak nevezni. Még kevésbé tapasztalható az, amit egy fejlődési törvényen alapulónak szokás felfogni. Tehát a fejlődési törvényt még határozottabban elutasítja ez a szemlélet, mint a fejlődés esetleges, noha voltaképpen meg nem nyilvánuló tényét. Mindaz, ami az esetlegesség körébe, és mindaz, ami a szükségszerűségek vagy törvényszerűségek körébe tartozik, továbbá ezeknek bármiféle elegyedése, hosszú távon csakis a süllyedéssel kerülhet valóban kapcsolatba, és



2
csakis süllyedési folyamatba mehet át. Mert ami szükségszerű és esetleges, az sem nem akaratlagos, sem nem tudatos, sem nem szabad. Tehát semmiféle létformát, respektíve az ember létformáját, sem az ember tudatállapotait nem lehet fejleszteni, tehát nem lehet olyan fejlődés, amelyben az embert fejlesztik, hanem csakis olyan állapotokról van és lehet szó ebben az esetben, amely ha nem uralt, ha nem tudatos, ha nem akaratlagos, ha nem szabad, akkor az tulajdonképpen megfelel egy süllyedésnek. A létben működnek olyan erők, amelyeknek az eredetét sokkal közvetlenebbül vagy kevésbé közvetetten, mint általában a létezők bármilyen megnyilvánulását, csakis egy végső centralitásra lehet visszavezetni. Tudjuk, hogy vannak olyan léterők, amelyek a pusztítással, pusztulással, felbomlással, megszűnéssel állnak kapcsolatban, részben a horizontalitással, részben pedig a vertikummal szimbolizálható megszűnésekkel. Ha a lét és a tudat egységével, s ha a lét és a tudat alapvető kérdéseivel foglalkozunk, akkor olyan ősi hagyományokhoz kell fordulnunk, hogy megbízható eligazítást kapjunk, amely ősi hagyományok maguk köré az idők folyamán mintegy vallásokat hoztak létre. A vallások a mi felfogásunk szerint a tradíciók köré és alá kialakított szellemi formák, olyan szellemi formák, amelyek kultúrateremtőek, amelyek a benső kultuszokon keresztül külső kultúrát hoznak létre, amelyek saját rítusaikon és liturgiáikon keresztül az életnek egy olyan benső struktúráját vázolják fel, amely részben paradigmatikusan, részben pedig eleven hatóerőként és rendező elvként működhet az egyes ember és a szellemileg még áthatott, az univerzalitást még kifejező civilizációk életében. Tehát a kultúrákat vallások teremtik, a vallásokat pedig spirituális és metafizikai tradíciók. A spirituális és metafizikai tradíciók megállapítják, első-, másod-, harmad- és többedrendű doktrínáikban és doktrínáikból ez is deriválható, ahol ez explicite nem nyilvánul meg, hogy sajátos felbomlasztó erők működnek a világban. A tradíciók mindegyike érvényes tradíció. A tradíciók mindegyike a tradicionalitás betetőzése valamilyen szempontból. Tehát minden tradíció, mint a primordiális és kimondhatatlan szupertradíció egy-egy megnyilvánulási formája, a tradíció csúcspontja, csak más-más szempontból. Éppen ezért, ha megfelelően akarunk orientálódni, akkor nem rögzülhetünk egy tradíció mellett, hanem valamennyi tradíciót fel kell keresnünk, és egy adott szempontból ki kell domborítanunk esetleg egy bizonyos tradíciót. Például a nem közvetlenül metafizikai, hanem már kozmologikus, de a metafizikával még erősen összefüggő ciklicitási elvekkel kapcsolatban leghelyesebb, ha a hindu és buddhista tradíciókhoz fordulunk, tekintettel arra, hogy a kozmológiai ciklustanok itt a legalaposabbak, a legrészletesebbek és a legnagyobb nyomatékot ezekben a tradíciókban találjuk meg e tekintetben. Más esetekben például nem ciklicitással, nem kozmológiával kapcsolatban más tradicionális formákhoz kell elsősorban nyúlnunk. Ha azonban a ciklusokkal foglalkozunk, hiszen az emberi involúcióval és a felbomlás erőivel legszorosabban ezek a ciklicitási tanok hozhatók összefüggésbe, akkor valóban ezekhez kell fordulnunk, hiszen itt találjuk meg a legkidolgozottabb képet arról, hogy voltaképpen mi megy végbe. A görög hagyományos szemléletben is, Hésiodosnál egy alászállás van, ennek a leírásával találkozunk, egy Aranykoron, Ezüstkoron, Érckoron és Vaskoron át egy süllyedést ábrázol és a Vaskor felel meg a jelenlegi kornak. Hasonlóképpen a hindu tradícióban beszélhetünk Kŗţa vagy Satya-yugáról – ez felel meg az Aranykornak, Trētā-yugáról – ez felel meg az Ezüstkornak, Dvāpara-yugáról – ez felel meg az Érckornak, és végül a Vaskornak a Kaliyuga, a sötét korszak megfelelője. A sötét korszak alapvető jellemvonása az, hogy az ember saját eredettudatáról fokozatosan leválik, vagyis fokozatosan elveszti saját eredetének a



3
metafizikai tudatát. Nem az elméleti tudatát veszíti el, hanem egy esszenciális kapcsolatot veszít el, ez számolódik fel, akár megtartja elméletileg egyébként ezt, akár nem. Ugyanis, ha valaki ideologikusan tudja azt, hogy az eredete transzcendentális, ez egyáltalán nem jelenti azt, hogy ennek a tudásnak élő értelemben a birtokosa lenne. Természetesen hogyha szélsőségessé válik ez az elválás a saját eredettudattól, akkor ez magával hozza ennek a teoretikus szintű elveszítését és megtagadását is. Vagyis azok az elméletek, azok az ideológiák, amelyek antitranszcendentális beállítottságúak, tulajdonképpen szellemi vakságot fejeznek ki, a saját eredetnek az át nem látását, ugyanis minden olyan szemlélet, amely ezzel szembehelyezkedik, előfeltételezi, hogy ez az állapot a tapasztalásban már nem játszik többé szerepet. A sötét korszak azonban nemcsak egy involúciós és hanyatlási időszak, hanem olyan időszak, mint egyébként minden történeti és történetfeletti ciklus, amelyben különböző erők, léterők, tudati erők – ugyanarról beszélünk mindkét esetben, csak más oldalról közelítünk mintegy dramatikusan csapnak össze. Tehát mindig vannak olyan erők, amelyek a sötétséget képviselik. Ezt a különböző hagyományok a felbomlás, felbomlasztás vagy feloldás ellenistenségeinek nevezték. Ezeknek nevet is adtak, pl.: Set vagy Śiva, és sok más felbomlási ellenistenség van. A hindu tradícióban tulajdonképpen a māyā princípiumnak egy alsó aspektusa és az ezt reprezentáló Mudēvi felel meg ennek. A felbomlás ellenistenségeivel kapcsolatban meg kell jegyeznünk, hogy ezeket felbomlasztói és feloldó aspektusukban úgy kell tekinteni, mint bizonyos erőket ‚in aliō’: tehát a másban. Nem úgy kell tekinteni őket, hogy ‚in se’ mit jelentenek: önmagukban mit jelentenek, mert akkor ezek nem önmagukban feloldó ellenistenségek, hanem akkor feloldó ellenistenségek, amikor például az emberi tudatban egy princípium reprezentánsaként megjelennek, de nemcsak felmutatják magukat, hanem aktívan működnek. Tehát nem lehet abból kiindulni, hogy Set önmagában milyen, hanem a Set princípium az emberi tudatban megnyilvánulva minek felel meg. Miután az ember önmagát emberi személyiségén túl és saját alanyiságában nem tudja a lét centrumaként, teremtőként, hanem csak teremtményként felfogni, benne ezek az erők ténylegesen megnyilvánulnak, akár a lényszerűség erejével is. Tehát a sátán, az ördög ezen a szinten mint lény jelenik meg, valóságos lényként. Hogy egy másik pontból nem valóságos lény? Egy bizonyos pontból valóságos lény. Az objektivitást nem lehet abszolutizálni. Mi mindig azt mondjuk, hogy szellemi értelemben is, anyagi értelemben is, mindenféle értelemben van objektív realitás. Az objektív realitás azonban nem jelent tudattól független objektív realitást sem anyagi, sem szellemi értelemben. Egyféle rálátásban lény, egy más rálátásban nem lény, és van egy olyan realitás, amelyben meg sem mutatkozik, és ez a legveszélyesebb. A sötét korszak olyan involúciós állapot, amelyben az ember átéli a disztanciáltságot, és a kreatúra másként éli át a disztanciáltságot, mint a kreátor. A kreátorban a disztanciált mindig ugyanaz, mint a nem-disztanciált. A kreatúrában azonban a disztanciáltság valóban és kizárólagosan disztanciáltságot jelent. Itt az eltávolítottság kizárólagos eltávolítottságot jelent. A teremtőnél az eltávolítottság megegyezik a nem-eltávolítottsággal, a teremtettnél nem egyezik meg. A teremtettben a szembefordítottság csak szembefordítottság és semmi más. A teremtőben a szembefordítottság nem-szembefordítottság egyszersmind. Tehát a teremtett lény az, aki ugyanis nem ismeri fel önmagában a teremtő potencialitását, viszont átéli ezeket az elválasztottságokat, ám ha még mélyebbre süllyed, akkor már nem tapasztalja ezeket sem, de ezek tovább működnek benne, és ilyenkor válik igazán végzetessé, amikor ezt nem tapasztalja már, mert az elhomályosodás benne olyan mérvű, hogy tulajdonképpen sem elválasztottság-tudata, sem egység-tudata nincs már, elválasztottságban van, de már



4
elválasztottság-tudata sincs, mert nem éli át azt, hogy mitől lenne elválasztva. Átéli a magárahagyatottságot, átéli létének szenvedés-teljességét és kietlenségét, de a voltaképpeni összefüggéseket nem is érzi, érteni még kevésbé érti, csak pusztán átélő. Átélő, de nem a lényeg átélője, hanem a lényeg hiányának az átélője, de a lényeg hiányának sem mint hiánynak az átélője, hanem egyszerűen mintegy belebambulva a létbe tapasztalja azokat az állapotokat, amelyek benne és kívüle működnek; az igazi koherencia tudata nélkül. Azok az erők, amelyeket a sötétség erőinek nevezünk, nyilvánvalóan valamilyen szempontból, valamilyen léten túli abszolút szempontból nem a sötétség erői. A léten túli szempontban nincs fény és nincs sötétség. A létezők felé azonban van fény és van sötétség. És vannak a sötétségnek erői és vannak a felbomlasztásnak, feloldásnak szintén erői. Ezek az erők, amennyiben egy bizonyos felismerésben megnyilvánulnak, mindig kétarcúságot mutatnak, hiszen magában a felbomlásban magasrendű spirituális pozitívumok is, meg ezeknek az ellenkezői is működnek. Mindig azt kell vizsgálni, hogy tulajdonképpen egy bizonyos állapotból nézve minek a túlsúlya állapítható meg, tehát a pozitívumok vagy a negatívumok túlsúlya. Az pedig döntően attól függ, hogy az átélő milyen szellemi autonómiának a birtokában van. Ha magasrendű autonómiának a birtokában magas fokon tudja önmagát felfogni, akkor számára a pozitívumok sokkal mélyebbek és könnyebben megragadhatóak. Ha ennek a hiányában van, akkor a negatívumok kerülnek túlsúlyba. Ha még inkább a hiányában van, akkor nem tud megállapítani semmit, de a negatívumok még inkább túlsúlyban vannak. Tehát a feloldásban, megszűnésben kétségtelenül ott vannak pozitív szellemi erők is, de miután a megszüntető erők egy szellemi hanyatlás korszakában sokkal erőteljesebbek és magukkal ragadóbbak, mint a megtartó erők, ezért a megszüntető erőknek a veszélyessége sokkal nagyobb fokúvá válik. Minél kiszolgáltatottabb egy léthelyzet, annál nagyobb veszélyt jelentenek a feloldó erők. Annál kevesebb a feloldó erőkben a pozitívum, annál kevésbé mutatják ezt az arculatukat, annál inkább mutatják a negatív arculatukat, vagyis a feloldásnak, feloldódásnak, feloldatásnak annál inkább ki lesz téve az, aki ezekkel az erőkkel kapcsolatba kerül, márpedig valamilyen mértékben és értelemben mindenki kapcsolatba kerül. Minden és mindenki, a külvilágban és benső világban és minden világban és mindenféle szempontból kapcsolatba kerül, és minél inkább kiszolgáltatottá válik a világban, ezek a feloldó erők annál negatívabb erőknek minősülnek. A sötét korszak nemcsak a sötét erők elhatalmasodásának a korszaka, hanem az a korszak is, amelyben a feloldó erők negatív aspektusa egyre inkább előtérbe kerül. Egyre inkább negatívvá válik, egyre inkább annak a ténylegesen tudatkioltó arculata kerül előtérbe. Az autonóm szellemi hatalom, amely birtokba veszi a feloldás erejét, a sötétséget is fel tudja oldani ezekkel az erőkkel. Śiva a hindu tradícióban nem csupán a megszüntetés és a renováció istensége, hanem tulajdonképpen Śiva a yōga ura. A megvalósítási ösvények ura: Yōgēsvara. Tehát a feloldás erőit a negatívumok oldására is fel lehet használni, de ehhez a szellemi hatalom és uralom autonóm jelenlétére van szükség. Ha ez nincs meg, akkor a feloldás egyre sötétebb képben jelentkezik, sötétebb erőként működik, az ember egyre kiszolgáltatottabbá válik, és tulajdonképpen minden feloldódás – ha a feloldódást nem a feloldó maga hajtja végre, akkor – tudatkioltó jellegű. Minél inkább történnek a dolgok az emberrel és nem ő maga a saját történésének az irányítója, annál inkább egy destrukciós erő martalékává válik. Erre azt válaszolhatná valaki, hogy az embernek nem saját magának kell uralnia saját létét, hanem tulajdonképpen Istennek vagy Krisztusnak. Vizsgáljuk meg ezt a szemléletet a tradicionális szellemiség szempontjából. Mit jelent ez? Ha azt mondjuk, hogy nem én, hanem a Krisztus énbennem, akkor ez mit jelent valójában? Ez azt jelenti, hogy nem én személyiségként, hanem én Krisztus-Énként. Ez a voltaképpeni exegetikai forma. Ez teljesen eligazító lehet. Ha valaki azt mondja, hogy nem akarom többé uralni a sorsomat,



5
hanem át akarom adni Istennek, hogy ő uralja, ez egy bizonyos értelmezésben egy szakrális kijelentés. Egy másik lehetséges értelmezésben, ami felületi szempontból csak árnyalatnyira tér el az előbbitől, szélsőséges herezis és blaszfémia. Ha ugyanis Istent nem önmagamban keresem, akkor végtelen személyen-túliságomban találom meg, mint a lét alanyát. Nem őt mint a lét alanyát, hanem önmagamat, mint a lét alanyát. Amit kint találok meg, ami nem én vagyok, az tárgy. Akkor is tárgy, ha szellem. Nyelvtanilag mondhatom a közönséges szóhasználatban, hogy ott van egy alany, azonban metafizikai értelemben az alanyt nem vonatkoztathatom másra, csak önmagamra. De személyes önmagam nem felel meg ennek az alanyiságnak, hiszen személyes alanyiságom rendkívül szűk határok között mozog. Alanyi alanyiságom azonban egészen más. Hol keressem tehát Istent, ha nem az alanyiságban? Ha Isten a végtelen alany, akkor hol találom meg? Egy szellemi térben kint, egy eszmei térben kint vagy bent, de másként? Ugyanazt jelenti. Isten nem lehet a lét legnagyobb tárgya, eszmeileg legnagyobb tárgya, a legmonumentálisabb láthatatlan tárgy. Ugyanis minden személy tárgy. Minden tárgy, ami nem én magam vagyok. A helyes értelemben vett alázat, az azt jelenti, hogy az ember önmagát teremtményi, személyi, individuálisan és perszonálisan emberi mivoltában nem azért alázatos, mert derék dolog alázatosnak lenni, hanem mert ebben a korlátozott formában nyilván nem lehet a lét középpontja. A helyesen értelmezett alázat nem azért alázatos, mert az alázatban önmagában van egy dignitás, ami megalázkodik, de rejtetten egy értéket hordoz, hanem egyszerűen azért, mert a személy számára az az állapot, amit nem birtokol, az nem vindikálható. A hetherotheizmus képviseli lényegében az előzőeket. Ezt is vizsgálni kell. Isten egészen más, mondhatja egy theológiai szemlélet. Ez is nagyon sok mindent rejthet magában. Isten egészen más, mint a teremtmény. Ez biztos. De vajon ez az egészen más azt jelenti-e, hogy Isten teljesen más, mint én magam első és végső alanyiságomban? Erre nem mondhatom azt, hogy egészen más, mert akkor Istent tulajdonképpen nem Istenként fogom fel. Önmagam és ez a tradicionális szemléletnek egy alapvető konzekvenciája – számára meg kell határoznom, hogy kreatúra vagyok-e, teremtmény, vagy pedig nem. És erre a tradicionális válasz a következő: én mint személy, mint ember egyértelműen és feltétlenül teremtmény vagyok, kreatúra vagyok. Ugyanekkor potenciálisan kreátor. Személyként nem, egyénként nem, de mint alany-hordozó, mint az alanyi tudat hordozója potenciálisan kreátor vagyok. Aktuálisan kreatúra, potenciálisan kreátor. Ha visszavezetem magam a tudat középpontjába, nem csinálok magamból valamit; vagyis a lét középpontjába, vagyis önmagam középpontjába. Ez ugyanazt jelenti. És ez túl van minden személyességen, minden emberi individualitáson, minden perszonálison, minden kreatúra létformán, ha ez a visszavezetés megtörténik. Akkor ott vagyok abban, amit sohasem hagytam el. Ez egy paradox megfogalmazás. Akkor visszakerülök oda, amit soha el sem hagytam. A tradicionális létszemlélet ebben az értelemben fogja fel az ember emberhez való viszonyát, az embernek a világhoz való viszonyát, az embernek és a világnak Istenhez való viszonyát. Ugyanekkor a felbomlást elsősorban azzal hozza összefüggésbe, hogy az ember eltávolodik Istentől, vagyis eltávolodik önmagától, vagyis eltávolodik a szellemtől, vagyis eltávolodik a fénytől. Eltávolodik saját eredettudatától. Eltávolodik attól, hogy ő mi volt, személyes volta pedig honnan jött. Ez az eltávolodás azonban nem egy ártatlan eltávolodás, hanem olyan, amit jelképesen a lét megmérgeződésének nevezhetünk. A lét ‚in sē’: nincs megmérgezve, a lét ‚in aliō’ azonban meg van mérgezve, méghozzá halálosan. És ez a valóság. Valóság, hiszen felhívtam már másutt arra a figyelmet, hogy az illúzió és a realitás, az nem ellentmondó fogalompár, hiszen maga a világ: ‚realitās illusōria’, illuzórikus valóság. Valóság, mélyen és végtelenül valóság és végtelenül illúzió – teljesen egyszerre. Vagyis



6
varázslat. A varázslatban vagy elvarázsolt valaki, vagy varázsló. Vannak átmeneti állapotok, de tulajdonképpen csak ez a két igazi lehetőség áll fenn. Az elvarázsoltság lehet mélyebb és még mélyebb és még inkább elvarázsolt. Az elvarázsoltság azonban elvarázsoltság, a varázslói állapot viszont nem elvarázsoltság. Csak az elvarázsoltak szempontjából tűnhet akár a varázsló is elvarázsoltnak, a varázslói tudat szempontjából azonban a varázsló – a maga lényege szerint – nem elvarázsolt. A lét varázslatában joggal beszélhetünk a lét megmérgezettségéről. A lét megmérgezettsége, narkotizáltsága mindig sokkal többet jelent, mint egyszerűen azt, hogy valamit elvesznek valakitől. A sötétség mindig többet jelent, mint a fény hiányát. Hamvas sokszor hivatkozik Baderre, aki a sötétséget nem egyszerűen a fény hiányaként, hanem horror lūcisként vagy terror lūcisként, a fénytől való rettegésként ragadja meg. Ez mindig több, mint a fény hiánya. A fény hiánya is, de ennél mindig több. A fekete mindig több, mint egyszerűen valamilyen színtelen elnyelése a fénynek. A fekete mindig valamilyen aktív hatalom, és mindig színként jelenik meg annak ellenére, hogy a nem-színek körébe tartozó szín. És maga a sötétség, amely nem fogadja be a fényt, biblikus értelemben is. Mit tesz a sötétség? A sötétség elnyeli a fényt, tehát úgy gondolhatnók, hogy befogadja, de nem. Nem fogadja be, mert megszünteti a fény fény voltát. Úgy nyeli el, hogy nem-fényként nyeli el, hogy az elnyelésben megszűnik a fény. Nem fogadja be. Befogad valamit, de az már nem fény. Ezzel azt akarom hangsúlyozni, hogy az elsötétedés folyamata, állapota, állapotsorozata korántsem valaminek a hiánya. Pontosabban: a hiánya is mindig valamilyen mérhetetlen többletnek, de a hiány egyszerűen nem fejezi ki azt, ami végbemegy vagy végbement itt. Ez az értelmezés sohasem lenne elegendő. A sötétség korszakában az ember nemcsak, hogy közönségesen eltompul, hiszen ez lenne a világ legegyszerűbb dolga. De nem egyszerűen csak eltompul. Kétségtelenül eltompul, vagyis szellemi fényt veszít, de a kollektívumok is, az individuumok is ezzel az elveszítési folyamattal szemben egy ellenmozgást is kifejtenek. Nem tudattalan, hanem tudatos ellenmozgást, akkor is tudatos ez az ellenmozgás, ha nem tudatosul ellenmozgásként. És ez különböző külső és belső, kollektív és individuális dramatikumokat produkál. Drámákat, mély konfliktusokkal és egyebekkel. A psychōsis, amely a lélek megbetegedését, közönséges elmebajt jelent, mellett be kell vezetnünk egy másik fogalmat is, amit a pneuma (szellem) szóval összefüggésben pneumatōsisnak nevezhetünk. Tehát a szellem megbetegedése. A pneumatōsis tulajdonképpen megelőzi a psychōzisokat és nagyon sok olyan ember van, aki szinte tökéletesen egészséges testileg is, lelkileg is, viszont igen előrehaladott pneumatōsisban szenved. Azt lehet mondani, hogy valamilyen mértékben csaknem mindenki pneumatōsisban szenved, és ez azután, ha nagyon szélsőséges, akkor önmaga köré még egy psychōsis is ki tud alakítani. Minden psychōsis mögött nagyon mély és nagyon erős pneumatōsis húzódik meg, és ez azután különböző testi betegségeket, somatōsisokat is ki tud alakítani. De minden betegség forrása tulajdonképpen a szellemben van. Ez lehet, hogy soha nem megy le az alacsonyabb szintekre, de valamilyen szinten mindenkinél megjelenik. Azt nevezzük általában oligofrénnek, aki generálisan, teljesen gyengeelméjű. Minden tekintetben az. Esetleg van egy-két kivételes dolog, amit tud, pl. nevekre jobban emlékszik másoknál, de alapjában véve teljes mértékben oligofrén. Több fokozata van ennek, ezt hivatalosan is regisztrálják: debilis, imbecillis, idióta stb. Azonban lehetséges olyan sajátos partikuláris oligofrénia, amelyben valaki az élet sok területén nemhogy nem oligofrénnek tűnik, hanem szupremálisan értelmesnek, az élet nagyon sok területén. Némelyik



7
tudományágban esetleg kimagasló, az élet több területén kiválóan orientálódik. Ugyanekkor, ezzel párhuzamosan nem tud saját eredetéről. Még intuíciója sincs saját eredetét illetően. Az atheizmusban és materializmusban nem az a baj, hogy ez egy olyan álláspont, amely szerint nincs Isten és csak anyag van. Nem erről van szó. Ezek mögött mindig egy mélységesen mély önfelnemismerés játszik szerepet. Elsősorban minden ilyen világnézetben önmagával van a személynek valamilyen benső konfliktusa. Ennek a benső konfliktusnak, a mélyén egy gyengeség van: nem képes saját eredetére emlékezni. Ugyanis ez az emlékezés tulajdonképpen egy intuíció. Ha nem intuíció, akkor legalábbis invenció. Hogyha ez sem, akkor semmi. Ugyanis, ha ezt racionálisan és csak racionálisan és csak fogalmilag és csak diszkurzíve fogalmazza meg, akkor ezt oda csűrheti-csavarhatja, ahová akarja. Ilyen szinten éppúgy lehet atheista is, theista is, nem is különbözik egymástól a kettő szinte semmiben. Hogyha nincs valakinek saját eredetére vonatkozóan legalább invenciója, akkor az illető szellemileg gyenge. És bármit tud a világon, eltörpül az a tudás, ennek a nem-tudásához képest. Mert ehhez képest minden tudás szinte értéktelen. Van egy olyan embertípus, amely embertípussal főleg a közelmúltban, az elmúlt 45 év alatt bőven lehetett találkozni és ez az embertípus nem fog megszűnni a jövőben sem. Ez az az embertípus, amely a saját meggyőződésétől eltérően valamilyen megfontolásból felvesz egy más, a sajátjánál lényegesen silányabb nézetet. Mondjuk bensőleg idealisztikus állásponton van, de kifelé, bár ez most már nem kötelező, úgy tesz, mintha materialista lenne. Erre az emberre közönségesen azt szokták mondani, hogy ez az ember nem tisztességes ember. Ezzel teljesen egyet lehet érteni. De ez nem elég. Ez az ember tulajdonképpen valahol gyengeelméjű. Ugyanis a saját nézetek mellett való kitartáshiány, a saját nézetekhez való hűség hiánya, az tulajdonképpen egy értelmi fogyatékosság. Nem az az értelmi fogyatékosság, amelyiket klinikai értelemben annak szokták nevezni. Ennél jóval finomabb, illékonyabb értelmi fogyatékosságról van szó. Nyilván abban az emberben a meggyőződés nem lehet erős. Miért nem lehet erős? Mert buta, mert tompa, mert narkotizált. Ez nem felmentés. A tompaságot soha nem lenne szabad felmenteni. Érdekes az a keleti szemlélet, amely a hirtelen felindulásból elkövetett bűncselekményt, akár az emberölést, sokkal súlyosabbnak tekintette, mint az előre megfontolt szándékkal elkövetettet. Miért? Mert az előre megfontolt szándékból elkövetőről (ugyan semmilyen szempont szerint nem menthető fel) legalább azt el lehet mondani, hogy valamit megfontolt előre. De aki hirtelen felindulásból ölt, az nem csinált semmit, azt idegen erők ragadták el. Persze, aki előre megfontolja, azt is mozgatják az erők; lett volna alkalma korrigálni szándékát, de erre sem jött rá. Mindenesetre a nem-tudatosság sohasem veszélytelen, és mindig nagyon súlyosan ítélendő el. Nincs olyan, hogy „ártatlan butaság”. Az csak azt jelenti, hogy valaki, aki buta, nagyon kis hatókörben mozog. Valóban nem tud ártani, aki állandóan egy helyben, a sarokban ül, de ha mégis elkezdene egy kicsit expandálni, akkor azonnal kiderülne, hogy ez az ártatlanság egyáltalán nem is olyan ártatlanság. A butaság rendkívül veszélyes. Annyira veszélyes, hogy az egész világot romba tudja dönteni. A sötét erőnek az öntudatlanság, a butaság a legnagyobb szövetségese. Minden sötét erő erre épül föl. Ahogy a magas szellemiség az értelem magas fokára akar alapozni, a sötét szellemi erő mindig a szellemi tompaságra alapít. És a sötét korszakban ennek óriási esélye van. Tehát megtalálja azokat a fundamentumokat, amelyre önmagát ráhelyezi, amelyre építkezhet nagy biztonsággal. Szóval ez az, amit ha valaki keres, soha nem fog csalódni. Ezt mindig megtalálhatja. Bárhol, önmagában is megtalálhatja, másutt is, mindenütt. Emberi reprezentánsaiban, eredményeiben, hatásaiban, folyamataiban, bármiben. Aki a butaságot keresi, nem fog csalódni. Megtalálja. Az ellenkezőjét, azt sokkal kevésbé találja meg és különösképpen kevéssé találja meg abban a korszakban, amely a sötétség és a tompaság



8
jegyében áll. A sötétséget különböztessük meg a tompaságtól. A sötétség az az erő, amely a tompaságra alapozódik és a tompaság meglétét fokozza. A sötétség az egy aktív erő, a tompaság tehetetlenséget fejez ki. De ezek tulajdonképpen egymást feltételezik és mélyreható fúzióban és szimbiózisban jelentkeznek. A sötétség erői csak ott tudnak diadalt aratni, ahol az eltompultsággal találkoznak. Mivel az eltompultsággal mindenütt találkoznak, ebből következően mindenütt diadalmaskodnak is. A felbomlasztó erők, amelyek a sötétség erőinek tulajdonképpen a legerőteljesebb formáit jelentik, hiszen minden elsötétítés pusztító, vagyis tudatkioltó. Ezek a felbomlasztó erők mint az általános sötétség erőinek a legmarkánsabb formái jelennek meg. Nem mindenki előtt jelennek meg, mert valaki még ezt sem veszi észre. De aki előtt megjelennek, az valóban felfedezheti, hogy ezek az erők élő erők. Halált hozó élő erők. Ezek az erők előkészítik a halált az életben. Például azáltal készítik elő a halált az életben, hogy kioltják az életen túlinak, az életen túlemelkedőnek a tudatát, az igényét, a fényét, minden megjelenését. Ahol valamikor, valahol megjelent, megint megjelenne, de mégsem tud megjelenni, mert valami kioltja. Elsősorban ezeket mindig a saját életben kell keresni, a saját lelki-szellemi életben, tehát a benső világban. Ott ugyanis mindenki bőven megtalálhatja azt, amit kint megtalál és még sokkal veszedelmesebb formában találja meg. Fordítva is igaz: ha valaki széttekint a világban, azt, amit lát, megtekintheti önmagában. Meg is fogja találni, ha pontosan keresi. Mindenkiben van tulajdonképpen egy csíraszerű igény, ami az életen túlmutatna, tehát a több mint élet elve. Ez valamilyen mértékben megjelenik mindenkiben. A ‚mehr als Leben’ elve. Az, hogy megjelenik mindenkiben, ez elvi kijelentés. Megjelenik, de nem válik meghatározó erővé, az életben nem tölt be igazi szerepet. Az, hogy van több, mint élet, hogy a több mint élet elve felé is lehetne irányulni, ez esetleg felvetődik egy pillanatra, vagy több pillanatra, vagy órákra vagy évekre, aztán kialszik. Csak egészen kivételes embereknél történik meg az, hogy ez valamennyire fennmarad. De még az egészen kivételes embereknél sem ez lesz okvetlenül az élet meghatározója, hanem csak valamilyen szerepet játszik. Sajnos ez is egy nagy veszély, mert vannak olyan emberek – sajnos ezek sem sokan – akik theoretikus pillanataikban nagyon sok mindennel tisztában vannak. Amikor ezek a theoretikus pillanatok megszűnnek, akkor sem felejtik el ezeket teljesen, de körülbelül ugyanúgy élnek, mintha nem lennének ezekkel tisztában. Szóval a különbség teljesen elenyésző, jelentéktelen. Sajnos nagyon nagy különbség van a theoretikus pillanatok világossága, fennköltsége és azon pillanatok között, amikor éppen nincs ebben az állapotban. Tehát amikor az ember pneumatikusan „szolgálatban van”, akkor tud a dolgokról. Amikor ez megszűnik, akkor is valamelyest tud, ha megkérdezik, akkor megint tud, de nem eszerint él. Miért nem eszerint él? Mert ez a tudás nem igazi tudás. Mert ez a tudás nem hatja át a lényét. Azért nem hatja át, mert ő nem jó ember? Egyszerűen azok az erői hiányoznak, amelyek ahhoz szükségesek, hogy a saját életét, lényét ezek áthassák. Tehát ismétlem: ez nem felmentés és nem elítélés, ez ténymegállapítás. Ezzel senkit nem lehet felmenteni soha, elítélni sem lehet ezért. Egyiknek sincs semmiféle létjogosultsága. Meg kell állapítani. Másban is, de főként önmagunkban kell megállapítanunk, ugyanis valamerre lépni elsősorban csak úgy lehet, ha az ember önmagában teszi meg ezt a lépést. Más irányba is csak akkor tud lépni, ha ezt önmagában megtette. A korszak, amely a sötétség jegyében áll, az időben előrehaladva egyre sötétebbé fog válni. Ezt nagyon határozottan rögzíteni kell, mint alapgondolatot. A hindu szent könyvek közük a Purānák foglalkoznak ezekkel a kérdésekkel. A Purānákból kivonható és levezethető az, hogy a korszak végéig nagyjából mik fognak



9
bekövetkezni. Egyrészt óriási lehetőség van arra, hogy az említett pneumatōsison túlmenően az emberek túlnyomó része a szó klinikai értelmében is elmebeteggé válik. Tehát parapszichizmus, megszállottság következik mindig materializmusba ágyazva. Valamikor, ha valakit ért valami szellemi befolyás bármilyen módon, akár sötét befolyás is, volt egy csekély reménye, hogy ebből nyithat valamerre. A materializmus egyre fokozódik, a parapszichizmus egyre fokozódik, de úgy, hogy már nem lehet nyitni belőle semmilyen irányba. Megnő a pszichózisok száma és lehetősége, és végül egy generális oligofrénia következik be a ciklus vége felé, amitől csak nagyon kevesen lesznek mentesek. A folyamatot gondosan vizsgálva a szimptómák széles skáláját lehet felmutatni. Szimptóma: vagyis kórtünet. Tehát a folyamatok és az események, szimptómák, amelyek a benső történéseknek a külső jelei, tünetei. A folyamatok mindig mélyebben, magasabban, tehát bensőségesebben mennek végbe, mint amit kívülről tapasztalni lehet. Tehát a legkülsőbb, a legfelületibb történések is mindig szimptomatikusan és szimptomatisztikusan értelmezhetők. De értelmezni is kell. Ám sohasem úgy, hogy az ember közben megfeledkezzék a saját benső folyamatairól. Mert a saját benső folyamatig mögött még bensőbb folyamatok működnek, úgyhogy a saját benső folyamatok is szimptomatikusak, valami még bensőbbről, magasabbról, mélyebbről árulkodnak. A világ folyamatai is ilyenek. Ha valaki ezeket rálátó módon tudja megfigyelni, akkor minden kétséget kizáróan tapasztalja az általános deszcenziónak a meggyorsulását és a süllyedés irányának a meredekebbé válását. Ha valaki a helyzeten rontani akar, akkor a lehetőségei szinte korlátlanok. Ha önmaga helyzetén akar rontani, akkor is, ha másokén, akkor is, ha a világ helyzetén, akkor is óriási lehetőségek nyílnak meg. Javításra viszont alig nyílnák lehetőségek. És ezek az alig megnyílóak is kevéssé tudnak mélyrehatni, kevéssé tudnak tartósak maradni, távlatiak nagyon kevéssé lehetnek. Ha valami igazi pozitívum szélesebb körben létrejönne, akkor egy más hatalmasabb erő egy rövid idő után elsöpörné. És ez egyre inkább így van. Valamikor a nagy változások évszázados nagyságrendekben voltak tapasztalhatók. Most azonban már évtizedekben, években tapasztalhatók. Ha visszaemlékszem az elmúlt 45 évre, akkor ez a 45 év egyértelműen és történetileg a sötétség jegyében állt. Pont 45 év. De az ember általános tudatállapota 1950-ben korántsem volt olyan elsötétült, mint ma. A terror egyre féktelenebbé vált, és 1953 januárja táján érte el a csúcspontját, de az emberekben még nem hatalmasodott el olyan mértékben a sötétség, mint napjainkban. Ez nagyon élesen tapasztalható. Ha például tízévenként vizsgáljuk meg a helyzetet, akkor megállapíthatjuk, hogy 1960-ban sötétebb volt az emberi tudatállapot, és 1970-ben még inkább, és 1980-ban annál is inkább és napjainkban még sokkal inkább. Ugyanis az másodrendű, hogy valaki többet beszélhet, meg szabadabban beszélhet. Az olvasók közül biztosan sokan ismerik Hamvas Béla életművét. Hamvas-könyvek kezdenek megjelenni már egy ideje, és Hamvas Béla életműve előbb-utóbb meg fog jelenni. Ha Hamvas életműve akár halála után vagy 1970-ben jelent volna meg, a hatása még óriási lett volna, ma már nem az. Megveszik azért a könyveket, meg el is olvassák néha, meg érdeklődés mutatkozik, meg Hamvas Béláról elnevezve már társaság alakult. Tehát divatba jött, de igazi hatása nincs. Társaságok alakulnak, divatban van, hatása nincs. Nem azt váltja ki, amit valamikor kiváltott volna. A sötétség erői valamilyen öntudatlan tudatossággal rendkívül pontosan dolgoznak a tekintetben, hogy valamit akkor engedjenek megnyilvánulni, amikor az az igazi hatását már nem tudja kifejteni. A rendeltetésszerű hatását! Ezt akár egy műszerként lehet használni. Hamvasnak akkor szűnt meg a rendeltetésszerű hatása, amikor a Világválság című kis



10
füzetkéje megjelent. Ez teljes pontossággal így megy végbe. Ha ugyanakkor divat lesz, az egy még súlyosabb jel. Hogy hogy lehet valakivel foglalkozni anélkül, hogy igazán értenők. Én jó néhány „Hamvas-szakértővel” találkoztam, akik erre tették fel az életüket, és pontosan tudom, hogy nem értik Hamvast. Én ismertem Hamvast, és jó barátságban voltam vele. És ezek a Hamvas-kutatók nem értenek belőle semmit, pedig mást sem csinálnak, csak az ő műveit olvassák. Semmit nem értenek belőle. Olyan mélységesen semmit, mintha Hamvasnak az ellenképével foglalkoznának. Valami köze van hozzá; de az ellenképéhez van köze. Az ellenkorrespondencia értelmében van valamilyen kapcsolódása e foglalkozásnak a személyhez és az életműhöz. A sötétség korszakának van egy pozitívuma, hogy megvan a lehetőség arra, nem mint tény, hanem mint lehetőség, hogy a szellem iránt intenzívebb törekvés ébredjen fel, mint bármely más korábbi, sokkal fényteljesebb korszakokban. Ezek a lehetőségek is meg fognak szűnni, ugyanis a Kali-Yuga végén már kioltódnak. Most még nem szűnt meg teljesen, és ez az egyetlen tényleges pozitívum a sötét-korszakon belül. Miért? Mert ez nem tartozik a sötétség korszakához. Ez itt és most jelenik meg, de nem a sötétség korszakához tartozik, hanem tulajdonképpen a sötétség korszaka ellenében van. Ez még megragadható, felismerhető, ezzel még élni lehet, hogy felébredjen a törekvés a fény irányába, erősebben, mint bármikor. Annak ellenére, hogy a fény-erők akkor sokkal jelentősebben uralták a tudatot, a külső és belső világot, mint ma.



MI VAN?
BAKOS JÓZSEF
„Egész világomat egy felébredésért!...”
Egyetlen szabad filozófia, amint egyetlen szabadság-filozófia lehetséges csak: ha a filozófus szabad. Azután akármit nyilatkozik meg, szabad és nyitott arra, amit az imago ignota ábrázol, a „képtelenre”, az ábrázolhatatlanra. Gondoljuk csak meg, az „elgondolhatatlan” kétségkívül elgondolhatatlan...1 Ezzel összefüggésben ki kell jelentenem, hogy nem valódi alternatíva az, amit a tudományfilozófia mint felfedezés kontra feltalálást ismer – még ha Wittgenstein pl. úgy is véli, miszerint a matematika feltalálás és nem felfedezés –, hiszen bár valójában tételeződik a tudatunk számára még el nem ért terra incognita, melynek eszmedzsungeleiben éppúgy bujkálnak vad, még sosem látott idearagadozók, amint régi térképeken a fehér foltokra helyezett felírás mondja: „Itt oroszlánok vannak...” Itt azután elhelyezhetők az „objektíve” létező és felfedezendő entitások, vagy a posszibilis és feltalálható entitások – az egész Alexius Meinong-féle állatkert, összes lakójával: létezők, fennállók, az itt létező aranyhegy, az egész platonikus hierarchia egyaránt, de ez mindössze annyit jelent, hogy a tudatunk számára ismeretlen. Az „ismert” azonban jóval tágabb terrénum, mint ami a tudattal eléretik, s ügyefogyott kísérletekkel úgy jelölik, mint tudattalan, alayavidzsnyána, az elsüllyedt omniscientia, s mely tény azután magyarázza az erős, az embert egészében megragadó effektust, ha érintjük „a még nem ismert” sötét űrét, a bythost. Olyan ez, mint az adyton, a „belül lejátszódó mélységes misztérium”. Tremendum. Titok. És ez a titok a hajtóerő mindenfajta csoda, titokkeresés, értelem fellelésének vágya mögött, a filozófia eredete ez a titokra való „rácsodálkozás” (thaumadzein). De ezért mondható, hogy mindenfajta játék, kaland, kutatás, s még egyszer: különösen a filozófia indíttatása, abból a motívumból fakadnak, amit magukban – mint devalválódott vagy töredékes iniciációk – megőriztek: beavatást abba a nem ismertbe, ami mégis kezdettől fogva ismert, a legközelebbről ismert. Az ismerő maga. Ezért veti ki projekcióval a legtávolabbra: a világtér sötét mélységeibe, a méretek el nem érhető kicsinységeibe vagy kolosszális nagyságaiba, bástyázza körül tabukkal, reszketésekkel, lángpallosú kerubokkal. Vagy ami igazán biztosítja a hatékony soha-rá-nem-találást: nagyképű, akadémizmussal kell őriztetni; a „tudás fája” nem belül van, hanem kívül, sit. Mert Gan ’Ēden, a centrum, a Self, Selbst holdudvara a „még nem ismert”, mindig meglévő, elveszíthetetlen bölcsesség. Ezt felfedezzük, mert feltaláltuk. A platoni idea-mennyekben függő örök tudástárgyak és igazságok felfedezése is ez, melyeket az ideákat megelőző, meghaladó szabadság, tiszta aktivitás, actus purus, de éppígy az igazság, mint félelem nélküli széttekintés: nem-feledés, alétheia-alapja feltalált–kreált... Ezért nem alternatíva a felfedezés–feltalálás dichotómia, ahogy ontologikus alapjuk sem, sőt így más szinten a fenomenon–noumenon sem. Ebből fakad, hogy eme tanulmány „arról, ami VAN” szól. Mi van? Most már van egy irányunk arról, hogy mi nincs, vagy inkább mi hiányzik: milyen vákuum, űr indít bármire is, így a „mi van?” megértésére és megismerésére szintén: azt gondolhatnánk, hogy a legközvetlenebb adottság „meglehetősen” van, és ebből már el lehetne indulni. Holott ez a legtávolabbi. Hogy miért?
1 „Teoretikusan nem lehet határt szabni a tudat kiterjedésének, mivel meghatározatlan terjedelemig képes kibővülni. Empirikusan azonban mindig csak az ismeretlen határáig terjed.” (C. G. Jung)



2
A legközelebbi adottságnak a tudati szférát tartják, erre alapozott Descartes a cogito ergo sum-mal (anélkül, hogy tudta volna, a legélesebben szemben állt a „Vagyok, Aki Vagyok” valódi kiindulási pontjával). De a legelemibb adottságot sohasem tudhatjuk a tudat módján. Mert a tudás már reflexió vagy önreflexió – ha a tudás tudására irányul és így nem primer. Tükör, amely valamit tükröz, noha nem a „kül”világot, ami már egy második tükrözés, hanem azt, amit Self-fel (Önvalóval) jelöltünk. Bár Heidegger a jelenvaló lét fogalmával az adottságok e mezejét, mint előzetes létmegértést is jelöli, de éppen eme előzetesség oldja fel a problémát nála. Mert ez a létmegértés nem reflexív–intellektuális, sem deduktív, hanem fundamentum, háttér, amiben élünk.2 Tulajdonképpen Descartes túl sokat és túl keveset mond egyszerre a „Gondolkodom, tehát vagyok”-kal, mert azt mondani, hogy a legelemibb adottság a tudati, már koncepció is! Koncepció, tehát egy egész, de koncepciózus létezésvilág, ami behatárolja magát a sum-ot is, abban a móduszában legalábbis, hogy egyáltalán mit érthetünk ebben (az ilyen) létezéskörben sum-on. A koncepció soha nem kontextus-komplexeken kívüli, önálló adottság, ezért funkciójában olyan, mint egy nem-autonóm axiómaháló, amely a következmények egész sokaságát magként tartalmazza, és nem csak potencialitásukban. Ebben a vonatkozásban ilyen (mintegy tathátá) a tudat szerkezete... Ez a demonstrált, helyesebben rámutató „ilyen” pedig ismét a koncepció része, mint egyszerre meghatározója és levezetettje. Ezen utóbbi tulajdonság-típus az, ami biztosítja az önmegalapozások, az önmagára történő visszacsatolások, az önhivatkozások ontikus és logikai lehetőségét. A tudat így egyszerre bűnös és áldozat. A tudatiságra való bármely hivatkozás koncepció jellegére vonatkoztatható Nagárdzsuna „definíciója” is (Mādhyamika Shāstra, XV. 3.):3
„Az nem nevezhető ürességnek vagy nem-ürességnek; vagy mindkettőnek vagy egyiknek sem; De hogy mégis valahogy utalhassunk rá, nevezzük ezt ,az Ürességnek’.”
Persze referálásunk alapját akár el is nevezhetjük – de csak post festum – Tudatnak... Ami VAN, az elementáris és nem csupán elemi. Láttuk már, hogy semmi sem távolibb a tudatnak, mint a tudat, de más szempontból nem a tudat módján ismerve, hanem a tudat számára intencionálva – a tudat a legközvetlenebb... de csak a tudatnak! Így a tudat egy „hurok”, soha magát nem ragadhatja meg, soha sincs önmagában: e kettő egy feszültség dipólus, ami a tudat egyetlen energiája. Természetesen ebből következik az is, hogy a „realitás” nem en bloc adott, hanem fokozatosság, ami persze feltételezi a „szubjektum” elválaszthatatlanságát ettől a „valóságtól” (már csak azért is, mert önmaguk lényege: egymástól szeparáltságuk egyben egymásra támaszkodásuk, kölcsönös feltételezettségük), de ezzel tovább feltételezi az egyesített szubjektobjektum rendszert – és a „szubjektum” közelítéseit önmagához (gnóthi seauton). Még mit jelent ez? Hogy az olyan, csak általánost, univerzálékat figyelembe vevő eszmék, mint pl.: „Isten belép (vagy újra belép) a történelembe”, de maga a „történelem” fogalma is,
2 M. Scaligero – bár némileg más összefüggésben – erről így ír: „Az Én, akinek mondja magát az ember, nem lehet az Én...” (1) mert „Az igazi gondolkodás nem lehet a gondolt vagy tükrözött gondolat és tükrözöttként szavakba rögzített; de a tükröződő vagy gondoló gondolat sem, amely kifejeződésének formájától mindenképpen kondicionált.” (3) (Massimo Scaligero: „Értekezés az élő gondolatról”, Bp. 1989.) 3 A buddhista filozófiai irány, a tathátáváda épít a tathátá (ilyenség)-re, ami a valóságra vonatkozó terminus, a direkt módon, nem verbálisan tapasztalt realitásra.



3
és a hasonló generálék irrelevánsak, mert a szenvedés pl. mindig csak személyhez (noha ezt is generalizálják, mert elszemélytelenített „személyhez”: a filozófia szubjektumához próbálják kötni...) kötött, és a szenvedés realitás-foka jóval intenzívebb, mint a „történelemé”, jóval nagyobb, mint egy valóságról referáló tudományos értekezésé. Persze ehhez, ennek belátásához, egy kiadós fogfájás „igazság-értéke” (átélése) szükségeltetik... „Úgy látszik az embertől független mosoly csak addig érvényes, amíg valakinek jól megy. Mihelyt elkezdik nyúzni, persze azonnal más. Nincs többé tárgyilagosság.” „Az embertől független valóság megtámadhatatlan őrület lenne, ha a főorvos úr sohase betegedne meg.” „Az objektív világ nem az embertől független, hanem a neutrális embertől függ...” 4 És ez a felfogás nem nominalizmus! Nem az individuum–általános ilyen szembeállítása a lényeges, hanem a van–nincs-é; ebben a problémában, az intenzív átélésben, korántsem ontikus, teoretikus problematika rejlik csupán, hanem mélyebb szintre szálltunk az ontológián belül, magához az ontológiai létezéshez. De szintén hiba lenne holmi „életfilozófiának” minősíteni meggondolásainkat csak azért, mert látszólag antiintellektuális (valójában antidiszkurzív és antilineáris!), amikor be kell látnunk, a tudás is gátja lehet a tudásnak, a tudás – mint diszkurzív, racionalizált-formális modellépítés – gátja lehet a gnózisnak, a Tudásnak, mint alétheiának: itt van pl. a filológusi és a filozófusi filozófiamegközelítés. Számtalan megközelítésben elemezhetik filológiai módszerekkel a filozófiai problémákat, ti. hogy s mint érthetőek és értendőek. Ki, hol és hogyan gondolta ezeket stb. Holott nyilvánvaló, hogy a filozófus az az ember, akinek nincs annyi ideje, hogy egy (vagy több) élethossznyi időt töltsön el valami filológiai, hermeneutikai szubtilitás stúdiumaival. Neki a probléma mögötti valóság kell, akár még a filológia durva megsértésével is: elődeinek megértésében is saját megértését értvén meg. Csakis a valóság kell, ennek ilyen-olyan értelmezése csupán segítség lehet. Egy alesete (ebből az aspektusból) a helyzetnek pl. az, amire Heidegger is céloz a létfeledéssel, a létprobléma újra elővételével. Így pl. Parmenidés filozófiája a létről igencsak kimerítően taglaltatik, de valójában nem igazán érdemleges még az sem, hogy mit gondolt Parmenidés (nem is szólva a Parmenidést elemzőkről, hogy ők mit gondolnak), ha az a választás áll elő, hogy vagy a létet vagy Parmenidés létről szóló, létre referáló gondolatait vizsgáljuk. Mert akkor igazán Parmenidést is, ha a létet... S mert elsősorban ez volt Parmenidés „filozófiája” is: ti. a lét és nem a lét-probléma így vagy úgy. Parmenidést csak akkor értem igazán, ha eredeti motívumát követem, a léthez fordulok filozófiával, filozófiáért. (Természetes, hogy segít egyébként Parmenidés ebben.) A filológiai „tradíció”-ra is alkalmazhatók ily módon Heidegger kritikus megjegyzései:5 „A tradíció olyannyira elvágja a gyökereitől a jelenvaló lét történetiségét, hogy az már csak az iránt érdeklődik: milyen sokféle lehetséges típusa, iránya, álláspontja van a filozofálásnak a legtávolabbi és legidegenebb kultúrákban, és ezzel az érdeklődéssel igyekszik leplezni saját talajtalanságát. Mindennek az a következménye, hogy a jelenvaló lét minden históriai érdeklődése és a filológiailag »tárgyszerű« interpretációra való minden igyekezete ellenére, azokat a legelemibb feltételeket sem érti meg többé, amelyek egyedül tennék lehetővé a pozitív visszatérést a múlthoz, ennek produktív elsajátítása értelmében.” Ez a pozitív visszatérés az eredeti indíttatásokhoz, a bölcsek vagy a vallásalapítók eredeti szabad mozdulataihoz, mielőtt még „vallásosakká” változtatták volna őket, és visszatérés éppúgy az eredeti filozófiai indíttatáshoz, a filozófia alapkérdéséhez, melynek egyik
4 Hamvas Béla: „Unicornis” (Tapi mester dilemmája, avagy nincs kínosabb, mint mikor a hóhért akasztják), Bp. Vigília, 1987. 5 „Lét és idő”, Bp. 1989. 113. o.



4
megfogalmazása: Mi van? (Ebben az értelemben már ősfilozófiainak kell nevezni minden olyan mozzanatot, életcsírát, struktúrát, amely a környező világára intencionált, felderíteni akarja azt. És nem zárja ki ez azt sem, hogy ezen – más összefüggésben – a heideggeri létkérdést értsük...) Már ha ezen a „mi van?”-on nem valami listák összeállítását értjük, nem a létezők tételes felsorolását, nem is analízisüket a logikai atomizmus módszereiig, de nem is a létet valami hiposztazált „dologként”. Egyszerűen nem halmazt, rendszert, nem dologiságot. Hanem azt a friss, eredeti lét középpontjába állást – a kérdező létbe szövődöttségével – azt a csodálkozással vegyes meghökkenést, ami arra indítja a kérdezőket, ha egy nem várt szituációban találják magukat, hogy felkiáltsanak: Mi van? Ez nem dolog, hanem helyzet, fluid eseménysor, folyton folyó teljesség, mert ilyen szituációban az van, az a minden, amire a kérdező rákérdez: mi van? Nem csak a panta rhei (minden folyik) igaz, de igazabb, hogy e folyás a minden, hic et nunc. Gondoljuk el immár, mi is van, és mi is ez a van, de prekoncepciók, beépített prekondíciók nélkül (noha még az észlelés „tiszta” adataiban, vagy akár az észlelőben, de magában az észlelés folyamatában, sőt az itt felhozottak elleni esetleges tiltakozások motívumaiban is prekondicionált reflexek működnek). Nyilván ez nem fog menni, a VAN nem gondolható el, főleg nem mint „tudati” vagy „objektív” (vagy egyéb) fogalom. Persze az elgondolás szintén van, de nem saját elgondolásában, mert mindig lépéskésésben kell legyen, valahogy úgy, mint Tristam Shandy a naplójával, amelybe mindent – a legapróbb mozzanatokig – igyekszik feljegyezni, ami történik vele. Ez a kísérlet éppúgy az idő végtelenségében teljesülhet csak be, mint a tudati operációk célozta kísérlet. Addig azonban a valóság mindig az elgondolásában hal el. De mégis adott a létben (és nem a lét fogalmában). Így azután a B. Russell által felállított problémák a van (is) és a lét (being) közötti különbség kapcsán így oldhatók fel, míg a fogalmiságban maradva, fogalmiteoretikus megoldások adódhatnak csak, mint a russelli leíráselmélet is: „Amit a van jelent, az van, s ennélfogva különbözik a vantól, hiszen azt mondani, hogy »a van van« értelmetlenség lenne. Mindez azon a hiedelmen alapuló probléma, hogy ha egy szó jelent valamit, lennie kell valamilyen dolognak, amit jelent.”6 Íme a tipikus válasz a „Mi van?” kérdésére, ahogy ezekkel Európában rukkolnak elő. Másik variáns a „nyelvünk határai világunk határai” wittgensteini válasz; és általában a logosnak nyelvi–logikai lehatárolásából kapott választípusok. De ez a judeo-keresztény hangsúly a szó, a nyelv relevanciáját illetően korántsem „antropológiai állandó”, hanem legfeljebb faji–kulturális állandó. Úgyannyira, hogy Keleten a „VAN”-hoz történő eljutás éppen a diszkurzivitás kikapcsolásával megy végbe jó néhány szellemi iskolában, mint amilyen pl. a zen vagy a taoizmus. A VAN itt korántsem a nyelv határaival nyeri el körvonalait, feltételeit. Sőt! A nyelv megkerülésével állhat csak elő mint olyan. A nyelv, a szó, a fogalmiság csak olyan lehet, mint az ujj, amely a holdra mutat. Szemantikai közhely: a szó jel; chiffre – ahogy Jaspers mondaná. A szemantika azután éppúgy ismeri a puszta létezők eseményhalmazára ráépülő, „rálátott” fantom-világot, mint az alaklélektan, ahol egy „alakzat”, egy Gestalt létezőként tűnik elő egypár jól elhelyezett pont és vonal valóban adott bázisán. Sőt, éppúgy léteznek „optikai csalódásai” is a szemantikának: a gondolatok, a jelentés ki-be ugrálása, a látszatok átváltása – mint Salvador Dali „kritikai–paranoiás” festészetében, mi több, filozófiájában! –, ahol ez az ún. „aspektusváltás”. Érdemes megjegyezni – visszatérve ezzel egy mondat erejéig a már említett feltalálásfelfedezés kontroverziához –, hogy Wittgenstein szerint a matematika felfedezéseifeltalálásai ilyen aspektusváltások. Azonban lássunk néhány ilyen szemantikai
6 Bertrand Russell: „Filozófiai fejlődésem”, Bp. Gondolat.



5
„aspektusváltás”-típust: 1. Egy jelentésmezőn belüli, „szójáték” típus: „körte” – mint gyümölcs és mint világítótest. 2. A jelentés-elméletek közös értelmezési bázisán élő „nyelvjátékok”. 3. Magának a jelentésnek jelentéselméletektőli függése, mint pl. „Nem keresnél, ha már találtál volna” – a józan ész jelentésadása szerinti és 4. az elméleteken, sőt a jelentésen túllépő paradox, „misztikus” értelmezés, mint pl. „Nem keresnél, ha már nem találtál volna”... sit. A sok jelentés-elmélet mellett egy újabbat szeretnék csak megemlíteni itt (noha bizonyos értelemben egészen különböző, mint az eddigiek, mert nem „elmélet”...): a jelentés a megértés aktusában adatik a kifejezésnek (ami lehet fogalom, kijelentés, de gesztus is stb.), ha ez a megértés a teljes ember beleállását jelenti a teljes „kontextusba”, önmagába és önmagával-hozott-világába. De a megértésben az értelem az, ami rögzül a fogalom által (a jelentés adatása mindig folyamat) és a jelentés a rögzítetlen, változó, de változó egész. Heidegger is úgy véli, hogy „A megértés... elsődlegesen nem teoretikus felfogás. Amit az ember megért: önmagának a világgal való hangolt viszonya; az, hogy »hányadán is áll« a világgal. Megérteni annyit tesz, mint »képesnek lenni valamire«, »megbirkózni valamivel«, »lenni tudni«.”7 Ez az Entwurf. Végső soron a világ „rálátása” és paradigma-függő aspektusváltásai a homogén pléromán mint bázison mennek végbe, és így, és ennyiben a világ „optikai csalódás”, máyá: egyfajta Gestaltja a kondicionált tudatnak. A „Mi van?” kérdésére a válasz, miszerint „Minden VAN” korántsem olyan tautologikus most már, ahogy sokan első pillantásra vélik, mert ha kibontjuk a „Minden VAN” teljes értelmét, akkor ez a teljességet, a plérómát intencionálja és nem a naiv realitás fogalom létezőit, entitásait, vagy ezek valamiféle gyűjteményét, összességét, melyekre kétségkívül helyes az a buddhista elv, miszerint a „minden létezik” éppúgy szélsőség, mint a „semmi sem létezik” totális nihilizmusa. Tehát ebben az esetben is különbséget kell tenni ontikus és ontologikus nívó között. A pléróma fényében viszont a „mi van?”-ra teljes gazdagságában és komplexitásában, kvázi univerzalitásában felelhetünk csak adekvát módon, vagyis sehogyan (az időben). A „válaszhoz” az időnek is teljessé kell válnia. A pléróma éppen végtelen teltségében olyan, mint a „káosz”: egyfajta pregeometriai pontsokaság, lehetőségpor, amelyre minden posszibilis (sőt lehetetlen) struktúra „ráfér”, rávetülhet, „kimetsződhet” belőle (időtlenségének aspektusában szimultán...). De a teljességben önmaga értelmezhetőségének lehetséges struktúrái is ráférnek, önmaga metarendszerei, szintjei is ott vannak,8 és ez többek között azt is jelenti, hogy a káoszban nincs káosz (!), sőt minden, a Minden tiszta információ (redundancia nélküli), jelentés, értelem – Tudás, maga a Nous; a noészisz noészeósz! Miért? Mert minden „véletlen”, sztochasztikus–probabilisztikus folyamat, véletlenszerű együttesség, halmaz, bármi és bármiknek sokasága egy vagy több, sőt, végül is végtelen sok rendszerben értelmezhető, értelemmel teljes. Ami a krétai lineáris B írás szerint véletlenszerű, értelmetlen fényfelvillanások sorozata, az a morze-ábécé kódjában egy Heredia-szonett, ami pedig a morze-ábécé szerint „csak” az esőcseppek probabilis kopogása, az egy megfelelően bonyolult „kulcs” szerint (s a kulcsok egy metaszintű kulcsrendszer szerint állandóan változhatnak, váltogatódhatnak is! stb.) a „Tiszta ész kritikája” zulukaffer
7 Fehér M. István előszavából, M. Heidegger: „Lét és idő”-jéhez, i. k. 37. o.
8 A végtelenben ez nem ellentmondás, mert már a kontinuum-végtelenségnek (az alef 1-nek) is vannak olyan részhalmazai, melyek számossága azonos a teljes halmazéval. Az önmagát tartalmazó totalitás megjelenik a maháyána buddhizmus hua-yen iskolájának ún. „Vairochana Tornyá”-ban. (Ld. Bakos J.: „A Gandayuha Sutra ontológiájának néhány vonásáról”, in.: „Útkeresés a hegyekben” c. megjelenésre váró kötetében.)



6
nyelven, míg egy másik kulcs szerint (ami lehet egy metaszint megvilágításban a „Tiszta ész kritikája” is, bármely nyelven!) egy távoli kvazár spektruma és ófranciául az aranycsinálás egyik receptje, egyszerre. A monoton lámpavillogás egy folyton változó kulcs által lesz egy strukturált, nem-monoton dallam, egy zöldpaprika négy-dimenziós megjelenítése, vagy egy kulcs valami más felfejtéséhez; vagy bármi...9 Így az a meggondolás, miszerint pl. a levegőmolekulák rezgésével előbb-utóbb minden meglévő és még nem létező, sőt soha meg sem íródó mű leadódik10 (mint ahogy egy majom is lekopogná írógépén Shakespeare összes műveit, ha kellő ideig ütögetné véletlenszerűen a billentyűket) helyes, de nem teljes. Mert a fizikális világhorizontban áll, s ebben az értelmes szekvenciákat az értelmetlen „zaj” óceánja veszi körül, míg a plérómában (s mert a pléróma olyan, hogy semmit hozzátenni és semmit elvenni nem lehet és nem kell belőle és hozzá), nincs redundancia, minden levegőmolekularezgés valamilyen értelemmel teljes „üzenet” része, végső soron maga a teljesség... Ne feledjük, a minden minden, tehát a minden valójában mindent jelent (re-prezentál). (Semmi akadálya, hogy az „Éjszakai őrjáratot” háztartási hulladékból rakjuk ki.) Az értelmezések egymásra következő szintjeinek ismerete (az értelmezések „tornyos palotája”, ahogy Babits nevezné) megvan a tradíciókban is, ilyen pl. az ismert négyszintű Tóra értelmezés (általában a Szentírás négy szintű értelmezése) a kabbalahban,11 de ismertek más rendszerek is: „Az általános információelmélet és a szemantika kellőképp bizonyítja, hogy szerkeszthető két-, három- vagy négyértelmű szöveg. Vannak olyan kínai szövegek, amelyekben hét egymásba illeszkedő értelmet fedezhetünk fel.”12 Ilyen azután bizonyos tibeti könyv-sorozatok felfejtésének metódusa is, hiszen maga a könyv-sorozat, teszem azt százas nagyságrendű, akkor tízes nagyságrendű „kulcs” teszi egy mélyebb szinten értelmezetté, sőt még eme kulcs-kötetekhez egy további kötetnyi „metakulcs” járul, hogy a végső értelmet meglelhessük. De már maga az „ábécé” is lehet csak „iniciáltaknak” szóló chiffre: ez az ún. senzar, a tibeti beavatott szerzetesek ábécéje. Mindezen változások mögött, az értelmezések sokrétű álarcai mögött csak egyetlen „állandó” van: ismét a tudat, az értelmező, de ez már – a megtett saját ciklusunk után – nem az a tudat, amelyet tételeztünk utunk elején, hanem a „szakrális szolipszizmus” által tételezett univerzális „alany”, a lét egyetlen alanya, az univerzális szubjektum, aki önmeghatározásához nem kevesebb, mint egy teljes univerzumot állít létezésbe. Nem célunk részletesen bemutatni ezt a tant, mert megtettük már máshol, itt inkább csak arra az ellenvetésre reagálunk, miszerint a szakrális szolipszizmussal (mint minden szolipszizmussal) szemben felhozható az a pszichológiai nívójú és hátterű érv, hogy voltaképpen egy regresszió-féle, egyfajta visszahúzódás, kvázi-embrionális állapotba, tudati prenatalitás, a durva, közönséges, netán ellenséges, de legalábbis indifferens „kül”-világtól azzal, hogy azt totálisan zárójelbe teszi, vagy egyenesen megsemmisíti. Ez talán még igaz is lehetne, ha valóban könnyítés, menekvés volna. De – legalábbis a szakrális szolipszizmust illetően – nehezebb. Még akkor is, ha tudjuk, hogy az a könnyebb, ami nehezebb, magasabb... Mert hát nem arról van szó, hogy szunyókálhatunk a puha, homályos semmiben, hanem ugyanakkora erőkkel kell rendelkezni, ugyanakkora erőket kell megfékezni, mint a világ létrehozásakor és fenntartásakor; hogy tudniillik a retrokreáció
9 Így természetesen az is van, hogy egy megfelelően hosszú értelmezési kulcs-sorozat, kulcsok metarendszereinek megfelelő hierarchiája után maga ezen írás visszajut önmagához, ismét önmagát jelenti, önmaga értelmezéseinek egy ciklusa bezárulásával. Lehetséges, hogy ilyen világciklus a Tarot is, amire neve is utalhat egyik értelmezésében: rotálás, a világkerék forgása: Rota – Tarotarota... 10 Ld. pl. S. Lem: „Trurl és Klapanciusz hét utazása”, in: „Kiberiáda”, Bp. 1987. Európa. 11 Ld. Bakos J.: „Apocaliptica Minor”, in: i. k. 12 Pauwels–Bergier: „Mágusok hajnala”, Bp. 1989. 410. o.



7
éppoly fenséges mű, mint a kreáció. Sőt, ezzel már az egész feloldott (mahápralaya) világ terhét fogjuk hordozni (énünk terhe mellett). Annak a végtelenül szubtilis koordináltságnak a terhét, ami a tapasztalt és tapasztalat (és nem a tapasztaló!) között húzódik: ami pl. a sāmkhya darśana keletkezési tanában leli magyarázatát. A differenciáltság az ősdichotómiával kezdődik – buddhira és mahatra válva szét a „megnevezhetetlen”. (Voltaképpen ez a transzcendens és immanens Isten misztériuma: a transzcendensé, aki az „Önvaló” mielőtt szólott volna: »Én«, és ugyanakkor az immanensé: a már dichotóm önvalóé, akivel kezdődik az unverzum.13) Viszont a dichotómia „oka” a differencia maga, méghozzá végtelen differencia, mert az „abszolút individuum” univerzális szubjektivitása és univerzális objektivitása közötti differencia is csak abszolút lehet. (Ahogy a „morális nyelvjátékot” beszélő tradíciók kifejezésével élve, az „ősbűn egyben a lehető legnagyobb bűn”, energetikai értelemben is: kozmikus skálájú bűn...) Egy instant, önmagán nyugvó, „nem-lineáris” megokolást kapunk. A két oldal, a buddhi és a mahat, de a tapasztalat és a tapasztalt is teljes szinkronban, mintegy sajátos harmonia praestabilitában áramlik, egy adottság, noha saját magában hasadt és szembefordult, mint egy kéz és a hozzásimuló kesztyű. Mármost feltehető, hogy annyira divergenssé válik az időbeli lefejlődésével ez a szerkezet, hogy diskrepanciák kezdenek jelentkezni, kvázi szétcsúszik a tapasztalás és a tapasztalat, immár nem tökéletesen összehangolt és szinkron. Ezzel ürességek, „semmik” hasítják át a tapasztalati mezőt: a „világot”.14 Persze a széttartás nem primeren időbeli kérdés, hanem ontológiai, abban az értelemben, hogy nem szinkronizálási problémákról van szó csupán: nem arról, hogy előbb van egy észlelet-féle, majd a térben szomszédosé, mintegy időben már egy kicsit elcsúszva, később (avagy fordítva) sit., tehát a processzus nem a képcsövet sorokban letapogató katódsugár kirajzolta „kép”-hez hasonló. (Mintegy a figyelem játszaná az elektronsugár szerepét.) Elsősorban a létdeficitről van ugyanis szó, amely csak az ősi teljesség élő emlékében válik egyáltalán láthatóvá, mert a tudat maga erre képtelen, hisz maga is a deficit szülötte, a szakadéknak csak egyik oldala, abban az értelemben, hogy ő maga az, aki a „szakadék” által teremtett feszültségekből él és csak ezáltal tud megnyilvánulni: valahogy úgy, mint Milton Sátánja, aki szintén úgy véli „mindegy, hogy hol, ha én még önmagam vagyok...”. A szakrális szolipszizmus tételei szerint (pl. „Az van, ami van” vagy „Minden egy tudomás tárgya” stb. ) a halottak (akik – pl. információt kérnek az élőktől, kvázi nem „mindentudók” – ahogy C. G. Jung is állítja15) a saját elhalt „ágaink”, lehetőségirányok; ily módon nem esszenciális a különbség a „mások” és a halottak között. A „mások” mindig csupán „halottak”. Így válik érthetővé az is, hogy Jézus (az Élő – Tamás evangéliuma) Jézus, aki maga az Élet (Vita) saját legmagasabb lehetőségünk, tehát Az, aki nem hal meg
13 Ld.: J. Campbell: „Oriental Mythology” (The Masks of God), Penguin Books, 1982. 83–91. o. „The Immanent Transcendent God” c. fejezete.
14 Makrokozmikus vetületét illetően az ún. fekete lyukak egyik lehetséges magyarázata is erre a jelenségre támaszkodhat (amit csak tovább erősít az, hogy miért is a történet eme kései fázisában kezdenek – egyelőre elméleti entitásokként – belépni a tapasztalat terébe). Természetesen mindez nem zárja ki ama másik magyarázatot, miszerint a fekete lyukak „megjelenése” a sok-ságba hullás bejelentkezése, sőt ez megint azonos két oldal: ti. amennyiben a széttartás megfelel a sok-ba hullásnak. 15 „A hagyományos nézet szerint ugyanis éppen a halottak vannak a nagy tudás birtokában... Az elhunytak lelke azonban láthatóan annyit »tud«, amennyit halála pillanatában tudott, azon túl semmit. Innen ered az az igyekezetük, hogy behatoljanak az életbe és részesedjenek az emberek tudásában.” „A tudatosságnak az a foka, amelyet valahol már elértek, úgy tetszik, a felső határa annak, amit a megismerés terén a halottak is elérhetnek” – és ez egybevág az ún. „alakító-okság” (Lovelock elm.) alapján végzett patkány-kísérletek eredményeivel is. (Az idézetek C. G. Jung: „Emlékek, álmok, gondolatok” kötet „A halál utáni életről” fejezetéből. Bp. 1987. Európa, de már a „Septem sermones ad mortuos” is ilyen motívumokon íródott.



8
bennünk, és amiért leszáll az alvilágra, hogy kiszabadítsa az „ősöket” (halottakat): voltaképpen a beteljesedett Önvaló visszanyúl az időbe, feltárja a tudattalan „Hades”-át, ahol a halottak laknak, átvilágítja – megváltja – őket: „Ha felmegyek a mennyekbe (a legmagasabb tudatállapotba) magammal emelem az egész világot” – nyilván nem egy „objektív” (vagy objektivált!) valami vállra emeléséről van szó. Inkább a tudat (helyesebben Tudat, mert csak ez VAN) önmozgásáról. De még ennek ecsetelésekor se feledkezzünk meg arról, amit Swami Shivananda mond Eliade egyik elbeszélésében: „...ezen a földön egyetlen esemény sem valóságos. A mi kozmoszunkban illuzórikus minden.” „A látszatok és illúziók csakis azok előtt tisztelnek bizonyos törvényeket, akik ilyen törvényekben hisznek.”16 Így azután az ember annyit képes megérteni, amennyit fel tud adni – önmagából. Mert énveszélyeztető minden valódi „tudás”. De az igazán veszélyes kérdések a saját genezis- és létkérdések. Így van, hogy „én sohasem tudhatom meg, hogy mi van?” – a paradox olvasatban, amellyel nem a gnosztikus állásponthoz jutottunk el (sőt!), hiszen nem a tudás tárgya megközelíthetetlen, hanem a tudás alanya oszlik el a gnózis folyamatában, amíg csak maga a Szellem, az integrált Tudás marad. A teljes, integrált Ember mindig mindent tud. A „korlátolt ember” az, aki védekezik a teljes Ember öntudása elől. A „korlátokat” maga az én állítja fel, és ez ő maga. A létrejövés és létrejött ismét csak azonos processzus, „hurok”. Pl. az „önérzet”, önérzetesség már mindent kimond magáról: mert ez korlát, nem képes rá, hogy önmaga (és „mások”, önmagam „másságai”) előtt teljes lefosztásban álljon. Minden illúzió, minden én (ön)-érzet nélkül. Ezért tudja a világ szemében bolond, szakrális szürkeségbe – és sokszor szó szerint rongyokba öltözött bölcs, a bohóc, a hamvasi Arlequin a lehető legtöbbet. „Arlequin tudásáról nemcsak az egyiptomi beavatás beszél. Az evangélium lelki szegénynek nevezi őt. Boldogok a lelki szegények, hoi ptóchoi tói pneumati, vagyis anijé haruach. Miért áll a tarot-beavatás csúcsán a bolond?” „A tarot huszonkettedik fokának titka, hogy ne legyetek számok és betűk, hanem legyetek nullák, és a sorsból lépjetek ki, mert akkor vagytok erősek.”17 Tudás–én(ön)érzet–sors így vagy úgy korrelál, így az Arlequinnek, aki megszabadult az ön-érzettől (én-érvényesítéstől – ld. létért való harc, fitness-technikák) annak sorsa sincs már, szabad. Az ész persze maga is a fitness-technika szerveként, időben, evolutívan létrejött szerkezet, tehát evolúciós organizmus, ahogy erre a tudomány is ráébredt (önmaga alapjait aláásva ezzel!) s mellesleg megismer, mintegy szabad kapacitásában – noha ez is csak a létező körét illető tudás, tehát lényegtelen... – s amely tényt a tradicionális keleti filozófiák régen tudnak. Ezért ezen „szervet” manasznak nevezvén, a többi érzékszerv mellé sorolják rangban és értékben.
*
A tudatról beszélünk itt, és ebből következik, hogy utunk befelé (és felfelé) kell vezessen, ezért azután talán meglepő, hogy nem merültünk bele az introspekcióba, nem elemeztük a tudati processzusokat. Azonban ez csak látszólag vezetne befelé, valójában „kifelé” irányulás, hisz ahová az analízis eljut újra csak „tények”, létezés-törmelékek, tudatdarabok: „dologiság”, ami a színtiszta „külsőség”, externalitás. Holott a tudat nem olyan létező a többi mellett, mint egy tárgy, vagy terület, így a tudat autotranszgresszusa, az út „befelé” sem vezethet a tudat létsíkjára, elemzett „részei” közé, hanem egészében kell szemügyre venni, önmagával. Ez a paradox csak paradox lehet, mert nem tárgy, nem lehet tárgya önmagának
16 Mircea Eliade: „Serampuri éjszakák”, a hasonló c. kötetben, Kriterion, Bukarest,1980. 17 Hamvas Béla: „Arlequin”, in.: „Titkos jegyzőkönyv”, Bp. 1985. Vigília könyvek.



9
sem; ahogy egy zenrin mondja: „a szem nem láthatja önmagát, a kard nem vághatja önmagát.” Az eljárás tehát paradox kell legyen; a tudatról akárhogy nyilatkozhatunk, még önanalízissel is, de úgy is, ahogy itt tettük: egy kicsit mindig mellécélozva, a beszéddel... A befelé vezető út az „ami van” felfedezésének útja is, mert ott „közös a forrás”; erre az egyesítésre mutat az „Ismerd meg önmagad” pythiai figyelmeztetés, s messze nem csupán valamiféle pszichológiai–mentális, netalán morális önfeltárásra. Itt az archék és archetypusok birodalmában kószálunk már, ahol egyesül a titkos pszichológiai–mikrokozmikus szféra a titkos kozmológiai–makrokozmikus szférával, és eme unió miatt lehetséges az a „megismerése” – no nem a világnak, nem a léleknek – hanem annak, ami egységes univerzumuk:
„Nem lép ki az ajtón és világot megismer nem néz ki az ablakon és égi utat megismer.” (Tao Te Ching, 47.)
Nem kell ahhoz az ablakon át az égboltra tekinteni, hogy átfogja a látás az univerzumot, mert erre megfelelőbb a befelé-tekintés, befelé–felfelé hallgatózás, ahogy Platón is az igazi asztronómust olyannak mondja, aki nem az eget kutatja az égbolt titkai után, hanem maga elé néz rajzaira (mintegy önmagából táblájára projiciálta a mennyre vonatkozó ideáit, bolygópályáit, melyek „benső űrében” keringenek vagy az állócsillagok módjára nyugszanak). Mert az önmegismerés végső stádiuma, az arra való rádöbbenés, hogy semmiféle szubsztancialitás, semmilyen dolog, belső mag, semmilyen kísértet vagy „én” nem lapul az ember centrumában, csak a tiszta, transzparens, nyílt égbolt űre: tehát mindaz, amit világnak nevezünk, fáival, tengereivel, hegyeivel, bolygóival és élőlényeivel. Amit Basileidés, az alexandriai gnosztikus úgy fejezett ki, hogy félrevezető bármit is állítani a „legfelsőbb”-ről, és „minden amit mondhatunk csupán annyi, hogy a nemlétező Isten (mert maga a kimondhatatlan) csinált egy nemlétező kozmoszt a nemlétezésből.” Íme, az űr, a kénóma, a nirguņa brahman, śūnya, ’ain. Most már megválaszolhatjuk, hogy mi az, ami VAN. Semmi. Az Ungrund. A Dionysios Areopagités-féle szuperesszenciális Sötétség. De akkor az igazi kérdés az lesz: mi nincs? Mert mint tudjuk, minden VAN, noha ez nem azonos azzal, hogy „minden van”, hanem hogy minden, ami valóban van, nem más, mint a VAN. És ez a VAN a „nincs” is, az űr ismét, az eckharti „csendes pusztaság”. Sőt, csak ez a „nincs” az, ami VAN.
*
Az indiai klasszikus tanítás a négy alapvető tudatállapotról számunkra két aspektusból bír relevanciával: hogy egyáltalán vannak tudatállapotok, s nem egy, egy egysíkú tudatáram, asszociációs lánc az, amit Joyce-i analízissel felfedhetnénk. Hanem alapvetően különböző módon funkcionáló, alternáló tudatok – a hozzájuk rendelődő alternáló „objektivitással”, világokkal – konglomerátuma a személy; és a második pont, amely a negyedik, a turiya állapotára vonatkozik, amelyben a tudat öntranszcenzusa megy végbe. A felébredés állapota, amelyből azonban az előző fokok mégiscsak homogenizálódnak, abban a tekintetben, hogy mind csupán alvajárás (még a hétköznapi ébren-lét is), valótlanság, még a legjobb esetben is csak az ideák világáig, vagy a „hohe Ahne”-k, a goethei „Anyák” birodalmáig juthat fel, de ezekre is fennáll, hogy a végtelenhez képest a legnagyobb elgondolható szám is éppoly végtelenül távol van, mint a legkisebb: egyformán káprázat jellegűek.



10
A turiya így már nem is tudatállapot, hanem már említett űrbe-ébredés. Ezzel előttünk áll ismét a helyzet fenomenális és noumenális szemléletének differenciája; a differencia, hogy a tudat-fokozatok felől az utolsó lépcső „utáni” is csak állapot, fokozat, noha űrnek, semminek tűnik is, és az üresség felől pedig a tudat, fokozataival együtt, semmis, maga a semmi; ez a differencia voltaképpen az utolsó dualitások egyike: a valami és a semmi, az én és a nem-én (és csak ebben az összefüggésben) a viszony, a dualitás, a helyzet yogacára és śúnyaváda értékelése közötti kettősség. A tudat diszkontinuitásokból felépülő kontinuitás: a gondolatokba hal el és a VAN-nal való Tudásban támad fel. A felébredés az egyetlen valós diszkontinuitás, a diszkontinuitások diszkontinuitása: az idő folyamatosságának felfüggesztése az örökkévalóságban; és ezért van a felébredés mindig és mindenhol jelen a káprázat-világban és a tudatban. Az én-tudat konglomerátuma így az a létra, tutaj, melyet el kell hagynunk, ha felértünk a csúcsra, vagy áteveztünk a „túlpartra”.
„És akkor megjelenik a félelem. (Mert egyedül mindenki fél. ) De akkor azután eloszlik végre az ,Én’ képzete és megfontolhatja: »Hisz nincs senki sem, mitől félnék hát?« Az körülnéz és látja, hogy senki sincs ott, amire utolsó kiáltása az lesz: »Az nem én.« És a végben ezen univerzum semmi más nem lesz, csak az Önvaló, egy ember formájában.”18
Akkor az ember leül kecskelábú asztalához, meggyújtja a gyertyákat (mert a pirkadatig azért még van egypár fertályóra), kinyújtóztatja tagjait és csak csendben van, csendben vár, néha cirpegnek csak az éji rovarok kunyhója előtt. Lassan kortyint borából, az elmúlt nyarak tüze őrződött meg benne, és ettől végleg elmúlik borzongása az éjszakai széltől. Eszébe villan, hogy „Végül is ketten maradnak, Isten és a bor.”19 Voltak idők, nagy idők, mikor még ilyenek írásával ütötte el az időt. Most már nem is látja talán maga előtt a kinyitott ősöreg könyvét, melynek lapján csak egyetlen, óriási A betű terpeszkedik, mert szeme a nyitott ablakon át a láthatár végtelenjén kószál, már látni véli felkelni saját csillagát, a kicsiny kék fénypontot, valahol ott, a Vízöntőben.
***
A szabadságot nem ember adhatja a másik embernek. Mindenki csak saját magát szabadíthatja fel.
***
Ha az ember bizonyos eszmékhez lebilincseli magát, ez ugyanaz, mintha egy földbevert cövekhez bilincseli magát. A szabadság, amelyben az ember részesülni fog, teljesen pórázának a hosszától fog függni, és a legnagyobb szabadságban az fog részesülni, aki minden ember boldogságának eszméjéhez bilincseli magát.
***
Csak egyféle kétséget kizáró tudás van, amelyet az ember saját magából, a saját öntudatából merít. Ez a tudás egyúttal a legszükségesebb is.
18 A „Bŗhadāranyaka Upanishad” 1.4. parafrázisa. 19 Hamvas Béla: „A bor filozófiája”, Életünk könyvek, 1988.



IMÍGYEN SZÓLOTT A MAGASZTOS Itivuttaka
TAKÁCS LÁSZLÓ FORDÍTÁSA
Az Itivuttaka a théraváda kánon egyik legősibb szövege. E 112 bölcsmondásból álló gyűjtemény a Szutta-pitaka ötödik könyvének, a Khuddaka-nikájának negyedik fejezetét képezi. Ősi eredetét bizonyítja, hogy már a második zsinat idején, azaz a Buddha halála után száz évvel is „itivuttakáknak”, „idézeteknek” nevezték a szóbeli hagyomány egyik műfaját. Igencsak valószínű, hogy a mondások nagy része valóban magától a Buddhától származik, és szinte változatlan formában adták át szájról szájra az évszázadok során. A visszatérő formulával bevezetett aforizmák két jól elkülöníthető részből állnak. Az első egy prózai idézet, a második ritmikus stanza (gáthá), ami költői formában ismétli meg az első rész tartalmát. A bölcsmondások a korai buddhizmus erkölcsi alaptanításait, a szerzetesi élet legfontosabb erényeit fejtik ki. Fogalmazásuk átfogó, lényegre törő és könnyen érthető, így a szöveg a korai buddhizmus idején elsősorban a világi hívők és a szerzetesjelöltek körében volt népszerű.
Imígyen szólt a Magasztos, így szólt a Szent, így hallottam: – Ti tanítványok! Nem látok ám én más akadályt, mint a nemtudás akadályát. Általa gátolva szaladnak át a lények újra meg újra a születések kapuján. Mert, ó tanítványok, a nemtudás akadályától gátoltan szaladnak át a lények újra meg újra a születések kapuján. Így szólt a Magasztos, ezért van ez a következőképpen: „Nem más miatt vándorolnak a lények nappal és éjjel, mint a tompaság akadálya miatt. Akik azonban kivetik magukból a tompaságot, és a sűrű sötétet átdöfik, azok nem térnek vissza többé; mert nincsen rá okuk.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Nem látok ám én más köteléket, mint a szomj kötelékét. Ebbe kötözve szaladnak át a lények újra meg újra a születések kapuján. Mert, ó tanítványok, a szomj kötelékével kötve szaladnak át a lények újra meg újra a születések kapuján. Így szólt a Magasztos, ezért van ez a következőképpen: „A hosszú időn át bolyongó ember, kinek a szomj az útitársa, sem ezen a Földön, sem a túlvilágon nem bírja le tetteivel a születések futását. Ám ha e módon nagy nyomorúságnak ismerte fel a szomjas szenvedés születését, hát vezessen a szomjból kilábalt tanítvány magányosan és nem kötődve tiszta életet.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Van egy dolog, ami ha lábra kél, hát sokaknak bajt hoz, sokaknak balszerencsét, sokaknak áldatlanságot, bajára, balsorsára az isteneknek és az embereknek. És mi légyen ez a dolog? A közösség meghasonlása. Tanítványok, ha a közösség meghasonlik, akkor civódás van mindenfelől, acsarkodás van mindenfelől, és nemcsak a még nem tiszták nem jutnak tisztaságra, de némely tiszták is visszazuhannak.



2
Így szólt a Magasztos, ezért van ez a következőképpen: „Pokolba, szakadékba zuhan egy világkorszakon át, ki a közösség meghasonlását okozza. Pártoskodásnak örülve, nemtelen tanításnak élve biztonságából kihullik. Ha az összetartó közösség szakadását okozta, egy világkorszakon át kínzatik majd a pokolban.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Van egy dolog, ami ha megszilárdul, hát sokaknak hoz áldást, sokaknak jószerencsét, sokaknak üdvöt, üdvére, boldogságára az isteneknek és az embereknek. És mi légyen ez a dolog? A közösség összetartása. Tanítványok, ha a közösség összetart, akkor nincsen civódás semerről, nincsen gyalázkodás semerről, nincsen sugdolózás semerről, nincsen acsarkodás semerről, a nem tiszták tisztaságra jutnak, a tiszták pedig megerősödnek. Így szólt a Magasztos, ezért van ez a következőképpen: „Áldásos, ha összetart a közösség és az, mi az összetartókat segíti. Ki az összetartásnak örvendezik és üdvös rendben él, biztonságából nem hullik ki az. Ha a közösség összetartását segítette, egy világkorszakon át örömet élvez majd az egekben.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Mikor egy személy egy világkorszakon át vándorol születésről születésre, hát akkora csontdomb, csonthalom, csontvázkazal gyűlik fel utána, mint ez a Vépulla hegy! És ha össze akarnák gyűjteni azt, hát szedegethetnék az idők végezetéig. Így szólt a Magasztos, ezért van ez a következőképpen: „Heggyé nőne egy személy csontmaradéka egy világkorszak alatt, a Nagy Bölcs így tanította. A Vépulla hegy pedig nagyobb a Keselyűcsúcsnál Magadha földjén, Giribbadzsában. De amint e személy teljes bölcsességgel a Nemes Igazságokat belátja: a szenvedést, a szenvedés okát, a szenvedés lebírását és a Nyolcrétű Nemes Ösvényt, hát akkor már legfeljebb hétszer szalad át a születések kapuján, széttép minden köteléket, véget vet a szenvedésnek.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Két dolog van, mi a tanítványt már mostani születésében boldogtalanná teszi, bajba, kétségbeesésbe, fájdalomba taszítja, testének elmúlása, halála után pedig a rossz útra vezérli. És mi légyen ez a kettő? Ha figyelmetlen az érzékek kapujában és mértéktelen az étkezésben. Ti tanítványok, ez az a két dolog, mi a tanítványt már mostani születésében bajba, kétségbeesésbe, fájdalomba taszítja, testének elmúlása, halála után pedig a rossz útra vezérli. Így szólt a Magasztos, ezért van ez a következőképpen: „Szem, fül, orr, nyelv, test és elme – ha a tanítvány nem figyel eme kapukra, mértéktelen az étkezésben, és nem fékezi meg érzékeit, akkor majd szenvedésre jut, testi és lelki fájdalomra. Lázas testtel és lázas tudattal éjjel és nappal boldogtalan.” A Magasztos mondta ezt is, így hallottam.



3
*
Imígyen szólt a Magasztos, így szólt a Szent, így hallottam: – Ti tanítványok! Két dolog van, mi a tanítványt már mostani születésében boldogságra segíti, megóvja bajtól, kétségbeeséstől, fájdalomtól, testének elmúlása, halála után pedig a jó útra vezérli. És mi légyen ez a kettő? Ha figyelmes az érzékek kapujában és mértékletes az étkezésben. Ti tanítványok, ez az a két dolog, mi a tanítványt már mostani születésében boldogságra segíti, megóvja bajtól, kétségbeeséstől, fájdalomtól, testének elmúlása, halála után pedig a jó útra vezérli. Így szólt a Magasztos, ezért van ez a következőképpen: „Szem, fül, orr, nyelv, test és elme – ha a tanítvány figyelmes eme kapukban, mértéktartó az étkezésben és megfékezi érzékeit, akkor majd boldogságra jut, testi és lelki örömre. Láztalan testtel és láztalan tudattal éjjel és nappal boldog az.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Nemtudás előzi meg az áldatlan dolgok születését, szégyentelenség és durvaság jár a nyomában. Ám tudás előzi meg az áldásos dolgok születését, szemérem és tapintat jár a nyomában. Így szólt a Magasztos, ezért van ez a következőképpen: „Minden rossz utak ezen a Földön és a túlvilágon a nemtudásban, a vágyak és sóvárgások felgyűlésében gyökereznek. Ki gonosz vágyat táplál szívében, az szégyentelen és gátlástalan, és mert gonosz születik belőle, hát szakadékba zuhan. Vesse ki ezért szívéből a tanítvány a vágyat, sóvárgást és nemtudást, támassza fel a tudást, és hagyjon el minden rossz utat.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Nagyot veszítenek mindama lények, akik híjával vannak a Nagy Bölcsességnek. Ezek már mostani születésükben boldogtalanul élnek, bajban, kétségbeesésben és fájdalomban, testük elmúlása, haláluk után pedig a rossz út lesz a jussuk. Ám a Nagy Bölcsességgel bíró lények nem szenvednek hiányt. Ezek már mostani születésükben boldogságra jutnak, híján a bajnak, kétségbeesésnek, fájdalomnak, testük elmúlása, haláluk után pedig a jó út lesz a jussuk. Így szólt a Magasztos, ezért van ez a következőképpen: „Nézd a világot és annak isteneit, amint a Bölcsesség híján a névbe és alakba keverednek. Azt vélik, ez a valóság. Az a legnemesebb Bölcsesség a világon, ami áthat mindeneket, az újjászületést teljesen megszünteti, a létesülést teljesen felismeri. Ama Felébredetteket irigylik az emberek és az istenek, akik utolsó testüket viselik telve Bölcsességgel és elmélyedéssel.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Van egy születetlen, fel nem kélt, nem teremtett, nem alakított. Tanítványok, ha nem létezne ez a születetlen, fel nem kélt, nem teremtett, nem alakított, hát



4
akkor a születettből, felkéltből, teremtettből, alakítottból kivezető utat sem lehetne megtalálni. Tanítványok, mivel létezik a születetlen, fel nem kélt, nem teremtett, nem alakított, hát ezért lehet a születettből, felkéltből, teremtettből, alakítottból kivezető utat megtalálni. Így szólt a Magasztos, ezért van ez a következőképpen: „Bizony, nem elégséges a boldogságra a született, felkélt, teremtett, alakított, múlandó, vénülő, halandó, kórság hálójába vetett, törékeny, ételből keletkezett. A kiút ebből a béke, az érzékek számára felfoghatatlan, állandó, születetlen, fel nem kélt állapot, ami mentes a bajtól és a szenvedéstől. Ez a fájdalmak megszűnése, a folyamatok szentséges csillapodása.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Háromféle vágy létezik. És melyik ez a három? Az érzéki élvezetek iránti vágy, a létesülés iránti vágy és a tiszta élet iránti vágy. Tanítványok, ez hát a háromféle vágy. Így szólt a Magasztos, ezért van ez a következőképpen: „A Felébredett összpontosult, tudatos, elmélyült tanítványa a háromféle vágyat és azok forrását jól ismeri. Azt a helyet is, ahol eltűnnek azok, azt az ösvényt is, mi megszüntetésükhöz vezet. A háromféle vágy megszűnte után ez a tanítvány szenvedélytelen, magányos, ellobbant teljesen.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Háromféle szomj létezik. És melyik ez a három? Az érzéki élvezetek iránti szomj, a létesülés iránti szomj és a megszüntetés iránti szomj. Tanítványok, ez hát a háromféle szomj. Így szólt a Magasztos, ezért van ez a következőképpen: „A halál béklyójába vetettek a szomj kötelékébe kötötten szenves tudattal újra meg újra születnek. A szentséghez el nem jutott eme emberi lények születésbe szaladnak újra meg újra, meghalnak, visszaszületnek. Akik azonban a szomjat elvetik, azok az újbóli létesülés szomjától megszabadulnak, a másik partot még e földi világban elérik, a behatásokat megszüntetik.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! A tisztátalan életnek három módja létezik. És melyik ez a három? A tisztátalan cselekvés, a tisztátalan beszéd és a tisztátalan gondolkodás. Tanítványok, ez hát a tisztátalan élet háromféle módja. Így szólt a Magasztos, ezért van ez a következőképpen: „Ki tisztátalan módon cselekedett, szólt és gondolkodott, és elkövetett sokféle, hasonló hibát, ki az áldásos tetteket elmulasztva áldatlanságot hagyott maga után, hát az a balga a pokolra jut, ha teste elenyészik.” A Magasztos mondta ezt is, így hallottam.



5
*
Imígyen szólt a Magasztos, így szólt a Szent, így hallottam: – Ti tanítványok! A tiszta életnek három módja létezik. És melyik ez a három? A tiszta cselekvés, a tiszta beszéd és a tiszta gondolkodás. Tanítványok, ez hát a tiszta élet háromféle módja. Így szólt a Magasztos, ezért van ez a következőképpen: „Ki elkerülte a tisztátalan cselekvést, beszédet és gondolkodást, és elkerült sokféle hasonló hibát, ki az áldatlan tetteket feledve áldást hagyott maga után, hát az a bölcs a mennybe jut, ha teste elenyészik.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam: – Ti tanítványok! Háromféle fiúra akadtok majd a világban. És melyik ez a három? Az előkelő születésű, az egyenrangú és az alantas születésű. Tanítványok, kit nevezünk hát előkelő születésűnek? Tanítványok, egy fiúnak olyan szülei vannak, kik nem kérték a Felébredett, a Tan és a Közösség menedékét, nem mondtak le az ölésről, a nem adott elvételéről, a tisztátalan életről, a hazug beszédről, a részegítő italok élvezetéről, erkölcstelenek és a gonosz martalékai. Ha ezeknek olyan fia van, aki kérte a Felébredett, a Tan és a Közösség menedékét, lemondott az ölésről, a nem adott elvételéről, a tisztátalan életről, a hazug beszédről, a részegítő italok élvezetéről, erkölcsös és a jónak él tanítványok, hát ebben az esetben nevezzük a fiút előkelő születésűnek. Tanítványok, kit nevezünk hát egyenrangúnak? Tanítványok, egy fiúnak olyan szülei vannak, kik kérték a Felébredett, a Tan és a Közösség menedékét, lemondtak az ölésről, a nem adott elvételéről, a tisztátalan életről, a hazug beszédről, a részegítő italok élvezetéről, erkölcsösek és a jónak élnek. Ha ezeknek olyan fia van, aki ugyancsak kérte a Felébredett, a Tan és a Közösség menedékét, lemondott az ölésről, a nem adott elvételéről, a tisztátalan életről, a hazug beszédről, a részegítő italok élvezetéről, erkölcsös, és a jónak él tanítványok, hát ebben az esetben nevezzük a fiút egyenrangúnak. Tanítványok, kit nevezünk hát alantas születésűnek? Tanítványok, egy fiúnak olyan szülei vannak, kik kérték a Felébredett, a Tan és a Közösség menedékét, lemondtak az ölésről, a nem adott elvételéről, a tisztátalan életről, a hazug beszédről, a részegítő italok élvezetéről, erkölcsösek, és a jónak élnek. Ha ezeknek olyan fia van, aki nem kérte a Felébredett, a Tan és a Közösség menedékét, nem mondott le az ölésről, a nem adott elvételéről, a tisztátalan életről, a hazug beszédről, a részegítő italok élvezetéről, erkölcstelen és a gonosz martaléka – tanítványok, hát ebben az esetben nevezzük a fiút alantas születésűnek. Így szólt a Magasztos, ezért van ez a következőképpen: „Előkelő születésű, egyenrangú fiút kíván magának a bölcs. Nem kíván alantas születésűt, családja megrontóját. Az az igaz fiú ebben a világban, ki hívő. Hittel, erénnyel, rosszakarattól megszabadultan, a közösség szavát megértve ragyog az ilyen, mint felhőtlen éjen a Hold.” A Magasztos mondta ezt is, így hallottam.
*
Imígyen szólt a Magasztos, így szólt a Szent, így hallottam:



6
– Ti tanítványok! Olyan ez, mintha egy ember lefelé sodródna egy folyó kedveskellemesnek tűnő áramán, de meglátja őt a partról egy éles szemű férfi, és így szól hozzá: „Ember, figyelj! Noha most lefelé sodródsz egy folyó kedves-kellemesnek tűnő áramán, de amott egy tó vár, hullámos, örvényes, krokodilos, szörnyeteges! Ha odaérsz, halálra jutsz és halálos fájdalomra.” Ó, tanítványok, ha az az ember elhiszi a másik szavát, hát kézzel-lábbal fog az árral szemben evezni. Ti tanítványok! Azért mondtam e példázatot, hogy megértessek véle valamit. Értelme pedig a következő: Tanítványok, a folyó sodra jelenti a szomjat. Tanítványok, a kedves-kellemesnek tűnő jelenti a hat hajlékot. Tanítványok, a tó amott jelenti az öt lehúzó köteléket. Tanítványok, a hullámok jelentik a mérget és a kétségbeesést. Tanítványok, az örvények jelentik az öt érzéki örömöt. Tanítványok, a krokodilok és a szörnyetegek jelentik az asszonyokat. Tanítványok, az árral szemben jelenti az érzéki örömöktől való megszabadulást. Tanítványok, a kézzel-lábbal evezés jelenti az erőfeszítést. Tanítványok, a parton álló éles szemű férfi jelenti a Tökéletest, a Szentet, a Teljesen Felébredettet. „Még kínok közepette is adjon fel minden érzéki élvezetet, ki a jövendő legfőbb biztonságára törekszik. Tökéletesen megismerve, tiszta szellemmel élje a megváltást mindenütt. A tiszta életnek ezt a hatalmas utódját ‚világ végére menőnek’, ‚átérőnek’ nevezik.” A Magasztos mondta ezt is, így hallottam.
***
Az eszme, amely az Evangéliumokban, a Bibliában, a Koránban, az Upanishadokban van kifejezve, nem azért válik igazsággá, mert olyan könyvekben van kifejezve, amelyeket szenteknek tekintenek. Igaznak tartani mindazt, amit olyan könyvek tartalmaznak, amelyeket szenteknek tartanak, nem más, mint a könyvek bálványozása és sokkal veszedelmesebb, mint minden más bálványimádás.
***
Könnyen lehet élni a világon, ha a közvéleményt követi az ember, és csak a magányban hódol a saját véleményének. Az az erős ember, aki a tömegben megőrzi a magánosság nyugalmát és függetlenségét.
***
Önmagunkat legyőzni: a legjobb eszköz arra, hogy minket ne győzzenek le. Saját magunkat megfékezni: a legjobb eszköz arra, hogy más ne uralkodjék felettünk.



A TELJESSÉG CSÖNDJE
Semmiből tűz semmibe! Igen. A szentenciákat könnyű kimondani. Szózatot alkotni, amiben talán ige lüktet, aztán a világba kiáltani, hasson, ahogy tud: ki tudja, hol áll meg, kit hogyan talál meg. Most azonban, az ŐSHAGYOMÁNY 10. száma megjelenésekor elérkezett az ideje annak, hogy számot vessünk a kimondott szó felelősségével, a tanítás felelősségével. A mai ember – a liberalizmus és a demokrácia eszméitől átitatva – nem ismer el tekintélyeket, nem fogad el titkokat, nem hisz a varázslatban. Nem tűri meg a lezárt, lepecsételt ajtókat, nem tiszteli a rejtett ösvényt. Nem akar az unalmas, közbülső állomásoknál pepecselni, a „lényegre tör”, a végső kérdésekre kíváncsi, a „nagy igazságokra”, élet-halál titkának keresztrejtvény-megfejtésére, lehetőleg minél gyorsabban: két hamburger között egy színes zsebkönyvből. A mai ember – turista. Mozi-turista. Az életet két részre osztja. Vannak fontos, vitán felül álló dolgok, mint a megélhetés, pénzkeresés, egzisztencia, érzékek, ezek teljesen átjárják lényét, és vannak tetszetős, izgalmas mozik, amelyek peregnek a szeme előtt és szolgálatkészen átadják benső tartalmukat anélkül, hogy ahhoz bárminemű erőfeszítés kellene. Ezek között jelentős helyet foglalnak el a „titkos tanítások”, a „fejezetek a titkok könyvéből”, a „nagy mágia” stb. és az utóbbi száz évben a „rejtelmes Kelet”. A modern ember elnézően legyint a „régiekre”, akik képesek voltak egy egész életet rászánni mondjuk egy miniatúra megfestésére, egy mondat, egy mantra megfejtésére, az alkímiai nász létrehozására. A mai logika szerint nyilván a fejlett nyomdatechnika vagy az utcai könyvterjesztés hiánya gátolta meg őket ezen ismeretek és képességek gyors elsajátításában. Ne áltassuk magunkat. A mozi-turizmus korszelleme eltérő mértékben ugyan, de mindannyiunkat átjár. E sorok íróját is. A prakticizmus célt követel. Elérhető, kézzelfogható célt. De hát milyen célról lehet szó? Egy volt barátunkkal, néhai támogatónkkal visszatérő vitákat folytattunk afölött, hogy érkeznek-e és milyen mennyiségben olvasói levelek az Őshagyományhoz. Amikor kiábrándítottam, mondván, hogy e tekintetben messze lemaradtunk a heti „ezoterikus” bulvárlapok mögött, láttam arcán az elkeseredést. A kérdést nem értettem, ma sem értem. Lehetséges persze, hogy az olvasó tollat ragad a cikkek hatására, és írni kezd. De miért küldené el? Milyen viszontválaszt várhat: – Nem uram, nincs igaza, mélyedjen el jobban a tradicionális gondolatrendszerben. – Igen uram, igaza van, és önt hamarosan kitüntetett hely illeti meg a szerveződő Őshagyomány Hadtestben, amely hivatott átvenni a szellemi hatalmat Magyarországon. Az emberek nyilván tenni akarnak, lépni akarnak. E tekintetben szörnyű felelőssége van a keresztény egyháznak, amely a meglévő spirituális igényt hagyta ebek harmincadjára jutni, és ebben nemcsak, hogy asszisztált, hanem élen is járt. Fiatal emberek számára, amikor az utat keresik, nem valószínű, hogy a hatalom mámorába kómált, hormonzavaros főpapok által reprezentált „hagyomány” lesz a követendő, akiknél legalábbis kérdéses a krisztusi életszentség ideája. Ezért ma, amikor a nagy állami egyházak frontális támadást intéznek a szektarianizmus és a keleti vallások térhódítása ellen, azt kell mondanunk: lehet, hogy elméletileg igazuk van, ám gyakorlatilag semmiképpen. Miért lehet elméletileg igazuk? Amikor a dalai láma Magyarországon járt, az őt hallgató nagyszámú tömeg láttán megjegyezte: meglepi, hogy ilyen sok nálunk a buddhista, mikor itt a kereszténység. Ez lehet ugyan egy bon mot, ám elgondolkodtató. Miért dezertálnak az



2
emberek vallásukból, kultúrájukból, sőt, nyelvükből is, hiszen például a buddhizmus alapvető elveinek megnevezésére számtalan szanszkrit és páli szót használ, és e nyelveket nálunk alig néhányan ismerik. Bármennyire súlyosnak is tűnik az ítélet, azt kell mondjuk, hogy a dezertálók két csoportot alkotnak: az egyik a patologikus lelkeké, a másik – ez sokkal kisebb – azoké, akiknek a szemét már csak kevés por fedi, szabad és erős szellemük úgy világosodik, ha vállalják az adott kultúrában egy kisebbségi vallás útját. Aki kivétel ez alól, az a fenti szabályt erősíti. Természetesen minden ember, aki nem közömbös az ezoterikus tanok iránt, szabad és erős szelleműnek tartja magát stb. Ám van egy nagyon kellemetlen és határozott szempont. Ha valaki a személyes gyakorlati életét nem képes uralni, az alapvető erkölcsi parancsolatoknak híján van: hazug, megbízhatatlan, önző, gyűlölködő és harsány, az elsősorban ne az emberiség vagy a másik ember megváltásával foglalkozzon, hanem nézzen önmagába és saját foszladozó alapjait erősítse meg. Aki körül széthullanak az emberi kapcsolatok, mert maga szabta törvényeivel gátlástalanul gázol át a lelkeken, azt az Úr kiköpi az Ő szájából. Változtathat valaki vallást, nyelvet, kultúrát, elköltözhet akár egy másik csillagrendszerbe is, önmagát, különösen megoldatlan, elhazudott önmagát nem tudja lecserélni. Aki nem tisztította át saját sötét alvilágát, hiába emeli tekintetét magasabb szférákra, súlyos következményekkel kell számolnia. A szentnek kezét megnyalja a vadállat; a szent, ha belép akár egy külvárosi kocsmába, leülhet egy asztalhoz, és bort is ihat, mert őhozzá jönnek majd átlényegítő szeretetéért, mert nem különc ő, nem narodnyik, nem „tanító”, csak EMBERI LÉNY. Ehhez hosszú, gyötrelmes út vezet. A keresztény tanítás szerint, ha képben gondoljuk el, a szentély a piramis csúcsán helyezkedik el, és oda végtelen sok lépcső, lépcsőszint vezet. Minden szint tele van emberekkel, kiknek ez a világuk, és tanítást is kapnak az Egészről – de ahhoz a Szinthez valót, ahol állnak. A buddhizmus – az import buddhizmus – szerint a szentélyt rúdugrással is be lehet venni, majd közli, hogy ugrani ugyan kell, de rúd nincs, sőt, szentély sincs, sőt az sincs, aki ugrik. A felébredett szellem számára világosan e szavak. Ám az útonjárót összetörik. Az Őshagyomány 2. számában ejtettünk már szót nagy tanítók kétségbeesett küzdelméről a mindennapi gyakorlattal. Elbuknak ők is, szinte kivétel nélkül, újra és újra. És a tanítványok? Fizessék ők az úttévesztés árát? Megbűnhődnek-e a lelkek zsibvásárán üzérkedők? Be kell látnunk: nincs menedék! Csak egy út vezet. Az út befelé. Minden kifelé gerjesztett szándék ezt az utat sötétíti el. A térben is, az időben is a halál leselkedik. Amíg a személyes én felébred a Személytelen Örökkévalóban, addig a Himalája kopik el úgy, hogy százezer évenként selyemzsebkendővel megsimítja valaki. Íme perspektívája a Nagy Nyüzsgő Viszketegnek. Nekünk maradjon a csönd. Másnak talán a halál csöndje. Számunkra a Remény Csöndje. Ahol megfoganhat az út, a teljesség felé.



HIT ÉS TUDÁS
LÁSZLÓ ANDRÁS
Az alapkifejezések (alapszavak) a görög nyelvből valók. A hit eredeti neve, a pistis, ami a latin nyelvben a fides. Ez a fogalom (kifejezés) nem abban az értelemben jelent hitet, mint ahogyan azt ma általában felfogják vagy elképzelik. Nem valaminek a meglétében való bizalmat jelent, hanem egy olyan transzcendentális bizonyosságot, amely az empirikus megismerés lehetőségein messze túlmutató szférákkal van összefüggésben. Ez a transzcendentális bizonyosság intuitíve elővételezett. Olyan transzcendentális bizonyosság, amely intuitív elővételezésen alapszik. A fides, ami egyfelől ugyanezt jelenti, másfelől azonban nagyobb hangsúlyt kap benne egy bizonyos értelemben vett hűség, egyszerre jelent hitet és hűséget. Ez a két szó a magyarban is rokonságban van egymással. A transzcendentális bizonyosság értelmében: hit és hűség ahhoz a transzcendentalitáshoz, amely intuitíve és elővételezetten megjelenik. Az a transzcendentális tudás, amely bizonyos értelemben evvel szembeállítható, a gnōsis. A gnōsis abban az értelemben, ahogyan ezt a kifejezést alkalmazni kell, egy transzcendentális megismerésen alapuló tudást jelent, amely megismerés közvetlen és szellemi tapasztaláson alapszik A megismerésnek szellemi, közvetlen tapasztalása van, a transzcendentalitásra vonatkozik és tudás természetű. A szembeállításnak is van bizonyos értelme, adott esetben ez meg is történt: egészen az alexandriai kortól napjainkig. A szembeállításnál lényegesebb, alapvetőbb az, hogy ezek fokozati különbségeket fejeznek ki, ha ezeket szembeállítjuk. A pistis melletti állásfoglalás a gnōsis melletti állásfoglalással csak akkor kerül ellentétbe, ha ezt a fokozatosságot, hierarchikus viszonyt, amelyben a gnōsis magasabb, valaki nem ismeri el. Minden időben akadtak olyan irányzatok, amelyek a pistist a gnōsis fölé helyezték, vagy legalábbis vele egyenrangúnak tekintették. A transzcendentális elővételezett bizonyosság nélkül szellemi megvalósítás nem képzelhető el. A helyes értelemben felfogott hit nélkül semmiféle magasabb realizáció nem képzelhető el, nem lehetséges, és ezen belül természetesen gnōsis sem lehetséges. Amikor azt mondjuk, hogy a gnōsis – lényegénél fogva – a pistis fölött áll, ezzel nem mondjuk ki azt, hogy minden pistist minden gnōsis felülmúl. Fogjuk fel úgy, hogy egy transzcendentális tartalommal kapcsolatban intuitíve felébred az elővételezett bizonyosság. A hit és hűség erejével jelenik meg ez a szellemi tartalom a lélekben. Ebből egy olyan folyamat indul meg, amely végül a gnōsis-t eredményezi: a transzcendentális–közvetlen–tapasztaló megismerésen alapuló tudást. Ez azonban lehetőséget teremt egy még magasabbra irányuló pistis kialakításához. Ez a pistis felül fogja múlni az alapját képező gnosztikus tapasztalást, ami szintén elővételezetten jelenik meg még magasabb transzcendenciákra irányulva, még hatalmasabb intuíció által igazoltan. Ez a pistis alapja lehet egy gnosztikus átélésnek. Lényegénél fogva a gnōsis felette áll a pistis-nek, de nem minden pistis-formációnak, mert lehetnek olyan pistisfokozatok, amelyek a gnosztikus fokozatokat meghaladják. A teljességet kifejező ábra, amely a szellemi megvalósításokkal van összefüggésben, a következőképpen néz ki:



2
A pistis kiindulópont a gnōsis és a prakhsis heroikē (= a heroikus aktivitás) felé, és van egy közvetlen összefüggése is a mágiával. Pistis nélkül ez a három magasabb forma nem létezhet. A hit és a tudás mellett a hit és aktivitás kapcsolat is döntően fennáll, és az aktivitásnak főleg az a formája, amelyet mindig a legmagasabb rendűnek, a legteljesebbnek tekintettek. Ez a heroikus aktivitás, a lovagi út aktivitása, amely a harciasságot heroizmussá transzmutálta, és ez nem gondolható el a pistis által való megalapozottság nélkül, de nem képzelhető el a gnōsis-szal való összefüggés nélkül sem. Tudjuk, hogy a lovagrendeknek – bár döntően a prakhsis heroikē alapján éltek és működtek – a gnosztikus orientáltsága is mindig igen erős volt. Mindig erőteljesen kapcsolódtak valamilyen megismeréshez, szellemiséghez, a megismerés tekintetében is. A gnosztikus utakban mindig volt egy bizonyos heroikusan aktív attitűd, amely nélkül az elmélyedés a radikalitással nem lett volna keresztülvihető. A mágia (mageiā) mindegyiknek a betetőzése. Azokból a kvalitásokból alakul ki, amelyeket a prakhsis heroikē és a gnōsis jelez. Ezek szükségesek ahhoz, hogy a mágia megvalósulhasson. A pistisnek a továbbfenntartott jelenléte és közvetlen kapcsolódása is nemcsak a prakhsis heroikē-n és a gnōsison keresztül – döntően szükséges a mágiához. A mágia két közvetlen alapja mellett a harmadikról is beszélhetünk, és mindegyik a pistis-ből nyílik meg. A pistis nem agnosztikus, sem nem antignosztikus belső magatartás. Noha nem a gnōsis jellemző rá, de az intuicíón keresztül minden pistisben van gnosztikus tartalom: ez különbözteti meg a közönséges értelemben vett (akár vallási) hittől. A közönséges vallási értelmű hit emocionalitás, nem intuíció van benne, hanem sejtés; nem megismerés van benne, hanem vélekedés, érzelmi töltöttsége van, és az igazi hithez igen kevés köze lehet. A „közönséges” nem egyszerűen az alacsonyrendűt jelenti, hiszen a vallási hit jelentős rétegei és szintjei ehhez a közönséges hithez kapcsolódnak. Nem ezekhez kellene kapcsolódnia a hitnek, hanem egészen más szinthez, ahhoz, amely a transzcendentális és elővételezett bizonyossággal van összefüggésben és egy intuícióban megragadott igazsághoz való hűségnek felel meg másfelől. A fidēs az igazságnak a fides-e, hűsége, fides veritatis. Ez az igazi hűség, az igazi hit, ami nem megismerés-mentes, és nem megismerés-ellenes. A hit nem racionalitás-ellenes, és még kevésbé nem intellektus-ellenes. Valamikor megkülönböztették a ratio discursivá-t, a következtető gondolkodáson alapuló értelmet és az intellectus intuitivus-t, a közvetlen intuitív szellemi megismerésen alapuló szellemi értelmet. Ezek közül a racionalitás sem lebecsülendő, hiszen minden tudati transzformáció a racionalitás transzformációjából indul ki, a hit (pistis) ereje által. Más a helyzet a racionalizmussal, mert ez szubracionális, azaz racionalitás alatti. Az armatúrája racionális eredetű, de az az indíték, amely a racionalizmus megteremtésére vagy fenntartására irányul – szubracionális tendenciákból táplálkozik. A racionalizmust a szellemi úton járó, szellemet kereső ember elutasítja magától. Nem a racionalitást, hanem a racionalizmust utasítja el, amely szerint a ratio discursivá-val a lét minden titka feltárható, és ami nem tárható fel – az egyszerűen nem létezik a racionalizmus szemszögéből. Ha csak két szellemi lehetőség lenne, racionalizmus és irracionalizmus, akkor szellemi szempontból az irracionalizmus mellett kellene állást foglalnunk. De nemcsak két



3
irány van, s maga az irracionalizmus is legalább kétféle lehet. Van olyan irracionalizmus, ami racionalizmus alatti, és van olyan, ami magasan a racionalitás fölött van. Éppen ezért lehet és kell sub- vagy infraracionalizmusról beszélni az irracionalizmuson belül, és ugyanekkor szupra-racionalizmusról is, amely szintén az irracionalizmusnak egyik változata, de a racionalitás felett áll. Mind a pistis, mind a gnōsis lényegileg racionalitás feletti irracionálisak a racionalitásfelettiség értelmében. A racionális és discursiv gondolkodás nem tudja megragadni a transzcendentális tartalmakat. Értéke abban van, hogy transzmutálható, de nem úgy, hogy a discursiv gondolkodás végül is discursivitás felettivé alakul, hanem úgy, hogy a gondolkodás intenzitása megnő. Ahogy Scaligero kifejezte: lehet valamit olyan állhatatosan gondolni, hogy e gondolásban magának a gondolkodásnak a discursivitása megszűnik és meghaladottá válik. Nem a discursivitás alakul át intuitív intellektualitássá, hanem a megismerő gondolkodás intenzitása szünteti meg annak discursiv és racionális alapjellegét. A racionalitásból kell kiindulni, de racionalitás-feletti irányba kell haladni. A racionalitásfelettiség összefügg a pistis-szel, és még magasabb fokon összefügg a gnōsis-szal. Másfelől összefügg a prakhsis heroikē-vel. Például a harciasság heroizmussá való transzmutálása tekintetében messzemenően nem közömbös, hogy a mentális funkciók milyen nívón állnak a racionalitás és irracionalitás vonatkozásában. A közönséges hit vagyis az emocionalitás – és a racionalitás keretei között a harciasság nem transzmutálható heroizmussá. Egy lovag végképp nem lehet racionalista, de nem lehet a racionalitás szintjén megmaradó sem, hanem önmagát hit révén arra a szintre kell transzformálnia, amely szint egyenrangú a gnōsis-szal, és amely önmagát a végső határhelyzetek átélési lehetőségei felé fordítja. A mágia minden átalakult és átalakított szellemi kvalitást egységesít. A mágia a létben működő legnagyobb hatalom; az, amely magát a létet is áthatja; és teremti, fenntartja és megőrzi a létezők sokféleségét. A mágia a legteljesebb hatalom és uralom; mélységesen gnosztikus minden fajtája; minden igazi mágia teljesen áthatott a gnōsis-tól. Annyira áthatott, hogy a mágia gnosztikus foka a gnōsis-t is meghaladja, mint ahogyan a mágia a prakhsis heroikē-t is olyan intenzitásban tartja, amely meghaladja annak heroikus fokát. A mágia teljességénél magasabb szellemi lehetőség nincs. A mágiának visszaható ereje is van. Minden gnōsis-ban és heroikus prakhsisban működik magicitás, sőt minden pistis aktusnak van mágikus töltöttsége. Semmiféle akaratlagos transzmutáció nem gondolható el a mágikus töltöttség valamilyen foka nélkül. Amikor realizációról beszélünk, akkor önmagunkat – vagy önmagamat – végső önmagamhoz vezetem vissza. Ez a végső önmagam az Alany, ami egyedüli és egyetlen, mert az egész létnek csak egyetlen Alanya van. A lét tudati lét, és a tudati lét egyetlen Alanya a tudati lét középpontja, ami egyben a tudati lét uraltsága – sőt, maga az egész tudati lét. Ehhez a fokozathoz önmagamat önmagam személyiségéből, önmagam alanyiságába kell visszavezetnem. Ez a megvalósítás döntő módon összefügg a tudatossággal, akaratlagossággal, szabadsággal, hatalommal és uralommal. A megvalósítás mágikus természetű, de ugyanakkor gnosztikus és heroikus természetű is, és ebben a pistisnek döntő, kiinduló, kiindító szerepe van. Nemcsak az elindulásnál van szükség pistis-re, hanem az út folyamán a legvégső megvalósítás (fokozaton túli) fokozatáig minden szinten szükség van valamiféle pistis-re. Az absolutió-ig minden fokozatit meghalad a következő fokozat, és ehhez csak akkor tudok kapcsolódni, ha az elővételezett intuitív bizonyosság – a következő fokozat elővételezett bizonyossága – már megvan bennem. A pistis kapcsolat (egy megvalósult, aktuális folyamat körén belül) egy olyan állapottal, amit még nem értem el, de aminek a valósága a bizonyosság erejével elővételezetten megvan, és ez az anticipáció intuitív természetű. Akkor érvényes ez, ha az intuíción valódi intuíciót értünk, vagyis éppen egy állapotokat túlhaladó transzcendáló állapotba közvetlenül behatoló megismerést. Abból az állapotból, amibe a megismerés behatol, extrahál valamit, és azt megjeleníti egy



4
alacsonyabb fokozaton. Pistis nélkül nem lehetne benső transzmutációt végezni, mert nem lennének meghaladható fokozatok. A pistis magas szinten is lecsökkenhet annyira, hogy nem lesz többé a továbbjutásra lehetőség. A pistisnek meg kell lennie a kiindulás előtt, és csak a legvégső befejezés, az absolutio határán szűnik meg, mindaddig van pistis. Abban az értelemben van, hogy a gnōsis mindig meghaladja a pistist. Az adott pistis fokozathoz tartozó gnosztikus fokozat mindig magasabb, és az ehhez tartozó prakhsis heroikē fokozat is, nem is beszélve a mágikus fokozatról – mindig magasabb, de a pistisnek végig jelen kell lennie, mert nélküle nem lehetséges a továbblépés. A pistis a továbbhaladás alapja. A realizáció-képtelenség mindig pistis-hiányra vezethető vissza elsősorban, de ez nem abszolút pistis-hiány, hanem a pistis-nek egy olyan lecsökkentsége, amely már – éppen a megvalósítás tekintetében – nem minősülhet pistis-nek. Egy realizációs folyamat (a gnosztikus erők hiánya vagy a praxiserők hiánya, vagy a mágikus affinitás jelenlétének teljes hiánya miatt is) leállhat. Ezek hátterében a pistis-lecsökkentség mindig megtalálható. Aki nem hisz valamiben a transzcendentális bizonyosság értelmében (tehát nem a közönséges hit értelmében), az a célját nem tudja elérni. Ha a pistis jelen van, akkor sem biztos, hogy eléri, de elérheti. Teljes realizáció-képtelenség nincs, elvileg minden létező visszavezetheti önmagát önnön középpontjába, és a lét középpontjába. Ez a szint a potencialitás értelmében van meg minden létezőben, de emellett a lehetőségeknek hierarchiája is van. A potencialitásnak más fokozatai is vannak. Van egy sokkal közvetlenebb potencialitás, amit possibilitásnak nevezünk. Ez azokat a lehetőségeket jelenti, amelyek aktuálissá tehetők. Van egy még szorosabb értelemben vett potencialitás is, a virtualitás, az erő szerinti jelenlét, vagyis a közvetlen aktualizáció előtti fokozat. Ez sem biztos, hogy aktuálissá válik, de itt a lehetőség már rendkívül nagyfokú. Legelső és legvégső fokon minden létező realizációképes, megvan benne a realizáció potencialitása, azonban csak igen kevés létezőben van meg a végső realizációnak a possibilitása, és még sokkal kevesebben a virtualitása. Rögtön belép ugyanis a lehetőségek hierarchiája, ami azt jelenti, hogy a létezők nem azonos eséllyel törekedhetnek a megvalósításra. A törekvés intenzitása az akarat kérdése, viszont az akarat megléte olyan akaratiságokra vezethető vissza, amelyek a megvalósításra készülő személy közvetlen hatókörén kívül esnek. Ha a személy akar, akkor emelkedik is, csak általában nem tud eljutni addig, hogy igazán akarja, amit akarnia kellene. A lényeg mindig az, hogy valaminek a hiánya, háttérbe szorultsága, a nem teljes kibontakoztatottsága az akadály. Ha a pistis-nek a létrejötte akadályozott, akkor – legalábbis amíg ez fennáll – az önmegvalósítás (önvisszavezetés) nem lehetséges. Az lehet, hogy a pistis később fel fog ébredni, és akkor ennek a lehetősége ismét visszatér, addig azonban közvetlen megvalósítás nincs. Összefoglalva: a pistis és a gnōsis szembeállítható, ha egyenrangúságukat feltételezzük, vagy ha a pistist a gnōsis fölé akarjuk emelni. Az ellentétről nem lehet beszélni abban az esetben, ha tényleges megvalósítási útról van szó, mert ekkor a pistis készíti elő a gnōsis-t. A gnōsis minden szellemi tradícióban megjelenik, és nem is lehetséges szellemi tradíció gnōsis nélkül. A kereszténységnek is volt gnosztikus szintje, számos gnosztikus iskolával. Ezeket az iskolákat, amelyek egyszersmind a kereszténység ezotériahordozó rétegének voltak tekinthetők – sajnálatos módon az exotériá-t (a külsőt a belsővel szemben) képviselő kereszténység önmagából szinte teljesen kiirtotta. Ez máshol nem fordult elő, mert például az iszlámon belül a szufizmus az iszlám gnōsis legfontosabb formáját jelenti. Az iszlám ún. hivatalos vonalai gyakran szembekerülnek és -kerültek a gnōsis-szal, a szufizmussal, de sohasem olyan erővel, radikalitással és agresszivitással, hogy a szufizmust kiiktatták volna. Igaz, hogy amikor a szufizmushoz közelálló Halladzs kijelentette, hogy „Én vagyok Allah", akkor kivégezték, de a gnōsis-t azért nem irtották ki. Semmilyen irányzatban nem volt soha olyan törekvés, amely a szufizmus teljes megsemmisítésére irányult volna. Háttérbe



5
szorítások voltak, de ezek sem voltak túl erősek, és például az izmaelita irányzat körén belül – amely a síita irányzat egyik elágazása – létrejött és megvalósult egy sajátos perzsa szufizmus, amely az izmaelita lovagrendeknek is szellemi alapja volt. Látható, hogy a lovagi (prakhsis heroikē) irányzat, a gnōsis, a szufizmus és az iszlám békésen megélt egymás mellett. Megmaradhatott a gnōsis – bár az idők folyamán háttérbe szorult, mint minden igazán magas színvonalú szellemi irányzat –, de a kiirtásáról szó sem volt. Nyilvánvaló, hogy a gnōsis a hinduizmuson, a buddhizmuson és egyéb, pl. taoisztikus irányzatokon belül szintén megvolt, és nemhogy nem irtották ki ezeket a fokozatokat, de teljes mértékben áthatották az exotériát. Az ezotéria-hordozó szintek uralták (és uralják ma is) az exotéria-hordozó szinteket. Nagyon szomorú, hogy Nyugaton, és kihatásaiban Európában is a kereszténység saját keresztény gnōsis-át megszüntette. Ennek a gnōsis-nak kellett volna áthatnia az exotéria-hordozó egyházat, és ebben az esetben nyilvánvaló, hogy az egyház sokkal jobban meg tudta volna önmagát valósítani, mint ahogyan megvalósította. Ettől függetlenül az exotérikus kereszténységnek a kulturális hatása felmérhetetlenül nagy és értékes volt (értékes ma is, ami ebből még él), de egy gnosztikus háttérrel sokkal tovább ellen tudott volna állni az egyházban (egyházon belül és kívül) megjelenő destruáló erőknek. Valószínű, hogy a jelenkorban teljes mértékben már nem tudott volna ellenállni azoknak a felbomlasztó erőknek, amelyek mindenütt a legsötétebb értelemben vett meghatározóként jelentek meg. E század második felétől a keleti és még közvetlenül tradicionális befolyás alatt álló kultúrák körében is a legnagyobb mérvű alászállás, le- és felbomlás, szétesés mutatkozik. Valószínű, hogy az ezredfordulóra Kelet semmivel sem lesz kitüntetettebb helyzetben szellemi értelemben, mint Nyugat, sőt, még az is elképzelhető, hogy Nyugaton határozottabb csírák fognak létrejönni egy új szellemi éra irányába mutatva.



A HALÁL ÉRTELME
ANANDA K. COOMARASWAMY
Ez ist nieman gotes riche wan der ze grunde tot ist.
(Eckhart mester – Pfeiffer kiad. p. 600)
A halál értelme elválaszthatatlan az élet értelmétől. Animális tapasztalásunk csak a mára vonatkozik, de értelmünk a holnappal is számol – ezért amennyiben életünk intellektuális, és nem csupán szenzuális, feltétlenül felmerül a kérdés: „Mi lesz »belőlünk« a halált követően?” Nyilvánvalóan olyan kérdés ez, amit csak az alapján lehet megválaszolni, ha tudjuk, mik és kik vagyunk jelenleg: halandók vagy halhatatlanok; s az e kérdésre adandó válaszunkat az fogja eldönteni, hogy minek tekintjük magunkat: „ennek és ennek az embernek”, vagy egy kondicionálatlan lénynek. A keleti és nyugati, ősi és modern Philosophia Perennis egész tradíciója világos különbséget tesz egzisztencia és esszencia, változás és lét között. Ennek és ennek az embernek az egzisztenciája – aki mint „én” beszél önmagáról – olyan tudatpillanatok sorozata, amelyek között nincs két egyforma; más szavakkal ez az ember sosem ugyanaz az ember az egyik és a másik pillanatban. Csak a múltat és a jövőt ismerjük, sohasem a jelent, s így soha nincs egyetlen olyan pillanat, amelyben azt mondhatnánk önmagunk vagy bármi más vonatkozásában, hogy „van”. Mihelyt rákérdezünk, hogy mi az – máris másvalamivé „vált”. És csak azért tévesztjük össze a szakadatlan folyamatot a tulajdonképpeni lénnyel, mert a változások egy tetszőlegesen rövid perióduson belül rendszerint meglehetősen csekélyek. Éppúgy vonatkozik ez a lélekre, mint a testre. Tudatunk egy folyam, minden áramlik, és „sohasem léphetünk kétszer ugyanabba a folyóba”. Továbbá – ha az individualitást nézzük minden tudatfolyamatnak van kezdete és éppen ezért vége is. Még ha feltételezzük is, hogy egy individuális tudati folytonosság képes túlélni a test felbomlását (amely korántsem annyira elképzelhetetlen, ha különféle, a közönséges érzékelésünk számára megjelenő „anyagnál” szubtilisabb szubsztanciális támaszok létét feltételezzük), nyilvánvaló, hogy a „személyiség” ilyesfajta „továbbélése”, amely még mindig egy időtartamként valósul meg, nem lehet a kérdéses egzisztencia örökkévalóságának a biztosítéka. Az univerzum akárhány különböző „világot” (azaz komposszibilitások locusait) is foglaljon magába – nem gondolható el az időtől függetlenül. Nem kérdezhetjük például, hogy mit csinált Isten, mielőtt megteremtette a világot, vagy mit fog tenni majd akkor, amikor a világnak vége lesz, mert a világ és az idő összetartoznak és egymás nélkül elgondolhatatlanok. Ha feltételezzük, hogy az univerzumnak van kezdete, akkor ez egyúttal azt is jelenti, hogy az idő és a tér megszűntével vége is lesz; vagyis mindaz, ami térben és időben létezik, előbb vagy utóbb, de véget fog érni. Ezt azért hangsúlyozzuk, mert fontos tisztában tenni azzal, hogy a személyiség továbbélésének spiritiszta „bizonyítékai” – még ha érvényességüket el is fogadnánk – egyáltalán nem bizonyítékai a halhatatlanságnak, csupán a személyes egzisztencia időbeli meghosszabbodásának. A személyiség továbbélésének felvetése csupán a halál mibenlétére irányuló kérdés elodázásához vezet. A fent említett Tradíció egésze azt állítja – és ebben megegyezik a „materialista” és a „semmitöbb-ista” véleményével –, hogy ennek és ennek az embernek – akinek ilyen és ilyen neve, külseje és tulajdonságai vannak – nincs lehetősége a halhatatlanságra: egzisztenciája a körülményektől függetlenül állandóan változik – és „minden változás halál”. Mind az



2
értelem, mind a tekintély alapján állítható, hogy „ez az ember” halandó, és hogy „nincs tudatosság a halál után”. Ami született, annak meg is kell halnia, ami összetett, annak szét is kell bomlania, és fölösleges lenne azon bánkódni, ami a dolgok voltaképpeni lényegét adja. De a kérdés itt még nem zárható le. Kétségtelen, hogy ami természeténél fogva halandó, az – függetlenül attól, hogy mennyire hosszú vagy rövid ideig marad fenn – nem válhat halhatatlanná. A Tradíció azonban határozottan kimondja, hogy „ismerjük meg önmagunkat”, kutassuk ki, mik s kik vagyunk. Amikor lényünk intuícióját összetévesztjük ennek és ennek a lénynek a tudatosságával, akkor máris megfeledkeztünk önmagunkról. Tulajdonképpen nem más ez, mint emlékezetvesztés és téves identifikáció. Ne feledkezzünk meg arról, hogy a „személy” mindenekelőtt maszk és álruha „az egész világ pedig színház”, és igen gyermeteg tévedés lenne összetéveszteni a dramatis personaet maguknak a színészeknek a „tényleges személyiségével”. Tradíciónk szempontjából a karteziánus cogito ergo sum abszolút non sequitur, és önmagába visszatérő érvelés. Hiszen az igazat megvallva senki sem mondhatja azt, hogy cogito, csak azt, hogy cogitatur. „Én” sem nem gondolkodom, sem nem látok, de van egy Másik, és egyedül Ő lát, hall, gondolkodik bennem, egyedül Ő cselekszik rajtam keresztül; olyan Lényeg, Tűz, Szellem vagy Élet Ő, amely éppen annyira nem az „enyém”, mint amennyire nem a „tiéd”, hiszen senkivé nem válik; olyan princípium, amely egyik testet a másik után hatja át és élteti; Ő az, és nem más, aki testből testbe vándorol: a soha meg nem születő és soha meg nem haló, de a minden születésnél és halálnál jelenlévő („...egy veréb sem esik le a földre”). Olyan Élet ez, amelyet dove s’appunta ogni ubi ed ogni quando élünk, dimenziótlan hely, tartam nélküli pillanat, amely az empirikus tapasztalás számára elérhetetlen, és amely csak közvetlenül ismerhető meg. Ez az Élet az a Szellem, amelyet az ember halálakor „kilehel”, hogy visszatérjen forrásához, mint ahogy a por is visszatér a porhoz. Egész tradíciónk mindenütt azt állítja, hogy „két lény van bennünk”: a platóni halandó és halhatatlan „lélek”, a héber és iszlám nefes (nafs) és ruah (ruh), a philóni „lélek” és a „lélek Lelke”, az egyiptomi Fáraó és Ká-ja, a kínai Külső és Belső Bölcs, a keresztény Külső és Belső ember, Lélek és Szellem, és a védantikus „önmagam” (ātman) és „önmagam Halhatatlan Önmagamja” (asya amŗta ātman antah puruşa) – az egyik az a lélek, az az önmagam vagy élet, amelyről Krisztus azt mondja, hogy „gyűlölnünk” kell és meg kell „tagadnunk”, ha követni akarjuk őt, míg a másik az a lélek vagy önmagam, amely megmenthető. Mert egyfelől a parancs így szól: „Ismerd meg önmagad!”, másfelől pedig azt mondja, hogy „Az (önmagam Halhatatlan Önmagamja) vagy te”. Felmerül tehát a kérdés: ha elindulok innen, kiben fogok távozni: önmagamban, vagy ennek Halhatatlan Önmagamjában? Az e kérdésre adandó válasz nyilvánvalóan attól függ, hogy mi történik az emberrel halála után? Nyilvánvaló azonban abból, amit eddig mondtunk, hogy ez a kérdés kétértelmű. Mert kihez címezzük: ehhez az emberhez, vagy az Emberhez? Ha ezt az embert faggatjuk, a válasz csak a következő kérdést foglalhatja magában: Mi az, ami továbbélhet benne az utódaira hagyott örökségen túl? Ha azonban a Halhatatlant faggatjuk, akkor a kérdés a következőképpen alakul: Mi halhat meg belőle? Ha ebben az életben nem feledkeztünk meg Önmagunkról (mert „ha egyszer kifutunk az időből, oda minden esélyünk”), akkor „Az vagy te”, de ha nem, akkor „lesz nagy pusztulás”. Ha ismerjük ezt az Embert, Szt. Pállal elmondhatjuk: „Élek, de már nem én, hanem Krisztus él énbennem.” Aki ezt elmondhatja magáról, vagy legalábbis ennek ekvivalensét der eine Geistessprache bármely másik nyelvjárásán, azt Indiában jivan-muktának, „itt és most szabad ember”-nek nevezik. Ez az ember, vagyis Pál bejelentette saját halálát, s ily módon el lehetett volna róla mondani: „Íme egy sétáló halott.” Mikor teste az utolsót lehelte, mi más



3
maradt fenn belőle, mint Krisztus? Az a Krisztus, aki azt mondta: „Senki sem mehet föl a mennybe, csak aki alászállt a mennyből: az Emberfia, aki a mennyben van.” „Isten országa csak a mindenestül halottak számára áll nyitva” (Eckhart, Evans kiad. I. p. 419). Vagyis – ugyanezen Mester szavaival „a léleknek halálra kell adnia önmagát”. Hiszen mi mást célozna „gyűlölni” és „megtagadni” önmagunkat!? Hát nem „az önmagamtól való szabadságot hirdeti harsányan a Szentírások mindegyike”?! Come l'uomo s'eterna? A tradicionális választ Jalālu-’d-Dīn Rūmī és Angelus Silesius szavaival adhatjuk meg: „Halj meg, mielőtt meghalnál!” Csak a halottak tudhatják, mit jelent halottnak lenni.
(Fordította: Péter László)



BEAVATÁS ÉS A MESTERSÉGEK
RENÉ GUÉNON
Több ízben elbeszéltük már, hogy a tudományoknak és a művészeteknek az a „profán” elgondolása, amely mára a nyugati világban általánossá vált, tulajdonképpen egyértelműen modern jelenség, vagy ami ugyanaz, sajátos degenerálódás kifejeződése, mégpedig egy olyan előzetes felfogáshoz képest, melyben mindkettő teljesen más értelemben és jelentőséggel vetődött fel. Ugyanez mondható el a mesterségek kapcsán is, hiszen a művészetek és a mesterségek, avagy a „művész” és a „mesterember” közötti különbségtétel még inkább modern jelenség, mely különbségtétel valaha tulajdonképpen teljesen ismeretlen volt, és ami szintén a profán deviációból veszi eredetét. Az „artifex” az őskor szemében mindenféle megkülönböztetés nélkül az az ember volt, aki valamely művészetben, illetve valamely mesterségben járatos volt és művelte. Persze abban az értelemben, ahogyan ezek a szavak manapság használatosak sem „művész”, sem pedig „iparos” nem volt, hanem messze több mindkettőnél, mivel tevékenysége – legalábbis eredetileg – egy sokkal alapvetőbb rend princípiumaival állt összefüggésben. Ennek megfelelően a tradicionális civilizációk emberének tulajdonképpen minden tevékenységét – legyen az bármi – lényegileg mindig e princípiumokból történő levezetettség értelmében kell felvetni. Ennek a levezetettségnek a következtében mintegy „transzformáció” (a formákon való túljutás) ment végbe és ahelyett, hogy a lét valamiféle szimplifikált külső megnyilvánulásba (ahogyan azt a profán szemlélet feltételezi) redukálódott volna, valamilyen tradícióba integrálódott, annak számára pedig, aki eme aktivitást végrehajtotta, mindez ebből a tradícióból történő tényleges részesedést jelentett. Még csupán exoterikus szempontból is ekképpen áll a dolog: ha az ember szemügyre vesz egy olyan civilizációt, mint amilyen mondjuk az iszlám vagy a középkori keresztény civilizáció volt, nem nehéz rögtön észrevenni ennek teljes körűen „vallásos” karakterét, melyet létének szinte kivétel nélkül minden eseménye magára öltött. A vallás itt persze még nem valami olyasmi, ami úgyszólván kapcsolattalanul és minden mástól függetlenül csak mintegy fenntart magának egy helyet más egyebek mellett, mint például a modern nyugati civilizációkban (legalábbis azokban, amelyekben e vallások egyáltalán még teret nyernek); ellenkezőleg, mélységesen és őszintén áthatotta az emberiség teljes exisztenciáját, de mindenekelőtt a szociális élet meghatározó szervezője volt, mintha ez utóbbi beletartozott volna birodalmába olyannyira, hogy ilyetén feltételek mellett egyszerűen semmi sem lehetett „profán”, legfeljebb azon szélsőségesen kevesek számára, akik bizonyos okoknál fogva kívülrekedtek a tradíción, de akik esete, még egyszer, tulajdonképpen merő anomália. Ugyanakkor más tradicionális civilizációkban nem találkozunk olyasmivel, amire a „vallás” szót megfelelőképpen alkalmazhatnánk, de amelyek mindazonáltal rendelkeznek tradicionális és „szakrális” törvényhozással, mely bár teljesen különböző karakterisztikumokkal bírt, mégis ugyanezt a szerepet töltötte be; mindezen konsziderációk ily módon kivétel nélkül minden tradicionális civilizációra vonatkoztathatók. Van itt azonban még valami, ha ugyanis áttérünk az exoterikus nézőpontról az ezoterikusra (elsősorban a könnyebb érthetőség kedvéért használva ezeket a kifejezéseket, figyelembe véve azt, hogy nem minden esetben használhatóak egyforma pontossággal), s ha rendjén járunk el, azt látjuk, hogy a beavatás menete összekapcsolódott a mesterségekkel, mégpedig mintegy bázisul használva fel azokat, ennek feltétele persze az volt, hogy ezek a mesterségek még lehetővé tettek egy önmagukon túlmutató magasabb és alapvetőbb szignifikációt; nos



2
éppenséggel ez az, amit be szeretnénk mutatni, nevezetesesen, hogy ténylegesen hogyan készítették elő az utat a mesterségek a beavatás birodalmába. Hogy könnyebben megértsük, miről van szó, fel kell vetnünk azt az elgondolást, amelyet a hindu doktrína „svadharmá”-nak (sva = „ön”, „saját”) hív, s amelynek beteljesítése minden egyes lénytől olyan sajátlagos aktivitást kíván meg, mely saját természetével tökéletes összhangban áll. Ez az elgondolás, helyesebben ennek hiánya az, amely a lehető legvilágosabban jelzi a profán koncepció tökéletlenségét. Ez utóbbi szerint az ember bármilyen foglalkozást választhat magának, amelyet ráadásul később tetszés szerint akár meg is változtathat, mintha csak a választott hivatás valami rajta teljesen kívülálló dolog lenne, teljesen függetlenül attól, hogy mi is ő valójában, és hogy az illető pontosan ez alapján az, aki, nem pedig mondjuk valaki más. Ezzel szöges ellentétben a tradicionális koncepció szerint normálisan mindenkinek azt, és csakis azt a hivatást kell betöltenie, amelyre lényegi természeténél fogva elhivatott; ennek fényében tehát semmilyen más szerepet nem tölthet be ezen az egyen kívül, mert ez esetben óriási rendetlenség támadna, amely az illető hovatartozásának megfelelően, az egész szociális organizációra kihatással lenne; mi több ha az efféle megzavarodottság általánossá válik, az a kozmicitás egész birodalmában érezteti hatását, lévén minden létező szigorú megfeleltetés szerint van egymáshoz láncolva. Anélkül, hogy túlságosan elidőznénk e pontnál, ami egyébként minden további nélkül vonatkoztatható napjaink világára is, mindössze arra mutatnánk rá, hogy a két elgondolás közötti ellentét, legalábbis bizonyos összefüggésből, a „kvalitatív” (minőségi) és a „kvantitatív” (mennyiségi) szempontozás közötti különbségre vezethető vissza: a tradicionális koncepcióban a lények esszenciális kvalitásai határozzák meg aktivitásukat; a profán koncepcióban az egyén merő „egységként” jön számításba, aki bármikor felcserélhető valaki másra, mintha az ember önmagában mindenféle kvalitástól mentesnek vehető lenne. Ez utóbbi elgondolás egyébként szoros kapcsolatban áll az „egalitarianizmus”, ill. „uniformizmus” modern eszméivel, mely utóbbi persze a valódi egység szöges ellentéte, minthogy egyfajta szociális „atomizmus” teljes és organizálatlan szétsokszorozódottságát fejezi ki, és amely logikusan végiggondolva a már tulajdonképpen semmi emberit nem tartalmazó, tisztán „mechanikus” tevékenykedéshez vezet, pontosan ahhoz, ami mára teljesen általánossá vált. Ily módon válik világossá, hogy a modern kor „mechanikus” mesterségei, lévén a profán deviáció termékei, semmi esetre sem nyújtják azokat a lehetőségeket, amelyekről itt szeretnénk beszélni; az igazat megvallva ezek a tevékenységek – főként abban az esetben, ha az ember e szó tradicionális jelentését fenn kívánja tartani, ahogyan nekünk ezt fenn kell tartanunk –, nos, tulajdonképpen még mesterségeknek sem tekinthetőek. Amennyiben a mesterség valami olyasmi, ami maga az ember, tehát bizonyos értelemben az ember saját természetének megnyilatkozása vagy kitárulkozása, nem nehéz megérteni a már elmondottakat is figyelembe véve, hogy miért jöhetett a beavatás bázisaként számításba, hogy a cél érdekében miért pontosan ez bizonyult a legalkalmasabb eszközök egyikének. Valójában amennyiben a beavatás esszenciális célja az emberi individualitás lehetőségeinek a meghaladása, ez esetben az is hozzátartozik az igazsághoz, hogy csakis az az individualitás vehető a processzus kiindulópontjának, amelyet az illető individuum mint olyat, magában hordoz; ez teszi érthetővé a beavatási utak vagy mondjuk így: a processzus folyamatában „támogatókként” felhasznált eszközök sokféleségét, összhangban az individuális természetek különbözőségeivel, azzal a különbséggel, mely mintegy következésképpen egyre kevésbé avatkozik be a saját úton történő előrehaladás esetén. Az imígyen alkalmazott eszközök tehát kizárólag akkor bizonyulnak hatékonyaknak, ha megfelelésben vannak azoknak a lényeknek a valódi természetével, akik esetében alkalmazásra kerülnek, és



3
ahogyan szükségképpen a hozzáférhetőtől a kevésbé hozzáférhető felé, a külsőtől a belső felé tart az út, úgy van rendjén, hogy abból az aktivitásból származzanak az eszközök, mely által ez a természet külsődlegesen manifesztálódik. Mindazonáltal mintegy magától értetődik, hogy ez a tevékenység csak annyiban játszhat szerepet, amennyiben a benső természet tényleges kifejeződése; ez aztán már tényleg „kvalifikáció” kérdése, a kifejezés iniciatikus (beavatási) értelmében; normális feltételek között ennek a „kvalifikáció”-nak mintegy magának a mesterség gyakorolhatóságának kellene elengedhetetlen feltételének lennie. Ez persze rögtön rámutat arra a fundamentális különbségre is, amely elválasztja az iniciatikus tanítást a profán oktatástól; olyaddig, hogy a kívülről jövő és merő „betanulás” tulajdonképpen semmiféle értékkel sem bír, hiszen a feladat, lényegét tekintve, az illető lény által bensőleg hordozott lappangó lehetőségek „felébresztése” (mely végül is a platóni „visszaemlékezések” tulajdonképpeni értelme). Folytatván ez utóbbi fejtegetéseket, az ember megértheti azt is, hogy a beavatás, melynek tehát mintegy „támogatója” a mesterség, egyszerre fog – és bizonyos értelemben viszont visszatükröződni az illető mesterség gyakorlatában. A személy tulajdonképpen a teljesség igényével valósítja meg azokat a lehetőségeket, amelyek szakmai tevékenységében csak mintegy külsőségesen jutnak kifejeződésre, és ami által magának a tevékenységnek a princípiumát veszi ténylegesen birtokba; ily módon tudatosan teljesítve be azt, ami mind ez ideig csak mintegy „ösztönszerű” folyománya volt természetének; ha ily módon az iniciatikus éberség számára a mesterség születését jelenti, ez utóbbi – mintegy megfordítva –, ennek a megszerzett éberségnek válik alkalmazási területévé, és amelytől többé soha el nem választható lesz. Imígyen jön létre tökéletes megfelelés a belső és a külső között, miáltal a létrehozott mű ténylegesen adekvát, nem pedig csak valamilyen szintű, többé-kevésbé felületes kifejeződése lesz az azt megfogalmazó és kivitelező embernek; ez pedig mestermű, a szó igazi értelmében. Nos, láthatjuk azonnal, hogy mindennek semmi köze sincs az ún. „inspiráltság”-hoz, tudattalanhoz vagy tudatalattihoz, amiben a modernek a valódi művészet kritériumát szeretnék meglátni, amit ráadásul a kézművesség, ill. a mesteremberség felett állónak tekintenek, aszerint a – fentebb vitatott – megkülönböztetés szerint, mely e körökben megszokássá vált. Az a művész vagy kézműves ugyanis, amelyik bármiféle „inspiráció” hatása alatt tevékenykedik, minden esetben csak profán személyiség; „inspiráltsága” által bár kétségtelenül jelzi, hogy bizonyos lehetőségeket magában hordoz, csakhogy e lehetőségek nem lettek tudatosítva. Pontosan ez az az eset, amit általánosságban és minden további nélkül a „géniusz” problematikájának nevezhetnénk; aki képtelen lévén kontrollálni saját lehetőségeit, csak mintegy véletlenszerű eredményeket ér el, miáltal helyt adhatunk annak a kijelentésnek, hogy az „inspiráció” némelykor éppenséggel hiányérzetként jelentkezik. Avégett, hogy ez utóbbi esete vizsgálat céljából közelebb kerüljön a másikhoz, vagyis ahhoz, ahol az igazi éberség megszerzettsége merül föl, fogadjuk el, hogy a mű, amely tudatosan vagy nem tudatosan, de annak a személynek a természetéből származik, aki megalkotta azt, soha nem keltheti a legkisebb mértékben sem a fáradságos vagy nehézkes erőkifejtés benyomását; az erőlködés ti. mindig valamiféle tökéletlenséget rejt magában, tehát egyfajta rendellenesség, míg ezzel ellentétben a tökéletes mű az alkotó természetével meglévő összhangból származik; ez az összhang közvetlenül és szükségszerűen rejti magában, hogy a mű pontosan arra a célra alkalmas, amire szánták. Ha ezután kissé szigorúbban szeretnénk definiálni mindannak a hatáskörét, amit a mesterségeken keresztüli beavatásoknak nevezhetnénk, azt kellene mondanunk, hogy ezek tartoznak az ún. „kisebb misztériumok” kategóriájába, utalva ezzel arra, hogy itt történik meg a kimondottan emberi állapothoz tartozó lehetőségek kibontakoztatása; ez azonban



4
nem végcélja a beavatásnak, hanem annak első és elkerülhetetlen fázisa. Tulajdonképpen szükségszerű is, hogy ez a kibontakoztatás teljes integritásában befejezett legyen, mégpedig abból a célból, hogy ezután lehetségessé váljon az emberi állapot meghaladása; ezen túlmenően talán magától értetődik, hogy az individuális különbözőségek, amelyekben a mesterségeken keresztül történő beavatások megtalálják támasztékukat, tökéletesen eltűnnek, és többé egyáltalán nem is jutnak szerephez. Mint ezt már máshol kifejtettük, a „kisebb misztériumok” – ahogyan azt a tradicionális tanítások hívják – a „primodiális állapot” (alapállás) helyreállításához vezetnek el; ha egyszer egy lény ebbe az állapotba elérkezett, mely még mindig az emberi individualitás birodalmába tartozik (de amely már a magasabb állapotokkal történő kommunikáció pontja), azok a különbözőségek, amelyek a különféle sajátos szerepeket szülték, eltűnnek, hiszen – vagy inkább pontosan azért, mert mintegy azonosulnak forrásukkal. Ehhez a közös forráshoz pedig az ember oly módon juthat vissza, hogy teljes gazdagságában újra birtokba veszi mindazt, amit ez akár kifejezetten, akár bármilyen más módon magában rejt. Ha most a tradicionális tanítások fényében tekintünk rá az emberiség történetére, figyelembe véve tehát a ciklikus törvényszerűségeket, azt kell látnunk, hogy kezdetben az ember összes exisztenciális állapotát birtokolta, és ezzel együtt természetesen az összes, ekkor még mindennemű szétkülönbözés előtt álló hivatásnak megfelelő lehetőséget is. A hivatások szétválása egy következő fázisnak az eredménye, jelölve, hogy ez az állapot már alacsonyabbrendű, mint a „primordiális állapot” (az alapállás), de amelyeknek mindazonáltal minden ember, már ameddig csak néhány meghatározott lehetőségről van szó, még mintegy spontán módon bármikor tudatára ébredhet. Az már csak egy nagyobb elsötétedés időszakában következik be, hogy ez a tudatosság elvész; ettől fogva beavatás szükséges ahhoz, hogy az ember újra megszerezze ezt a magasabb tudatosságot, illetve ezzel együtt az ezt magában foglaló megelőző állapotot; nos, tulajdonképpen ez a beavatás elsődleges és közvetlen célja. Ahhoz, hogy mindez lehetővé váljék, a beavatás egészen a helyreállítandó állapotig, mégpedig egészen a „primordiális állapotig” (az alapállásig) húzódó megszakítatlan „lánc” mentén, lépésről lépésre történő visszaemelkedést foglal magában; mindazonáltal nem áll meg itt, hiszen a „kisebb misztériumok” csak mintegy preparációi a „nagyobb misztériumok”-nak, vagyis annak az útnak, amely a fensőbb létállapotok (újra)birtokbavételét, az emberi eredőkön is túlemelkedést tűzi ki célul. Lényeges, hogy tulajdonképpen nem beszélhetünk valódi beavatásról, még a legalapvetőbb és legelemibb szinten sem ott, ahol nincs ún. „nem-emberi” (emberfeletti) beavatkozás, mely „spirituális influenciát” rendszerint a beavatási rituálé közvetíti. Ennek megfelelően nyilvánvalóan teljesen értelmetlen dolog a beavatás eredete után „történelmileg” kutatni csakúgy, mint a mesterségek, a művészetek és a tudományok esetében is –, tekintettel mindezek tradicionális és „legitim” felfogására, mely szerint mindegyikük bár sokrétű, mindazonáltal csak másodrendű differenciációja és adaptációja a „primodiális állapot”-nak, jóllehet közvetlenül innen származik mindegyik. A „primordiális állapot” principiálisan tartalmazza mindegyikőjüket, ill. ez köti össze őket az exisztencialitás más rendjeivel, még azokkal is, amelyek magán az emberi állapoton túl fekszenek; ily módon szükségszerű, hogy egytől-egyig mindegyik, saját rangjának és mértékének megfelelően, ténylegesen csatlakozzon a Világegyetem Nagy Építőmestere tervének megvalósításához.
Fordította: Baranyi Tibor Imre



5



LAPOK AGATHODAIMON KÖNYVÉBŐL
BAKOS JÓZSEF
Egyiptom nyugati sivatagában úgy rejtőznek elfeledve Hermes városai, mint lelkünk hordaléka, homokja alá temetve azok az óriási alakok, akik – mint éppen Hermes is moccanatlan csendben várakozó momentumok most még. Úgy várakoznak ott látens, nem megnyilvánuló erőkként, mint Shambhala a hegyek koszorúi között rejtőzve, mert Hermes városai vagy Shambhala egyaránt a tudás letéteményesei, egyaránt egy állomás az ébredés útja mentén. Nem is lelhetők meg ma már, csak a belső peregrinációban: egy tudat-szintet, a yoga Visuddha csakrájának megfelelőt jelentik. Ott várnak, mint a Memnon-kolosszusok, hogy csak a hajnal ébredésében szólaljanak meg. Ilyen grandiózus, néma alak ott az is, akit Agathodaimonnak neveztek. Jelentőségét abból sejthetjük csak, amit a „Szibüllai orákulumok”-ban mint ,Agathodaimon talányát’ őriztek meg: „Kilenc betűből állok; négy szótagú vagyok. Most találj ki! Jegyezd meg: az első három szótag közül mindegyiknek két betűje van, a negyediknek viszont három. Öt betű mássalhangzó. Add össze a számokat, és kapsz kétszer nyolcszázat, meg háromszor harmincat és hetet. Ha megismerted immár a lényemet, akkor az isteni bölcsességben részesülsz.” Ha a megoldás keresésében arra támaszkodunk, hogy a megoldás – ahogy maga a szöveg is – a hellenisztikus idők mágiájában leli gyökerét, akkor szinte reménytelen az enigma felfejtése, mert a betű- és számmisztika kabbalisztikus módszerei túl sok lehetőséget hagynak, mivel a feladvány nincs eléggé meghatározva, hiszen nyilvánvaló, hogy a megadott számok csak hat betűt jelentenének a kilencből, ezért hármat fel kell bontani két betű összegeként, vagy három betű summáját négy- vagy ötfelé osztani.1 De az ilyen manipulációk helyett induljunk ki abból, hogy az Agathodaimon név ősiségében bízva, valóban az őskor nagy talányával állunk szemben, amihez súlyban a talányon belül az „isteni bölcsesség” felfedezésének ígérete mérhető. Cé1unk pedig ez, és ennek módjában esetleg tévedni is érdemesebb, mint filológiai „igazságot” elnyerni és mellette törpeként továbbélni. Így ebben a szellemben keressük inkább Agathodaimont magát is. Hermes egyenesen azt állítja, hogy Agathosz Daimon az „elsőszülött isten”:2 „Ő egyedül látott, fiam, minden dolgot és beszélt szavakat, melyek valóban isteniek.” (Corpus Hermeticum, I. 177.) A források eltérőek abban, hogy a történet konkrét helyén ki is volt ő, így egyes források szerint a második Hermes fia, mások szerint viszont Seth pátriárkával, Ádám fiával azonos, aki Idrisz (Hermes) mellett a szábius vallás megalapítója is volna. „Az intelem és áttekintés könyvében” Al-Masudi azt mondja, hogy Agathodaimon és Hermes között jó ezer év telt el, és mindketten próféták, akik „a világ szennyeitől megtisztult lelkek, akikkel égi anyagok egyesültek és akik hírt adtak a világ titkairól”. Ezért Agathodaimon a történetben ősibb alak, a lélekben pedig mélyebb (magasabb) princípium, nyugodtan mondhatjuk: arché, mint Hermes, bár mindketten a „lélek özönvize” előtti réteghez tartoznak még; Manethon szerint is Egyiptom özönvíz előtti királyaiként a Nagy Piramisokat építették. Agathodaimon és a vízözön kapcsolata, illetve Vritra között itt újabb, noha „reciprok”, párhuzam áll fenn, hiszen Vritra elnyelte a világ vizeit, így okozott a
1 Noha a görög betű- és számértékekre támaszkodunk, a ΣIΥΛEXΥN betűk kielégítik a feltételeket... Az orákulum tehát valamiféle önmagát is tartalmazó rendszer, önmagáról is számot adó (végtelen!) könyv volna? 2 A védikus világ-kígyó, Vritra, is az „elsőszülött sárkány” (Rig Veda I. 32A, 3. vers, in.: A. A. Macdonell: A Vedic Reader, OUP 1917), és valóban Agathodaimonnak is van kígyó megjelenése, ahogy még látni fogjuk...



2
szárazsággal világkatasztrófát. De ami igazán figyelemreméltó, az az, hogy a kozmikus világkígyó – így vagy úgy – de mindig a „vizekkel” együtt szerepel... Agathodaimon azonban nem csak a piramisokat építi, de Egyiptomban azonosítják többek között Dél-Egyiptom kosfejű istenével, Khnummal is, aki az élőlényeket, sőt magukat az isteneket is teremti fazekaskorongján, és – íme – a vizeket adja: az őskor analógiás gondolkodásában így maga a világ teremtője is. Másrészt az isteni bölcsességben nem különválasztható – mint princípium! – Hermestől; Hermes Trismegistost Agathodaimon név alatt is ismerik. Ez fényt vethet azután arra, hogy a görögök miért látták Agathodaimont mint kígyó alakú védőistenüket; másrészt a kígyó az emberben lévő feminin minőség szimbóluma, ami az alkímiában a „nedves esszencia”, de maga az alkímia – ne feledjük! Hermes tudománya, amely tény kapcsolja a feminin princípiumot, a kígyót az androgyn Mercuriushoz. Androgyn azonban abban is, hogy a „jóhoz” és „rosszhoz”, a szoláris (maszkulin) és lunáris (feminin) utakhoz egyaránt tendenciákat hordoz és részben ezért ábrázolják a gnosztikusok eme aspektusában mint ikerkígyót Agathodaimont és Kakodaimont (jó és rossz démon). A hermesi caducaeus őrzi az erről való tudást, ahogy Egyiptomban a szoláris és lunáris erő, a Hórusszal is azonosított Agathodaimonban mint sólyomfejű kígyó jelenik meg, sőt még leplezetlenebbül a Napisten–Agathodaimon azonosításban, ahol kígyó ő, sugarakkal övezett oroszlánfejjel. Ez a nap-hérosz, nap-isten oldal éppúgy átvezet egy távolabbi analógia-szövedék megvonásához, mint a lénye mélyén megbúvó fundamentális dualitás: Egyiptomban Ptahnak az Ápis-bika éppúgy hordozója, mint Sívának a bika India földjén; a bikaborjú pedig végül is a kozmosz-ember hordozója, aki a par excellence nap-hős is, sorsának a nagy időkörön és térkörön, ami a kozmikus kígyó (pl. Ouroboros) maga, történő vándorlásával és az ebből való szabadulás keresésével (ezt a programot nevezik a kabbalahban a „Szekér Művei”-nek). Azonban Síva alapjaiban szintúgy kettős: a világ szétrombolója, de ugyanakkor yogesvara, a yoga ura; csakúgy, mint a Kakodaimon és az Agathodaimon. Ptah alakjában valóban lelünk egy strukturálisan hasonló dualitást, ahogy ezt az előző fejtegetések nyomán várnánk is, ti. a memphisi teológiában Ptah az ősforrás, Urgrund, aki „Hatalmas és nagy Ptah, aki erőt adott az isteneknek és ká-iknak: szívén keresztül, mely által Hórusz lesz Ptah; és nyelvén át, mely által Thot lesz Ptah.”3 (Hórusz azonosítását Agathodaimonnal már láttuk, Thotról pedig tudjuk a hermetikus irodalomból, hogy azonos Hermessel, avagy fia, tanítványa Tat néven...) Ptah eme funkcióinak szerkezete azonban még távolabbra mutat, megegyezik egyes buddhista forrásokkal, melyek Samantabhadra és Manjushri szerepét, funkcióit hasonlóan tárgyalják, így Samantabhadra bodhisattva a Könyörület (Karuna) princípiuma, mint Hórusz a szív elvéé. Ez az elv a gnózisban mint Pistis jelenik meg, de ez a Kabbalah Életfájának (Etz Hay Yim) ún. Könyörület Oszlopa, míg Manjushri bodhisattva a tudás, bölcsesség (Prajna) elve, így jogos a párhuzam Thottal, de akár a gnosztikusok Sophia-fájával is. És ez lesz az Életfa Szigor Oszlopa. Nyilván az „önforrás”, Ptah közvetlenül az Egyensúly, a Közép helyén, a Kegyelem középső oszlopaként jelenik meg, ahogy ismét csak Sívának a jelképe a háromágú szigony, a trisúla. Siva bizonyos értélemben szintúgy a Nagy Négyességek Ura,4 ahogy a centrum primordiális embere is az, Seth–Agathodaimon. Talán ezért zarándokolnak az őt tisztelő szábiusok – akik az iszlámban szintén elnyerték a „könyv népe” rangot – a
3 Breasted: „Development of Religion and Thought in Ancient Egypt”, London, Hodden and Stoughton, 1912. 4446. o., vagy John A. Wilson: „The Memphite Theology of Creation”, in: James B. Pritchard (ed.) „The Ancient Near East”, Princeton University Press, 1958. Thot az írás, beszéd – ld. Ptah „nyelve” – ura, így affinitásban van a már említett Visuddha csakrával, míg Hórusz a szív centrummal (anáhata csakra). 4 Erre a szerepére szintén ld. „Hermetikus feljegyzések” (Solutio) c. írásomat.



3
piramisokhoz és a Sphinxhez, a négy elem jelképéhez. Agathodaimon szerintük azt tanította, hogy kezdetekben öt princípium volt: a teremtő, az értelem, a lélek, a tér és az űr. Minden más csak ezek után keletkezett. Ahogy Agathodaimont Seth-el, úgy Hermest Henoch-hal és Idrisszel azonosítják, ami szintén a primordiális kozmosz-emberre utal (mert mint tudjuk, Henoch 365 évig élt stb.)5 A nagy dualitás oldalai, mint amilyen esetünkben Agathodaimon és Kakodaimon, az Egyensúly, a Közép mentén a meg nem nyilvánultban – ami az Urgrund mint Ungrund egynek bizonyulnak. Ahogy az „Előszó helyett”-ben már láttuk: Seth és Hórusz a manifesztált kozmosz fátyla mögött egy. Ugyanerről Coomaraswamy így ír: „Valójában a Sárkányölő és a Sárkány, az áldozatbemutató és az áldozat egy akaraton vannak a színfalak mögött, ahol az ellentétek még nem polarizálódtak, de halálos ellenségek a színpadon, ahol az istenek és a titánok örökké tartó háborúja folyik. Bárhogyan is álljon a helyzet, a SárkányAtya megmarad Plérómának.” „A »te« és az »én« a pszichofizikai börtön, a Kígyó, amely elnyelte az »Elsőt«, hogy »mi« egyáltalán létezhessünk. Mert amint azt az Írások ismételten állítják: a Sárkányölő felfalja áldozatát, elnyeli és szárazra szívja... Az Isten és a Titán e háborújában, amely most bennünk folyik, és amelyben »önmagunkkal állunk harcban«, az ő győzelme és feltámadása egyben a miénk is lesz, ha megtudtuk, kik is vagyunk.”6 Megvilágosító erejű szavak ezek abban a kérdésben is, hogy ki is Agathodaimon. Hiszen az már világos, hogy nem csupán a históriai múlt egy távoli alakjáról van szó, hanem a mitológiai „eredet”-múlt őseinek egyikéről, tehát ami ugyanaz, a lélek adott szintjéről, a lélek szerkezetének egyik posztjáról és fejlődésének egyik stációjáról. Oly módon posztja e szerkezetnek, mint Hermes – de általában a hermetikusok „belső mesterei”, vagy a kabbalisták Maggidja, tanítója, az iszlám misztika „zöld embere” – a lélekvezető is az, és a kabbalisták ez utóbbi helyét a Tipheret sephirahjához kapcsolják, ami a tudatot a tudatfelettitől is elválasztó küszöb helye: Agathodaimon posztja viszont ősibb–magasabb az Életfán... Mert, mint már mondottuk, ami az emberiség mitikus történetében – de éppúgy a kozmosz genezisében – ősibb, az az ember lelki fázisaiban is mélyebb (magasabb), márpedig Agathodaimon ősibb Hermesnél is, hiszen közvetlenül már a megnyilvánulás kapujában áll – Ádámnak, a primordiális Embernek a fia; „az elsőszülött isten” mondja róla Hermes, és a logika szűkkörű láncán ez annyit jelent, hogy Ádám mindenek forrása. De a mítosz tágabb plénumán, az analógiás megközelítésben eme „archék” Ádám, Agathodaiman, Hermes nemcsak lineáris leszármazási láncban állanak, hanem egybeolvadnak, átfedik egymást, rossz szóval: „azonosulnak”. Úgy, mint ahogy a Magna Mater fia, a bikaborjú, egyben apja is önmagának a mítosz logoszában, ami nem logika persze, hisz ezek a logikában értelmezhetetlen paradoxonok, mert a logika a tér–idő szukcesszivitásában szerveződik. Agathodaimon (és Kakodaimon!) tehát a lélek centrumának elsőszülöttjei, a kollektív tudat„felettiben” ismétlik meg azt a szerepet, amit az individuális tudatfelettiben az „Árny” és ellenfele játszik. A reintegrációban a tudat utolsó egyesítendő dualitásáról van szó, amely a coincidentia oppositorumban teljesedik ki, és ennek revererziójában, a tudat (világ) genezisében, az első dichotómia, ami persze a tudat egyáltalában vett létezésének lehetőségi feltétele, mert reflexió csak ott lehet, ahol reláció van, ebben pedig legalább kettő kell: pl. szubjektum és objektum, buddhi és mahat, én és világ, jó és rossz, Agathodaimon és Kakodaimon (más összefüggésben Ábel és Káin... ). De magának a világnak a felépítéséhez is az elemi döntésekre, „ősökre”, a kezdetek kezdetén az igen és nem-re van szükség; a világ
5 Ismét csak a „Hermetikus feljegyzések”-hez utasítom az olvasót. 6 A. K. Coomaraswamy:,,Hinduizmus és buddhizmus”, Bp. 1989, Európa, 13. és 14–15. o.



4
bináris kódban kezd építkezni, mint a taoizmus yin és yang elve, a modern fizika éppúgy kezdi ezt felismerni, amikor „ősalternatívákból” konstruálódó részecskékről, sőt törvényekről beszél, mint az ősi, szakrális kozmológiák, teremtéstörténetek, amelyekben ma hajlamosak vagyunk csupán morális dualizmust látni. Európában jóformán csak Jakob Böhmének volt elegendő mersze elgondolni és kimondani, hogy végül is az Egy lesz kettő, tehát az a kettő mindvégig Egy. Íme, Agathodaimon mindig ,én’ vagyok, részem, eredeteim egyike, s lehetőségem és főként az, aki vagyok. De semmi kizárólagosat ezen ne értsünk, ne gondoljuk e szavakat „kijelentéseknek”, melyekhez egy igazságérték is járul, ha tetszik, ha nem (és más már nem is járulhat), ne gondoljuk, hogy leírja a teljes valóságot, azt amivé az ,én’ veszélyes útján, de Agathodaimon révén is, lennünk a feladat. Ez a „megoldás” egyszerre könnyű és nehéz, lapos és mélyértelmű: a tradíciók néhány igazságának birtokában ugyanazt a sémát húzhatják mindenre, ez az egyik extremitás, de ugyanezen ,igazságok’ – nem absztrakt általánossága révén – hanem rugalmassága folytán, valóban megnyitja a hermetikusan lepecsételt ajtókat. Ismét csak minden az emberen múlik, aki fontosabb, mint a kezében lévő kulcsok, lévén ő a „kulcsok kulcsa”, az „őrizők őrizője”. Azon múlik minden, hogy milyen erőt ébreszt és enged hatni önmagában, Agathodaimont avagy Kakodaimont.
*
Hermes városa lassan-lassan újra előtűnik a sivatag homokja alól, ahogy a szelek rétegről-rétegre eltakarítják a port, üledéket. A felkelő nap korongja előtt éles sziluettekkel válnak ki a tornyok, kupolák, falak egy hűvös sivatagi reggelen. Egy emberi alak halad lassan a város felé; ahol találkozik talán valakivel, aki kérdéseire megfelelhet, vagy ha senki sem lakja még, majd maga telepedik le, hogy várja a további vándorokat. Berendezkedik az egyik kisebb házban, asztalt, széket ácsol, pár lépésnyi kis kertjében magának zöldséget, növényeket termel, és bőven van ideje, hogy összegyűjtse a szárazság megőrizte ősi könyveket, tekercseket, hogy a falvak véseteiben, faragványaiban olvassa saját vándorútja történetét és végső értelmét, és mások még csak most kezdődő utazásának vázlatait. Most még kopár kőhegyek, sziklaformációk, sivatag övezi a várost, de ahogy lassan szivárognak, majd egyre, többen érkeznek meg, úgy sarjad ki a növényzet is, egyre dúsabban, a bőségessé váló esők nyomán. Lassan erdők eresztenek gyökeret a hegyek lejtőin, patakok, majd folyók, tavak jelennek meg az aszó völgyekben, vízeséseken csillan meg a nap. Akkorra már az utazó maga is ír új tekercseket, felvés az ősi nyelv hieroglifáival a falakra jeleket, és maga is egyre jobban hasonlít ahhoz a fenséges öregemberhez, akit már az első napon felismert a város centrumában álló templom falfestményén: ölében egy sugárzó könyvet tart, körülötte pedig a Nap, Hold és csillagok keringenek. A könyv utolsó lapján pedig e szavak olvashatók: „Amit a Nap műveleteiről mondottam, befejeztem. Immár nem maradt más hátra, minthogy bezárjam könyvem; felszerelkezem egy újabb utazásra, bár ezen már nem keresek semmit, senkit, csak utazom. Mert amit itt találtam, elegendő minden embernek, csak annyit kell tenniük, hogy hallgatnak és idővel maguk is útrakelnek majd – anélkül, hogy tudniuk kellene – Hermes városai felé...”
*



5
Az utazó pedig valóban kilép a kapun, terhek nélkül, csomagok nélkül, kezében csak egy vándorbot, övén pedig csupán ivócsészéje. Nem visz már könyveket sem magával, ahogy többé nem is fog írni. Csak megáll néha, beszélget emberekkel, ha meghallgatják mesél majd olyan szavakkal, amikre hirtelen emlékezni kezd a hallgató. Az utazó tehát elindult, most megáll még egy percre, visszanéz, ahol a lenyugvó napkorong előtt élesen kirajzolódnak az épületek, tornyok, lépcsők kontúrjai, az útrakelő pedig arra gondol, jönnek még mások, sokan jönnek, akik között lesznek olyanok is, akik feljegyzik mindazt, ami történt – de több! – mindazt, ami van, s talán így kezdődik el egyikük könyve: „Egyiptom nyugati sivatagában úgy rejtőznek elfeledve Hermes városai, mint lelkünk hordaléka, homokja alá temetve...”



A KERESZTÉNYSÉG
FRITHJOF SCHUON
I.
LITURGIA A RÖGTÖNZÉSEK HATÁRÁN
A liturgia két különböző szempontból vethető fel: az egyik szerint meg kellene őrizni a rítusok kezdeti egyszerűségét a nagyszámú súlyos növekmény kiküszöbölésével, míg a másik szerint, ezzel ellentétben, felfogható úgy is, hogy a liturgikus keret, ha nem is a rítusok hathatósságához, de legalábbis asszimilálhatóságukhoz járul hozzá, következésképpen Isten adománya. Az egyszerűség hívei érthetően vethetik azt fel, hogy a rabbinizmus a mózesi valláshoz óriási számú gyakorlatot és imádságot csatolt, azonban Krisztus, a „bensőség” kinyilatkoztatója, az összes előírást háttérbe szorította, és a hosszú, bonyolult énekes imákat elutasította: az embert „szellemben és igazságban” akarta Isten elé vezetni. Ezt az utat járták az apostolok és a sivatagi atyák: azonban a „szellemben és igazságban” való imádás is utat nyitott fokozatosan egyre több és több előírásnak1, anélkül, hogy a kettő egymást kizárná és megszületett a liturgia. Kezdetben a liturgia jóval egyszerűbb volt, és csak a püspök oldalán a katedrálisokban, illetve nagy fesztiválok előestéjén mutatták be, mivel „el kellett foglalni a hívőt, aki hosszú órákra jött a templomba, de imádságban gyöngén növekedett”. Később a szerzetesek már naponként mutatták be buzgóságból. Idővel és folyamatos hozzátételekkel a valaha talán legegyszerűbb Szent Benedek-i liturgia is egyre bonyolultabbá és súlyosabbá nőtt. A liturgia egyszerre pontos és finom árnyalatú idealitásának megértéséhez a következőket kell figyelembe venni: a liturgia bonyolódása részben a fokozatosan növekvő számú közösség szellemi leromlásának negatív tényezőjéből fakad, és mindenek előtt az új feltételekhez való alkalmazkodás nélkülözhetetlen szüksége határozza meg; ám ez az alkalmazkodás – vagy egy „kézzel fogható” szimbolika kivirágzása –, önmagában véve teljes pozitívum, és nem kerül szembe még a legegyszerűbb kontemplativitással sem. Mindazonáltal meg kell különböztetnünk itt két elemet, egyrészről a formák és tettek szimbolikáját, másrészről a nyelvi kibővítéseket; kétségtelenül mindkettő használható, csak a Szent Szellem közreműködését lényegi természeténél fogva jobban megnyilvánító formai szimbolizmus közvetlenebbül és vitathatatlanabbul, hiszen a tiszta szimbólum tanításai általánosan nincsenek alávetve sem a nyelvi kifejeződés korlátjainak, sem a jámbor terjengősségnek.2 Az elhangzottak teljessé tételéhez figyelembe kell venni, hogy a
1 A „szellemben és igazságban” alapelv az „emberi rendelések” elvetésével egybekapcsolódva kétélű fegyver; hasznot húzott ebből a protestantizmus is, s a legjobb protestánsok jámborságában minden érték és bibliaiság éppen ennek az alapelvnek a megalapozottságából származik; ez magyarázza meg azt, hogy a protestantizmus képes volt menedéket nyújtani bizonyos ezoterikus áramlatoknak is. A középkori katolicizmusnak ezért, tehát, hogy elébe vágjon a lutheri paradoxonnak a lehető legrealisztikusabbá, legkomplexebbé és leghajlíthatóbbá kellett válnia mentalitásában és felépítésében; de erről a könyv egy másik fejezetében. 2 Itt van mindjárt a szertartáskönyvek extrém komplikáltsága. Ez a római rituáléból, a püspöki ceremóniából és a szertartások Szent Kongregációjának dekrétumaiból származik; ezek szabályozzák, mit kell tenni mise közben és azután, nem hagyva ki az ide kapcsolódó kazuisztikát. A liturgikus évkönyvvel együtt, a szertartáskönyv tárgya rendkívül összetett és finoman árnyalt tudományt alkot; de amely megteremtheti a lehetőségét annak, hogy az ember ne lássa vagy hallja



2
kibontakozást szükségszerűen egyre több és egyre jobban álcázott eretnekség keresztezi és gátolja. Az első keresztények önmagukat „szenteknek” nevezték, tegyük hozzá jó okkal: a szentség légköre megvolt még a kezdeti egyházban, de ami nyilván nem akadályozhatta meg bizonyos rendetlenségek fellépését, annak ellenére sem, hogy a többség tényleg szent volt mondhatni a szakralitás a levegőben volt. E majdnem egyöntetű szakralitás természetesen lévén a „sötét kor” emberei azok, amik – igen hamar és meglehetősen eltűnt, magával vonva mindenekelőtt az igaz hivők számának nagyarányú csökkenését; ekkor vált szükségessé a szakralitás jelenlétének mintegy kézzelfoghatóbbá tétele, hogy egyrészről a fokozatosan profanizálódó mentalitású nép ne veszítse szem elől a rituálék többségét, másrészről, hogy ha valaki meg szeretné közelíteni őket, a hozzájuk vezető út túlságosan absztrakttá ne váljék. Itt jegyezzük meg, hogy az Iszlámban nem találkozhatunk hasonlóval, mivel itt a misztérium-elem a quasi-materialisztikus áramlattal nem merült el az exoteriában.3 Ellenben a Mahayana buddhizmus liturgiájának kibontakozása hasonlóságokat mutat a kereszténységével; ugyanakkor a liturgia egyik esetben sem kicsinyelhető le, mintha az az emberi gyarlóságnak tett engedmény lenne, mivel a kibontakozással egy időben a dolgok benső természeténél fogva a természetfeletti észlelhető kristallizációjának valódi értékét szerezte meg. A felvetett két szempont közül az első, azaz az eredeti egyszerűségé olyan értelemben jogos, ahogyan azt a szemlélődő életűek és az aszkéták élték, akik, bár nem mindig tudatosan, de számos liturgikus keret nélkül éltek, s nyilvánvalóan többre tartották az emberi szakralitást a rituális formákénál, már amennyiben ez utóbbiban a szakralitás egyáltalán megjelenik; mindazonáltal a második szempontnak, a liturgia részletességének is van létjogosultsága, mivel mind a szimbolizmusnak, mind az új helyzetekhez való alkalmazkodásnak legitimitása van. Korunk számos tévedéseinek egyike, legalábbis vallási síkon, az a tévhit, hogy a liturgia valamiféle kigondolás, vagyis hogy az ősi liturgiák kiagyalások, és hogy aztán ezekhez a jámborság szellemében hozzá-hozzátoldottak; összekeverése ez az inspirációnak és az invenciónak,4 a szentnek és a profánnak, a szakrális lelkületűeknek és a hivatalnokoknak vagy irodistáknak. A másik nem kevésbé veszedelmes tévhit az, hogy egy–két ezer évet csak úgy át lehet ugrani, és egy lépéssel vissza lehet térni a kezdeti egyház egyszerűségéhez és szakralitásához; a helyzet az, hogy ma már egyértelműen növekményt vagy felépítményt kell figyelembe vennünk, és az ág nem válhat ismét gyökérré. A kezdeti egyszerűség felé csak összeférhetetlenségének elfogadása árán, és annak meglátása nélkül közeledhet az ember, hogy az csak külsőségeiben és felszínes attitűdökben idézhető fel újra; a primordiális egyszerűség megvalósítását a gondviselésszerűen részleteződött formák, és nem a tagadás vagy a kegyeletsértő ikonoklasztázia bázisán kell keresni; és végül a legfontosabb: le kellene
meg a lényeget; hiszen az Eukarisztia benső valósága és a misék számos kategóriája („csendes mise”, „ünnepi mise”, „főpapi mise”) nem mérhetőek össze, nem beszélve e legszentebb szentséghez ugyan kapcsolódó, de néha triviális külön miseszándékról.
3 A szélsőségesen józan liturgikus elem nem hozzáadódik, hanem benne van magában a Sunnában; ennek alapvető tartalma a Koran kántálása. A judaizmus esetében a Tóra gondoskodik liturgikus példáról, ami igen gazdag, ugyanakkor közvetlen kinyilatkoztatás, csakhogy a Templom lerombolása után többé nem használható.
4 Egy teológus odáig merészkedett, hogy azt írja: Szent Pál „kigondolta”, hogyan juttassa érvényre az égi üzenetet, ami a legkirívóbb e területen elkövethető legvégzetesebb hibák közül.



3
mondani arról, hogy beteges aprólékossággal, a vulgaritásig elmenően mindenáron érthetővé tegyük a rituálét, mert ez csorbát ejt a hit intelligenciáján.
***
A liturgikus nyelvek kapcsán a következő észrevételeket kell megtenni. E nyelvek objektív értékűek és nem szubjektív méltányolás tárgyai; szakrális karakterisztikumukat természetüknél fogva, vagyis örök-befogadottan birtokolják: van olyan nyelv, amelyen az Ég szólal meg – ez azoknak a szövegeknek (betűknek és képjeleknek) az esete, amelyeket az Ég inspirált vagy erősített meg; a másik eset a még nemes nyelvé, amely megőrizte Isten szolgálatát: ilyen például az örmény vagy a szlavón. Napjainkban el szeretnék velünk hitetni, hogy a liturgikus nyelvek elavultak, tehát le kell őket cserélni profán és modern nyelvekre, mivel – látni vélik, hogy –a nép nem érti már a liturgia nyelvét, következésképpen hallani sem akarja azt. Eltekintve attól, hogy ez az okfejtés téves – a nép ugyanis sohasem tanácskozik – jegyezzük meg, hogy a legkevesebb, amit a hívőktől el lehet várni, a minimális érdeklődés, viszont pedig a közös liturgikus formulák megtanulásának méltányolt elvárása, és elnézés azok iránt, akik nem értik azokat, az a vallásos odaadás, mely vulgáris, túlságosan könnyű, ezáltal semmitmondóan közhelyszerű feltételekhez igazodik: minden esetben értéktelen.5 Az összes ősi nyelv lényegi természeténél fogva nemes és arisztokratikus: nincs bennük semmi közönséges,6 a trivialitás ugyanis az individualizmus, a világiasság és a demokrata „szellem” következménye. A modern nyelvek nem egyértelműen alkalmatlanok magasabb igazságok kifejezésére, de szakrális használatra igen, mégpedig túlságosan analitikus jellegüknél, illetve fecsegő és szentimentális karakterüknél fogva,7 a szakrális használat szintetikusabb és személytelenebb karaktert követel a nyelvtől. A támadások elhárítása végett emlékeztetnünk kell arra, hogy a késői latin – bár már nem a cézárok nyelve mégsem nevezhető vulgárisnak, mint a belőle származó különböző nyelvek; mindent egybevetve, ez a nyelv, ha nem is alakult át teljesen keresztény formátumúra, mégis hozzá
5 A nemzeti nyelvek a legtöbb esetben azzal a kockázattal, járnak, hogy az elidegenedés és a kulturális zsarnokság eszközeivé válnak, ezért kell a leigázol; népeknek a misét a leigázó nyelvén mondani, amire ráfogják, hogy az övék. Az archaikus nyelveket beszélő törzsek - mely nyelvek alapvetően alkalmasak, bár nem széles körben elterjedt liturgikus használatra - a latin helyett más idegen, nyelvtanilag a sajátjuknál alacsonyabbrendű és a szakralitástól igen távoleső képzettársításokkal terhelt nyelvet kénytelenek felvenni; a sziúk például, nem saját és nemes Lakota, hanem a távoli nyugat nyelvén, angolul miséznek. Kétségtelen, hogy képtelenség a misét az összes vörös índián és afrikai nyelvre lefordítani, de nem is kell, ha a mise latinul folyik.
6 Hajdan a „nép” a vallásból eredően nagy mérvű és természetes arisztokratikussággal bírt; az önkontrollt, a kívülről rájuk nehezedő szabályokat pedig a fortiori nem tartó alacsony rétegek egyáltalán nem határozhatták meg a nyelv alakulását. Csak a demokrácia törekszik egyrészről arra, hogy a plebszet és a népet összemossa, másrészről, hogy az utóbbit az előbbire vezesse vissza; nemesi rangra emelve az aljat és lealjasítva a nemest.
7 Meg kell jegyezni, hogy ezek az értelemárnyalatok csak látszólag kerülik el az ortodoxiát, ami nyilvánosan így érvel: miután a szlavón, ami nem görög, kiválóan alkalmas liturgikus használatra, a modern francia, ami semmivel sem több vagy kevesebb, mint a görög, szintén megfelel e használatra. Aki tisztában van szellemi finomságokkal és a formák misztikus vibrációjával, az képtelen csak sajnálkozni az ilyen hibás engedményeken, melyek ráadásul nem csak a nyelv területéré korlátozódnak, elszegényítve és eltorzítva a keleti egyház papi genialitásának érzésteli ragyogását.



4
alkalmazkodott és általa stabilizálódott – talán éppen a rómainál hidegebb germán lélek hatására. Összehasonlítva az archaikus nyelvvel, a cicerói klasszikus latin sem mentes önkényes megszorításoktól, de amelynek néhány értéke a népnyelvben maradt fenn, miáltal a késői latin – mint ami a két nyelv keveredéséből származik –, egyáltalán nem primitív jelenség. A középkori Európa intellektualitása latin kereten belül virágzott;8 a latin elhagyásával, fokozatosan a dialektika ütötte rá bélyegét az intellektuális tevékenységre, ezért az ebből származó modern nyelvek egyrészről hajlékonyabbak és intellektuálisabbak, másrészről laposabbak és profánabbak lettek a középkori nyelveknél. A szakrális használhatóság szempontjából a döntő tényező nem a filozofikus hajlékonyság, de nem is a pszichológiai komplexitás – melyek számos esetben nagyon viszonylagos faktorok –, hanem az összes, nem modern nyelvre jellemző egyszerűség és józanság; ez mutat rá arra, hogy a jelenlegi nyugati nyelvek, amelyek a XX. századi érzéketlenség és nárcizmus végeredményei, hogyan kerekedhettek szubsztanciálisan és spirituálisan az ősibb nyelvek fölé, vagy hogy a liturgikus szöveget hogyan pótolhatta a gyakorlatban a disszertáció vagy a novella. Mindez nem csak azt jelenti, hogy kizárólag Európa modern nyelvei alkalmatlanok szakrális felhasználásra; az emberiség századok hosszú során át egyre fokozódó általános degenerálódásának különös hatása, Nyugaton túlmenően is, egyfajta romlás előidézésére a nyugati nyelvekkel érintkező, még szakrális nyelvekben; az ok nem a közönségességbe való süllyedés, de alapvetően nem is ideológiai vagy irodalmi – mint a nyugati népek esetében –, hanem egyszerűen a naiv, de facto végbemenő materializálódás, de nem a filozófia, hanem a részrehajló tompultságból és ellaposodásból adódó, mely néha egészen vulgáris szinten jelenik meg. Kétségtelen, hogy ez a jelenség nem egyetemes, mégis létezik, s emiatt kellett itt megemlíteni; ami a beszélt, de még ennek a megromlásnak áldozatul nem esett nyelveket illeti, nos ezek is sokat veszítettek ősi gazdagságukból, esetleges liturgikus célra azonban nem váltak használhatatlanná. A liturgia részletes kimunkálódása egyrészről a vallási géniusztól, másrészről az etnikum befogadóképességétől függ; mindez gondviselésszerűen megy végbe, mint egy fa ágainak kialakulása és elhelyezkedése; enyhén szólva ezért értelmetlen a rövidlátó retrospektív logika9 eszközeivel bírálni a kimunkáló részleteződést, és megbízható eredményt remélni attól, ami pusztán az események járulékosnak vehető egymásra következéséből akar levonni következtetéseket. Márpedig ha a római egyháznak joga van a fennállásra, akkor lényegének és géniuszának rendíthetetlen velejárója a latin nyelv.
***
8 Mindazonáltal a latin nem rendelkezik teljes körű felsőbbrendűséggel. A dantei olasznak több a muzikalitása és nagyobb imaginatív képessége; Eckhart mester németje plasztikusabb, intuitívebb, nagyobb megidéző erejű és szimbolikusabb képességű, mint a latin. Azonban származékai és a késő német dialektusok tekintetében nyilvánvaló felsőbbséget élvez, azonkívül a Római Birodalom nyelve, és ezáltal tiszteletet kelt, s annál inkább nincs semmi okunk vizsgálgatni e szerteoszlott nyelvi és kulturális terület liturgikus nyelveinek sokaságát.
9 Nem is kell mondani, hogy a logika hiteléről csak a birtokában álló feltételezett adatok gondoskodnak, és ebből von le reális következtetéseket. Itt azonban nem csak a logika, hanem az imagináció kérdéséről is szó van, ami csak egy széttépett és vulgáris világban kapcsolódik ki teljesen, hogy aztán eljusson addig a pontig, ahol minden abnormális és nevetséges, ami nem hozzá tartozik, így fosztva meg magát minden jogtól, hogy szakrális ügyekben nyilatkozhassék.



5
Mint minden mással, a liturgiával kapcsolatban is rögtön utalhatunk „a mi időnk” felettébb közvetlen problematikájára: tabu téma ez, miszerint azok a dolgok, melyeket a balszerencse „múltbélinek” tüntet fel, számunkra ipso facto „régimódiak” és „idejétmúltak”, és viszont: ami most szubjektíve „jelennek” tűnik, pontosítva, azoknak az önkényesen válogatott dolgoknak az összessége, melyeket „a mi időnkkel” azonosítunk (mintha a mai jelenségek nem is léteztek vagy tartoztak volna más korokhoz is), nos ez az egész önkényes körülhatárolás „kategorikus imperatívuszként” , „irreverzibilis” mozgással felruházva jelenik meg. Valójában a következő tényezők szabják meg az idők jeleit: először, az emberi nem fokozatos hanyatlása, összhangban a ciklustörvénnyel; másodszor a vallás folyamatos közösséghez alakulása; harmadszor a különböző érintett népcsoportokhoz alakulása; negyedszer a tradicionális közösség minőségi oszcillációja az időfolyamat szorításában. Csak ezeknek a tényezőknek egyikére, vagy ezek kombinációjára hivatkozhat az, aki az „időkkel” kapcsolatban bármit is felvet. Míg a fiatal vallást az egész közösség felveszi, hasonló folyamat játszódik le, mint a „katakomba” állapotból az államvallásba való átmenetben; az a feltevés úgy, ahogy van hibás, miszerint csak az első állapot normális és hogy a második, vagy ha úgy tetszik a „konsztantinuszi” csak törvénytelen, hipokrita és hitetlen megkövesedés. A vallás nem maradhat örökre bölcsőben, definíciója szerint óhajt államvallássá lenni, és ebből kifolyólag keresztülmenni – nem hipokrita, hanem realisztikus – változásokon, melyeket új helyzetek követelnek meg. Nem lehet azonban összekötni a kormányzói hatalommal, feltéve persze, hogy a kormányzói hatalom meghódol útmutatásainak; ennek kapcsán két egyház között kell különbséget tennünk: van intézményes egyház, amely isteni alapítás révén változhatatlan, és van emberi egyház, amely a közösség egészéhez való kapcsolódása révén szükségképpen politikai, s gyarlósága miatt világvallásként nem lehetne földi exisztenciája. Tegyük fel, hogy az államegyház rossz – ami egyébként szükségszerű, ha az ember rossz –, nos, akkor az istenegyháznak abból a célból van rá szüksége, hogy az életben maradjon térben és időben. Az emberi és hatalmi egyházból, mint a kezdeti egyház minőségi meghosszabbodása tör elő a szentek egyháza. Az átmenet a ,,katakombák” egyházából a „Konsztantinuszi” egyházba szükségszerűen összefügg egy liturgiai és teológiai átalakulással, mivel lehetetlen ugyanúgy szólni a közösség egészéhez, mint egy maroknyi misztikus gyülekezetéhez. Említést kell tennünk a Gondviselés választotta népcsoportok átalakulásáról is, akik a kereszténység esetében – a zsidóktól eltekintve –, nagy vonalakban: a görögök, a rómaiak, a germánok, a kelták, a szlávok és egy közel-keleti kisebbség. Itt megint helytelen „időről” beszélni, amikor azokat a tényezőket vizsgáljuk, amelyektől nem egy kitüntetett időszak, hanem a különböző időszakokon keresztül történő természetes elterjedés függ. A teológiai és liturgiai formák alakulásai egyértelműen a népmentalitástól függenek – legalábbis annyiban, hogy a különbségek ezen a területen keletkeznek. Itt van azután a vallási géniusz folyamatos megnyilatkozásának úgyszólván paradox problematikája. Először is a vallás maximális szakralitása eredetében mutatkozik, másrészt idő kell ahhoz, hogy emberi táptalajon szilárdan meggyökerezhessék, ehhez azonban szüksége van még egy saját képére teremtett emberiségre, hogy az intellektuális és művészi értékek találkozva a szakralitás kinyílásával – esetleg még evolutív színezetet is öltve maximálisan felvirágozzanak; nem kérdés azonban, hogy ez az evolúció csak a partikuláris emberi és nem a valódi spiritualitás vonatkozásában jelenhet meg. Minden valláskörben négy időszak különböztethető meg: „apostoli” időszak, a széles kibontakozás időszaka, majd a hanyatlási időszak, és végül a korrumpálódás záró szakasza; mellesleg a katolicizmus e téren sajátos anomáliát képez, ti. annyiban, hogy kibontakozási szakaszának brutálisan véget



6
vetett egy a keresztény géniusztól tökéletesen idegen hatás, nevezetesen az ún. „reneszánsz”, úgyhogy esetében a hanyatlási időszakot teljesen új dimenzióban kell megítélni. Az újítók számára az „idő” szó gyakorlatilag azonos az evolúció viszonylagos eszméjével, s mindent, ami a „múlthoz” tartozik, eszerint a téves nézőpont szerint ítélnek meg, végső soron minden jelenséget evolúciós vagy időbeli végzetszerűségekre redukálva, (.) holott valahányszor szellemi értékekről van szó, a lényeg mindig az örökkévaló jelenben, a feltétlenség képességében fekszik.
***
Kiindulva abból, hogy a liturgia a szellemi rend öltözete és hogy egy vallásos, tehát normális civilizációban semmi sem független teljesen a szakralitástól, felvethető, hogy a liturgia a kifejezések legtágabb értelmében vett művészetekhez és mesterségekhez tartozó összes formákat felöleli, olyannyira, hogy ez utóbbiak összefüggésbe hozhatóak a szakralitással, sőt, normális esetben nem is lehetnek mások, mint szakrálisak. Hangsúlyoznunk kell azonban, hogy a művészi liturgia – vagy a liturgikus művészet radikálisan hamis ott, ahol nincs már meg a kapcsolat a látható és a láthatatlan között; abszurd lenne azt állítani, hogy a dolgok ilyen állása nincs kihatással a környezetet és a kibontakozást irányító fő feltételeket meghatározó szellemi rendre. Mint mondottuk, a szentek kisebb közösségének nincs feltétlen szüksége imaginatív és esztétikai szimbolizmusra, azonban annak a közösségek igen, amelyik képes akar lenni szentek felmutatására; akár tetszik, akár nem, a nagy dolgok e világon kis dolgokhoz vannak láncolva, legalábbis külsőlegesen, épp ezért abnormális lenne a tradíció kifelé irányuló kifejeződéseiben csak a külszínt látni. De térjünk vissza a szorosan vett liturgia, pontosabban annak esetleges readaptációjának problematikájára. Nincs helye olyan könyörületességnek, amely engedményt tesz, netán igényli a lealjasodást; egy dolog a gyermekiség vagy ártatlanság állapota, s a közönségességbe és kevélységbe süllyedés azonban teljesen más. A hívők elé kitűzetett az „Isten népe”, vagy a „szent nép” idealitásának megvalósítása és a papi hivatásé, melyről talán még csak nem is álmodhattak egyfajta szuggeszció hatása alatt, mely szerint korunkban a nép annyira távol került már a szakraritástól, amennyire csak lehet, és hogy szinte már érezhető a szükség a liturgia és a gyakorolt vallás színvonalának teljes körű leszállítására. Mindebben a leginkább abszurd, hogy a nép még mindig sokkal értékesebb, mint ennek a teljesen realitástalan ideológiának a nevében előirányzott színvonal-leszállítás; a nép szintjén álló liturgia elfogadtatásának leple alatt az történik, hogy a népet erővel kényszerítik lesüllyedni ennek a liturgia-utánzatnak a színvonalára. Mindent összevetve, helyes emlékezetünkbe idézni Szent Irenaeusz eme gondolatát: „Sohasem győzhetsz le egy tévedést az igazság valamelyik pontjának feláldozása árán.” Fenntartjuk, hogy az az elgondolás, miszerint az ősi, normális, papi, tehát arisztokratikus liturgia egyszerűen egy „időszak” kifejeződése lett volna, radikálisan hamis, mégpedig két okból kifolyólag: először, mert – legalábbis az itt tárgyalt értékszínvonalat illetően – az „idő” tulajdonképpen a semmivel egyenértékű és semmit sem fejez ki; másodszor, a liturgia üzenete, illetve igazolása pontosan az időbeli kontingenciákon kívül és túl fekszik. Ha belépsz a szent helyre kilépsz az időből, a „mennyei Jeruzsálem” atmoszférájába lépsz, amely megszabadít a földi korszakoktól. Az ősi liturgiák érdeme nem az általuk kifejezett történelmi vonatkozásban, hanem abban rejlik, hogy kifejeződik bennük valami, ami ehhez képest transzcendens; és ha ez rányomja a bélyegét egy korra, az azt jelenti, hogy a kornak megvan a képessége egy nem időbeli elem felmutatására, olyannyira, hogy minden okunk



7
megvan tisztelni, mégpedig annyira, amennyire megvan ez a képessége. Ha a „múlt utáni nosztalgia” történetesen találkozik a szakrális utáni nosztalgiával, az erény, de nem azért, mert a múlt felé, mint olyan felé irányulás jó, hiszen lehet a múlt teljesen jelentéktelen is, hanem azért, mert irányulás a szakrális felé, amely minden tartamot az örökkévaló jelenbe transzformál, és amely nem képzelhető el máskor, mint „most” a felszabadító isteni „jelenben”. Fordította: Baranyi Tibor Imre



A FA, A KÍGYÓ ÉS A TITÁNOK
JULIUS EVOLA
A legváltozatosabb, és mind időben, mind térben legkiterjedtebb tradíciók szimbólumainak egyike a Fa. Metafizikailag a Fa azt az univerzális erőt jelképezi, ami a megnyilvánulást létrehozza, mint ahogy a növény törzsben, ágakban, levelekben és gyümölcsben megmutatkozó energiája is a rejtett gyökérzetből ered. Sőt, egy magasabb összefüggésben a „Fa” egyfelől a halhatatlanság és a természetfeletti tudás eszméjével van kapcsolatban, másfelől a végzetes és pusztító erők képviselőivel, olyan félelmetes lényekkel, mint a sárkányok, kígyók és démonok. Ezen kívül mítoszok egész csoportja létezik, amelyekben drámai események veszik körül a Fát, és amelyek allegóriái mögött igen mély jelentés rejtezik. Ezek közül az Ádám „bűnbeesésével” végződő történet széles körben ismert. Most, hogy a szimbolikus elemek általános jellegét érintettük, visszatérhetünk ahhoz a nagyobb egészhez, aminek az előbbiek csak egy részét képezik, hogy sorban meghatározzuk azokat a különböző formákat, amelyekben ezek az eszmék testet ölthetnek. Már a Védákban és az Upanisádokban is találkozhatunk a „Világfával”, amelyet néha megfordítva ábrázolnak, kifejezve azt, hogy erejének forrása „odafent”, a „mennyben” van.1 Mivel a halhatatlanság itala (soma vagy amrta) a Fa kivonata, s mert már a megközelítése is inspiratív hatású és olyan látomást eredményez, amely – transzcendálva az időt – a létezés kimeríthetetlen formáira való szinoptikus emlékezethez hasonlatos, továbbá mert Yama, az alvilág istene (akit azonban a primordiális állapot királyának is tartottak) ágainak sűrűjében él2 – így máris szembetaláljuk magunkat a fent említett elemek és eszmék együttesével. Mindezekre rábukkanunk Iránban is, a kétféle fa hagyományában: az egyik – a Bundahes szerint – az összes magot tartalmazza; a másik a halhatatlanság italát (haoma) és a spirituális tudást rejti.3 Erről rögtön a Biblia két paradicsomi fája jut eszünkbe: az egyik az élet fája, a másik a tudásé. Az első egyenértékű azzal, ami Máté evangéliumában (XIII. 31–32) a mennyek országához hasonlatos, és amelyik abból a magból kel ki, amelyet az ember saját szimbolikus „mezejére” vetett, majd újra felbukkan Szt. János Apokalipszisében, és mindenekelőtt a Kabbalában, ahol az „Élet hatalmas és erős Fáját”, amelyből a „fentről származó Élet” árad, olyan „harmat” borítja, amely rendelkezik a „halott” feltámasztásának képességével; vagyis mindez a védikus amrta és az iráni haoma halhatatlanná tevő erejének felel meg.4 Az asszír–babiloni mitológiában is ismert volt egy „Kozmikus Fa", ami Eriduban, a „mélység házában”, vagy másképpen a „tudás házában” állt. De ezekben a tradíciókban mindenekelőtt a szimbólumok különféle kapcsolataira hívnánk fel a figyelmet, mert az alábbiakban ez nagy segítségünkre lesz: a Fa úgy is felfogható, mint egy istennő megszemélyesítője, mint a nagy ázsiai istennők – Istár, Anat, Tammuz, Cybelé – prototípusa. Itt találjuk meg az univerzális erő női aspektusának gondolatát, amit a Fa képvisel. Ezt az elvet nem csak annak az Istennőnek a mítosza erősíti meg, akinek Dodonánál (ami mint jóshely, a spirituális tudás princípiumát is reprezentálja) tölgyfát szenteltek, de a Heszperidáké is, akik annak a fának az őrei, amelynek gyümölcse hasonló szimbolikus
1 V. ö. Katha Upanisad, VI. l; Bhagavad Gita, XV. 1–2; X. 26.
2 Goblet D'Alviella, La Migration des Symboles, (Paris, 1891), 151–206. o. 3 Jacna, IX. és X. 4 Zohar I. 226b; I. 256a; III. 61a; III. 128b; II. 61b; I. 225b; I. 131a.



2
értékkel bír, mint az „Aranygyapjú”, és ugyanúgy képes a halhatatlanságban részesíteni, mint az ír Meg Mell monda fája, amelynél a női jelenlét szintén megfigyelhető. Az Eddában Idu istennő őrzi a halhatatlanság almáját, Yggradzil, a kozmikus fa esetében pedig újra a központi jelképre bukkanunk: ez az a Fa, ami minden bölcsességek forrását rejti, s amelynek gyökereinél a szimbolikus sárkány is föllelhető.5 Végül, egy szláv monda szerint Budzsan szigetén van egy sárkány által őrzött tölgy (ez a sárkány egyrészt a bibliai kígyó megfelelője, másrészt pedig azoké a szörnyeké, amelyeket Iaszón a Heszperidák kertjében támadott meg), amely ugyanakkor a „Hajnali Szűz”-nek nevezett női princípium lakhelye is. Van még egy érdekes változata a Fa jelentésének: mint domínium, vagyis egyetemes Birodalom található meg Ogier, illetve János pap történeteiben, amelyekről már egy más helyen írtunk.6 Ezekben az elbeszélésekben, a Fa gyakran két alakban jelenik meg, s az egyik a Nap-fa, a másik pedig a Hold-fa. A hermetikus tradíció magában foglalja a primordiális szimbolikus tradíció egészét, és az előzőekhez hasonló gondolattársításokhoz vezet. A Fa jelképe az alkímiai szövegekben igen kiemelt: körülöleli Trevisói Bernardo „forrását”, vagyis közepében a Világmindenség szimbólumát, az Uroboroszt rejti.7 Ez Merkur, a hermetikus tevékenység első számú alapelve; megfelel továbbá az „Isteni Víznek”, vagyis az „Élet Vízének”, amely feltámasztja a „holtakat”, megvilágosítja Hermész Gyermekeit, és azonos a „Bölcsesség Asszonyával” is. Másrészt azonban megegyezik a Sárkánnyal, a „feloldás”, a megsemmisítés erejével. A Nap és a Hold Fája is hermetikus szimbólumok, amelyeket gyakran a gyümölcsök helyén lévő koronákkal ábrázolnak. E végtelenül tágítható anyag gyors áttekintése tehát az egyetemes hatalmat reprezentáló és a rendszerint nőnemű lény formájában ábrázolt arboreális szimbolizmus megszakítatlan hagyományát mutatja; kapcsolatban áll a természetfölötti tudás felhalmozásával, a halhatatlanná tevés képességével és egy birodalom hatalmával; de összefügg a veszély gondolatával is, mely különféle formákban jelentkezhet, és amely – összhangban a különböző szándékokkal, igazságokkal és látásmódokkal – tovább bonyolítja a mítoszt. Két lehetőség van: a Fa egyfelől felfogható úgy, mint az a kísértés, ami bukást okoz és kárhozatra ítéli azt, aki átadja magát neki; másfelől pedig mint egy lehetséges hódítás tárgya, ami a bátran nekilátót Istenné teszi, akár isteni lényeket, akár sárkányokat kelljen legyőznie, és néha isteni jelleget és halhatatlanságot visz át a lények egyik fajáról a másikra. Tehát az a tudás, ami által Ádám olyanná igyekezett válni,8 „mint Isten”, és amelyet nem sikerült megszereznie, úgyhogy hirtelen a mélybe vettetett és az Élet Fájától megfosztatott, éspedig azáltal, akihez önmagát hasonlóvá akarta tenni, az ugyanúgy természetfeletti tudás volt, mint amit Buddha – Mara hatalmát megszégyenítve – a Fa alatt megszerzett, aki, mint ahogy egy másik tradíció mondja: küzdelemben elnyerte Indra istentől a villámot.9 Indra, mint az Istenek vezére, egy olyan korábbi fajtól vette el az amrtát, amelyet néha isteniként, néha titániként jellemeztek. Ők az asurák, akik az amrta által a halhatatlanság kiváltságát élvezték. Hasonlóan diadalmas eredményt ért el Odin (a Fánál tett önfeláldozásával), Héraklész és Mithrász is, aki miután a Fa leveleiből készített magának
5 V. ö. D'Alviella, id. mű. 6 Evola, Il Mistero del Graal.
7 V.ö. L. Charbonneau-Lassay által közölt hermetikus ex-librissel a Regnabit 1925. évf. 3–4. számában. A Fa középpontjában a Főnix, a halhatatlanság szimbóluma, ami az amrtára és a haomára utal. 8 Lásd Teremtés III.1, kk. 9 V. ö. Weber, Indische Studien, III. k. 466. o.



3
szimbolikus ruhát, és evett a gyümölcsökből, legyőzte a Napot.10 Az itáliai archaikus mítoszban a fák királya, Nemi, feleségül vesz egy istennőt (Fa = Nő), hogy önmagát mindig képes legyen megvédeni. Hatalma és helyzete akárkire átszállhatna, aki felfedezné, hogyan üssön rajta és „ölje meg”.11 A hindu tradícióban a spirituális realizáció Brahma Fájának a „tudás hathatós fegyvere” által való kivágásával és ledöntésével van kapcsolatban.12 Agni, aki héja alakjában ragadta meg a Fa egy ágát, megsebesült: földre hullott tollából növény sarjadt, melynek nedve a „földi soma”. Talán homályos utalás ez arra, hogy vállalkozását egy másik faj örökölte – egy földi faj. Ugyanezért a fajért hajtotta végre Prométheusz is a tettét, majd bukott el, láncoltatott meg, és vált a húsát tépő sas vagy héja kiszolgáltatottjává. És míg Héraklész – mint az „olümposzi” hős prototípusa – mind Prométheuszt, mind Thészeuszt megszabadítja, addig az égi eredetű heroikus hős újdonsült megszemélyesítője, Iaszón, a Fára akasztott Aranygyapjú megszerzésében elért sikerei ellenére is, az Argo hajó roncsai alatt leli halálát, amely – minthogy a dodonai tölgyből készült – ismét csak azt a hatalmat képviseli, amely elragadható. Hasonló ehhez az Eddában Loki története, aki megszerezte a halhatatlanság mindkét almáját, amelyeket Idun istennő őrzött; ami pedig a káld Gilgamest illeti, ő egy olyan erdőben gyűjtötte össze a „nagy kristálygyümölcsöket”, amelynek a fái „Isten fáihoz hasonlítottak”, majd pedig rátalált arra az útra, amelyet egy – az utat őrző – feminin hatalom zárt el tőle.13 Az asszír Zu isten a legfelsőbb méltóságra törekedve „a sors táblájának” mesterévé, vagyis a prófétikus tudás hatalmának mesterévé tette magát, azonban Baal, miután rajtakapta, áldozati madárrá változtatva száműzte egy hegycsúcsra, ahogy az Prométheusszal is történt. A mítosz tehát egy veszélyekkel járó és alapvetően bizonytalan kimenetelű jelképes vállalkozásról szól. A Hésziodoszi Theogoniában, és kiváltképpen a Fák Királyának legendájában, Istenek vagy kivételes emberek egy olyan erő megszerzőinek tekinthetők, amely – az isteni tulajdonságokkal együtt – bárkinek továbbadható, aki a birtokba vétel módját ismeri. Ilyen tekintetben a primordiális erőnek női jellege van (Fa = Istennő), ami hajlamos az erőszakosságra, s ily módon – mint az Evangéliumok írják – a „Mennyek Országa” elérésének érdekében is felhasználható. A próbálkozók közül néhányan utat törnek és győzedelmeskednek; mások pedig - ugyanannak az erőnek végzetes hatását megtapasztalva - merészségükért fizetve elbuknak. Amikor egy ilyen történetet értelmezni kezdünk, két ellentétes lehetőség merül fel: a mágikus–heroikus és a vallásos. Az első szerint az, aki a mítoszban elbukik, egyszerűen csak egy olyan lény, akinek az állhatatossága és szerencséje a kihíváshoz mérten kevés volt. A másik, a vallásos megközelítés szerint más az értelme: a szerencsétlenség itt bűnné, a heroikus kísérlet szentségtöréssé változik. A tett pedig nem a kudarc miatt lesz átkozott, hanem már önmagában az. Ádám tulajdonképpen már nem az az ember, aki belebukott egy olyan vállalkozásba, amelyben mások győzedelmeskedtek, hanem inkább az az ember, aki bűnt követett el, és ami vele történt, az az egyetlen, ami történhetett. Tehát nem volt más
10 V. ö. F. Cumont, Les Misteres de Mithrai (Brussels, 1913), 133. o. 11 Ez a mítosz a G. Frazer híres művében (The Golden Bough) összegyűjtött nagyszámú anyag gyöngyszeme. 12 Bhagavad Gita XV. 3. (Ennek a résznek még pontosabb fordítása ez lehetne: „a kötelék-nélküliség hatalmas fejszéjével" – a ford. megjegyzése) 13 A Heszperidák kertjével való megfelelés nyilvánvaló. A szöveg, ami nem teljes, a kaland későbbi kifejlődését nem zárja ki. A Gilgames-eposz legismertebb szövegében a vállalkozás nem jár sikerrel: míg Gilgames alszik, a halhatatlanságot adó növényt – amit a „primordiális állapot” királyának földjét elérve a halál vízén túl elnyert – elveszik tőle.



4
alternatívája, mint a bűnhődést keresni, és legfőképpen feladni azt a vágyat, ami ebbe a vállalkozásba vitte. Az, hogy a legyőzött a visszahódításra gondol, vagy ahhoz a méltósághoz ragaszkodik, amit tettével érdemelt ki, az a vallásos szemléletben a legelítélendőbb „luciferizmusként” jelenik meg. De a vallásos szempont nem az egyetlen. Ez, amint Bound rámutatott, a királyi tradícióval ellentétben egy humanizált és degradált változata a papi tradíciónak; és nincs magasabb létjogosultsága, mint a másiknak – a heroikus nézőpontnak –, amely mindig jelen volt az ókori keleten és nyugaton is, és amelynek szelleme leginkább a hermetikus tradícióban tükröződik. Valóban, egy kommentár14 „Hermész pálcáját” a fiú (Zeusz) saját anyjával (Rheia, az egyetemes erő jelképe) való egyesülésének szimbólumaként értelmezi, akit miután atyját megölte, birodalmát pedig magának követelte – üldözőbe vett, majd magáévá tett; és a „filozófiai vérfertőzést” az egész hermetikus irodalomban felfedezhetjük. Hermész valójában az istenek küldötte, de egyben az is, aki elhódítja Zeusztól az uralkodói jogart, Venustól övét, Vulkántól – a „Földi Tűz" Istenétől – pedig allegorikus mesterségének szerszámait. Az egyiptomi hagyományban – későbbi szerzők szerint – a háromszoros nagyságba újonnan öltözött Hermész Triszmegisztosz a primordiális kor Királyai és Mesterei egyikének alakjában olvad fel, aki egy magasabb civilizáció elvét adta az emberiségnek. Mindezek pontos értelme senkinek a figyelmét nem kerülheti el. A hagyomány, amelyről Tertullianus beszámolt, és amely a szíriai–arab alkímikus Hermetikában is megtalálható, ugyanerre a pontra utal. Tertullianus15 a természet „átkozott és haszontalan” operációiról beszél, a fémek titkairól, a növények tulajdonságairól, a mágikus varázslás erejéről, és azokról a különös tanításokról, amelyek egészen a csillagok értelmezéséig terjednek. Ez tehát a mágikus–hermetikus tudomány corpusa, amelyet a bukott angyalok fedtek fel az embernek. Ezek a gondolatok egészen Henoch könyvéig nyúlnak vissza, mi több: ennek az ősibb hagyománynak a kontextusában még teljesebb formában és – a vallásos interpretáció értelmében – még egyoldalúbban vannak jelen. Henochnál16 a Hermon hegyén alászálló Ben Elohim, vagyis a bukott angyalok között van a Felébredteknek és Őrködőknek az a faja, akik lejöttek, hogy oktassák az emberiséget (hasonlóképpen, ahogy Prométheusz is „tanította a halandóknak az összes művészetet”17), és ennek, mint Mereskovszkij kimutatta,18 a Jubileumok könyvében19 található egy világos párhuzama. Sőt, mi több: Henochnál (LXIX. 6–7), az „Évát félrevezető” Azazeél (vagy Gadreél) az, aki a halál fegyvereinek használatát az embereknek megtanította, vagyis – a metaforát félretéve aki a harciasság szellemét beléjük öntötte. Ebben az összefüggésben a bukás mítoszát ismerjük: az Angyalokat elragadta a „nő” utáni vágy. Azt azonban már elmagyaráztuk, hogy mit jelent a „nő” a Fával összefüggésben. Ha pedig a szanszkrit terminológia saktiját vizsgáljuk – ami átvitt értelemben Isten asszonyát, feleségét, és ugyanakkor hatalmát is jelenti20 –, értelmezésünk még inkább megerősítést nyer. Ezeket az Angyalokat tehát a
14 Athenagorasznál (XX. 292) bizonyos áthallások figyelhetők meg Héraklész heroikus mondakörével kapcsolatban: amivel Rheiát megkötözték, azt „Heraklész hurokjának” nevezték. 15 Tertullian, De Cultu Fem. I. 2b. 16 Henoch könyve, VI. 1–6. VII. 1. 17 Aeschylus, Prometheus, 506. 18 D. Mereshkowskij, Das Geheimnis des Westens (Leipzig, 1929), IV–V. fej. 19 Kautzsch, Apokryphen und Pseudopigraphen, (Tübingen, 1900) II. k. 47. 20 Egy bibliai szövegrészt (Ter. IV. 2.) magyarázva Fabre D'Olivet (Langue Hébraique rest.) a „nőt” azonosnak véli a „generatív erő” szimbólumával. Különleges viszony van a hermetikus művészet bizonyos jellegzetességei – amikről a továbbiakban lesz szó – és a tibeti szimbolisztika között, amelyben a Tudást újfent egy „nő” reprezentálja, míg a „módszert” és a „művészetet” egy



5
hatalom utáni „vágy” ragadta meg: egyesültek vele, elbuktak, majd leszálltak a földre, a föld egy magasabb pontjára (Hermon-hegy). Ebből az egyesülésből eredtek a Nephilimek, egy erős faj (vagy ahogy a Gizehi papirusz nevezi őket: a titánok). Képletesen óriásokként írják le őket, de Henoch könyvének szavai rávilágítanak erejük természetfeletti voltára (XV. 11): „Nincs szükségük élelemre, nem szenvednek a szomjúságtól, és mentesek az (anyagi) érzékeléstől. A Nephilimek, a „bukott Angyalok” nem mások tehát, mint a „titánok”. Ők „azok, akik őrködnek”, Baruch könyvében (III. 26) ők a „győzedelmesnek és harciasnak” nevezett fajta. Ez az a faj, amely az emberekben a harciasság és hősiesség szellemét felgyújtotta, kialakította művészeteiket, és amely a mágia misztériumát átadta nekik.21 Amikor az ember az alkímiohermetikus tradíciót vizsgálja, mi lehet döntőbb bizonyíték, mint a legkorábbi hagyományokhoz tartozó szövegek kifejezett ismétlődése? Egy hermetikus szövegben olvasható: „Az ősi és isteni könyvek tanítják, mondja Hermész, hogy bizonyos Angyalokat rabul ejtett a nőért való szenvedély. Majd a földre szálltak, és a Természet működését tanították. Ők azok, akik a Hermetikus műveket összeállították, és tőlük származik e Művészet első hagyománya”.22 Maga a chemi szó - ami a chema-ból ered (melyből az alkímia és a kémia is) – már az első időktől kezdve éppen egy ilyen hagyománnyal összefüggésben jelenik meg a XII. Dinasztia papiruszain. De mi az értelme, a jelentése ennek a Művészetnek, „Hermész Gyermekei” Művészetének, a Királyi Művészetnek? A bibliai Fa mítoszban – vallásos felfogás szerint – Isten szavai a következők: „Azután így szólt az Úristen: Lám, az ember olyan lett, mint egy közülünk, ismer jót és rosszat. De nem fogja kinyújtani kezét, hogy az élet fájáról is vegyen, egyék és örökké éljen!” (Ter. III. 22.). Két részletet lehet itt megkülönböztetni: először is annak az isteni rangnak az elismerését, amelyet Ádám mindenképpen birtokolt; majd pedig egy burkolt utalást arra a lehetőségre, hogy ezt a realizációt az Életfa által szimbolizált univerzális erő síkjára lehetett volna átvinni, ami halhatatlanságának megerősítését jelentette volna. Ádám szerencsétlen kimenetelű kalandjában a megszemélyesült Isten nem tudta megakadályozni Ádám első tettét, mindazonáltal ezt követően sikerült elzárnia előle a második lehetőséget: az Élet Fájához való hozzáférésben a lángpallosú Kerub állta útját. A titánok orphikus mítoszának hasonló az értelme: ők azok, akik „felfalták” Istent, majd villám sújtott le rájuk, és elszáradtak a „szomjúságtól, amely éget és elpusztít” – és ez a szomjúság a Prométheuszt tépkedő keselyű egyenértékű szimbólumának tekinthető. Phrygiában Attis siratja „a még zölden levágott gabonát”, azaz „kasztrálását”; vagyis erejének és hatalmának elvesztését fájlalja, ami megfelel a Paradicsom közepén álló, hatalommal bíró fához vezető út elzárásának, valamint Prométheusz sziklához való láncolásának.
maszkulin figura, amely az előbbivel allegorikus koituszban ölelkezik. (V.ö. Shricakrasambhara, A. Avalon, /London, 1919/ XIV, 23.) Dante (Covivio II. XV. 4.) a „nő” „szerelmeseinek” nevezi a „Filozófusokat”, a „Fedéli d'Amore” szimbolisztikájában pedig a nő szintén a gnózist, az ezoterikus tudást jelképezi. 21 A korábbi felfogás szerint, ahogyan Hésziodosz is utalt rá, az „őrködők” azonosak a primordiális állapot, az Aranykor azon lényeivel, akik sosem halnak meg, de önmagukat a későbbi kor emberei számára láthatatlanná teszik. 22 Összegyűjtött szövegek: Berthelot, La Chimie au moyen-age (Paris, 1893) II. 238. Hasonló hagyomány található a Koránban, (II. 96), amely a két Angyalról, Harturól és Marutról beszél, akik „beleszerettek” a „nőbe”, és akikről azt mondták, hogy alászállásuk után – lábukkal fölfelé egy gödörbe függesztve – az embereknek a mágiát tanították. Ez utóbbi részlet hasonló jelentéssel bírhat, mint a fordított védikus Fa, amely a „magasban” gyökerezik.



6
De a láng még nem hunyt ki: megtisztulva átkerült a Királyi Művészet titkos hagyományába, amelyet bizonyos hermetikus szövegek félreérthetetlenül azonosítanak a Mágiával; és ez az, ami „iszonyatos küzdelmek” árán elvezet az elveszett helyen álló második „Életfa” megteremtéséhez,23 illetve a „földi Paradicsom közepén álló Fa centrumához”24; vagyis lehetővé teszi annak a régi bátorságnak a visszaszerzését, ami az olümposzi Heraklészt (Prométheusz anti-titáni felszabadítóját), Mithraszt (a Nap legyőzőjét), valamint azt jellemezte, akit a buddhista keleten az „Emberek és Istenek Urának” neveztek. A Királyi Művészet elkerülhetetlensége miatt kitüntetett helyzetű. Serthelot, Tertullianus fent említett állításával kapcsolatban lényegesnek tartja megjegyezni: „A tudományos törvény biztos és pártatlan; a természet ismerete és az ebből származó hatalom egyaránt fordítható jóra is, rosszra is” – és ez alapjában ellentétes a vallásos szemlélettel, ami mindent alárendel az ájtatos függésnek, az istenfélelemnek és az erkölcsnek. Majd így folytatja: „E konfliktus első nyomai megtalálhatók már abban az ellenszenvben, amely Henoch könyvében és Tertullianusnál a (hermetikus) tudomány irányában megnyilvánul.”25 És igaza is van: mert habár a hermetikus tudomány korántsem azonos azzal a természettudománnyal, amellyel Berthelot azonosítani szeretné, mindazonáltal az az amorális és kötelező jelleg, amit az utóbbiban felismer, az előbbit is jellemzi. Ezzel kapcsolatban Ripley egyik maximája igen találó: „Ha az elvek, amelyekkel az ember él, igazak és a cselekedeteket az elvek szabályozzák, az eredménynek biztosnak kell lennie; és a hermetikus filozófusoknak ez az egyetlen igazi titkuk”.26 Agrippa, Porphürioszt idézve, a „rítusok” elkerülhetetlen hatalmáról beszél, amelyek egyenesen kényszerítik az isteneket, legyőzik és alászállásra kötelezik őket; hozzáteszi, hogy a mágikus formula beavatkozásra kényszeríti az asztrális lények okkult energiáit, habár ők az imákat nem értik, és kizárólag egy természetes szükségszerűség következtében cselekszenek.27 Plótinosz nézete hasonló: a hatást – egy rögzített viszony szerint önmagában az ima ténye hozza létre, és nem azért eredményes, mert a létezők egy csoportja részéről az imádkozó felé valamilyen megfontolás vagy figyelem nyilvánul meg.28 Zoszimosz egy kommentárjában olvasható: „A tapasztalat nagy tanítónő, mert a próbálkozások alapján az élet megtanít arra, hogy mi vezethet el leginkább a célig”.29 A hermetikus művészet tehát olyan módszer, aminek szükségszerű következménye van, és amelyet az ember – ha úgy kívánja – a természetfeletti eszközök segítségével a spirituális erőkön alkalmaz (a szimbolikus hermetikus tüzet gyakran nem természetesnek vagy természetellenesnek nevezik), de mindig mindenféle vallás, erkölcs és abszolút függés kizárásával. Más szavakkal: olyan törvény ez, ami az ok és okozat közti természetes – habár ismeretlen – determinizmusból áll. Visszatérve a tradíció vonalához, azokhoz, „akik őrködnek”, akik kifosztották a Fát, és akik magukévá tették az „asszonyt”, a „heroikus” szimbolika fegyvere az, ami mint majd látni fogjuk – bármire is vezessen a spirituális
23 C. Della Riviera, Il Mondo Magico degli Heroi, (Milan, 1605) 4., 5., 49. o. 24 Basilius Valentinus, Azoth (Manget, II. 214. o.). S. Trismosin Aurum Vellusában (Rorschah, 1598) egy sokatmondó illusztráción egy, a Fát megmászó ember látszik, a törzset pedig egy szimbolikus folyó keresztezi. A Héraklésre, Iaszónra és hőstetteikre való figyelmeztetések igen gyakoriak a szövegekben, de ami még inkább hangsúlyozott, az Prométheusz olykor váratlanul megidézett szelleme. 25 Berthelot, Les origines de l’Alchimia (Paris, 1885), 10, 17–19. o. 26 Filalete, Epist, de Ripley, VIII. 27 Agrippa, De Occulta Philosophia, II. 60, III. 32. 28 Plotinus, Enneaszok, IV. 42, 26. 29 Berthelot, Collection des Alchimistes Grecques, (Paris, 1887) 2. k. 284. o.



7
világban - magasabb értékeket van hivatva birtokolni, mint amilyenekkel korábban rendelkezett.30 És ez az, ami a „szent" vallásos kifejezéséből kiindulva érthetetlen, de annál inkább megközelíthető a „Király" harcias szimbolizmusából nézve - és egy király, egy koronás lény és a királyi szín (bíbor) mindig megtalálható a hermetikus-alkímiai Mű végén; a királyi és napszerű fém, az arany pedig, mint azt már említettük, ennek a szimbolikának a középpontját alkotja. Ami pedig azt illeti, aki e „Művészet” révén reintegrálódott, a szövegekben a kifejezések egyértelműek. „Autonóm, testetlen és királytalan”, ahogy Zoszimosz nevezi a Filozófusokat, „évszázadok bölcsességének őrzőit”.31 Felette állnak a sorsnak.32 „Magasabb, mint az emberek, és halhatatlan” – mondja mesteréről Plebechius:33 „Szabad, és az Élet mestere”, rendelkezik „az Angyali fajnak való parancsolás hatalmával” – ilyen lesz a későbbi tradíció egészen Cagliostróig.34 Plótinosz már beszélt a világba belépők vakmerőségéről, vagyis azokéról, akik testet öltöttek magukra (láthattuk, hogy ez kapcsolatban áll a „bűnbeesés” értelmével).35 Agrippa36 pedig arról a félelemről beszél, amely az embert természeti állapotában eltöltötte – vagyis ahelyett, hogy a félelem inspirálta volna, „bűnbeesése” miatt kiszolgáltatottá vált neki. „Ez a félelem, mint Istennek az emberbe vésett bélyege, azt eredményezi, hogy minden alávettetik Istennek, valamint hagy a legmagasabb rendűként ismerjék el Őt, mint annak a természetnek a hordozóját, amelyet a Kabbalisták Pahadnak, bal kéznek és az Úr kardjának neveznek.” De van itt még valami más is: a „két természet”, ami az emberen uralkodik, s amely a „jó és a Rossz Fa” titkára emlékeztet.37 A tanítás a Corpus Hermeticumban található: „Az ember nem lebecsülendő azért, mert halandó; ellenkezőleg, a halandóság kiszélesíti lehetőségét és hatalmát. Kettős természete miatt az egyedüli lehetőség számára kettős szerepe: olyan módon teremtetett, hogy egyszerre magában foglalja a földit és az istenit”.38 „Így hát nem
30 Emlékeznünk kell arra, hogy ez a magasrendűség a heroikus hozzáállás különleges szemléletének tartozéka, hiszen végsősoron ezzel rokon. Vagyis azokról a korokról van itt szó, amelyek alatt a primordiális tradíció – utódaival együtt – elhomályosult. A tisztán metafizikai szempont alapján minden autentikus iniciáció lényege az ember „eredeti állapotba” való reintegrációja. 31 Berthelot, Colleciton, II. 213 32 Berthelot, Colleciton, II. 229 33 Amit az alkimisták a halhatatlanság „Isten” szándékainak ellenére való megszerzéséről tudtak, az fellelhető például Gebernél, aki azt mondja a Részvét Könyvében (Berthelot, La Chimie v. III. 173): „Ha ő (Isten) egymástól elütő elemeket helyezett bele (az emberbe), akkor ez azért volt, mert biztosítani akarta a teremtett lény megszűnését. Miután Isten nem akarta, hogy rajta kívül egy lény is örökké éljen, ezért a négy természet egyenlőtlenségének terhét rótta az emberre, ami a halálához, a Léleknek a Testtől való elkülönüléséhez vezet.” Ugyanez a szerző máshol (A lépcsők Könyve, Berthelot, La Chimie, v. III. 147–148) az ember megzavart természetének helyreállítását, egy újfajta létezést javasol, „hogy többé már ne haljon meg”, mert „a lények soha többé nem változtatják meg magukat, ha ezt az egyensúlyt helyreállították”. 34 Lásd az Ignis c. folyóirat szögegét, 1925, 277, 305. o. 35 Enneaszok V. IX. 15.; v. ö. V. i. 1. A Corpus Hermeticumban ráakadhatunk a „szférákból való kilépés” feltűnő analógiájára, ugyanabban az értelemben, ahogy Lucifer (Böhme, De Signatara, XIV. 40) is kilépett a világ harmóniájából. 36 (???) 37 Ez egyenértékű azzal, ami a középkori lovagok iniciatikus írásaiban mint „a két kard birtoklása” szerepel. 38 Corpus Hermeticum IX. 4. V. ö. Böhme, Morgenröte im Aufgang, XI. 72. „Az ember lelke még mélyebbnek látszik, mint az Angyaloké, mert az mennyei is, pokoli is” – és ehhez hozzáteszi:



8
félünk kimondani az igazat: a valódi, igazi ember nagyobb, mint az égi istenek, vagy legalábbis egyenlő azokkal. Mert nem Isten hagyja el saját világát, hogy a földre jöjjön, hanem az ember hág fel az égbe, hogy felmérje azt... Ezért bátorkodunk azt mondani, hogy az ember egy halandó Isten, és egy égi isten halhatatlan ember”.39 Ez hát az „új faj”, amit „Hermész Gyermekeinek” Királyi Művészete teremtett meg a földön, felemelve és szomjukat oltva az elbukottaknak, visszaadva a legyengültek erejét, a „sas” nyugodt, szilárd tekintetét ajándékozva a „villám fényétől megvakultnak”, a kiszúrt szeműnek, és olümpiai, vagy még inkább királyi méltóságot adományozva annak, aki titán volt. Egy ugyanahhoz a gondolatvilághoz tartozó misztérium-szövegben, mint amelyben a görög alkímia is elnyerte kezdeti kifejeződéseit, az áll, hogy a János evangéliumában is említett „Élet-fény” a „tökéletes emberek – korábbi generációk számára ismeretlen – miszteriózus faja”; majd ezt egy Hermészre való utalás követi: a szöveg elmondja, hogy a szamothrakei templomnál két meztelen ember szobra áll, akik karjaikat maguk fölé emelték, hímvesszőjük pedig – mint a cillenei Hermész-szobron – erektált állapotban volt,40 ami Adamost, a primordiális Embert reprezentálja az újjászületett Emberrel együtt, „aki pontosan ugyanazzal a természettel bír, mint az első”. Továbbá: „Először az Ember áldott természete odafönt van; utána a halandó természet idelent; végül pedig a Királytalanok faja felemelkedik oda, ahol sokak törekvésének célja, Mariam van”.41 „Ez az áldott és romolhatatlan lény minden létezőben benne lakozik, magyarázza Simon Mágus, de rejtetten, potenciálisan, és nem aktuálisan. Ő az, aki van, volt és lesz; aki odafent a teremtetlen hatalomban tartózkodott; aki idelent időzik, minthogy a vízözönben megjelenő (reflektált) tükörképből született; s aki fent lesz a végtelen hatalom oldalán akkor, amikor önmagát teljesen hozzá hasonlóvá teszi.”42 És a hermetikus tradíció szövegeiben mindenütt ugyanerre a tanításra bukkanunk. (Fordította: Gabulya Gábor)
„Emiatt él ezen a világon igen nagy veszélyben.” A Sepher Yecirah (VI. fej.) a szív állapotát egy „háborúzó király” helyzetéhez hasonlítja. 39 Corpus Hermeticum, X, 24–25.
40 Valójában egy sematikus „Y”-t formáz, ami a felemelt kezű „kozmikus Ember” jele, egyike a Hyperboreus és észak-atlanti tradíciók alapszimbólumainak, ami a germán–skandináv tradíciókban – rúnaként – az élet, és az Élők rúnájaként (betűjeleként) maradt meg. 41 Hippolytus, Philosophumena, V. 8. Ez a Mariam magától értetődően megfelel a szimbolikus „nő”-nek, akit a „Filozófusok” birtokolnak, és ez az a „Szűz”, akiről D’Espagnet írja (Arcan. herm. philos. Opus, 58.): „Végy egy szárnyas Szüzet, akit az Első Férfi magjával megtermékenyített, de aki mégis érintetlenül megőrizte szüzessége dicsőségét”. E „szárnyas Szűz” természetesen ugyanazokkal a kvalitásokkal rendelkezik, mint Rheia, az Egyetlen saktija vagy „hatalmi” arculata (ő az, akit Zeusz, miután megölte atyját – D’Espagnét, „Első Férfi”-ját –, magáévá tesz, vagyis saját anyját teszi feleségévé). Sőt a Kabbala azt mondja, hogy a Király, azaz Jahve egész hatalma a Matronára van bízva, aki egyúttal a Király felesége (saktija) is, sőt, akit Mózes is „elvett” (Zohar II. 144b, 145a; III. 51a). 42 Hippolütosz, Philosophumena, VI. 17.



KOZMOLÓGIA ÉS A MODERN TUDOMÁNY
TITUS BURCKHARDT
I.
Az alábbiakban fel kívánjuk hívni a figyelmet bizonyos, a modern tudományban mutatkozó hézagokra, és megpróbálunk a szó hagyományos értelmében vett kozmológia által nyújtott kritériumok segítségével ítéletet alkotni róluk. Ismeretes, hogy a görög kozmosz szó jelentése „rend”, és az egység és a teljesség fogalmát foglalja magába. Így a kozmológia a világról szóló tudomány, annyiban, amennyiben a világ a maga egyedüli okát, a Létezőt tükrözi. Ez a tükröződés – a nem teremtett tükröződése a teremtettben szükségképpen különféle oldalakról, sőt, arcok végtelen változatosságában mutatkozik meg, amelyek mindegyike tartalmaz valamit az egészből és a teljességből; és így a világlátások sokasága kínálkozik, melyek mind egyformán lehetségesek és jogosak, és mind ugyanazokból az egyetemes és változhatatlan princípiumokból fakadnak. Ezek a princípiumok egyetemességük folytán lényegileg benne foglaltatnak az emberi intelligenciában; annak legmélyebb rétegét alkotják. Ez a tiszta intellektus azonban általánosan, és azok számára, akik erre alkalmasak – csakis olyan természetfölötti erők segítségével „szabadulhat fel”, amelyeket egyedül egy hiteles és teljes szellemi hagyomány tud közvetíteni. Ez azt jelenti, hogy minden igazi kozmológia egy isteni kinyilatkoztatáshoz kötődik, még akkor is, ha a kozmológiai vizsgálódás tárgya és kifejezésmódja látszólag kívül esik a Kinyilatkoztatás által hordozott üzeneten. Ez a helyzet például a Keresztény Kozmológia esetében, amely első pillantásra némileg heterogén eredetűnek látszik, mert míg egyfelől a bibliai teremtés-elbeszélésre hivatkozik, másfelől a görög kozmológusok örökségére épül. Ha úgy is tűnik, hogy itt egyfajta eklekticizmusról van szó, hangsúlyozni kell ennek gondviselésszerű voltát, mivelhogy a két forrás, amelyekről itt szó van, harmonikusan kiegészíti egymást: az első mitikus formájú elbeszélés, a másik pedig viszonylag racionális fogalmakban kifejtett doktrína, és ennélfogva semleges a szimbolika és a szellemi perspektíva szempontjából. Továbbá szinkretizmusról csak akkor lehet beszélni, ha különböző síkok és kifejezésmódok keverednek, következésképpen összezavarodnak. Márpedig a teremtés bibliai mítosza és a görög kozmológia nem jelentenek két, formálisan összeegyeztethetetlen perspektívát, sem nem teszi feleslegessé egyik a másikat, ami megtörténne, ha például a buddhista kozmológiát próbálná valaki elegyíteni a Biblia jelképes tanításával. A bibliai mítosz egy dráma, isteni cselekmény formáját ölti fel, amely mintha az időben bontakozna ki azáltal, hogy az elsődlegest és a viszonylagost az „előbb” és „később” által különbözteti meg. A görög kozmológia viszont a dolgok lényegileg statikus látásmódjának felel meg, a világ szerkezetét úgy írja le, ahogyan van, most és mindenkor, a létezés fokozatainak hierarchiájaként, ahol az alsóbbak az idő, a tér és a szám feltételeinek vannak alávetve, míg a magasabb fokozatok túl vannak az időbeli egymásutániságok és a térbeli vagy egyéb korlátokon. Ez a doktrína így egészen természetes módon – és gondviselésszerűen kínálkozik tudományos kommentárnak az írás szimbolikájához. A bibliai mítosz kinyilatkoztatás, de a görög kozmológia sem pusztán emberi eredetű; még Arisztotelésznél, a nyugati racionalizmus megalapítójánál is bizonyos alapvető princípiumok, mint például a forma (eidosz) és anyag (hülé) megkülönböztetése, kétségkívül egy értelem (ráció) feletti, következésképpen időtlen és szent tudásból erednek. Arisztotelész



2
ezt a bölcsességet egyfajta homogén dialektikára fordítja le; dialektikája azért érvényes, mert a gondolkodás eleve adott törvényei a maguk módján a létezés törvényeit tükrözik; ugyanakkor Arisztotelész csak olyan mértékben mutatja meg a valóságot, amilyen mértékben az logikailag meghatározható. Platón és Plótinosz jóval messzebb mennek. Visszanyúlnak odáig, ahová Arisztotelész „objektivizált” kozmológiája már nem ér el, és visszaállítják a szimbolika egész természetfölötti jelentését. A keresztény kozmológia átvette Arisztotelész analitikus gondolkodásmódját, Platóntól kapta viszont az ősképek (archetípusok) doktrínáját. Ez utóbbihoz hozzátartozik a szimbolika, és az intellektuális intuíciónak a diszkurzív gondolkodással szembeni felsőbbrendűségéből indul ki. Az egész keresztény kozmológia sarkköve, és az a döntő tényező, amely lehetővé teszi a bibliai mítosz egybeötvözését a görög örökséggel, nem más, mint a Logosznak, a létezés és a tudás közös forrásának evangéliumi doktrínája. Ez a doktrína önmagában túl van a kozmológia síkján – az Evangéliumokban nemigen találhatók kozmológiai elemek – mégis ez adja a kozmológia tengelyét és kapcsolja össze a „teremtett” tudományát a nem-teremtett tudásával. Így lesz a kozmológia a metafizikán keresztül – amelyet ebben az esetben János evangéliumának az igéről szóló tanítása foglal magába – összeegyeztethető a teológiával; még mielőtt ancilla theologiae-vá (a teológia szolgálóleányává) lenne – előbb a gnózis kiterjesztése. Ugyanezt el lehetne mondani minden hagyományos kozmológiáról, különösen azokról, amelyek az iszlámhoz és a zsidósághoz kapcsolódnak. Változhatatlan tengelyük minden esetben a Szellem vagy intellektus valamilyen kinyilatkoztatott doktrínája, akár nemteremtettnek tekinti ez a doktrína az intellektust (ez a helyzet az Ige esetében), akár teremtettnek, mint az elsődleges intellektus esetében, akár olyannak, hogy mindkét oldalt magába foglalja, egyfelől teremtett, másfelől nem-teremtett.1 Tudjuk, hogy a keresztény, muzulmán és zsidó kozmológiák gyakran kölcsönöztek egymástól, és bizonyosan ugyanez történt a hellenisztikus kozmológiák és bizonyos ázsiai kultúrák között, de magától értetődik, hogy – mint Guénon rámutatott – a hagyományos kozmológiáknak általánosságban semmi közük bármiféle történelmi kölcsönzéshez. Mivelhogy létezik először is a dolgok természete, azután pedig az intuitív tudás, és mint mondtuk, ezt szükségképpen valamilyen szent hagyomány, egy isteni kinyilatkoztatás írott és íratlan hagyományának tárháza kelti életre. Akárhogyan is álljon a helyzet, az egész végérvényesen megvan a mi lelkünkben, amelynek alsó elágazásait az érzékek világával azonosíthatjuk, gyökere azonban felnyúlik a tiszta Létezőig és a Legfelső Lényegig, és így az ember saját magában megragadhatja a kozmosz tengelyét. Teljes „függőleges” kiterjedésében „megmérheti” ezt a tengelyt és ebben a tekintetben a világról való tudása teljes lehet, annak ellenére, hogy szükségképpen keveset vagy szinte semmit nem fog tudni, ami a „vízszintes” kiterjedést illeti. Ily módon nagyon is lehetséges, hogy a hagyományos kozmológia olyan tudást közvetítsen, amely valóságos, és amely hasonlíthatatlanul átfogóbb és mélyebb mindannál, amit a modern empirikus tudományok nyújtani tudnak, még ha ezek a kozmológiák gyerekes vagy pontosabban „emberi” módon vélekednek is a fizikai világ tényeiről. A nyugati kozmológia akkor lett kegyvesztetté, amikor a régi geocentrikus világképet felváltotta Kopernikusz heliocentrikus rendszere. Ahhoz, hogy ez lehetséges legyen, a
1 Ibn Arabi hasonló kifejezést használ, amikor a Korán egyes kijelentéseivel összhangban ar-Ruh-ról, az Egyetemes Szellemről beszél. Plótinosznál az elsődleges intellektus, a Núsz, hasonlóképpen tekinthető egyfelől nem-teremtettnek, másfelől teremtettnek. Egyébként az isteni emanációkról szóló plótinoszi tanítás nem vezeti be a teremtett–nem-teremtett megkülönböztetést.



3
kozmológiának előbb a puszta kozmográfia szintjére kellett süllyednie; így a formát összetévesztették a tartalommal, és a fürdővízzel együtt kiöntötték a gyereket is. Valójában a középkor felfogása a fizikai világról, annak elrendezéséről és kiterjedéseiről, nemcsak hogy a dolgok egyfajta természetes és ennélfogva valóságos látásmódjának felelt meg; egyszersmind egy szellemi rendnek a kifejezése volt, ahol az embernek megvan a maga – az egészbe szervesen illeszkedő – helye. Hadd álljunk meg egy pillanatra ennél a világlátásnál, amelyet első sorban Dante költői műveiből ismerünk.2 A bolygó-eget és az ezt körülvevő állócsillag-eget megannyi koncentrikus szférával ábrázolták, „egyre nagyobbak, erejük mértékében”, mint Dante magyarázza, és ennek legkülső hátárát, az Empyreum láthatatlan egét az egyetemes térrel és a tiszta időtartammal lehet azonosítani; térben ez egy végtelen sugarú gömb, időben pedig az a háttér, amelyen minden mozgás kirajzolódik; folytonos körforgása tart fenn minden alacsonyabb rendű mozgást, és a mozgások ezzel a körforgással való viszonyukban mérhetőek, bár a körforgás nem mérhető meg abszolút módon, mert az időt csak valamilyen térbeli pályát befutó mozgásra vonatkoztatva lehet felosztani. Ezek a szférák az öntudat magasabb fokozatait szimbolizálják és – pontosabban szólva – a lélek állapotait, amelyeket, noha még mindig az egyéniség teljességének határain belül maradnak, mind jobban átvilágít az isteni szellem. Az Empyreum, az időt és a nem-időt elválasztó „küszöb” képviseli az egyedi vagy formai világ végső határát, ezt a határt átlépve nyer Dante új látást, amely bizonyos mértékig a kozmikus rend fordítottja; eddig a pontig a létezés hierarchiája, amely a testitől a szellemi felé halad, a tér fokozatos kiterjedésében fejeződik ki, ahol a tartalmazó oka és ura annak, amit tartalmaz; itt az isteni Létező mint középpont tárul fel, és e körül az angyalok keringenek mind közelebbi és közelebbi karokban. Valójában nincsen szimmetria a bolygók rendje és az angyalok rendje között, mert Isten egyszerre középpontja és tartalmazója minden dolognak. Csak a fizikai világról, a csillagos égbolt által körülvett világról lehet elmondani, hogy a magasabb rend tükörképe, fordítva ez nem igaz. Ami a Poklot illeti, amelyet Dante földalatti üregként ír le,3 amely addig a pontig nyúlik le, „hová minden nehézkedés visz”, a Pokol körei nem fordított tükörképei, hanem ellentétei az égi szféráknak, mondhatni azok a szférák felfordítva, a Purgatórium hegye pedig, amely a költő elbeszélése szerint Lucifernek a gravitáció középpontja felé zuhantában kilökődött földtömegből keletkezett, tulajdonképpen a Pokol ellensúlyozására szolgál. Amikor így elhelyezte a Poklot és a Purgatóriumot, Dante nem földrajzi leírást akart adni; nem voltak illúziói a szimbolika ideiglenes jellegét illetően, habár nyilvánvalóan hitt a ptolemaioszi geocentrikus rendszerben. A heliocentrikus rendszer maga is lehetőséget ad egyfajta nyilvánvaló szimbolikus értelmezésre, mivelhogy azonosítja a fény forrását a világ középpontjával. Mégis, amikor Kopernikusz újra felfedezte,4 ez nem hozott új szellemi világlátást. Inkább egy ezoterikus
2 Sok vita folyt arról, vajon az Isteni Színjáték valamilyen iszlám minta hatását mutatja-e? Habár a dolog önmagában lehetséges, nem szükségszerű, hogy így legyen, tekintve, hogy a kérdéses szimbolika egyfelől szellemi valóságokból ered, abban az értelemben, ahogyan azt leírtuk, másfelől a ptolemaioszi rendszerből, amely a középkor keresztény és muzulmán civilizációinak közös öröksége volt. 3 A poklok szimbolikus elhelyezését illetően a középkori szerzők eltérnek egymástól, és látszólag ellentmondanak egymásnak: Danténál a poklok a föld alatt vannak, ami azt jelenti, hogy alsóbb állapotoknak felelnek meg; mások, különösen muzulmán kozmológusok számára a poklok „az ég és a föld között találhatók”, vagyis a finom (szubtilis) megnyilvánulás világában. 4 Nem előzmények nélküli felfedezésekről van ugyanis szó. Maga Kopernikusz a szirakuzai Hiketaszra és bizonyos Plutarkhosz-idézetekre hivatkozik.



4
igazság veszélyes közzétételéhez lehetne hasonlítani. A heliocentrikus rendszernek nem volt közös mértéke az emberek szubjektív tapasztalatával, az ember nem kapta meg benne szerves helyét; ahelyett, hogy segítette volna az emberi szellemet, hogy felülemelkedjék önmagán és a dolgokat a kozmosz mérhetetlenségének fényében szemlélje, csak egy materialisztikus prométheuszi elméletnek kedvezett, amely anélkül, hogy valaha is emberfeletti lett volna, végül is egyenesen embertelenné vált.
*
Szigorú értelemben véve modern kozmológia nem létezik, annak ellenére, hogy a kifejezéssel visszaélve „kozmológiának” nevezik az érzéki világegyetemmel foglalkozó modern tudományt. Valójában a modern természettudomány kimondottan csak a testi világ területére korlátozódik és a testi világot elszigeteli a kozmosz egészétől azáltal, hogy a dolgokat mint pusztán tér- és időbeli jelenségeket vizsgálja, mintha az érzékfeletti valóság különböző szintjeivel együtt egyszerűen semmi volna, és mintha ez a valóság nem lenne megismerhető az intellektus révén, amely a makrokozmosz és a mikrokozmosz között fennálló megfelelés miatt analogikusan tartalmazza ezt a valóságot. Van azonban valami, amit ehelyütt különösen hangsúlyozni szeretnénk: a tudományos világnézet egyfajta objektivizmus, amely matematikai leírásra és kizárólagosságra törekszik, és ezért úgy viselkedik, mintha az emberi alany nem léteznék, vagy mintha az emberi alany nem az a finom tükör lenne, amely nélkül nem lehetséges a jelenségvilág megnyilvánulása; szándékosan nem vesznek tudomást arról, hogy az alany a biztosítéka a világ logikus folytonosságának, és hogy – mivel lényege szerint intellektus – a tanúja mindenfajta objektív realitásnak. Valójában az objektív és következésképpen az egyedi szubjektumoktól független megismerés változhatatlan kritériumok meglétét feltételezi, és ilyenek nem létezhetnének, ha magában az egyénben, aki a megismerés alanya, nem volna valamiféle pártatlan háttér, az egyénen túlérő tudat, vagyis éppen az intellektus. Röviden, a világ megismerése feltételezi a megismerő alanynak a megismerés alapjául szolgáló egységét, annyira, hogy egy szántszándékkal agnosztikus tudományról ugyanazt lehet mondani, amit Eckhart mester mondott az atheistákról: „Minél jobban káromolják Istent, annál jobban dicsérik”; minél inkább síkra száll a tudomány a dolgok kizárólagosan objektív rendje mellett, annál nyilvánvalóbbá teszi a szellemnek az objektív rend alapjául szolgáló egységét; mindezt közvetett módon és öntudatlanul, és önmaga ellenére, vagyis saját alaptételével ellentétben, de a végén a maga módján azt hirdeti maga is, amit cáfolni kíván. A tudományos világnézet perspektívájában az emberi alany egészének helyébe, amely egyszerre érzékelés, értelem (ráció) és intellektus, illuzórikus módon a puszta matematikai gondolkodás kerül. Századunk egyik kiemelkedő tudósa szerint5 a természettudományban minden igazi előrelépés abban áll, hogy egyre inkább megszabadul a puszta szubjektivitástól, és egyre tisztábban mutatja meg azt, ami az emberi tudattól függetlenül létezik, nem zavartatva magát attól, hogy az eredmény csak távoli hasonlóságot mutat azzal, amit az eredeti észlelés valóságosnak tartott. Eszerint a mérvadónak tekinthető kijelentés szerint a szubjektivitás, amelyből a tudomány művelői kitörni próbálnak, nemcsak abban áll, hogy az érzékelésből adódó esetlegességek és érzelmi hatások befolyásolják az objektív eredményeket, a szubjektivitás számukra az embernek a dolgokról alkotott képe a maga egészében, vagyis a közvetlen érzéki észlelés és ahogyan a képzelőerő spontán módon feldolgozza azt; egyedül a
5 James Jeans: Die neuen Grundlagen der Naturerkenntnis, Stuttgart 1935.



5
matematikai gondolkodást tekintik objektívnak és valóságosnak. Való igaz, hogy ez utóbbi maximális általánosítást tesz lehetővé, miközben nem szakad el a számtól, és így mennyiségi síkon mindig ellenőrizhető marad; mindazonáltal nem foglalja magába a teljes valóságot, ahogyan azt az érzékszerveink közvetítik a számunkra; megszűri ezt a valóságot, és ez a tudományos előítélet, amelyről az imént beszéltünk, mindent, amit a szűrés kiküszöbölt, valótlannak tekint. Innen ered azután, hogy az olyan, úgynevezett „másodlagos” minőségeket, mint a színek, az illatok, az ízek, a hideg- és melegérzet – szubjektív benyomásoknak tekintik, amelyek semmilyen objektív minőségre nem utalnak, és önmagukban nincsen valóságértékük, csak közvetett fizikai okaikban, mint például a színek esetében, amelyeket különböző frekvenciájú fényhullámokkal magyaráznak; „ha egyszer elfogadjuk, hogy az érzékelhető minőségek, mint olyanok, nem tekinthetők magukhoz a dolgokhoz tartozó minőségeknek, a fizika teljesen biztos és homogén rendszert kínál nekünk, amely minden olyan jellegű kérdésre választ ad, hogy mi húzódik meg valójában a színek, a hangok, a hő stb. jelenségei mögött.”6 Mi másból ered ez az egyöntetűség, mint abból, hogy a természet minőségi jellemzőit bizonyos értelemben kiküszöbölik azáltal, hogy a mennyiségi jellemzők puszta járulékának tekintik? Ennélfogva a modern tudomány azt kívánja tőlünk, hogy áldozzuk fel jó részét mindannak, ami számunkra a világ valóságát jelenti, és cserébe matematikai sémákat kínál, amelyeknek egyedüli előnye az, hogy segítségükkel befolyásolni lehet az anyagot a maga síkján, azaz a mennyiségi síkon. A valóság matematikai megszűrése nemcsak hogy kiküszöböli az érzékelés „másodlagos” minőségeit, hanem egyben azt is eltünteti, amit a görög filozófusok és a skolasztikusok „formának” neveztek, azaz egy lény vagy dolog egyedüli lényegének az anyagra nyomott bélyegét. A modern tudomány számára a lényegi forma nem létezik: „Van még néhány arisztoteliánus – írja a modern tudomány egyik teoretikusa7 – aki talán még mindig úgy gondolja, hogy intuitív úton, a »tevékeny intellektus« valamiféle »megvilágosító ereje« folytán meg tudja ragadni a természeti dolgok lényegi ideáit; ez azonban nem egyéb, mint egy szép álom... a dolgok lényege nem szemlélhető, azt csak a tapasztalás, a fáradságos kutatómunka tárhatja fel...” Egy Plótinosz, egy Avicenna vagy egy Nagy Szent Albert azt válaszolhatná erre, hogy semmi sem nyilvánvalóbb a természetben, mint a dolgok lényege, hiszen ez nyilvánul meg magukban a „formákban”. Csakhogy ezt nem lehet „fáradságos kutatómunkával” feltárni, sem mennyiségileg megmérni; a dolgok lényegét megragadó intuíció viszont közvetlenül az érzéki észlelésre és a képzelőerőre támaszkodik, mivel ez utóbbi foglalja egységbe a kívülről érkező benyomásokat. Azonkívül, miféle emberi értelem (ráció) az, ami a dolgok lényegét „fáradságos kutatómunkával” próbálja megragadni? Ez az értelmi képesség vagy képes valóban felfogni a tárgyát, vagy nem; márpedig tudjuk, hogy az értelemnek (a rációnak) megvannak a maga korlátai, de azt is tudjuk, hogy képes az egyéntől független igazságokat felfogni, következésképpen valamilyen egyetemes törvény nyilvánul meg benne. Amennyiben az emberi intelligencia nem pusztán „magasan szerveződött anyag” – ebben az esetben viszont nem lehet intelligenciának nevezni – ez azt jelenti, hogy szükségképpen valamilyen transzcendens princípiumból részesedik. Anélkül, hogy filozófiai vitákba bocsátkoznánk az értelem (a ráció) természetéről, a közte és egyén fölötti forrása közti kapcsolatot (ezt a forrást a középkori kozmológia „tevékeny intellektusnak” és általánosabb érvénnyel „elsődleges intellektusnak” nevezi), a visszavert fény és annak világító forrása közötti kapcsolathoz hasonlíthatjuk, és ez a kép egyszerre átfogóbb és igazabb bármely filozófiai
6 B. Bavink: Hauptfragen der heutigen Naturphilosophie, Berlin, 1928. 7 Josef Geiser: Allgemeine Philosophie des Seins and Natur, Münster i.w., 1915.



6
meghatározásnál: a visszaverődést mindig meghatározza és behatárolja a visszaverő felület az értelem (ráció) esetében ez a gondolati sík és általános értelemben az emberi pszükhé – a fény természete viszont lényegileg változatlan marad forrásában és tükröződésében egyaránt. Ugyanez érvényes a szellemre, bármilyen formai korlátokat szab is a számára egyegy sajátos tükröző felület. Márpedig a szellem lényegileg és teljes egészében tudás; önmagában semmilyen külső kényszernek nincs alávetve és elv szerint semmi nem akadályozza meg abban, hogy ismerje önmagát és egyben ismerje a benne foglalt összes lehetőséget. Ebben találhatjuk meg az eszközt, amely lehetővé teszi, hogy hozzáférjünk, nem külön a dolgok anyagi szerkezetéhez a maga részletességében, hanem csak maradandó lényegéhez.
*
Minden igazi kozmológiai tudás a dolgok minőségi oldalára épül, vagyis a „formákra”, annyiban, amennyiben ezek a mögöttük húzódó lényeg megnyilvánulásai. Ennélfogva a kozmológia egyszerre közvetlen és spekulatív tudás, mert a dolgokhoz tartozó minőségeket közvetlen módon ragadja meg anélkül, hogy kétségbe vonná őket, és ugyanakkor kibontja ezeket a minőségeket sajátos kötődéseikből, hogy szemügyre vehesse őket a megnyilvánulás különböző szintjein. A világegyetem így feltárja benső egységét, és ugyanakkor csillogó változatosságú arcokban és dimenziókban mutatja meg önmagát. A dolgok ilyetén látásában gyakran van valami költői, ami nyilvánvalóan nem válik a kárára, mivel minden igazi költészet sejtet valamit a világ lényegi harmóniájából. Ebben az értelemben mondhatta Mohamed: „Bizony, van egy rész bölcsesség a költészetben.” Ha azzal a szemrehányással illetik ezt a világlátást, hogy inkább szemlélődő, mintsem gyakorlati jellegű, és hogy figyelmen kívül hagyja a dolgok anyagi összefüggéseit (amit valójában nemigen lehet szemrehányásnak nevezni), a tudományos világnézetről viszont azt lehet elmondani, hogy éltető minőségi nedvétől fosztja meg a világot. A dolgok hagyományos látásmódja mindenek fölött „statikus” és „vertikális”: statikus, mert állandó és egyetemes minőségekre utal, és „vertikális” abban az értelemben, hogy az alsóbbat a felsőbbhöz, a mulandót az enyészhetetlenhez kapcsolja. A modern világlátás éppen ellenkezőleg alapjában véve „dinamikus” és „horizontális”: nem a dolgok szimbolikája érdekli, hanem anyagi és történeti összefüggéseik. A modern természettudomány mellett a legnagyobb érv – és ez az érv igen sokat számít a tömegek szemében (bármilyen fenntartásokkal éljenek is maguk a tudósok) – technikai alkalmazhatósága; ez, úgy vélik, bizonyítja a tudományos alapelvek érvényességét,8 minthogyha töredékes és bizonyos tekintetben kérdéses hatékonyságuk lényegi és teljes értékük bizonyítéka volna. Valójában a modern tudomány épületén jó néhány repedés mutatkozik, amelyek nem pusztán annak tudhatók be, hogy a jelenségek világa meghatározatlan és így semmiféle tudomány sem járhat a végére. Ezek a repedések éppenséggel a tudomány kizárólagos jellegéből erednek, abból, hogy szisztematikusan figyelmen kívül hagyja a valóság nem-anyagi jellegű dimenzióit. A repedések egészen a modern tudomány alapjáig nyúlnak, és olyan látszólag „egzakt” területekre is kiterjednek, mint a fizika; tátongó hasadékká válnak, ha az élet formáinak vizsgálatával foglalkozó tudományágakat nézzük, hogy a pszichológiát ne is említsük, ahol is a testi világ szintjén még viszonylag érvényes empiricizmus furcsa módon teljesen idegen területre tolakodik. E
8 Mindenesetre tény, hogy számos igen jelentős technikai találmány olyan elméletek alapján született, amelyek pontatlannak, sőt, nemegyszer hamisnak bizonyultak.



7
repedések, amelyek nemcsak az elmélet területét érintik, távolról sem ártalmatlanok; éppen ellenkezőleg, technikai következményeiket tekintve megannyi katasztrófa-csírát jelentenek. A dolgok matematikai felfogása amiatt, hogy elkerülhetetlenül részesedik a szám sematikus és nem-folytonos jellegében, mindent figyelmen kívül hagy a természet hatalmas szövetében, ami tiszta folytonosság és finoman egyensúlyban tartott viszonyok együttese. Márpedig a folytonosság és az egyensúly előbb van a folytonosság hiányánál és a válságnál; valóságosabb, mint az utóbbi, és összehasonlíthatatlanul értékesebb.
II.
A modern fizikában a teret, amelyben az égitestek mozognak és ugyanígy a legkisebb részecskék, például az elektronok terét – űrnek tekintik. Ezáltal könnyebb lesz a különböző kisebb-nagyobb testek közti tér- és időbeli viszonylatok tisztán matematikai meghatározása. Valójában egy, a teljes ürességben lebegő anyagi „pont” semmilyen kapcsolatban nem lehetne más anyagi „pontokkal”, hogy úgy mondjuk visszahullana a semmibe. Beszélnek „erőterekről”, de mire támaszkodnak ezek az erőterek? Teljesen üres tér nem létezhet; ez nem egyéb, mint puszta elvonatkoztatás, önkényes elgondolás, amely csak arra jó, hogy megmutassa, mire vezethet a matematikai gondolkodás, ha mesterségesen elszakítják a dolgok konkrét intuíciójától. A hagyományos kozmológia szerint a teret éter tölti ki osztatlanul. Mint tudjuk, a modern fizika tagadja az éter létezését, mivel megállapították, hogy nem fejt ki ellenállást a föld forgó mozgásával szemben; azonban elfelejtették, hogy ezt a kvintesszenciális elemet, amely minden anyagi elkülönülés alapját képezi, magát semmilyen sajátos testi minőség nem különbözteti meg, és így egyáltalán semminek nem állhat ellent. Erről a folytonos háttérről rugaszkodik el azután mindenfajta anyagi megoszlás. Ha a modern tudomány elfogadná az éter létezését, talán választ találhatna arra a kérdésre, vajon a fény hullámként vagy részecskesugárzásként terjed; a legvalószínűbb az, hogy sem nem az egyik, sem nem a másik módon, és látszólag ellentmondásos tulajdonságai azzal magyarázhatók, hogy a lehető legközvetlenebbül az éterhez kapcsolódik és részesül annak osztatlanul folytonos természetében. Egy osztatlan kontinuumot nem lehet egymáshoz hasonló egységek sorozatára osztani; még ha nem is mentes szükségképpen az idő- és térbeli meghatározottságtól, a számszerű mérések számára mégis hozzáférhetetlen marad. Ez különösen érvényes a fény sebességére, amely mindig azonosnak mutatkozik, függetlenül a megfigyelő mozgásától, akár a fény terjedésével egyező, akár ellenkező irányban mozog. A fény sebessége ily módon egy meghatározott érték, semmilyen mozgás nem múlhatja fölül, sem nem érheti el, és ez mintegy fizikai kifejeződése a szellemi (intelligibilis) fény természetének, amely egyszerre mindenütt hat. Mint tudjuk, az a felfedezés, hogy a fénysebesség nem változik attól függően, hogy a Föld forgásával megegyező vagy azzal ellentétes irányban mérjük, válaszút elé állította a modern asztronómusokat: vagy elfogadják, hogy a Föld mozdulatlan, vagy el kell vetniük a tér és az idő megszokott fogalmát. Ez vezette Einsteint arra, hogy a teret és az időt relatív dimenzióknak tekintse, amelyek a megfigyelő mozgásállapotának függvényében módosulnak, amikor is az egyetlen állandó dimenzió a fénysebesség; ez utóbbi mindenhol és mindig ugyanaz, míg az idő és a tér egymással összefüggésben változnak; a tér mintegy összezsugorodhat az idő javára, és megfordítva. Amennyiben elfogadjuk, hogy a mozgást az idő és a tér meghatározott viszonyával lehet kifejezni, ellentmondás azt állítani, hogy a teret és az időt egy mozgás, nevezetesen a fény mozgása mérné. Igaz, hogy egy egészen más síkon – ha a szellemi fényről van szó – mély



8
jelentése van annak a képnek, hogy a fény méri ki, és ennélfogva, valósítja meg a kozmoszt; jelen esetben azonban a testi világról van szó, és Einstein elmélete egyedül ezt vizsgálja, és nem ok nélkül; ezért ebben az értelemben tesszük fel a következő kérdést, mi ez a híres „állandó szám”, amelyik állítólag a fény sebességét fejezi ki? Hogyan lehet egy meghatározott sebességű mozgás – és ez a meghatározás mindig a tér és az idő viszonyát fejezi ki – önmagában a testi világ e két alapfeltételének szinte „abszolút” mértéke? Nincsen itt összezavarva a principiális és a mennyiségi terület? Készséggel elhisszük, hogy a fény terjedése az anyagi világ alapvető mértéke, de miért kell, hogy ez a mérték szám, sőt meghatározott szám legyen? Továbbá, azok a kísérletek, amelyek állítólag a fénysebesség állandóságát bizonyítják, vajon tényleg túlmutatnak-e a földi szférán, és nem feltételezik-e a teret és az időt úgy, ahogyan általában elgondoljuk őket? Ily módon amikor leírják, hogy „háromszázezer kilométer másodpercenként”, ezzel a fény sebességét jelölik, és feltételezik, hogy ez az érték, ha nem is szükségszerű, hogy mindenütt ez a szám fejezze ki, mégis állandó marad az egész fizikai világegyetemben. Amikor a csillagász a színképvonalak segítségével megszámolja, hány fényév választ el bennünket az Androméda-ködtől, minden további nélkül feltételezi, hogy a világ mindenütt ugyanazon a módon van „szőve”. Mármost mi történne, ha egyszer csak megkérdőjeleződne a fénysebesség állandósága – és minden esély megvan rá, hogy ez előbb vagy utóbb bekövetkezik –, és akkor az einsteini elmélet egyedüli szilárd pontja is elesik? A világegyetemről alkotott egész modern felfogás azon nyomban elillanna, mint egy délibáb. Azt halljuk, hogy a valóság nem szükségszerűen egyezik az idő és a tér velünk született fogalmával; ugyanakkor viszont egy pillanatig sem vonja senki kétségbe, hogy a fizikai világegyetemnek meg kell egyeznie bizonyos matematikai formulákkal, amelyek pedig szintén nem kevésbé velünk született axiómák következményei. Ezekhez a gondolatokhoz kapcsolódóan meg kell még említenünk azt az elméletet, amely szerint a csillagközi tér nem euklidészi, hanem olyan tér, amelyre nem érvényes a párhuzamos egyenesek euklidészi axiómája; egy ilyen tér, úgy tűnik, visszahajlik önmagába anélkül, hogy határozott görbületet lehetne neki tulajdonítani. Ebben az elméletben esetleg a tér meghatározatlan voltának egy kifejezését lehetne látni, tekintve, hogy valójában a tér se nem véges, se nem végtelen, amit a régiek azzal jeleztek, hogy a teret egy minden mértéket meghaladó sugarú gömbhöz hasonlítottak, amelyet az egyetemes Szellem foglal magába. A modern teoretikusok azonban nem így értik a dolgokat, ugyanis kijelentik, hogy elsődleges felfogásunk a térről egész egyszerűen hamis vagy tökéletlen, és ezért meg kell barátkoznunk a nem-euklidészi térrel, amire rá is lehet nevelni a képzelőerőt. Márpedig ez semmiképpen sem igaz, mivel a nem-euklidészi teret csak közvetett úton, az euklidészi térből kiindulva lehet megközelíteni, és így továbbra is az euklidészi tér marad minden elképzelhető tér minőségi modellje. Ezúttal is, mint annyi más esetben a modern tudomány megpróbál matematikai úton túllépni az imaginációkban rejlő logikán, és megpróbál matematikai elvek segítségével erőszakot tenni ezen a logikán, mintha a tisztán matematikai gondolkodás kivételével minden szellemi képesség valamiképpen gyanús lenne. Ennek a matematikai sematizmusnak megfelelően magát az anyagot is nem-folytonosnak tekintik, hiszen feltételezésük szerint az atomok ugyanúgy, mint kisebb összetevőik, még inkább elszigeteltek a térben, mint az égitestek. Bármi legyen is az atomi szintre vonatkozó jelenlegi elképzelés – márpedig az erről a témáról szóló elméletek zavarbaejtő gyorsasággal változnak – minden esetben elkülönült anyagi „pontok” csoportosulásairól van szó.



9
Hadd idézzük fel ehelyütt az anyagra vonatkozó hagyományos doktrínát:9 a világ az „elsődleges anyagból” alakul ki, egymást követő elkülönülések útján a formát adó Lényeg (Esszencia) „nem-tevékeny” tevékenységének hatására. Ez a materia prima azonban nem kézzelfogható anyag, ez szolgál minden meghatározott létezési mód alapjául, és még legelső módosulása, a materia signata quantitate – amely a testi világ alapját képezi – sem nyilvánul meg önmagában. Boethius igen pontos megfogalmazása szerint10 egy dolog a „formája” azaz minőségi oldala – által ismerszik meg, mert „a forma olyan, mint a fény, amely megmutatja, hogy mi valójában az a dolog”; márpedig a materia mint olyan éppen a még nem megformált anyag, és éppen ezért kívül esik mindenfajta megkülönböztető megismerés hatáskörén. A megkülönböztető megismerés számára hozzáférhető világ ennélfogva két, önmagában nem megnyilvánult pólus között feszül ki, a formát adó Lényeg és a minden megkülönböztetés nélküli materia között, ahogyan a szivárvány színei is úgy mutatkoznak meg, hogy a fehér fény – amely, mint ilyen, színtelen – megtörik egy hasonlóképpen színtelen közegben. A modern tudomány, amely pragmatizmusa ellenére sem habozik azt állítani, hogy az érzékelhető világegyetem teljes és átfogó magyarázatát nyújtja, arra törekszik, hogy ennek a világmindenségnek egész minőségi gazdagságát egy bizonyos anyagi szerkezetre vezesse vissza, amelyet úgy fognak fel, mint apró testek különféle csoportosulásait, akár valódi testekként akár egyszerű „energiapontokként” határozzák is meg őket. Ami annyit tesz, hogy valamennyi érzéki „minőségi-csomagot”, mindazt, ami számunkra a világot képezi, a tér és az idő kivételével, tudományosan szólva egy sor, az illető részecskék számának, tömegének, pályájának és sebességének függvényében meg határozható atomi „modellre” lehetne visszavezetni. Nyilvánvaló, hogy ez a redukció elvéti a célját, mert habár ezek a modellek még mindig tartalmaznak bizonyos minőségi elemeket ha más nem, elképzelt térbeli formájuk mindenképpen ilyen – mégis végeredményben a minőségnek a mennyiségre való visszavezetéséről van szó; márpedig a mennyiség sohasem foglalhatja magába a minőséget. Másfelől a minőségi szempontok kiküszöbölése az atomszerkezet mind szorosabb matematikai definíciója kedvéért szükségképpen elérkezik majd egy határhoz, ami után a pontosítás a meghatározatlanra nyílik; és éppen ez történik jelenleg a modern atomfizikával, ahol a matematikai gondolatmenetet mindinkább felváltja a statisztika és a valószínűségszámítás, és ahol úgy tűnik, már maga az oksági törvény is a csőd szélén áll. Ha, mint Boethius mondja, a dolgok „formája” fény, akkor a minőségi elemnek a mennyiségre való visszavezetését ahhoz hasonlíthatjuk, mint amikor egy ember elolt minden fényt, hogy jobban tudja vizsgálni a sötétség természetét. A modern tudomány sohasem fogja elérni azt az anyagot, amely a világ alapját képezi. Azonban a minőségi megkülönböztetések világa és a minden megkülönböztetés nélküli anyag között egyfajta köztes terület helyezkedik el: a káosz. Az atommag-hasadással járó baljós veszély nem egyéb, mint figyelmeztető jelzés, amely a káosz és a felbomlás határát mutatja.
(Folytatás a következő számban.)
9 Vö. René Guénon: Le Régne de la Quantité, a „Materia signata quantitate” című fejezet 10 De Unitate et Uno



SZÁNKHJA – A LÉLEK ÉBREDÉSE
FÓRIZS LÁSZLÓ
A szánkhja eredete
A szánkhja az emberiség egyik legősibb filozófiai rendszere: az indiai gondolkodás, sőt, talán az egyetemes filozófiatörténet egyik legszebb alkotása. Gyökerei visszanyúlnak egészen addig az időpontig, amikor a Rig-Véda a X. könyv filozofikus tartalmú himnuszaival kibővülve elnyerte ma is ismert formáját. Természetesen ezt a korai időpontot nem tekinthetjük a szánkhja-rendszer születési idejének, hiszen ahhoz minden valószínűség szerint további több évszázados gondolati fejlődés vezethetett csak el. A szánkhja-rendszer tényleges kialakulása a korai Upanisadok erkölcsi, vallási, filozófiai eszmélésével vehette kezdetét. Ez az emberiség spirituális életének egyik leggazdagabb periódusa. Ez a nagy próféták, az igazi látók ideje. Ész és szív még nem fordulnak egymás ellen. Természet és lélek még egymásért élnek.
A szánkhja természetbölcselete
A szánkhja legnagyobb felfedezése, a rendszer szinte minden szépsége, ereje és gazdasága Prakriti. Prakriti nem a Rig-Véda szülötte, de nem is az Upanisadok szent látóié. Prakritivel a szánkhja-rendszer ajándékozta meg a filozófiát. Prakriti a másért való lét. Prakriti az igazi, az egyetlen lehetőség, a lélek szabadulásának, a lélek ébredésének a lehetősége. Prakriti maga a ragaszkodás nélküli cselekedet. Ahogyan a tej ömlik, a tehén tőgyéből, hogy táplálja a borjút, úgy fáradozik Prakriti önzetlenül, a maga hasznát, sőt semmilyen cselekedet hasznát sohasem vizsgálva a lélek felszabadulásán. Nincs független lét. Mind a materializmus, mind az idealizmus tagadás, Prakritinek, a létezés lehetőségének a tagadása. Objektum és szubjektum egymást feltételezik. Egymás nélkül nem létezhetnek. Nélkülük viszont nincs születés, nincs létezés, nincs fejlődés. Születésük a lét születése. Szárba szökkenésükkel a lét szökken szárba.
A szánkhja üzenete ma
„A gondolati tevékenység legmagasabb fokán a gondolkodó szubjektum ráébred, hogy gondolkodásának tárgya saját gondolati tevékenységének az eredménye.” Délibábot űző filozófia? Mire keresi a választ? Hogyan lehet a tárgyat, a „külvilágot” visszahúzni a szubjektumba? Hogyan szolgáltathat igazságot ez a filozófia a természetnek? Hogyan lehet a szubjektív princípiumból levezetni az objektív világot? De hogyan létezik, létezhet-e független szubjektum? A szubjektum a Természet része. Semmiféle szubjektum nem létezik, nem is létezhet önmagában. Léte szükségképpen másért való lét. „Az anyag építőkövei szüntelenül mozgásban lévő, nem-szubjektív, sőt mindenféle szubjektumtól függetlenül létező alapelemek. Az építőkövek önmagukban léteznek.” Szelet kergető filozófia! Hogyan és főleg miért jönne létre a szubjektum ebben a „független” világban? Hogyan szolgáltathat igazságot ez a filozófia az embernek? Nincsenek önmagukban létező építőkövek. Semmiféle objektum sem létezhet önmagában. Az anyagi részecskék a Természet részei. Létük szükségképpen másért való lét. A filozófia igazságot kell, hogy szolgáltasson mind az embernek, mind a természetnek. A materializmus és az idealizmus erre egyként alkalmatlanok. Komolyan végiggondolta-e valaki azt, hogy ugyan mi keresnivalója van az embernek a Hegeli világtörténelemben?



2
Ugyan milyen szerepet tölthet be az ember a Világszellem magára találásában? És a dialektikus és történelmi materializmus világában? A „talpára állított” hegeli világban? Nincsenek örök létezők. Örökként semmi nem léphet be a létbe. A világ az, ami megszületik. Igen a világ most születik. Minden egyes pillanatban megszületik és én, te és mi mindnyájan részesei vagyunk ennek a születésnek, mi is szüljük és vele együtt mi is megszületünk. Ez a folyamat maga a valóság. Rajtunk is múlik, sőt elsősorban rajtunk múlik; igen: rajtad, rajtam, mindnyájunkon, hogy milyen világ születik meg, hogy milyen világot hozunk létre a lehetőségek óceánjából. A szánkhja szerint viszont nem léteznek örök építőkövek a világban. Ami örök, nem lép be a létbe. A világunk nem a létezők világa, hanem a létrejövésé. Ez a folyamat – a szüntelen létesülés – az, amelynek mind résztvevői mind teremtői vagyunk, ez az, amit valóságként átélünk.
Fontosabb szánkhja iratok
Sajnos a szánkhja eredeti formáját nem ismerjük egészen pontosan, de erejére, gondolati gazdagságára, filozófiai mélységére a fennmaradt töredékekből, illetve a későbbi időkből származó Szánkhja dokumentumokból is következtethetünk. A szánkhja rendszert az indiai hagyomány a bölcs Kapila mesternek tulajdonítja. Kapilától eredő, közvetlenül az ő tanításait tartalmazó hitelesnek tekinthető dokumentum azonban nem maradt fenn. Igaz, a Mahábhárata említést tesz Kapila egyik tanítványáról Ászuriról, aki azután továbbadta a tanítást Pancsasíkhának, sőt ugyanott a szánkhja rövid ismertetőjét is megtalálhatjuk (Mahábhárata XII. könyv, 219). Ez a szakasz valószínűleg az első hitelesnek tekinthető beszámoló a korai szánkhja filozófiáról. Talán a korai szánkhja egy másik forrásművének tekinthetjük a Csaraka Sárírát is. Ez az írás azért is érdekes, mert a benne képviselt tanítás sok tekintetben átmenetet képez a régi (még prózai nyelven fogalmazott) Upanisadok korának gondolatvilága, nyelvi kifejezésmódja valamint a későbbi, Ísvarakrisna által is képviselt „modern” szánkhja között. Egyik legkorábbi (indirekt) forrásnak számítanak Patandzsali Jóga szútrái. Patandzsali ugyanis a jóga gyakorlati útját teljes egészében a szánkhja természetbölcseletre alapozta a lélek „különválasztásának” megvalósításához segítséget nyújtó jóga-aforizmák összeállításakor. Ezért Patandzsali műve egyben a szánkhja rendszer egyik legkorábbról fennmaradt forrásául is szolgál. További fontos részletek tudhatók meg a szánkhjáról a korai buddhista iratokból, hiszen Gáutama Sziddhártha számára a szánkhja-jóga szolgált iránytűül a szenvedés okainak a felismerése és megszűntetése felé vezető szikár útja kezdetén. Az egyik legteljesebb szánkhja mű, a jelenleg hozzáférhető legfontosabb szánkhja dokumentum Ísvarakrisna Szánkhja-káriká című munkája, melynek keletkezési ideje legkorábban a Krisztus utáni harmadik évszázadra tehető. A Szánkhja-kárikához a későbbi évszázadok során számos kommentárt írtak; ezek közül néhány már nem elérhető, csupán a későbbi hivatkozásokból tudunk róluk. Egy viszonylag új (Kr. u. IX–X. század), jól használható kommentár Vácsaszpati Misra műve, a Tattvakáumudí. Valószínűleg a Tattvakáumudí után íródott a Számkhja-szútra és a Tattvaszamásza. A Szánkhja-szútrákhoz először Aniruddha írt kommentárt még a XV. században, majd a következő évszázadban Pravacsanabhásja címmel Vidzsnyána Bhiksu.



3
RÉSZLETEK A SZÁNKHJA-KÁRIKÁBÓL
Az alábbi részletek Isvarakrisna Szánkhja-káriká című munkájából; a kommentárok a Tattvakáumudíból valók.
VII. Az észlelés hiányát okozhatja túl nagy távolság, túl nagy közelség, az érzékszervek sérülése, az elmeműködés zavara, az észlelendő finomsága (érzékeink durvasága), fátyol, gátlás, (hasonlók közé) vegyülés. VIII. [Prakriti] észlelésének hiánya finom jellegének tulajdonítható, nem pedig nem-létének, hiszen hatásaiból felismerhetjük; az értelem (mahat) és a többiek annak következményei és mint ilyenek hasonlítanak okukra, de egyben különböznek is tőle. (l. XXII. káriká) IX. A következmény létezik, (i) mert nem-létező nem jöhet létre, (ii) mert határozott viszony van ok és okozat között, (iii) mert nem lehetséges minden, (iv) mert a hatni-tudó nem hathat mindenre, csak amire hatékony, (v) mert az okozat lényege szerint azonos az okkal. X. A kifejlődött: okozott, nem-örök, nem-átható, mozgékony, függő, vegyülő, [részekből] összekapcsolt, eltérő (heterogén): a ki-nem-fejlődött mindennek az ellentéte. XI. A megnyilvánult hármasan tagolt (a három gunából építkezik), nem elkülönülő, objektív, közös, érzéketlen, produktív. Ilyen Prakriti is. A lélek ezek ellentéte.
Kommentár: Sokan vélik úgy, hagy az ideán (vidzsnyána) kívül nincs semmi, ami hordozhatná a három attribútumot (gunát). Ezzel szemben [a szánkhja] abból indul ki, hogy a megnyilvánult világ objektív. Objektív az, amit meg lehet ragadni, ami az ideán kívüli. Ami objektív, az szükségképpen közös is, tehát számos személy által egyidejűleg megragadható.
XII. A szattva attribútum felfelé törő, megvilágosító; a radzsasz attribútum energikus, mozgékony; a tamasz attribútum pedig tehetetlen, beburkolódzó. Működésük hasonlít a lámpáéhoz, mindig ugyanazt az egyszerű célt szolgálják. XV. Mivel a tárgyak végesek, hasonlóneműek, mivel a fejlődés az ok hatóerejének köszönhető, mivel ok és okozat egymástól elkülönülnek, mivel az egész világ bemerülő (elvegyülő) az ok a meg-nem nyilvánult. XVI. Ok lévén a meg-nem-nyilvánult az elsődleges, ami a három gunán keresztül fejti ki hatását, melyek elegyednek és különböző alakot vesznek fel, miként a víz. A különbségek tehát csupán egyik vagy másik guna dominanciájából fakadnak. XVII. Lennie kell léleknek, mert minden összekapcsolt tárgy egy másikért van: mert kell lennie valaminek, amiből hiányzik a három attribútum és a többi tulajdonság; mert szükség van irányításra és ellenőrzésre, mert kell lennie valakinek, aki tapasztal; mert a természetben megvan a belső irányultság az „elkülönülés” felé.
Kommentár: A Természet, [az összekapcsolt tárgyak léte] „másért való lét”. Ha ebből a tényből csupán egy másik összetett tárgyra következtetnénk, a végtelenségig folytathatnánk a sort. Hogy ebből a végtelen láncból kikerüljünk, el kell fogadnunk, hogy van, ami nem összetett. Ez a lélek. Ha viszont a lélek nem összetett, arra kell következtetnünk, hogy attribútumok nélküli, hiszen a három attribútum megléte és az összetett jelleg mindig együtt járnak, ugyanakkor ez utóbbi hiányzik a lélekből.
XIX. A lélek tanú, elkülönülő, semleges, tétlen (nem-cselekvő), a lélek látó. XXI. Természet csak úgy ölthet a lélek által megpillantható alakot, lélek csak úgy különülhet el, ha [kezdetben] egyesülve [jelen] vannak. Mert a Természet a lélek nélkül béna, a lélek a természet nélkül vak. Ebből a kettős egységből indul a fejlődés. XXII. Prakritiből fejlődik ki az értelem (mahat), abból az egyediség-formáló erő (ahamkára), abból a tizenhat rész, majd a tizenhat rész közül ötből az öt elem.



4
Kommentár: A tizenhat rész a később tárgyalandó [l. XXVI. káriká] tizenegy érzékszervet és az öt őselemet jelenti. Az öt őselemből fejlődik ki később az öt elemi szubsztancia: ákása, föld, víz, levegő, tűz.
XXIII. Az értelmes erő dönteni képes. Erény, bölcsesség, ragaszkodás-nélküli cselekedet, uralkodói képességek: ezek alkotják az értelmes erő felfelé törő, világosságra igyekvő (szattva) oldalát; ezek ellentéte adja az értelmes erő sötétségbe burkolódzó (tamasz) oldalát. XXVI. Szem, fül, orr, nyelv és bőr az érzékelés szervei; kezek, lábak, hangképző szervek, kiválasztó és nemi szervek a mozgatás szervei. XXVII. Az elme működése kettős: mind érzékelő, mind mozgató funkciót betölt. Az elme észlelő erő, melyet az érzékszervekkel rokon tulajdonságai miatt szintén az érzékszervekhez sorolunk. Változatossága, eltérő külső megjelenési formái az attribútumok sajátos modifikációinak köszönhetők. Kommentár: A tizenegy érzékszerv közül az elme kettős természetű, érzékelő és mozgató szerv is egyben, hiszen például a szemek és a többi érzékszerv valamint a hangképző szervek és a többi mozgatószerv csupán az elme befolyása alatt képesek tárgyaikkal funkciójukat kifejteni. Az elme legfontosabb működése az észlelés. Először egy dolgot valamelyik érzékszervünk mint tárgyat határozatlanul megragad, majd ezt követi a határozott észlelés: „ez és ez a dolog, és nem más”. Éppen ez az észlelés, hogy tudniillik a megragadott tárgyhoz ilyen és ilyen tulajdonságok tartoznak, az, ami az elme segítségével történik. Az elmét ez az észlelés definiálja.
XXIX. A puszta hangérzet, stb. az öt észlelőszerv működésének köszönhető; míg a mozgató szervek funkciói a beszéd, a fogás, a járás, a kiválasztás és a nemi öröm szerzése. XXXIII. Belső erő három van (értelem, egyediség-teremtő erő és elme). A külső szervek száma tíz; ezek szolgáltatják az előbbi három számára a tárgyakat. A külső szervek a jelenben hatnak míg a belső erők mindhárom időben (múltban, jelenben és jövőben ). XXXV. Mivel az érzéktárgyak természetéről az értelem, és a többi belső erő szereznek tudomást, azért a belső erők az elsődlegesek, a többi szerv csupán bejáratul szolgál ezekhez. XXVI. [A külső szervek, az elmével és az egyediség-teremtő erővel együtt] bár jellegükben különböznek egymástól, maguk csupán az attribútumok különböző modifikációi. Funkciójuk egy lámpáshoz hasonlít, megvilágítják és az értelem számára jelenvalóvá teszik a lélek céljait. XXXVI. A lélek az értelmes erővel, tapasztal; ugyanígy az értelmes erő az, ami a finom különbséget meglátja prakriti és a lélek között. LII. Szubjektum nélkül nem volna objektum és objektum nélkül nem létezhetne szubjektum. Ezért az evolúció kettős: mind a szubjektív, mind pedig az objektív fejlődik. LVI. Ez az evolúció az értelemtől kezdve le egészen az egyes elemekig prakriti modifikációinak a révén megy végbe. Bár úgy tűnik fel, mintha a természet mindent magáért végezne, munkája valójában másért végzett munka: prakriti szüntelenül a lelkek kiszabadításán fáradozik. LVII. Ahogy a tej folyik ki öntudatlanul, hogy táplálja a borjút, éppenúgy végzi a természet a lélek kiszabadítását. LVIII. A világban úgy igyekszünk megszabadulni a vágyainktól, hogy kielégítjük azokat; éppen így fáradozik a meg-nem-nyilvánult a lélek kiszabadításán. LIX. Mint a táncosnő, aki miután megmutatta magát a színpadon a közönségnek, befejezi táncát és félrehúzódik, úgy tesz prakriti is, aki miután megmutatta igazi arcát a léleknek, visszahúzódik. LX. Nagylelkű természet, a maga hasznát nem nézve magára veszi az attribútumokat és a legkülönfélébb eszközökkel egyre csak azon fáradozik, hogy a lélek javát szolgálja, az attribútumok nélküliét, akitől nem is várhat jutalmat. LXI. Én, aki azt hiszem, nincs is más lény, aki ennyire szemérmes volna, mint a Természet; aki miután felfedezi, hogy „meg lettem látva”, örökre eltűnik a szellem színe elől.



5
LXII. Ezért egyetlen lélek sincs megkötve, egyetlen lélek sem szabadul ki és egyetlen lélek sem vándorol. Prakriti az, mely a sokféle formát magára öltve megköti magát, prakriti az aki kiszabadul és prakriti az, aki vándorol. LXVI. „Láttam” gondalja az egyik és elveszíti minden érdeklődését; „meglátott” gondolja a másik, és abbahagy minden működést. Bár egymásba ölelkeznek, a létesülésnek nincs többé alapja.
RÉSZLETEK A VÁISÉSIKA-SZÚTRÁBÓL
A következő néhány szútrát egy másik ősi filozófiai írásból vettük, hogy a szánkhját egy vele majdnem egyidős, az indiai gondolkodás korai történetében szintén kiemelkedő szerepet betöltő filozófiai irányzattal, a váisésikával is összehasonlíthassuk:
i.1.5. Föld, víz, tűz, levegő, ákása, idő, tér, elme és Önmaga – ezek az egyedüli szubsztanciák. i.1.10.. A szubsztancia mindig szubsztanciákból származik; az attribútum mindig attribútumokból. i.1.12. A szubsztanciát sem ok, sem okozat nem semmisítheti meg. i.2.1. Az okozat nem léte következik az ok nem létéből. i.2.2. De az okozat nem létéből nem következtethetünk az ok nem létére. i.2.8. A létezés különbözik mind a szubsztanciától, mind az attribútumoktól, mind a hatástól. i.2.17. A létezés egy, mert egységes a jele, hogy tudniillik ez [a létezés] egy létező és mert hiányzik minden különbségtevő jel. ii.1.11. A levegő szubsztancia, mert nem tartalmaz egy másik szubsztanciát, illetve nincs benne egy másik szubsztanciában. ii.1.13. [A levegő] örökléte nyilvánvaló abból, hogy nem kombinálódik más szubsztanciákkal. ii.2.6. „Későbbi”, „egyidejű”, „lassú”, „gyors” – ezek [az észlelések] az idő jelei. ii.2.7. [Az idő] szubsztancia jellege és örökléte ugyanúgy vezethető le, mint a levegőé. ii.2.8. Egysége [ugyanúgy vezethető le], mint a levegőé. ii.2.9. Az idő név valamely okra alkalmazható, mert nem létezik örök szubsztanciákban: és létezik nem-örök szubsztanciákban. ii.2.1. Ami arra az észlelésre vezet, hogy „ez távol, stb. van attól” az a tér jele. ii.2.11. Szubsztancia jellege és örökléte, mint a levegőé. ii.2.12. Egysége, mint a levegőé. iii.1.1. Az érzékek tárgyai általánosan ismertek. iii.1.2. Az érzékek tárgyainak általános ismerete annak jele, hogy van valami, ami különbözik az érzékektől és azok tárgyaitól. iv.1.1. Örök az, ami létezik és nincs oka. iv.1.2. Az okozat a végső építőkő [létezésének] jele. iv.1.3. Hiba [feltételezni, hogy a végső építőkő nem örök].