---
master_file: "[[@GrandpierreAttilaKaracsony]]"
---
# Index for Grandpierre Attila – Karácsony eredete és jelentősége.pdf

Karácsony eredete és jelentősége (Részletek a 3,5,6,8,12 fejezetekből)
Karácsony eredete és jelentősége
Barrus Könyvkiadó, Budapest, 2006
3. fejezet. Karácsony nevének eredete
Karácsony ünnepünk eredetének megvilágításához tisztáznunk kell
nevének eredetét. A nyelvtörténeti szótár szerint (A magyar nyelv
történeti és etimológiai szótára, 1970, 2. kötet, 371. oldal)
„karácsony” szavunk szláv eredetű. A nyelvtörténeti szótár nem ad
meg indoklást. Indoklás helyett csupán néhány tényt közöl. Ilyen
például, hogy a bolgárban létezik egy, a magyar „karácsony” szóval
rokon „kracsún” szó, amely egyes vidékeken június 21-re, másokon
a téli napfordulóra esik. A magyar nyelvtörténeti szótár a latin
eredetet határozottan kizárja. A rokonság megállapítása azonban
még nem adja meg a származás irányát. Árpád magyarjai Keletről
jöttek a Kárpát-medencébe, s ott az akkor még nem szláv nyelven
beszélő, de rokon bolgár nép szomszédságában éltek. Tény az is,
hogy Kievnél Árpád magyarjai legyőzték az egyesült szláv
seregeket. A bolgár-magyar és a szláv-magyar kapcsolat tehát
több, mint ezer évre nyúlik vissza. Ha a szláv kracsún és a magyar
karácsony szó rokonok, éppúgy lehetett a magyar nyelv az átadó,
mint a bolgár, vagy más szláv nyelv. De hogyan lehet megállapítani a
karácsony szó eredetét?
Mivel a magyar nyelvészek szerint „karácsony” szavunk szláv
eredetű, érdemes megnézni, hogy a szláv nyelvészek mit tudnak a



„kracsun, karacsun, korocsun” szó eredetéről. Létezik egy magyar
nyelven 1988-ban kiadott, két kötetes mitológiai enciklopédia,
amelyet orosz szerzők írtak. Keressük meg ebben a „karacsun” szót
(II. kötet, 596. oldal)! Ebben azt írják: „Karacsun (korocsun) a téli
napforduló és a hozzá kapcsolódó ünnep neve a szláv mitológiában
(óorosz korocsun, szlovák Kracun, „karácsony”, bolgár kracsunec,
„karácsony napja”) (...). A szó etimológiája nem világos;
feltételezték, hogy a latin „quartum jejunium” „nagy negyedik böjt”
ből (vö. a koljada szó latin forrásaival) kölcsönözték; hogy a lépkedni
igéből képezték (szerbhorvát kracati); hogy kölcsönzés az albán
kercum-ból (tönk, levágott fadarab, karácsonyi hasábfa, vö.
Bandjak). Más szóval, a karácsony szó ismeretlen eredetű, és a
szláv nyelvészek szerint valószínűleg nem is szláv eredetű. A
„lépkedni” szóból származtatás meglehetősen erőltetettnek tűnik.
Hogyan léphetünk tovább?
A rejtély megfejtése az ószláv mitológia felé vezet, ahol pedig létezik
egy Khors nevű főisten
(http://www.encyclopediaofukraine.com/display.asp?
AddButton=pages\K\H\Khors.htm). Az ószláv mitológia
ismertetőinek egybehangzó tudósítása szerint Khors az ószlávok
egyik jelentős istene, aki nem szláv, hanem inkább szarmata
eredetűnek tűnik (Znayenko, M. T. 1980, The Gods of Ancient
Slavs, Tatischev and the Beginnings of Slavic Mythology, Slavica,
20, 91; megadja az idevonatkozó alapmunkákat is). Tatiscsev az
ószláv istenek forrásául a szkíta istenek panteonját mutatja be. Az
ószlávok az eurázsiai síkságon éltek, Khors nevét tehát az itt élő
szarmata őslakosságtól vehették át (Znayenko, 1980, 99). Ez pedig
azért különösen érdekes, mert az ókorban ezen a környéken
feltűnően gyakori volt a „karácsony” szó a földrajzi nevekben. Így
például a mai Krím félszigetet az ókori görögök Chersonesus-nak
(kerszoneszusz), teljesebb nevén Chersonesus Taurica



(kerszoneszusz tauriká)-nak mondták. Mivel a görögök rendszerint
hozzáétettek egy –osz-usz stb. végződést a nevekhez,
Kherszoneszusz neve Kerszonesz vagy Kerszon lehetett. Ma itt, a
Krími félszigeten található Kercs városa. Ha Kercs neve Kerszon
nevéből lett, akkor egy Kercson alakból rövidülhetett. Kercson és
karácsony pedig hasonló alakú és hangzású szavak. Az Ókori
Lexikon (Pecz Vilmos, 1902, 1. kötet, 408-409) szerint pedig
Chersonesus Taurica másik neve Chersonesus Scythica, vagyis
szkíta Kerszoneszusz, és ez a félsziget az egyik ősi szkíta néptől, a
kimmerektől kapta nevét. A kimmerekről Procopius ókori történetíró
azt írja, hogy hunok. Azt is érzékelhetjük, hogy megerősödött a
szláv mitológiai enciklopédia által felvetett szarmata-szkíta, sőt
felmerült a hun kapcsolat is. A Krím-félsziget a magyar krónikákból
is ismerős. A Fekete-tengertől északra eső Etelköz és a Kaukázus
Don-Volga folyó körzete, Levédia között, a Krím félsziget keleti
partján található ugyanis Meótisz (ma: Azovi-tenger) vidéke, ahol a
Csodaszarvas feltűnt Hunor és Magor előtt (Képes Krónika, 1986,
13-14. oldal). A történelmi nevek tehát megerősítik a szláv
nyelvtudomány állítását, és kihúzzák a talajt a magyar nyelvtörténeti
szótár érvelése alól.
Karácsony szavunk első, latin nyelven feljegyzett emlékei a lehető
legkorábbi, az I. István király utáni korból erednek. Jerney János
„Magyar Nyelvkincsek” című munkájában karácsony szavunkat
„kurazun, karasun” alakban is megtaláljuk, amelyek közelebb állnak
a Krím-félsziget ókori neveként szereplő Kerszon alakhoz.
Kerszonhoz hasonlóan karácsony szavunkhoz közel áll az ókori
középkori Khoraszán ország neve. Khoraszán a Kaszpi-tenger és az
Indiát északról határoló Hindu-Kush nevű hegység között terül el. Az
ókori Irán északkeleti tartománya, területe 323 750
km2. Khoraszán népe szabadságszerető nép, még a 8. században
is felkelt az arabok ellen; és egész sor rendkívüli tehetséget adott a



világnak. Innen származik Al-Khvarizmi (kb. 780-850), az algebra
feltalálója, az első-és másodfokú egyenletek megoldási
módszerének feltalálója, a helyi-értékes számok és a „nulla” szám
bevezetője; Firdauszi (935-1020), az ókori Kelet egyik leghíresebb
eposza, a Sáh-Náme (Királyok Könyve) írója, a leghíresebb közép
ázsiai költő; Mansur (970-1036), a háromszög szinusz-törvényének
feltalálója; Al-Biruni (973-1048), korának leghíresebb
természettudósa, matematikus, csillagász, filozófus, történész,
enciklopedista; Avicenna (980-1037) a leghíresebb iszlám
természettudós-filozófus, matematikus, csillagász és zenész is,
akárcsak Omar Khajjam (1048-1031), híres költő, kiemelkedő
csillagász, filozófus és matematikus. Az ő nevéhez fűződik a
harmadfokú egyenlet megoldásának legelső módszere. Az év
hosszát olyan pontosan határozta meg, amelyet csak a 19. századi
nyugati tudomány tudott elérni. Khoraszán tartomány lakosainak
száma ma 6 millió körüli, amiből 400.000 lakost koraszán-türk
nemzetiségűként tartanak nyilván. Khoraszán őslakói az apardi nép
i.e. 1300-tól, az avarok i.u. 410-től, később heftalitáknak, fehér
hunoknak nevezték őket
(http://www.factbites.com/topics/Khwarezmia). A koraszán nyelvről,
azt mondják, semmi biztosat nem tudni. Abból gondolják, hogy iráni
jellegű lehetett, hogy Al Biruni szerint őseik a későbbi Perzsia
területéről érkeztek Koraszánba. A perzsák előtti „Perzsiá”-ban
viszont nem indoiráni népek éltek.
Irán neve az ókorban Ári néven ismert hegységtől ered. Az ári népről
Mechitar Föld-és történettani névszótára a következőket írja: „egy
nép neve Keleten, kik méltán ariknak (ari: „erős, vitéz, bátor”;
örmény nyelven) neveztetnek, mert jeles íjászok és vitéz hadfiak,
mondatnak Ariaganoknak, másképp chusdi chorasannak vagy
chusoknak is” (idézi Lukácsy Kristóf A magyarok őselei, hajdankori
nevei és lakhelyei c. könyvében az 52-53. és 287. oldalon). Ha



viszont Irán nevét az Ári hegységről kapta, az ókori ári szó pedig
„vitéz, bátor” jelentésű, akkor az Ári hegység nyilván a vitéz és
bátor ári népről kapta nevét, vagyis az ári nép jóval ősibb a
perzsáknál és az irániaknál. Ha pedig az ári nép másik neve „kusdi
koraszán”, illetve „kus”, akkor az ári vagy koraszán nép a
perzsákhoz képest őslakosnak számít. És itt ismét egy rendkívül
izgalmas kapcsolatra bukkanunk: a magyar történelemből
ismert Kurszán vezér nevére.
Anonymus-nál Korcán apja Kend, az árpádi hét vezér egyike
(Anonymus, Gesta Hungarorum, kb. 1200/1975, 84. oldal). Árpád
Kendnek, Korcán apjának földet adományozott Attila király városától
a százhalomig és Diódig, fiának meg egy várat népe őrizetére.
Korcán aztán ezt a várat a maga nevéről neveztette, s ez a név a mai
napig sem merült feledésbe (Anonymus, ugyanott, 121. oldal).
Kurszán nemcsak a magyar, hanem a bajor és bizánci krónikákban is
szerepel. A „bajor író, Aventinus, saját honfitársainak megfigyeléseit
használta forrásul, egyik másodfejedelmével, alvezérével
tévesztette össze a főfejedelmet, és azt jegyezte fel, hogy a
magyarok királya a honfoglalás idejében Kusszal volt. Kurszán néven
a bizánci és magyar források is emlegettek egy vezért, de csak mint
Árpád egy alacsonyabb rangú vezértársát, illetve a hét vezér-törzsfő
egyikének fiát (Kusid néven is, ha ezzel a névformával esetleg
azonosítható)” (Dümmerth Dezső, Álmos, az áldozat c. könyve,
1986, 21. oldal). Vessük Kurszán nevének Kusid-változatát össze
Mechitar adatával, amelyben az ari nép nevéről azt írja, hogy
nevezik őket „chusdi chorasannak vagy chusoknak is”. A Mechitár
féle kusdi koraszán és a bajor-bizánci-magyar Kusid
Kurszán között feltűnő, kétszeresen egyező kapcsolatra
bukkantunk, s ez nem lehet véletlen. Ez a kétszeres kapcsolat
„kusdi” és „Kusid”, illetve „Kurszán” és „Koraszán” között
egyértelműen azt jelzi, hogy Kurszán és az Ári hegység környéki



Koraszán tartomány között is kapcsolatnak kell fennállnia.
Fontos szem előtt tartani, hogy Perzsia keleti része, a melyet az
Imaus-hegység két részre oszt, az ókorban a Szkítia nevet is viselte
(Pirchala, 1916, Ammianus Marcellinus, II. kötet, 295. oldal). A
Történelmi Atlasz (1982, 1. oldal) térképén (A perzsa birodalom, i. u.
6. század, 1d és 9b térkép; lásd az ábrán) a perzsa birodalom
északkeleti részének, az Óxos (Amu-Darja) és a Iaxartés (Szír-Darja)
közötti körzetnek a neve, a Hindu-Kus hegységtől észak-nyugatra, a
Tárim-medencétől nyugatra, az Aral tótól délkeletre, ugyancsak
Szkítia (nem tévesztendő össze a többi Szkítiával). Koraszán és
ezen Óxos-menti Szkítia ugyanazt a körzetet jelölik. A Tárih-i
Üngürüsz (A magyarok története) szerint Árpádék Szkítiából
indultak a Kárpát-medencébe (A magyarok története – Tárih-i
Üngürüsz, 1982, 163. oldal). A Képes Krónika szerint „Az Úr
megtestesülésétől számított 677. évben, száznégy évvel Attila
magyar király halála után (...) a magyarok másodszor jöttek ki
Scythiából” (Képes Krónika, 1986, 40). Kézai Simon pedig így ír: „Ez
a Csaba tehát Etele törvényes fia volt (...) fiait pedig Edemennek és
Ednek hívták. Edemen pedig, amikor a magyarok másodszor jöttek
be Pannóniába, az apjának és az anyjának hatalmas rokonságával
együtt ide költözött, mert hát az anyja a corosminusok közül
származott. Ed viszont Szkítiában maradt az apjánál” (Kézai, 1283
k., 133). A „corosminusok” pedig ismét csak Koraszán tartomány
körzetének lakóira utalhat, a későbbi Korezm (Khorezm) birodalom
területén. Így már többszörös egyezésről van szó Kusdi-Kurszán
vezér, a kusdi koraszán nép, Koraszán tartomány=Szkítia, a
„corosminusok” és Árpád magyarjai között. Ezek az egyezések azt
jelzik, hogy a magyar nép és a perzsáknál sokkal ősibb koraszán
nép egymással szoros rokonságban állnak, illetve Árpád (akinek
nevében is megjelenik az „ári” nép szótöve) népe a koraszán nép,
illetve ennek utódja.



K és R hangok egymás után a mitológiákban. Kurszán és
Koraszán neve első részének jelentése.
Most pedig nézzük meg, milyen jelentést hordozhat a k és r
mássalhangzó egymásra következve az ókori mitológiákban. Vegyük
sorra az ilyen mitológiai neveket, és nézzük meg, mitológiai
jelentésükben van-e valami közös!
1. Keri és Kame, a Nap és a Hold, és két kultúrhős neve a brazíliai
bakairi indiánok mitológiájában. Kerit meg is ölik, de feltámad
halottaiból. (Mitológiai Enciklopédia, 1988, I. kötet, 332. oldal). Ami
érdekes, mert a Nap napfogyatkozáskor is és a téli napfordulón is
mintegy „meghal”, majd „feltámad halottaiból.” A téli napforduló
számunkra különösen érdekes, hiszen akkor ünnepeljük karácsonyt.
2. Kueravaperi – aki szül, a Nagy Istennő, a közép-amerikai taraszk
indiánok kultúrájában, (u. ott, 334. oldal).
3. Krive, a főpap elnevezése a balti népeknél, tárgyi jelképe egy
görbe bot, és az általa irányított kultusz a tűzzel és a Romovéban
található szent tölggyel áll összefüggésben (u. ott, 369. oldal).
4. Hórusz, Hr, magasság, ég, istenség, az egyiptomi mitológiában
sólyom a megtestesítője. Sólyom, sólyomfejű ember, szárnyas Nap
alakjában ábrázolták. Kiterjesztett szárnyú napkorong a jelképe.
Egyiptom sok vidékén elterjedt a sólyomistenek kultusza. Kezdetben
Hóruszt mint a vadászat istenét tisztelték (u. ott, 451).
5. Horon, az ugariti mítoszokban a királyi hatalom védelmezője, így
pl. ld. KARATU. Kánya képében ábrázolják (u. ott, 502). Karatu,
Keret (ugariti qrt) a gyógyítóistennő Karatu betegágyánál legyőzi a
halálistent, s visszaadja Karatu-nak egészségét (u. ott, 508).
Vessük össze a csillagászati ténnyel és a néphagyományokkal,
melyek szerint a Nap napfogyatkozáskor, illetve télen, különösen a



téli napforduló idején, feltámad halottaiból, újjászületik. Vessük
össze Karato, Karaton hun uralkodó nevével is.
6. Hermész, állandó jelzői és tartozékai, a szárnyas aranysaru és a
bűverejű aranypálca (Homérosz, Odüsszeia, V. 44-50. oldal).
Hermész másodlagos feladata a pásztorkodás oltalmazása, a nyájak
szaporítása (Mitológiai Enciklopédia, I. kötet, 687. oldal). Vessük
össze az ókori hagyománnyal, amely szerint az arany a Nap jelképe.
7. Garuda, az óind mitológiában a madarak királya, a késő védikus
irodalom Tárksjával, a Napisten lovával vagy madarával azonosítja
(Mitológiai Enciklopédia, II. kötet, 52. oldal).
8. Karna, az óind Mahábhárata hőse, a Napisten fia (u. ott, 61).
9. Krisánu, íjász, nyílvesszője egyetlen tollát találta el a madárnak, és
abból készítették a halhatatlanság italát (u. ott, 62). Vessük össze
ezt a magyar népmesék ismert elemével, amelyben az aranytollú
Napmadár csak egy tollát veszti el évente, de feltámad, és
halhatatlan.
10. Kerszászpa, óind mitológia, az „ászpa” szó jelentése: ló.
Kerszászpa buzogánnyal felfegyverzett, a három sárkány-dév
legyőzője. Megölte Gandharb dévet, akinek feje a Napig ért, Karnak
madarat, aki eltakarta a Nap és a Hold fényét (u. ott, 129).
11. Hoori, ójapán, tűzhajlító isten (u. ott, 193).
12. Arev, az örmény mitológiában Nap, átvitt értelemben élet (u. ott,
288).
13. Giorgi, a grúz mitológiában vadász, a földművesmunka
oltalmazója, lovas istenség, évenkénti halálával és feltámadásával a
természet évenkénti elhalását és újjászületését jelképezte...Sok



történeti forrásban találkozunk a képzettel, hogy az állatok önként
mennek áldozatul a Giorgi-nak ajánlott szentélyekbe, legelőször a
szarvas, kaukázusi tur (u. ott, 297).
14. Hur, Nap, isten az oszét Nárt-eposzban (u. ott, 299).
15. Karapet, hírnök az örmény mitológiában, Mgerhez hasonlóan a
dévek legyőzője. A középkori eposzban (Taroni háború) fején
bíborkoronával, olyan ruhában, amely lobog, mint a láng (u. ott,
301).
16. Kurjuko, kultúrhős az ingus mitológiában. A haragra gerjedt
Szela odaláncolta Kurjuko-t egy sziklához (a Kaukázus csúcsához),
ahol parancsára naponta odarepült egy sas, és kitépett Kurjuko
szívéből egy darabot. A megláncolt hős őrizetét feleségére, Furkire
bízta, aki mágikus kört rajzolt a havas hegycsúcsra, a kört egyetlen
halandó sem merte átlépni, mert félt, hogy Furki leveti a mélybe (u.
ott, 302).
17. Kormuszta, fontos helyet foglal el a burját mitológiában.
Ruházata, az alsó, szikrázik, mint a napsugár. A fején fehér sisak
ragyog, mint a csillag. Neve Kurbusztu a tuvai, és a mongol
népeknél. A szigd Hor-Mazdá-ra vezethető vissza. Neki van
alárendelve a négy maharádzsa, a négy világtáj őrzői, a föld
védelmezője, homlokát aranykorong díszíti (u. ott, 516).
A felsorolt nevek alapján kézenfekvő a következtetés: a k és r
mássalhangzók egymásra következése világszerte gyakran a Nap
pal kapcsolatos jelentés hordozott. Ezzel egybevág, hogy a szkíta
és szarmata mitológiában a Napisten
neve: Khursun (http://www.websters-online
dictionary.org/definition/sun). Hors az ószlávoknál (tudjuk, a
szlávoknál a h is kh hangot jelöl)téli, elgyengülő, halálát
elszenvedő, majd a téli napfordulókor feltámadó Napisten (lásd



Alkman, 2006, http://alkman.blogspot.com/). Más szóval: Khursun
neve összekapcsolódik a téli napforduló ünnepével,
vagyis karácsonnyal! S ha Khors/Khursun neve Nap-isten, akkor az
ókori Choraszán, Koraszán nevében a „Kor” a „Nap”-ra utalhat; az
„un” pedig az „isten” jelentést hordozhatja. Valóban, az óperzsában
a „Koraszán” szó jelentése: A föld, ahonnan a Nap érkezik. A mai
koraszáni nép számára pedig országuk neve, Koraszán (Khorasan)
azt jelenti: a Nap országa.
Az ószláv Nap-isten, Khursun nevéhez hasonló Khorasan jelentése:
Nap-ország. Létezik valamiféle kapcsolat az ókori országnevek és
isten neve között? Az ókori Közép-Ázsiában a „föld”, „ország”
szavak hasonló jelentésűek voltak, és az „ország” szó gyakran az
illető népnév után következett, gyakran éppen „ana” toldalékként
(Baktriana, Margiana, Sogdiana, Drangiana, Susiana), ami pedig
később nem egyszer lerövidült „an” végződésre. Így lett például az
i.e. 6. századbeli Karmaniából Kirman (Pecz, 1902, 1: 369; lásd
ugyancsak A perzsa birodalom, i.e. 6. század, Történelmi Atlasz, 1d
térkép. Itt Karmania a Perzsa-öböl és Drangiana között található.
Vessük ezt össze az Ázsia és a mongol birodalom a 13. században
c. térképpel, u. ott, 9b térkép; lásd az ábrán). Ennek alapján a
Khoraszán név jelentése: Khorasz-ország. Eredeti alakja Khorasz
ana, Koros-ana lehetett; és az első szó, Koros, koraszán nyelven
Nap jelentésű. Most már csak azt kell leellenőriznünk, hordozhatott
e az ókori Közép-Ázsiában az „ana” országnév-képző „isten”
jelentést. Ebben a feladatban fontos segítséget jelent a tény, hogy
amíg az időszámításunk előtti évszázadokban Közép-Ázsiában az
országnevek gyakran „-ana”-ra végződtek, addig a rákövetkező
korszakban sok újabb országnév végződése ugyanebben a
körzetben „istan, isztán” lett: Afganisztán, Pakisztán, Turkesztán,
Turkmenisztán, Üzbegisztán, Tadzsikisztán stb. Láttuk, hogy a
koraszán nyelvben a Koraszán szó Nap-ország jelentésének az



ószláv Khursun szó Nap-isten jelentése felelt meg. Lehetséges,
hogy az ókori Közép-Ázsiában az „isten” fogalmát az „isztán”
szóval fejezték ki?
Nézzünk körül az ókori Közép-Ázsiában! A perzsa „jisdan” szó
jelentése: Isten. Isten szavunk „egészben véve egyezik a perzsa
jisdan szóval, mely a jó istenség neve volt. De eléjön a perzsában
ized vagy ezid is, mely szintén annyi, mint isten. Mások szerint a
chaldeai esta-ból származik, mely tüzet jelent, s megegyezik az
örök tüzet jelentő görög észtia (latin vesta) v. isztia névvel”
(Czuczor-Fogarasi, A magyar nyelv szótára, 1865, 3: 137).
Hasonlóan, a „yazdán” szó jelentése: angyalok, Isten (Pahlavi texts,
2003, 432). A „yazata” szó ugyanebből a szótőből ered. Jelentése:
isteni természet-szellemek. „A legfőbb égi jazata Ormazd”, vagyis a
legfőbb jazata a legföbb isten, Ahura Mazda (New Larousse
Encyclopedia of Mythology, 1985, Hamlin, 317). Megerősíti az
„istan” szó ókori közép-ázsiai „Isten” jelentését a tény, hogy
Napisten neve az ókori Közép-Ázsia egyik nagy népe, a hettiták
mitológiájában Istanu (Istanus). Istanu nevét az Óbirodalom korában
a hatti mitológiából vették át, ahol a Napisten neve Estan (Ivanov,
Mitológiai Enciklopédia, 1988, I. kötet, 506. oldal). Ugyancsak ilyen
jelentést hordoz az avesztai „ista, yasta”, melynek jelentése: tisztelt,
imádott (Hoppál Mihály, 1988, Mitológiai Enciklopédia, I: 542). Az
óperzsa panteonban a Jazatáknak a baga felel meg. A két főisten,
Mithra és Anahita jazaták (Lelkov, L. A. 1988, Mit. Enc. II: 126-7).
Más szóval: a jelek arra utalnak, hogy az „istan” országnév
végződés az ókori Közép-Ázsiában „isten, tűz, tisztelt, imádott”
jelentést hordozott. Tegyük hozzá, hogy az ókori Mezopotámiában,
Örményországban, és Közép-Ázsiában Zoroaszter előtt
a legfelsőbb lényt Ana, Anu, Anahit, Anahita néven tisztelték.
Gimbutas 1991-es Az Anyaistennő cicilizációja (The Civilizátion of
the Goddess) c. könyvében megerősíti (a 305. oldalon): a legfőbb



Istennőt, Anya Istennőt, az Istenek Anyját az ősi kultúrák Ana, Annia,
Anu, Ankou néven tisztelték, és nevük feltehetően az ősi kőkörök
építőitől ered. Az ősi kőkörök építői pedig világszerte a szkíták,
szakák voltak (Chauhan, 1999, The Scythian Origin of the Rajput
Race, http://rajputana.htmlplanet.com/scy_raj/scy_raj.html; lásd
még a szerző tanulmány-sorozatát: Kik építették a kőköröket?
Sorozat a KAPU c. folyóiratban, 2005). Ana, Anu, Anahit, Anahita a
Nagy Anyaistennő volt, a mi Boldogasszonyunk, Természet Anya
megfelelője. Gimbutas az ősi Ana istennő eredetét legalább 6000
évre teszi (u. ott, 304). Természet Anya „az elhalás és a
megújulás istennője volt, a tél és a sötétség istennője. Az ősi
Európa néphagyományaiban tevékenysége a téli évszakban
bontakozott ki, pontosabban december végén és január elején.
Gyanítjuk, hogy a történelem előtti időkben a Természet
megújulásához és Tél Istennő megbékítéséhez
szükséges szertartások legnagyobb része ebben az időszakban
zajlott le” – írja Gimboutas könyvében (1991, 305). Ez pedig „Ana”
t éppúgy karácsony ünnepéhez kapcsolja, ahogy Khors-t az
ószláv mitológia! Úgy tűnik, Koroszán, vagyis Koros-ana mindkét
szavának jelentése karácsony ünnepével áll összefüggésben.
Az ókori Közép-Ázsia sok országában az ősi anya-elvű társadalmat
felváltotta a patriarchátus, így állt elő a helyzet, hogy az ősi
Anyaistennőt, akinek neve An volt, hasonló nevű férfiisten (Anu), az
ég istene váltotta fel a sumér-akkád panteonban (Afanaszjeva,
1988, 489). Az ősi anyaistennő azonban tovább élt Közép-Ázsiában
is. Anahit hagyománya éppen a perzsák előtti korból (ld. Anahita
Temple, http://archi-west.tripod.com/anahita.htm), a méd
mágusoktól ered, akik viszont a szkíta szakák legnagyobb tudású
törzsét alkották Indiában (Chauhan, 1999, idézett mű). Anahit
termékenység-istennő volt, arany köpenyben, gyémánt
koronában ábrázolták, köpenyén állatprémekkel. Zöld faágakkal és



fehér üszőkkel tisztelték (a zöld faág ismét karácsonnyal jelenthet
kapcsolatot!). Kocsiját négy fehér ló húzta, a Napistennel szoros
kapcsolata volt. Másik neve: A Napisten Szeplőtelen Szűz Anyja
(Noury, M. S., First Iranian Goddess of Productivity and Values,
Persian Journal, Jul 21, 2005). Ha meggondoljuk, a Napisten anyja a
Világegyetem, és a Világegyetem tényleg szűznemzésben hozta
létre a Napot. Ebben az összefüggésben tehát
természettudományos módon tudjuk magyarázni a szeplőtelen
fogantatást is. Boldogasszony másik neve hasonló: a Napba öltözött
Asszony. Az Anyaistennő kultusza éppen a perzsák előtt volt
általános, mégpedig visszanyúlva a beláthatatlan ősmúltba. Anahit
az örmény mitológiában istenanya, a termékenység és a szerelem
istennője (Arutyunyan, 1988, Mitológiai Enciklopédia, II. kötet, 287.
oldal). Anuket az egyiptomi mitológiában is termékenység-istennő
(Rubinstejn, 1988, Mitológiai Enciklopédia, II. kötet, 446. oldal). A
termékenység-kultusz pedig az élet-szeretet megnyilvánulása,
tehát visszanyúlik az emberré válás korszakáig.
Az ókori Közép-Ázsia ország-nevei „–ana” végződésének jelentése
tehát megegyezett az „-istan” országnév-végződés jelentésével. Ez
pedig azt jelenti, hogy Kurszán nevének ókori, közép-ázsiai alakja
Koros-ana lehetett, jelentése pedig: Koros-Isten, illetve Koros-Anya.
Nyomozásunk figyelemre méltó melléktermékeként a december
végi természet-felélesztő szertartások is bejöttek a képbe. Úgy
tűnik, kikerülhetetlen a következtetés: Ana, Anu Természet Anya,
Boldogasszony ősi neve, és Természet Anya Európában és Közép
Ázsiában egyetemesen elterjedt legnagyobb ünnepe éppen
karácsony időszakára, december végére esik. Ez pedig azt jelenti,
hogy Kurszán-Koraszán régebbi Korosan nevében az „an” végződés
Természet Anyára utal. Ebben az összefüggésben „An” tehát annyi
mint „Anya”. Karácsony szavunk régebbi alakjának, Korosana-nak
első szava, a „Koros” pedig „Nap” jelentésű, ahogy fentebb



kimutattuk. A magyar nyelvben a „Koros” szó szorosan összefügg a
Nap kör-alakjával, korong-alakjával; a Nap valóban körös, mert kör
alakú égitest. Karácsony szavunk mindkét szavának megfejtettük
eredeti jelentését. Így jutunk el Karácsony szavunk eredeti
értelmének megerősítéséhez: Korosana eredeti jelentése Nap
Anya, Kör-Anya, Körös-Anya. Ebben a szóösszetételben az „Anya”
szó nem magára a Napra, hanem az egész Világegyetemre, Ana
ra, Természet Anyára vonatkozik. Karácsony szavunk Nap-Anya
ősjelentése tehát kettősséget rejt magában: a Mindenséget,
amelyik számunkra elsősorban a Napban nyilvánul meg. És ha
ebben a kettősségben az Anya a Nap anyja is, akkor a Nap ebben
Természet Anya kisgyermeke kell legyen.
Valóban: Boldogasszony ábrázolásainkban Boldogasszony
baljában, a szíve fölött tartja kisgyermekét, a Napot (ábra:
Boldogasszony karján Napistennel). Boldogasszony karján
kisgyermekével tehát Anyát a Nappal együtt ábrázolja, vagyis
éppen azt az egységet kettősséget, ami „karácsony” szavunk
ősjelentésében is együtt jelenik meg: a Világegyetem és a Nap, a
Kozmosz és az Élet egységét.
Irodalom
A magyarok története, Tárih-i-Üngürüsz, 1982, ford. Blaskovics
József, Magvető Könyvkiadó, Budapest, 163.
Afanaszjeva, V. K. 1988, An. Elő-ázsiai népek mitológiája. Mitológiai
Enciklopédia, II:489.
Alkman, 2006, http://alkman.blogspot.com/, The Pagan Files.
Anonymus, kb. 1200/1975, Gesta Hungarorum. Béla király
jegyzőjének könyve a magyarok cselekedeteiről. Ford. Pais Dezső,
Magyar Helikon, Budapest, 121.



Dümmerth Dezső, 1986, Álmos, az áldozat, Panoráma, Budapest,
21.
Gimboutas, Marija, 1991, The Civilization of the Goddess. The World
of Old Europe. Harper, San Francisco, 305.
Kézai Simon, 1283 k./1984, A magyarok viselt dolgai, Szépirodalmi
Könyvkiadó, Budapest, 133.
Noury, M. S. 2005, First Iranian Goddess of Productivity and Values,
Persian Journal, Jul 21, 2005.
Pecz Vilmos dr., 1902, Ókori lexikon, A Magyar Tudományos
Akadémia támogatásával, Franklin Társulat, Budapest, 1: 369.
Pirchala Imre, 1916, Ammianus Marcellinus történeti könyvei,
Jegyzetek, II. kötet, 295.
Rubinstejn, R. R. 1988, Anuket. Egyiptomi mitológia. Mitológiai
Enciklopédia, II:446.
Történelmi Atlasz, 1982, 7b térkép, A bizánci birodalom a XI-XII.
században, Kartográfiai Vállalat, Budapest, 7.
Znayenko. M. T. 1980, The Gods of Ancient Slavs, Tatischev and the
Beginnings of Slavic Mythology, Slavica, 20, 91.
—
Karácsony eredete és jelentősége
Barrus Könyvkiadó, Budapest, 2006
5. fejezet. Lélekutazás a csillagvilágban és a Világfa
valóságossága



Eredjünk a lélekutazás nyomába, vizsgáljuk meg, létezett-e olyan
kultúra, amelyben a lélekutazás jelentős szerepet játszott, s ha igen,
hol, mikor. Azt is meg kell fontolnunk, mennyire tekinthető
valóságosnak a lélek csillagközi utazása során szerzett ismeret.
5.1. A szabadlélek ismertetése
A Magyar Néprajzi Lexikon „lélek” szócikke alatt (1987, 3. kötet,
438-440) Pócs Éva a következőket írja. A közelmúltban még
fellelhető és egymástól több-kevesebb világossággal még
megkülönböztethető lélekképzetek a következők: 1. lélegzetlélek
(lehellet). Alapja az a tapasztalati tény, hogy amíg él az ember,
lélegzik – halálakor az utolsó lehelettel „kileheli lelkét”, „kiadja
lelkét”. Ez a lélegzetlélek a testtel szoros kapcsolatban van, akinek
testéből eltávozik, az meghal. 2. A szabadlélek (árnyéklélek,
képmáslélek): a testtől átmenetileg függetlenedhet; a hit szerint
alvás idején eltávozik a testből, majd ébredéskor visszatér. Fogalma
szórványos történeti adatokból (boszorkányperek) és
hiedelemtörténetekből ismert. A szabadléleknek szerepe van a
sámánhitű népek körében. E kétféle lélekelképzelést magában
foglaló, dualisztikus felfogás igen régi, és a mai Európában már
csak igen csökevényes formában lelhető fel; illetve dominál a lélek
lélegzetlélekként való felfogása (Pócs, 1987, 438).
A szabadlélek az egyéntől bizonyos mértékben szabad, – testétől
független – és ezért távozásával a test élete nem szűnik meg.
Tartózkodási helyét, az emberi testet elhagyhatja átmenetileg vagy
alkalmilag annak életében is. Az így elhagyott testet még jellemzik
az élet funkciói, csak éppen a test többnyire nyugalmi pozícióban,
alvásban van, de ugyanakkor él, lélegzik. Főleg az illető álmában,
tehát tétlen, cselekvőképtelen voltában hagyja el a testet. A
szabadlélek az álom időszakán kívül – némely kiválasztott ember
esetében – is elhagyhatja a testet. A sámántól éber állapotában, a



révülés alkalmával is távol maradhat a lélek, ekkor beszélünk
révületlélekről. A szabadlélek a testtől többnyire független
távozása nem okozza a test azonnali halálát, így egy magasabb
rendű lélekféleséget feltételez. Azonban a test halálát is okozhatja,
ha túl sokáig marad távol az elhagyott testtől, illetve míg a testtől
távol tartózkodik, az alvó, üres testet elfoglalhatja egy testnélküli
szabadlélek vagy alvilági szellem, és ezzel a nevezett test halálát
okozhatja – írja Szekeres Gyula A gyógyító táltos című könyvében, a
26. oldalon. Ez azt jelenti, hogy a szabadlélek az élet és halál közti
vékony mezsgyén találja meg az átjárót az égi világba.
5.2. Tudakoló utak a tér és az idő távoli tartományaiba
Az obi-ugorok leheletléleknek nevezik azt a lelket, mely az élő
emberhez (állathoz) hozzátartozik, s mely a halál pillanatában
hagyja el a testet és kezd önálló, új, a testtől független létet. A másik
lelket, az árnyéklelket az ember szellemi képességei és szellemi
ereje megszemélyesítésének lehet tekinteni, ez képes önállóan élni.
A jövőbelátók lelke akkor is elindulhat „tudakoló utakra”, amikor
tulajdonosuk teljes öntudatnál van. Ez a „másik én” képes végtelen
messzire gyorsan eljutni, sok olyan cselekedetet véghezvinni,
amelyben az anyagi test nem vesz részt. Az obi-ugoroknál az
árnyéklélek mindenütt ismert fogalom, s mint ilyen, feltehetően az
ősi örökségbe tartozik, jóllehet nincs egységes neve. A
legelterjedtebb a voguloknál és a nyugati osztjákoknál az isz szó, a
finn itse ’saját maga’ megfelelője – írja Vértes Edit Szibériai
nyelvrokonaink hitvilága című könyvében (Tankönyvkiadó, Budapest,
1990, 115. oldal).
5.3. Sámánutazások más valóságtartományokba
Piers Vitebsky A sámán című könyvében egy sor fontos adatra
bukkanunk. „A sámán tevékenysége a térelméleteken alapul. Bár a



mindennapi világot is a szellemek töltik be, vannak egyéb, különálló
valóságrégiók, ahová a sámánnak el kell utaznia. (...) A tér szó itt
metaforaként értelmezhető, a különálló szellemi régiók másságát
fejezi ki. Ha a szellemeket a bennünket körülvevő dolgok lényegének
tekintjük, akkor ez a régió földrajzilag nem valami távoli hely. Inkább
ugyanabban a térben van, ahol mi magunk, azonban közülünk csak
néhányan és csak néha érhetik el. Az odajutáshoz nagy erőfeszítés
és ügyesség szükséges. A „tér” különállást, másságot sugall, s a
sámán utazása bizonyíték arra, hogy van lehetőség
összeköttetésre” (Piers Vitebsky: A sámán. A lélek utazásai.
Révülés, eksztázis és gyógyítás Szibériától az Amazonasig. Magyar
Könyvklub – Helikon Kiadó, 1996, 15).
5.4 Csillagutazás a Világfán
„A sámánutazás alapvető technikája az irányított transzállapot. Az
utazás, amelyre [a sámán] készül, a hétköznapi ember számára
lehetetlen. Ők csak egyszer tehetik meg ezt az utat, amikor
meghalnak, s a testükbe való visszatérés reménye nélkül. A földet
és az alvilágot (illetve a Világfa a felső világgal köt össze minket
GA) egy hatalmas fa kapcsolja össze (a Világfa! – GA), ezen kell
leereszkednie a sámánnak. Az út félelmetes szakadékok mellett
vezet le a „borongós Nap országába, a virradó fény országába”. A
szora sámánok állandóan és nyugodtan utazgatnak. Szibériában az
utazásra sokkal ritkábban kerül sor, akkor viszont sokkal drámaibb,
mivel a sámánok felrepülnek a csillagok közé,
vagy összecsapódó sziklákközött szökellnek az alvilág felé” (u. ott,
70-73. o.). Ismét egy, a népmesékből ismerős részlet. És ismét a
lélekutazás egyik jellemzője, az élet és a halál közti vékony
mezsgyén utazás jelképei tűnnek fel, az összecsapódó sziklák,
amelyek a mitológiából Scylla és Charybdys sziklái néven
ismerősek, és a magyar népmesékben is gyakoriak.



5.5. Sámánutazás a Világfán és az ismerős tájak felett,
részletes beszámolóval
„A hanti (osztják) sámán az égből lehajló ágon mászik felfelé,
miközben kezével félresöpri a csillagokat. A sámánok gyakran
hátasállaton teszik meg az utat, madárra pattanva vágnak neki az
égi utazásnak...sokszor maguk lesznek járművé. A sámán utazási
eszköze emberfeletti erejének és mozgási képességének jelképe,
amellyel a gyarló test önmagában nem rendelkezik. Az alaszkai
eszkimó sámán a Bering-szoroson repül át Szibériába, hogy
megnézze, mi történt az elveszett emberrel. A nepáli sámán
szelleme is ismert utat jár be a Katmandu-völgyből kiindulva fel a
tibeti hómezőkig. Erdőkön, folyókon, hegyeken kel át, keresztutakat
hagy el, s erről részletesen tudósítja hallgatóságát” (u. ott, 72.
oldal).
5.6. A sámánutazások a szibériai népek szerint a valóságban
megtett utak
A sámán nemcsak erdőkön, folyókon képes lélekutazásai során
átkelni. Gyakran a Világmindenségen keresztül megtett utakról is
beszámolnak (u. ott, 73. o.). „[A sámánok] a terepmunkát folytató
[amerikai] antropológusoknak feltették a kérdést, vajon igaz-e, hogy
az amerikaiak a Holdra léptek, és még hozzáfűzték: „Miért volt
szükségük olyan nehéz ruhára, hisz a mi sámánjainknak nem kell
semmi efféle!”. Szibéria-szerte jól ismert történet, hogy amikor az
amerikai asztronauta, John Glenn a Holdra érkezett, egy öreg, fehér
hajú orosz gyógyító bölcs, Ivanov fogadta, és segített neki. Az öreg
hosszú élete végéhez érve, a Földről került oda (u. ott, 73. o.).
5.7. Szaka utazás a világfenyőn
„A szibériai jakutok (az ő nyelvükön: szakák – GA) egy olyan férfiról
regélnek, aki a halála után is hallott mindent, ami körülötte történt.



Amikor eltemették, dübörgést hallott a Föld középpontjából, s egy
fekete bika bukkant elő, hogy magával vigye. Amikor elérkeztek az
alvilágba, egy öregember azt mondta a bikának, hogy vigye vissza a
tetemet a Földre, mert újjá fog születni. Miután visszatért a felszínre,
egy holló csapott le a tetemre, s olyan vidékre repítette a világ
tetején lévő résen át, ahol egyszerre ragyogott a Nap és a Hold, s az
embereknek hollófejük volt. Ott egy irdatlanul magas
vörösfenyő csúcsán lévő fészekben helyezte el, s egy fehér,
szárnyas rénszarvas szoptatta, míg hatalmas sámánként újjá nem
született” – írja Nicolas J. Saunders Állatszellemek. A közös világ.
Áldozatok, szertartások, mítoszok, állati szellemek és
szimbólumok című könyvében (Magyar Könyvklub – Helikon Kiadó,
1996, 51. oldal).
5.8. A lélekutazások ellenőrizhetősége
Mindezek alapján megállapítjuk, hogy a kettős lélek eszméjének
kialakulása teljesen logikus eszme azoknál és csak azoknál a
népeknél, amelyeknél a lélekutazás elterjedt gyakorlat volt, hiszen
ha gyakran vettek részt lélekutazásokon, és nem haltak bele, akkor
lélekutazásaik alatti életben maradásukhoz egy másik, alap-lélek
létét is fel kellett tételezniük. Úgy tűnik, a lélekutazásokat gyakorló
népek teljesen biztosak abban, hogy lélekutazásaik valódiak. Fel kell
ismerjük, akkor is, ha nyugati kultúránk szemellenzőit és évezredes
beidegződéseit tágítanunk is kell, hogy ha a lélekutazásokat
évezredeken át valóban gyakorlati célokra is használták, földi
célpontokhoz is repültek, és utazásaikról részletesen beszámoltak,
akkor beszámolóik részletesen ellenőrizhetők is voltak. A
megalapozott, tudományos ismeretnek egyik legfontosabb ismérve
éppen az ellenőrizhetőség. Úgy gondolhatjuk, hogy a részletesen
leellenőrizhető beszámolókkal járó utazás rendszeres gyakorlása és
a többé-kevésbé ismert közvetlen és távolabbi földrajzi környezet
összevetése meg kellett történjen, hiszen csakis ilyen módon



lehetett egy ennyire valószínűtlen eseményt hitelesíteni. Más szóval:
a lélekutazásokat bizonyára gyakran ellenőrizték az évszázadok
évezredek alatt, és bizonyára nem egyszer a valóságnak
megfelelőnek találták. Ennek alapján úgy gondoljuk, hogy a
lélekutazások valóságosak lehetnek, képesek lehetnek a valóság
egy rendkívüli megismerési módjára. Ezt a következtetést a fenti
érvek és adatok alapján el kell fogadjuk, tekintve, hogy ez a
gyakorlat évezredekre és sok millió (százmillió) emberre terjedt ki.
Mielőtt elutasítanánk ennek a lehetőségnek a gondolatát is, ahogy
az a nyugati civilizáció általános beállítódottságának megfelel,
gondoljuk meg, hogy ha nyomós érvek merülnek fel, időnként újra
kell gondolni alapvető kérdéseket is. Azt is tegyük hozzá: nem azt
állítjuk, hogy a lélekutazásokat és beszámolóikat mindig és teljes
mértékben valóságosként kell elfogadni. Ez, be kell lássuk, még a
nyugati tudományos kísérletek esetében sincs így. Még a fizikai
laboratóriumokban lezajló alaposan és körültekintően megvalósított
kísérleteket is le kell ellenőrizni ahhoz, hogy valóságosnak
fogadhassuk el őket. Csakis alapos és körültekintő ellenőrzés
vezethet annak a véleménynek kialakítására, hogy a valóság
megismerésének létezik egy rendkívüli, lélekutazásos módja. Ezért
megfogalmazásunk rendkívül óvatos, és ebben az óvatos
megfogalmazásban állításunk már akkor is igazolást nyer, ha akár
csak egyetlen beszámoló hitelesnek bizonyul, mégpedig mint más,
hagyományos valóságismerési módszerek eredményeitől független
megismerési mód.
5.9. További beszámolók lélekutazásokról
A lélekutazáshoz rendkívüli tudatállapotra van szükség. Nem árt
tudni, hogy korunkban már a rendszeres nyugati tudomány is kezd
eljutni a valóság rendkívüli megismerési módjának felfedezéséhez.
De előbb lássunk néhány fontos adalékot.



Robert M. May (1993) kozmikus tudatról írt könyvének előszavában
így ír: “1962 májusában, húsz évesen, New York állam egy távoli
részén, egy tó mellett egy olyan élmény ért, ami életem összes
további évét megváltoztatta. Ez nem is egy magányos élmény volt,
hanem egy olyan, amit közösen éltünk át azzal a nővel, akit
szerettem. Margaretnek hívták. Kéz a kézben sétáltunk a tóparton,
mély szerelemben. Úgy tűnik, ez volt minden, ami a “Királyság”
kapuinak megnyitásához kellett. Gyorsan emelkedtünk felfelé a
tudat összes állapotán át, és néhány másodpercen belül mindketten
bensőséges érintkezésbe léptünk a Legfelsőbbel. Ebben az időben,
alsós és felsős egyetemi éveim között, filozófiailag ateista voltam.
Utam az Istenbe vetett hithez még sok évet vett igénybe ez után a
látomás után. Úgy tűnik, hogy a vallásos hit, vagy annak hiánya, nem
előfeltétele a misztikus élménynek. Mindazonáltal Margaret hívő
katolikus volt, de élményének semmiféle köze sem volt ahhoz, ami
tanult vagy várt volna. Örömünk olyan volt, hogy azt soha nem
tudom leírni a mi nyelvünkön. Ebben a megvilágosult
tudatállapotban együtt sétáltunk a környező erdőkben és éreztük az
egységet a Mindenséggel. Tudtuk, majdnemhogy közvetlenül,
hogy nincsen halál; hogy az igazi Énünk halhatatlan. Láttuk a
Világegyetemet mint Egyetlen Élő Lényt amit a szerelem ereje
elevenít meg. Éreztük “azt a szerelmet ami a Napot és a
csillagokat mozgatja”,ahogy az Dante Alighieri olyan ékesszólóan
írta Isteni Színjátékának Paradicsomában.”
Robert Bucke (1901) kozmikus tudatról írt könyvében (idézi Robert
M. May, Cosmic Consciousness Revisited c. könyvében a 6. oldalon)
leírja, hogy 1872-ben látogatást tett Angliában. A kora tavaszi,
kellemes estét barátaival töltötte, Wordsworth, Shelley, Keats,
Browning, Whitman verseinek olvasásával. Amikor hazafelé hajtott
nyitott fedelű kocsijában, az inspiráló eszmék, érzések és felvillanó
képek között békét és az este nyugalmának hűsét érezte. És ekkor



“hirtelen, minden figyelmeztetés nélkül, ott találta magát egy
tűzszínű felhőbe burkolva. Egy pillanatra azt hitte, hogy tűzvész tört
ki a szomszéd városban, a következő pillanatban már tudta, hogy a
fény benne támadt. Közvetlenül ezután diadalmámor tört rá,
hatalmas öröm, amit közvetlenül követett egy értelmi
megvilágosodás, amit egészen lehetetlen leírni...Más dolgok mellett,
amiket nem tudott elhinni, látta és tudta, hogy a Kozmosz nem
halott anyag, hanem egy élő Jelenlét, hogy az emberi lélek
halhatatlan, hogy a világegyetem felépített és rendezett, hogy
minden véletlen nélkül minden dolog együttműködik
mindegyikőjük és az egész javára, hogy a világ alapelve az amit
mi szerelemnek nevezünk, és hogy mindenki boldogsága végső
soron abszolút bizonyos. Azt állítja, hogy a megvilágosodás
néhány másodperce alatt többet tanult, mint az előző hónapok és
évek tanulmányai során, és hogy sok olyasmit tanult amit soha nem
tanítottak”.
5.10. Az idő természetének vizsgálata a rendkívüli
tudatállapotok valósága felé vezet
Metod Saniga, szakmai körökben világszerte elismert szlovákiai
fizikus-csillagász, életét a rendkívüli tudatállapotokban szerzett
ismeretek valóságértékének felmérésére és értelmezésére fordítja.
Tudományos munkájáról képet lehet alkotni, ha megnézzük
honlapját a http://www.astro.sk/~msaniga címen. Saniga az egyik
legkitűnőbb kutató, aki a tér és idő alapkérdéseivel foglalkozik. Több
nemzetközi tudományos konferencia szervezője, életét főként
kutatással és a világ e kérdésekkel foglalkozó legjelentősebb
kutatóival történő együttműködéssel tölti. Az idő természetére
vonatkozóan olyan alapvető modellt állított fel, amely a
kvantummechanikánál és a relativitáselméletnél mélyebb,
matematikai alapokon nyugszik. Saniga rájött, hogy sok ilyen
rendkívüli élmény beszámolója figyelemreméltó matematikai,



geometriai leírást ad a Világegyetem téridőbeli felépítéséről,
amelyek jól magyarázhatók saját geometriai idő-modelljével. Ezek a
beszámolók többnyire olyanoktól származnak, akik soha nem
foglalkoztak felsőbb matematikával, és álmukban sem gondolták
volna, hogy egyszer majd a matematika személyes érdeklődést
támaszt bennük. Így a részletes matematikai leírásoknak valamiféle
valós oka kellett legyen, amit nem meríthettek eddigi életük során,
csakis a tényleges élmény tapasztalásával. Ezért a matematikai
tartalmú élmény-leírások összegyűjtése után a lehetséges
matematikai leírások nyomába eredt. Az idő természetét leíró
matematikai modelljével kimutatta, hogy a személyes, lélektani idő
és a fizikai idő két lényegesen különböző időt alkotnak, de
lényegükben megfeleltethetők egymásnak. Mindkét idő valóságos,
csak éppen eltérő természetűek. Amíg a lélektani időben van múlt,
jelen, jövő, addig a fizikai idő csak egy pont. Amíg a lélektani időnek
van iránya, a múltból a jövő felé, addig a fizika legtöbb egyenlete
idő-szimmetrikus, ugyanúgy érvényes a jövőből a múltba, mint a
múltból a jövőbe.
A más tudatállapotokban született beszámolók egy jelentős része
közelebbi vizsgálattal hitelesnek bizonyul. Igaz, hogy a más
tudatállapotokat eddig csak a pszichológusok, pszichiáterek,
filozófusok, teológusok vizsgálták, de Saniga modelljével és a
felhalmozódó tapasztalati anyaggal az idő megérett egy
általánosabb, egyetemesebb megközelítésre, ami fizikai és
matematikai vizsgálatokat is megkövetel. William James (1929)-ben
már így írt: „a küszöbalatti vagy határon általi hatalmas
(tudat)körzetek létét a tudomány most kezdi megengedni, de
ezekről túlságosan kevés ismerettel rendelkezünk...ami innen jön,
nem feltétlenül bírja a bizonyosság szükséges tartozékait. Ezeket
meg kell rostálni, próba alá kell vetni, végigfuttatni és szembesíteni a
tapasztalat teljes összefüggési rendszerével, éppen úgy, ahogy



azzal tesszük, ami a külső érzékszervi világból jön. Értékét pedig
tapasztalati módszerekkel kell megállapítani, ha nem akarunk
misztikusokká válni.”
Vegyük észre, hogy a gravitáció közvetlenül nem látható, nem
tudjuk lefényképezni magát a tömegvonzást, se pedig megmérni a
tömegvonzás nevű jelenség súlyát stb. Emiatt évszázadokon át a
tömegvonzást okkult jelenségnek tartották. Amikor Newton
megalkotta a tömegvonzás matematikai leírását, és egy részleteiben
ellenőrizhető modellt állított fel, amely képes volt a gravitációs
jelenségek magyarázatára, a tömegvonzás bevonult a
tudományosan elismert jelenségek sorába. Hasonlóan, ha Saniga
elmélete képes matematikai részleteiben magyarázni a különleges
tudatállapotokban szerzett tapasztalatok egy alapvető részét, akkor
a különleges tudatállapotokban megismert valóság megfelelő része
is valóságos. A valóságnak éppen az az egyik leglényegesebb
ismertetője, hogy elvileg bárki számára részleteiben is azonosnak
ismerhető meg.
Nem könnyű felfogni egy igazán alapvető újdonságot. Éppen ezért
megismételjük: nem azt állítjuk, hogy minden lélekutazás minden
részletében valóságos. Hanem azt állítjuk, hogy az emberiség
felhalmozott tapasztalatai és tudása alapján valószínűsíthető, hogy
a lélekutazások egy része valóságos lehet, vagyis egészében és
meghatározó részleteiben bármilyen kultúrában felnőtt ember
számára lényegében azonos módon felfogható és valóságosnak
élhető át, megfelelő feltételek biztosítása esetén. Rosalyn Tureck
tapasztalatának lehetett valóságos alapja, de csak akkor, ha a
valóság több, mint amit a mai nyugati tudomány elismer.
Félkarú óriás az anyagi világ a lelki-szellemi nélkül, akárcsak a lelki
szellemi az anyagi nélkül. Az emberiségnek meg kell tanulnia
felegyenesednie az anyagi világ egysíkú létmódjából,



visszaszereznie a lelki és szellemi világ valóságát, és a lelki-szellemi
látás segítségével rátalálni az anyagi-lelki-szellemi egységet alkotó
világ eredeti céljára, létfeladatára (további részleteket illetően lásd
Grandpierre, 2003, A Világegyetem és a téridő természete, KAPU,
2003. március és május). A kozmikus lélekutazás valóság
megismerő jelentőségének felismerése az emberi kultúra határait
alapvetően kitágíthatja, összehasonlíthatatlanul szélesebb távlatokat
nyitva meg az emberi megismerés előtt.
—
Karácsony eredete és jelentősége
Barrus Könyvkiadó, Budapest, 2006
6. fejezet. Világfa a norvég mitológiában: Yggdrasil, az örökzöld
Világfa
6.1. Yggdrasil rövid jellemzése
Karácsonyfánk ősképei között kiemelkedő hely kell jusson az északi
népek, elsősorban a norvégok mitológiájának. A norvég
mitológiában Yggdrasil (ejtsd íg-dré-zil) volt a „Világfa”, az óriás fa,
amelyről azt gondolták, összeköti a norvég kozmológia kilenc egét.
Gyakran úgy értelmezik, hogy kőrisfáról van szó, és ez az
értelmezés terjedt el legjobban a skandináv köztudatban. Másik
értelmezési lehetőség szerint Yggdrasilt régebben tiszafa-ként
gondolták el, és ez az értelmezés az, amelyik egybevág az
Eddákkal, ahol Yggdrasilt örökzöld fánakírják le.
1. ének. A völva jövendölése
19. versszak
„Tudok egy kőrist,



neve Yggdraszill,
szép szál fehér fa,
nedvesség fürdeti.
Harmatot hullat
völgy-ölekbe:
örökzölden Urd
forrása felett áll.”
Ágai kiterjednek az egész világra, az égre. Gyökerénél sárkány él,
ahogy az ősi magyar csillagos égen Sárkány csillagkép található a
Sarkcsillagot tartalmazó Tündérasszonypalotája csillagkép körül
(lásd Toroczkai Wigand Ede: Öreg csillagok c. könyvét). Tetején sas
él.
4. Grímnir-ének
35. versszak
„Fentfogú, a mókus
fel-le futkos, iramlik
Yggdraszill kőrisfáján;
kihallja fentről
a sas kiáltozását”
Yggdrasil törzse a világtengely, és három gyökere van. Tetején óriás
sasmadár található, éppúgy, mint a népmesékben.
6.2. Yggdrasil eredeti jelentése
Honnan ered, és mit jelenthet az Yggdrasil szó? Meglepő, de a lovas
népek jelképrendszeréből. Legáltalánosabban elterjedt értelmezése
szerint az „ygg” jelentése megegyezik a skandináv mitológia
főhősének nevével, Odin-éval, a „drasil” pedig azt jelenti: táltos.
Yggdrasil így azt jelenti: Odin táltosa. Ha így van, kérdés marad, mit



jelenthetett eredetileg Odin neve? Odin nevének értelmezésében
segítségünkre lehet a tény, hogy Yggdrasil jelentését ismerjük, és
ez: Világfa.
Hogyan lehet Odin táltosa, egy mozgó, vágtázó táltos ugyanakkor
Világfa? A fák egyik jellemző tulajdonsága, hogy nem képesek
helyváltoztató mozgásra. Itt tehát látszólag ellentét feszül. Az
ellentét feloldását abban találhatjuk meg, hogy a Világfa nem
mindenben olyan, mint a szokásos fák. A Világfa maga a
Világegyetem, és a Világegyetem maga az örök változás és
változatlanság egysége. Ha a táltos, ahogy meséinkben is, röpítő
erő, akkor a Világfában is kell lennie röpítő erőnek. Tudjuk, hogy
minden fában van a röpítő erőhöz hasonló, hiszen a fa testnedveit
csakis egy hasonló mozgatóerő képes eljuttatni a fa tetejéig. A fa
mozgatóereje a fa éltető ereje. Ha a Világfa, vagyis a norvég
mitológiában Yggdrasil jelentése: Odin táltosa, akkor ez az
elnevezés a Világfa mozgatóerejére, vagyis a Mindenség életerejére
utal.
6.3. Yggdrasil segítségével fény derül a Világfa pontosabb
jelentésére
A Mindenség életereje abban különbözik az emberi, főként az
egyéni életerőtől, hogy semmi sincs, ami akadályozhatná, mert a
Mindenségen kívül nem létezik semmi. Ezért ellenállhatatlan. S ha
ellenállhatatlan, akkor elragadó, s ha elragadó, akkor lenyűgöző.
Megtáltosító. Táltos-erő. Ez a táltos-erő a mai társadalmak
emberében többnyire lappang, van úgy, hogy egész életen át,
anélkül, hogy valaha is teljes fényében, vagy akárcsak érdemi
részében kifejezésre jutna. Az igazi, teljes élethez azonban
elengedhetetlen a teljes életerő felélesztése. A teljes életerő
felélesztéséhez való ragaszkodás az élet teljesebb, merészebb
vállalását jelenti a modern embernek a fogyasztói világban



engedélyezett életfelfogásnál. Ez a teljesebb, kozmikus életerő a
kulcs az elidegenedés legyőzéséhez, emberi énünk
felébresztéséhez az évszázados Csipkerózsika-álomból.
Yggdrasilnak, a Világfának, és az őket jelképező karácsonyfának
életfontosságú üzenete van a mai ember legbelsőbb énje számára.
Yggdrasil neve azt is jelenti számunkra, hogy a Világfa szoros
értelemben véve nem maga a Világegyetem, anyagával és
természettörvényeivel együtt, hanem, pontosabban, a Világegyetem
életereje, a Mindenség biológiai alaptörvénye.
6.4. A Nap és a Világfa életerejének azonossága
De még mindig előttünk áll Yggdrasil első szavának, Ygg
jelentésének rejtélye. Honnan nyeri a táltos életerejét?
Megállapíthatjuk abból, hogy miből táplálkozik a táltos: parazsat
eszik (lásd a Parazsat evő paripa című fejezetünket). Mivel a ló nem
eszik parazsat, a táltosló csakis olyan lény lehet, amelyiknek segít a
parázs – és ennek nyomán kiderítetjük, hogy a táltos a Nap
életerejének jelképe. Ha Odin táltosa a Nap életerejének jelképe,
akkor már csak az a kérdés, hogy mi a kapcsolat Odin táltosa és
Yggdrasil, a Nap életereje és a Világegyetem életereje között. A Nap
a Világegyetem hozzánk legközelebbi csillaga, tehát a Világfa egyik
világa, egyik gyümölcse, aranyalmája. A Világfa jelképe azt fejezi ki,
hogy minden levelét, gyümölcsét egy és ugyanazon éltető erő
táplálja. A Nap és a Világegyetem életereje egy és ugyanazon éltető
erő, maga a kozmikus életerő, ami magától él, öntevékeny. A
Boldogasszony karján ülő gyermek-király, a Nap Boldogasszonytól
kapja meg a Mindenséget összetartó életerőt. Ez a bensőséges
kapcsolat fejeződik ki karácsony nevének eredeti jelentésében a
Kör-Anya (Koros-An) jelentésben is.
6.5. Az EGY összetartó ereje teszi eggyé a világ hármasságát



A Világfa maga is a kozmikus összetartó erő jelképe. Az összetartás
egységet jelent. Életünkben a test, a lélek és az értelem természet
szerint egységet alkot. Ez a három alap-valóság alapvető egységet,
vagyis egyhármasságot alkot, amit néphagyományunk
„háromegy”-ként ismer, és aminek jelképe – mit ad Isten
karácsonykor kerül az asztalra (Dömötör Sándor, 1959, Adalékok
népszokásaink ismeretéhez. Karácsonyi asztal és Adonis-kert.
Ethographia, 70. kötet, 349. oldal).
Életünk három alapvalóságának, a test-lélek-szellem hármasságnak
egységét éppen a lélek tartja fenn. Amikor a lélek eltávozik belőlünk,
a test a földbe jut, a lélek remélhetően az égbe, a mennyekbe.
Vörösmarty Mihály szavai szerint: „(fáradt) lelkem égbe, testem
földbe száll”. Vagyis a lélek végleges távozásakor megszűnik a test
lélek-szellem hármasság egysége. Ez azt jelenti, hogy a lélek az
egység biztosítója. Az egybefogó, összetartó erőt tehát a lélek
biztosítja. Ha tehát a Világegyetemet összetartja egy kozmikus erő,
ez megfelel egy kozmikus léleknek, a Világléleknek. A Világfa tehát
maga is a Világtest, a Világlélek és a Világszellem egysége. Az
összetartó erő az EGY, a Világlélek ereje. Minden valóság
legvégső, örök forrása az EGY, az a végső színtér, amelyben minden
összefut és a Világegyetem egységét alkotja. Minden pillanatban
lehetőségek milliárdjai álnak előttünk, és nekünk választanunk kell.
Minden pillanatban csakis egyféleképpen cselekedhetünk.
Hasonlóan, a Világegyetem is minden pillanatban egyféleképpen
cselekszik, a lehetőségek szükségképpen egy-re vezetnek. Életünk
maga is egyetlen egész, legalábbis természet szerint, s az
embernek erről külön gondoskodnia kell. A Világegyetem végtelen
térben és végtelen időben egyetlen egységes egész. És ez nem is
lehet másképp. Az EGY a Világegyetem legvégső, legmagasabb
adottsága. Nem véletlen, hanem a valóságból fakadó felismerés,
hogy az EGY minden valóság végső forrása. A Rig Védában az EGY



az istenek forrása is.
1. „Nem-létező és Létező se volt még,
Nem volt ég, és az égen túl a menny sem,
Mozdult valami? Hol, ki oltalmában?
Víz volt talán, és feneketlen mélység?
2. Nem volt még Élet és nem volt Halál sem,
Éj s nap közt nem volt különbség-tevő jel.
Csak az Egy lélegzett, lehelet nélkül,
Önerejéből. Nem volt semmi más ott.
6. Ki az, ki tudja, s itt ki mondja el,
Honnét keletkezett, honnan e teremtés?
Az istenek? Hisz később jöttek ők is!
Hogy honnan ered, ki tudhatja akkor?”
(ford. Fórizs László, lásd Rigvéda. Teremtéshimnuszok.
Farkas Lőrinc Imre Kiadó, 1995, 147. és 149. oldal)
6.6. Az EGY az őstudás végső valósága
Bosnyák Sándor néprajz-kutatónk nemrég megjelent könyvében
(Égbe vivő út, 2004) paraszti hitvilágunkat vizsgálja. Első
tanulmánya „Isten. Az Egy, az Egész s az Egyetemes” címet viseli.
Ebben leírja, hogy Anton Deimel nagy akkád-sumer szótárában az
isten, esten, istenu, istenis szavak jelentése: egy. Figyelemre méltó,



hogy az ilu istanu szókapcsolat már az akkád szövegekben
előfordul, s jelentése: egyetlen isten. Idézi Toporov-ot (1988,
Mitológiai Enciklopédia, I. kötet, Számok címszó, 234. oldal), aki
szerint „az isten, vagy a kozmosz jellemzője az egyes szám”. Idézi
Robert Graves-t, akinek könyvében az esszénus atya mondja: „Ha
két év után a rend teljes jogú tagja kívánsz lenni, és nem találtatik
benned hiba, akkor részese leszel a Szentséges Egynek és
leteszed az utolsó, egész életre szóló fogadalmat” (Graves, R.
Jézus király, Európa, 1969, 268. oldal). Idézi Ballagi Mórt, aki „A
magyar nyelv teljes szótára, 1873, Első rész, 242. oldal) c. művében
egyház szavunkat „Isten háza”-ként értelmezi,
vagyis Egyház=Isten-ház; Egy szavunk „Isten” jelentéssel is bír.
Valóban, az Egy szó szerepel a Világegyetem szóban éppúgy, ahogy
az „uni” (egy) szerepel az „universum” szóban. A „verzió” szóról
tudjuk, hogy magyar jelentése változat, az univerzum tehát annyit
tesz: Egy-változat, az Egy változata, az Egy megnyilvánulása.
6.7. Odin nevének megfejtése: az EGY táltosa
Mit jelenthet Odin neve? Tény, hogy alakra megegyezik a szláv
„odin” szóval, a d után lágyság-jellel, melynek jelentése: egy. Az
orosz „odin” szó kiejtése: ágyin. Tény, hogy az a hangalak közeli a
magyar „egyen”, „egyen”-lő szavakhoz, melyek jelentését a szótő,
az egy adja. Lehet, hogy Odin nevének eredeti jelentése: Egy? Ha
igen, akkor újabb érdekes alaki egyezést jelent, hiszen az Ygg és az
Egy alakra hasonlóak. Egy szavunkban ráadásul ott rejlik az Ég, az
ige, az igaz, az egész szavak szótöve, tehát egy i-s alak is. Egy
szavunk Ég jelentése pedig tartalmilag, jelentésében is közeli a
Világfához. Így jutunk el az Yggdrasil szó „Az Egy
táltosa” értelmezéséhez.
Az Yggdrasilt mint örökzöld életfát éltető szent méz itatja át (a
költészet méze). Yggdrasil nevét gyakran hozzák kapcsolatba Odin



önkéntes, kilenc napon át tartó önsanyargatásával. A monda szerint
Odin Yggdrasil-ra szegeztette magát, és kilenc napon át nem vett
magához táplálékot, és ezen „sámán”- szertartás révén avatódott
be a magasabb tudásba, s szerezte meg a runa-(rovás)írás
ismeretét. Talán ez az elnevezés is hangsúlyozza, hogy az Yggdrasil
olyan út, amelyen át az istenné magasztosult sámán (mágus) (mint
amilyen részben Odin is) az egyik világból a másikba megy át. S ha
Yggdrasil az Egy táltosa, akkor nemcsak az egyik világból utazik
Odin a másikba, hanem a földi világból az Ég világába, az Egy
világába, ahol minden Egy, ahol a Mindenség örökké Egy velünk.
Yggdrasil, az örökzöld életfa tehát örök időkre szóló üzenettel bír az
emberiség számára. Ahogy nincs rész egész nélkül, úgy nincs
értelme a hétköznapoknak olyan ünnepnapok nélkül, amelyek az
Egész-szel kötnek össze bennünket, s megfürdetnek bennünket az
örökifjúság életvizében, a halhatatlan Világlélek életerejében, a
Világfa összetartó, bennünket is magába ölelő csodálatos
életerejében.

Karácsony eredete és jelentősége
Barrus Könyvkiadó, Budapest, 2006
8. fejezet
8. Karácsony gondolatának megjelenése a népmesei parazsat
evő paripában
Népmeséinkben gyakran szerepel a parazsat evő paripa. Tudjuk,
hogy a ló nem eszik és nem is ehet parazsat. A népmesei paripa
parazsat evése tehát magyarázatra szorul. Néhány szerző



megkísérelte a parazsat evő paripát a szertartásoknál használt
keretdobbal magyarázni: a keretdob bőrét dobolás előtt fel kell
melegíteni, és ettől a melegítéstől lesz a dobbőr feszes, s válik
dobolásra alkalmassá. Kérdés, hogy megállja-e ez a magyarázat
kísérlet a helyét.
8.1. A legyengült táltos ló parazsat kér enni
Benedek Elek feldolgozásában „Az égig érő fa” című magyar
népmese (ld. Farkas Zoltán könyvét: Az égig érő fa, 1994, 8. oldal)
idevágó része így szól: „Volt a sárkány istállójában egy girhes
görhes, sánta ló (...) Na, még ilyen lovat sem látott, amióta a világon
van. Csak a csontja meg a bőre volt, s a lábára sem tudott állani,
feküdt a hídláson, s nyögött szegény pára, nyögött keservesen. (...)
Jánoska sarjút tett elébe, de rá se nézett. Zabot vitt neki, az sem
kellett. (...) Egyszer csak megszólal a ló: látom, hogy jó szíved van,
te fiú, de hiába kínálsz engem sarjúval, zabbal, az nem nekem való.
Égő parázs az én abrakom (...) [Jánoska] vitt a lónak egy lapát
parazsat. Még meg sem szusszant, mind egy falásig megette, s
abban a minutában lábra is állott. Ment egyenesen az udvarra, s ott
azt a temérdek sok parazsat megette, de úgy, hogy még a hamut
sem hagyta meg. Jánoskának a szeme-szája elállott a nagy
álmélkodástól. De hát még akkor ámult-bámult istenigazában, mikor
nézi, nézi, s hát látja, hogy a ló szőre ragyog, mint az arany, a
bordája egy sem látszik, s nem is négy lába van ennek a lónak,
hanem öt.”
Létezik egy jelenség, amit a dob-hasonlat magyarázni látszik. Ez
pedig a lesoványodott, szinte a halálán levő „gebe” feléledése,
kigömbölyödése. A keretdob bőre ugyanis az ernyedt, dobolásra
alkalmatlan állapotból a melegítés hatására tényleg kifeszül. Kérdés
azonban, hogy a parázstól/tűztől feszülő keretdob tekinthető-e úgy,
mint aminek „szőre ragyog, mint az arany, a bordája egy sem látszik,



s nem is négy lába van ennek a lónak, hanem öt.” A „Parazsat evő
paripa” című magyar népmesében (Parazsat evő paripa. Magyar
népmesék, Jankovics Marcell rajzaival, Magyar Könyvklub, 24. oldal)
„A ló fölhabzsolta a teknő parazsat, olyan szép lett tőle, mintha
minden szőrszála aranyból lett volna”. Ez az „aranyszőrűvé” válás
népmeséinkben és a mitológiában általában kulcsfontosságú.
Nemcsak aranyhajú lány, de aranycsődör is szerepel pl. „Az
aranyhajú lány” című magyar népmesében. Az arany hajkorona a
Napisten jelképe (Jankovics Marcell, A Nap könyve, 1996, 146.
oldal). A görög mitológiában Médeia segítségével szerzik meg az
argonauták az aranygyapjút (Mitológiai ABC, 1970, 249). Az
aranyalmák a Világfa gyümölcsei (Jankovics Marcell, 1996, 9. oldal),
amelyről az előző, Aranyalma és sárkány a Világfán című fejezetben
láttuk, hogy a valóságban a csillagok, vagyis távoli Napok. Az arany
szín a napsugarakra, a Nap színére, ragyogására utal. Ugyanakkor a
dob nem válik sem aranyszőrűvé, sem aranyszínűvé a melegítéstől.
Megítélésünk szerint tehát a szokásos magyarázat nem megfelelő.
Arról nem is szólva, hogy kérdés, hogyan nőhet a keretdobnak
ötödik lába.
Ha a dob-hasonlat nem megfelelő magyarázat, akkor miről lehet itt
szó? Annyi már kiderült, hogy az aranyszőrűvé válás, más mesékben
a gebe kigömbölyödése, hirtelen megerősödése és minden más
lónál különbbé válása a Nappal kapcsolatos. Tegyük fel tehát a
kérdést: létezik-e kapcsolat a magyar néphagyományban a Nap és a
ló között? És létezik-e a Nappal kapcsolatos olyan jelenség,
amelyben a Nap legyengültnek, erejét vesztettnek, fényét
vesztettnek látszik?
8.2. A Nap és a fehér ló kapcsolatának valóságalapja
Az első kérdésre a válasz szinte nyilvánvaló. A magyar
néphagyományban a Nap egyik legfőbb jelképe a fehér ló. A fehér ló



jelképe a szkíta-magyar kultúrkörből kisugárzódott a kelta
mitológiába éppúgy, mint az ókori Indiába. Egy mitológiai találós
kérdés Indiából így hangzik: „Heten vannak az egykerekűbe fogva,
de csak egy ló húzza, melynek hét neve van. A kerék halhatatlan,
nem pihen. Minden, ami él, rajta ül, három tengelye van.” Megfejtés:
a Nap. Szúrja, indiai Napisten kocsiját egy hétfejű ló húzza. A három
tengely napsugárjelkép” – írja Jankovics Marcell a Nap könyvé-ben,
a 313. oldalon. Jankovics megemlíti, hogy a mesehős „úgy csinál
táltosparipát a rozzant csikóból, hogy parazsat etet vele, a halálból
őt „cserébe” táltosa támasztja fel; az obi-ugor Napisten gebévé
sorvadt bűvös lovát tüzes leheletével gyógyítja meg, amikor viszont
az ő „csontja törött és húsa rothadt”, fehér lova nyalogatja életre”.
Ez a találós kérdés ismét második kérdésünkhöz vezet. Lehet-e a
Nap legyengült, erejét vesztett állapotban?
8.2.1. A legyengült Nap újjászületik
Erre a második kérdésünkre ismét csak igenlő választ kapunk. A
Nap ugyanis legalább három jelenségében tekinthető „legyengült”
nek, „erejét vesztett”-nek. Az egyik ilyen jelenség a napfogyatkozás.
A másik a Nap téli erejét vesztése, amely a téli napfordulókor
tetőzik. A harmadik a napnyugta. Vegyük először szemügyre, mi
történik napfogyatkozáskor. A Nap korongjának egyre nagyobb
része sötétül el, s teljes napfogyatkozáskor egyszercsak
varázslatos, rendkívüli jelenség tűnik fel: felragyog a Nap addig
láthatatlan koronája (lásd Tóth László: Napfogyatkozás és
népművészet c. cikkét, Természet Világa, 1999/8, 366-367. oldal;
Tóth László és Végvári József, Napfogyatkozás és népművészet,
2001, és az előző, Aranyalma és sárkány a Világfán című
fejezetünket). A szárnyas kígyó a sárkány, a magyar népmesék, a
kelta és a kínai azonosságtudat központi szereplője. Csillagászati
tény ugyanis, hogy a Nap öntevékeny égitest, felszínéről hol itt, hol
ott kitörések forró anyagot dobnak ki, amelyek óriási lángoló



tűznyelvekként utaznak az űrben. Ez a természettudományos
magyarázata a sárkányok jellegzetes tulajdonságának is: ahány
fejük van, annyi tüzet hánynak. A szárnyas sárkány sokezer éves ősi
jelképe azt is mutatja, hogy az ősi ember tudta, hogy a Nap tűzből
áll – bár ezt a tényt az ókori kultúra csúcspontjának tekintett görög
kultúrában Anaxagoras csak az i.e. 4. században vetette fel először.
8.2.2. A fehér ló: a napfogyatkozáskor feltűnő napkorona
A naptevékenység a Nap egyenlítőjétől körülbelül 15-20 fokra
tetőzik, így ilyenkor a jellegzetes erővonalak az egyenlítőtől fölfelé
és lefelé hosszan elnyúlóan szétágaznak, egy lovasnép számára egy
vágtázó ló fejére és farkára (fönt elöl és hátul), illetve első és hátsó
lábára emlékeztetően. A Nap északi pólusánál egy lovas nép tagja
ilyenkor egy lovas alakját láthatja, a déli pólusnál a lovas lábait. Az
így kirajzolódó ló képe az elsötétedett égbolton vakítóan fehér
színű. A Nap és a fehér ló azonosításának tehát valós természeti
jelenség képezi az alapját: a napfogyatkozáskor kirajzolódó
napkorona alakja. Tekintve, hogy az égi fehér ló kirajzolódása a
naptevékenységtől függ, vagyis a Nap öntevékenységétől,
életerejétől, a fehér ló a Nap életerejének jelképévé vált.
Természettudományos magyarázatunk egyszersmind azt a tényt is
magyarázza, hogy a táltos lónak szárnyai vannak. A táltos ló
szárnyai a szárnyas napkorong ősi eszméjéből fakadnak. Az egész
mesebeli eseménysor magyarázata természetesen adódik. A
mesehős a legyengült táltos lónak parazsat ad, a girhes csikó
megrázza magát és aranyszőrű paripává válik – vagyis a
napfogyatkozáskor legyengült Nap felragyogó koronája a Nap
életerejének megújulását mutatja (különösen, ha földi tüzeket is
gyújt a Nap újjászületését tevékenyen előidézni kívánó földi ember),
a legyengült Nap százszor szebben születik újjá, és eközben
megerősödött a lelki kapcsolat is az ember és a Nap életereje
között. Így és ezáltal száguldhat a Nap életerejére „felpattanva”



lélekutazásai során, a Nap életerejétől, a szárnyas fehér lótól óriási
többlet-erőt kapva a csillagutazáshoz. Ennek a hirtelen,
egycsapásra történő erő-megsokszorozódásnak élményét őrizheti
megtáltosodás szavunk.
A mágikus kultúra töredékeit őrző sámán-hagyományokban a
sámán lélekutazásaikor gyakran segítőkre támaszkodik. Ezek a
segítők gyakran állatok vagy növények, akik a sámánutazás során
tanítják a sámánt, gyakran a varázserő titkaira, kiélezik a sámán
érzékeit, utasításaik erkölcsi és szellemi fejlődését ösztönzik – írja
Piers Vitebsky A sámán című könyvének 66. oldalán. Az elképzelés,
hogy a különleges képességekkel rendelkező emberek kívülről
kapják sugallataikat, messze túlnyúlik a sámánizmus körén. Az ókori
Görögországban nemcsak Szókratész élte át ösztönös tudás-erejét
daimon-ként, hanem a zenei, költői, festői tehetségről is azt
gondolták, hogy a múzsák ajándéka. Ezeknek az istennőknek a
nevéből ered a muzsika szó világszerte. A Nap életerejének táltos
lóként elképzelése véleményünk szerint arra utal, hogy őseink
lélekutazásaik során nemcsak növények és állatok, hanem a Nap
életerejével is össze tudtak kapcsolódni, és elsősorban éppen a Nap
segítő erejére támaszkodtak. A Nap lélekereje röpíthette a mesehőst
lélekutazásai során úgy, mint a gondolat. És itt egy meghökkentő
gondolatra bukkanhatunk. „Ha valamely állat válik [a sámán]
segítőjévé vagy lovagol rajta a sámán, akkor átveszi az állat
tulajdonságait, érzéseit és gondolkodásmódját. Ekkor a
tulajdonságok még rajta kívül vannak, de innen már csak egy lépés,
hogy teljesen beolvassza ezeket a saját egyéniségébe” – írja
Vitebsky könyvének 69. oldalán. Ha tehát a mágust a Nap életereje
segíti lélekutazásaiban, akkor a Nap érzéseit és gondolkodásmódját
olvaszthatja be egyéniségébe! Ha az ősi emberiség évezredek
során a Nap egyéniségét olvasztja be egyéniségébe, joggal
mondhatja, hogy a Nap szülötte. És mivel a Napban az élő



Világegyetem életereje nyilvánul meg, a Nappal lelkében egybeforrt
emberiség a Világegyetem szülötte is. És e hagyományok
felbomlásával az emberiség népeinek egyénisége elvesztheti
kozmikus tartópilléreit.
8.2.3. A fehér ló és a parazsat evő paripa kapcsolata
De van-e köze az így kirajzolódó fehér lónak a népmesei, parazsat
evő paripához? Könnyen lehet, hiszen a napfogyatkozáskor a
napkorona eleinte rendkívül halványan látható, és csak később kap
erőre. Ha pedig visszagondolunk az őskorba, amikor a
napfogyatkozásokat megfigyelő ember számára a Nap jelentette az
élet központját, forrását és fenntartóját, amihez érzéseiben
rendkívül szorosan kötődött, számára a Nap fogyatkozása a Nap
elgyengülésének képzetét vetette fel, amit egy élet-szerető ember
nem nézhetett tétlenül. Mit tehet ilyenkor azért az ember, hogy a
Nap minél előbb visszanyerje teljes erejét? Az ősi magyarság
kultúrájában a tűz és a lélek rokontermészetűek, mindketten
lángolók, tüzesek, érzékenyek. A lélek maga az érzésvilág, és az
érzésekről tudjuk, hogy képesek egymást kigyújtani. Minden ember
tudja, hogy milyen érzések gyúlnak ki például egy anya és
gyermeke, vagy két szerelmes között. Az egyik lélekben kigyúló
érzés kiváltja a másik, rokon lélekben a hasonló érzés kigyulladását.
A kölcsönösség természeti törvény az együttérzést ápoló népek
kultúrájában. Kisgyermekkorban, amíg a mesterséges társadalom
pusztító hatása még csak kevésbé érvényesül, az egyik gyermek
sírása, nevetése szinte törvényszerűen magával vonja a másik
gyermek együttérzését, sírását, nevetését. Tény, hogy még a
legelvetemültebb bűnözőkben is fiziológiailag kimutatható az
együttérzés, az érzéseket kísérő bőrellenállás-változások
mérésével. Erőszakos cselekmények elkövetése vagy akárcsak
közvetett átélése során az érzésvilág hullámzását jól mérhető
fiziológiai jelenségek kísérik (a bőr elektromos vezetőképességének



változása stb.), amelyek az együttérzés fellépését mutatják (Arno
Gruen, A normalitás tébolya, 2003, 77.-79. oldal).
Abban az ősi kultúrában, amelynek együttérzését a Természettel
még nem pusztította az embertelenség felé fejlődő társadalom, az
együttérzés még a társadalmi valóságban is működő természeti
törvény volt, amelyik rendszerint a gyakorlati életben is érvényre
jutott. A mese is ezt tanúsítja: jótett helyébe jót várj. Nemcsak jóval
kell viszonozni a jót, de jótettel kell kezdeni, és ez a Természet
törvényei alapján ki fogja váltani a jótett viszonzását. A
kölcsönösség természeti törvény volta jut kifejezésre erkölcs
szavunkban is: er-kölcs szavunk valószínűleg az érzés
kölcsönösség eszméjén, az emberi együttérzésen alapszik.
8.3. Az anya-gyermek és a Nap-ember viszony párhuzama
Világos, hogy ha egy anya szereti gyermekét és ki is fejezi
szeretetét gyermeke iránt, azt a gyermek megérzi, és ez
szeretetének növekedésére vezet. Ha az érzés tűz, akkor az anyai
szeretet-tűz növekedése a gyermeki szeretet-tűz növekedését
váltja ki. Ez az indukció, a gerjesztés törvénye, a kölcsönös
növekedés törvénye. És viszont, hiszen az együttérzés kölcsönös
érzés. A Természetben általános a kölcsönhatás törvénye. Nincs
hatás ellenhatás nélkül. És ha a Természet nem csupán élettelen
anyaghalmaz, ahogy azt modern, eldurvult és eltompult,
szemellenzős látásmód sugallja, hanem élettel, érzéssel áthatott,
ahogy ezt az ősi, természetes nemességét őrző ember érzékelte,
akkor a kölcsönhatás törvénye a Természet mindhárom létkörében:
az érzésvilágban, a gondolatvilágban és az anyagi világban egyaránt
fennáll. És ha az emberi, közösségi érzés a Nap megerősödésére
irányul, és ez még fizikai, anyagi mivoltában is kifejezésre jut,
például tüzek gyújtásával, parazsak szításával, akkor a földi parázs
lángot vetésével az égi szunnyadó tűz, a Nap koronájában



szunnyadó tűz és lángot vethet, megerősödhet. Egy egészséges, a
Természet egészét ismerő és elfogadó kultúra népe
napfogyatkozáskor bizonyára országszerte tüzeket gyújtott,
különösen, ha ezt tudósai, mágusai előre jelezték. A
napfogyatkozáskor történő tűzgyújtás és a Nap életerejének
visszanyerésére irányuló emberi vágy a napfogyatkozás legelső
jeleinek jelentkezésekor minden bizonnyal elmaradhatatlan volt. Ez
az érzés és ennek kifejezése minden bizonnyal olyan szükségszerű
volt, mint a kisgyermek vágya a tőle éppen eltávolodó Édesanyja
után. Milyen általános öröm köszönthette a Nap erejének újra
visszanyerését! Talán az első örömtüzek gyújtása is ilyen, Nappal
kapcsolatos élményekre vezethető vissza. Megállapíthatjuk tehát,
hogy a napfogyatkozáskor történő tűzgyújtás általános lehetett, és
ez a gyakorlat kapcsolatban állhat a népmesei táltosló parazsat
evésével.
8.4. A Nap újjászületése elősegíthető a földi ember által
Említettük, hogy a Nap „gyengélkedésének” egy másik típusa a téli
napfordulóval áll kapcsolatban. Ahogy a nyári napforduló beköszönt,
attól kezdve a nappalok egyre rövidülnek, az éjszakák egyre
hosszabbodnak. A leghosszabb éjszaka napja a téli napforduló,
december 21.-e. Ez az a fordulópont, amikortól kezdve a Nap újra
erőre kap, a nappalok ismét hosszabbodni kezdenek. Az őskorban
világszerte elterjedt szokás volt a téli napfordulók idején tüzek
gyújtása, éppen a Nap, az élet iránt érzett bensőséges szeretet
kifejezéseként. Az őskor tudósai, a mágusok minden fizikai
jelenséget kizárólag fizikai okokkal magyaráztak, viszont a lélek
jelenségeit nem fizikai okokkal magyarázták (Diogenes Laertius
idézi Arisztotelészt A kiemelkedő filozófusok élete” című, i.u. 200
körül született munkájának első oldalán). Tudták azt is, hogy a Nap
„életerejének” újjászületése összefügg a Nap és a Föld helyzetével,
és a Nap és a Föld egymáshoz viszonyított helyzetét éppúgy anyagi



(fizikai) törvények irányítják, mint a legtöbb anyagi testét.
Ugyanakkor a modern kor csillagászaitól eltérően azt is tudták, hogy
a Nap nemcsak anyagi, hanem egyszersmind élő természetű is. Ha
pedig élő természetű, akkor anyagának viselkedését nemcsak
fizikai, hanem egyszersmind biológiai törvények is irányítják, ahogy a
földi növények, állatok, emberek esetében is történik. A biológiai
törvények az érzések által kormányoznak. Az az ember, aki orvosi
műszerekkel kimutathatóan semmit sem érez, nem tudja a kisujját
sem megmozdítani, mert ahhoz indító ingerre, az ingerrel
kapcsolatos érzékenységre, tehát tudatos vagy tudattalan érzésre is
szüksége lenne. Ha tehát a Nap él, akkor érez is. A biológia
törvényeinek érvényre jutása ösztönöket és érzéseket tételez fel. És
ha érez, akkor képes más érzésekkel kölcsönhatni, ahogy a fizikai
testek képesek más fizikai testekkel kölcsönhatni. És ha a Nap
képes más érzésekkel kölcsönhatni, akkor képes a földi élőlények
érzéseivel is kölcsönhatni! Különösen, ha óriási, földméretű
közösségi ünnepeken árad felé az élőlények iránta érzett szeretete!
Ilyenkor a szeretet szeretetet ébreszt, a társlényegű lények közötti
kölcsönösség kozmikus törvénye értelmében benne is új láng
gyullad ki, a Nap emberiség iránt érzett szeretetlángja megerősödik,
és ez bizonyára javára fog válni az emberiségnek, gondolhatták
őseink. Így születhetett meg őseink gondolata: a Nap iránti földi
érzések felfokozása és fizikai kinyilvánítása a Nap emberiség
iránti érzéseinek felfokozását és kinyilvánítását idézheti elő.
8.5. A Nap újjászületését segítő szertartások nyomai az ókori
világban
És így is tettek. A téli napforduló idején történő tűzgyújtás tárgyi
nyomokkal, a régészet tudománya segítségével utólag nem
mutatható ki egykönnyen. Mégis számtalan sokezeréves nyom
mutatja: a téli napforduló idején történt tűzgyújtás világszerte jelen
volt az őskorban. Ezt mutatják a kőkörök, amelyek nemcsak Anglia,



Franciaország, Spanyolország partjai közelében, hanem Európa
belsejében, Németországban, a Kárpát-medencében, a Fekete
tenger északi partvidékén, az egész eurázsiai síkságon, az egész
ókori Szkítiában a Kárpát-medencétől Kínáig, Közép-Ázsiában,
Észak-Indiában, de még Amerikában és Afrikában is. Ráadásul
nemcsak a világ nagy részére kiterjedten, de időben is egy
hosszantartó, ötezer évet átfogó korszakban, egészen az
időszámításunkat közvetlenül megelőző századokig kimutathatóak a
kőkörök vagy nyomaik. Sok kőkör közepén rengeteg hamut találtak
(Stonehenge, az erdélyi Kisompoly-nál (Ampoita) 1999-ben talált
kőkör közepén stb.). A hamu a parázs maradványa. A téli
napfordulókon tehát hatalmas parázshalmok virultak karácsonyeste
világszerte a Nap lelki újjászületésének, a földi világ testi-lelki
újjászületésének elősegítésére. És a téli napfordulók idején
„gyengélkedő” Nap hamarosan új erőre is kapott. A napfogyatkozás
idején gyakran előfordult az is, hogy a napfogyatkozás néhány perce
alatt új napkitörés indult ki a Napból. Ilyenkor pedig úgy tűnhetett,
hogy a négylábú fehér lónak ötödik lába nőtt. A Nap pedig
újjászületve szebb volt, mint valaha, és sűrű aranyhajat, napsugarak
fonatát eresztette ki magából. Úgy tűnik, ebben az értelmezésben a
parazsat evő paripa népmesei hagyományának minden lényeges
eleme magyarázatot nyer.
Irodalom:
Gruen, Arno, 2003, A normalitás tébolya. A realizmus mint
betegség: elmélet az emberi destruktivitásról. Magyar Könyvklub,
77-79.
Jankovics Marcell, 1996, A Nap könyve, Csokonai Kiadó, Budapest,
9.




Karácsony eredete és jelentősége
Barrus Könyvkiadó, Budapest, 2006
(részlet a 12. fejezetből)
12.7. A karácsonyfa ősjelentésének átélése a közelmúlt
verseiben
Régebben – és remélhetőleg ez így van mostanában is és így lesz a
jövőben is – életünk egyik legfelemelőbb élménye éppen karácsony
ünnepe volt. Ilyenkor az emberek túlnyomó része olyan mély
élményeket élt át, amelyek valóban összekötötték őket a Mindenség
legmélyebb, rejtelmes titkaival. Csodálatos költészet bontakozott ki
ezen élmények nyomán, a költészet egyik nem eléggé nyilvántartott,
de egyik legszebb iránya: a karácsony élményét versbe foglaló
költészet. Könyvünket nem zárhatjuk le anélkül, hogy legalább
néhány csodálatos verssel ne érzékeltessük azt a csodát, amelynek
átélése karácsonykor megadatik számunkra.
A fények a Karácsonyfán nemcsak a csillagok, hanem egyben a
csillagokban lakó mesebeli szépség, mesebeli élet és valóságos
kozmikus életerő jelképei. A karácsonyi fények kigyújtása, a fény
szépségében gyönyörködés a Világfa élményével összekapcsolódva
a kozmikus értelem, a mindent egyben tartó és magához ölelő
Világlélek felidézésévé válhat. Az értelem a tudatot megvilágító, a
világot átvilágító világosság, a földi és égi világot a megértés
fényével megvilágító, belső fény. A csillagokat jelképező
karácsonyfa-fények egyben a kozmikus világ kis- és nagy
tudatközpontjainak fényei. A kozmikus világban évmilliárdok óta
pályájukon a súlytalanság állapotában keringő csillagok valójában
sugárzó tudat-központok. A csillagok és városaik, a galaxisok



füzérei kozmikus tudatközpontok, szellemi ős-sejtek, én-magok,
amikből a Világegyetemet belülről mozgató erő kiárad. Az emberi,
társ-kapcsolatokban érezhetővé válik a másik lény belső
kisugárzása, és ez a kisugárzás sokszor többet mond az anyagi
felszín képénél. Mindannyian ilyen sugárlények vagyunk, lelki
szellemi sugár-források, tévé-adók, amikből kozmikus fény
központ lényünk központja sugározza be világunkat. Adásaik
számunkra is üzenetek. Ezek a lényünk természeti központjából
áradó kisugárzások súgják, mikor mit kell tennünk. Lényünk
központja a Természet hírforrása, a Kozmosz fény-hírnöke.
Gondoljuk tovább ezeket a valóság teljesebb érzékeléséből fakadó
gondolatokat, hogy felfedezzük életünk bensőséges szépségét, és
ráébredjünk, hogy életünk szépsége és értelme a Mindenség
szépségéből és értelméből fakad.
Áll egy hegy a tűzben
Izzó hajnalpírban
És fenn a hegy csúcsán
Egy karácsonyfa a föld fölött
Áll és én nézem a fát
Ó világ, te szép világ, te!
Alig láttalak virágban állni.
(Johann Gottfried Herder, német költő, filozófus, teológus verse, élt
1744-től 1803-ig)
Istenben mozog a lelkem
Egész sereg angyal



A tiszta magasságokban
Fényt sugározva látom jönni őket
S egyikük elragad, elvisz engem nagyon.
(Gustav Theodor Fechner német fizikus, természetfilozófus verse,
élt 1801-től 1887-ig)
A kozmikus égi mezőkön sok-sok naprendszer és világrendszer
égitestjein élnek hozzátartozóink, szellem-testvéreink, a Világlélek
helyi tudatközpontjai. Ezt az élményt idézi elénk a szintén 19.
századi német költő, Karl Gerok verse:
„Ó Szenteste
Csillagokkal tündöklő,
Milyen kedves és frissítő,
Ahogy megcsap leheleted!
A gyermekek tolongásából,
A fények nyüzsgéséből
Felküldök az égbe
Egy csendes imát.
Ott szikráznak a csillagok
Egy égi fa ágain,
Ujjong a messzeségben
Az éteri űr



Ott engedi az égbolt
A boldog kórus
Jókívánságait hallatszani
Úgy cseng nekem, mint egy álom.”
(Karl Gerok 19. századi német teológus verse, élt 1815-től 1890-ig)
Azt gondolni, hogy a csillagok nem mások, mint izzó gázgömbök, a
modern emberiség talán legnagyobb babonája. A csillagász Tycho
Brahe is megjegyezte, hogy értelmetlen úgy vélni, hogy a csillagokat
Isten a világ munkálkodása számára haszontalannak teremtette
volna. Ha pedig a világ munkálkodása az üdvözülés, a boldogság, a
megtisztulás felé halad, akkor ebben a csillagoknak is részt kell
venniük, vagyis lélekkel kell bírniuk, vagyis értelmes tudati
tevékenységgel.
Lelkem a végtelen időkből jött,
És ahogy a madár vándorol ágról ágra,
Úgy pihen meg bennem egy rövid időre,
Mielőtt továbbröpülne az Örökkévalóságba.
(Peter Rosegger osztrák író verse, élt 1843-tól 1918-ig)
A karácsonyfa eszméje a Világfa eszméjét hordozza, a Világfa
pedig, mivel a fa élő, örökzöld, az örök élet megtestesítője.
„A Világfa tetejéről hangzik, messziről, messziről,
a végtelen időből egy csodálatos rege



Ahogy csúcsa inog, mily édesen suhog
Az ősi kertből, a Paradicsomból:
Szenteste, te sugárzó Világfa!
Szenteste, te vágyódó Isten-álom!
Egyszer emlékszik talán újra arra,
Aki rá gondolt, s felé hajlik majd ága,
Egyszer talán a világűrbe
Kienged engem a Világfa sugara”
(Ernst von Wildenbruch, német író és diplomata verse. Élt 1845-től
1909-ig).
Az örökzöld világfenyő azt jelenti számunkra, hogy az egész világ él
és átlelkesített lélekkel bír. A csillagok is lélekkel bíró élőlények, a
megtestesült égi erő, a csillagok egyetlen végtelen
szellemközösséget alkotnak – teszi hozzá Carl Anders Skriver a
karácsonyfáról írt könyvében.
Hagyjátok szeretnem ezt a fát
Ez a fa a mi jótevőnk
És zöld ágaiban
Isten életvére áramlik.
(Albert Steffen német író verse, élt 1884-től 1963-ig).
(a versek e könyv szerzőjének fordításai)



12.8. A karácsonyfa üzenete a mának és a jövőnek
A karácsonyfa eszméje kétségkívül a Világfa eszméjében
gyökerezik. A Világfa eszméje a Mindenséget élőnek mutatja. Olyan
élettel telítettnek, amely átjárja az egész világot, amely életerővel
tölt el minden élőt, és amely az EGY valóságából, a világ
legmagasabb, végső adottságából indul ki, és oda emel fel
bennünket. Az EGY maga az Éden, a Paradicsom, a boldogság hona.
Az EGY létezik attól függetlenül is, mit gondol róla a földi ember.
Mégis minden élet az EGY-ből, az egyetlen életből, a Mindenséget
átható egyetlen életből fakad. Egyedi életünk a bennünk és általunk
megvalósuló világélet. Minden valóság az Élet terméke.
Minden tudás a közösség életének felemelésére való. A
modern nyugati ember tudása – elsősorban a részletek tudása
óriási. Ez a tudás azonban rendszerint nem arra irányul, hogy a
közösség életének felemelését szolgálja. Kifordult világunkban első
a gazdasági érdek, az anyagi, hatalmi érdek. Megfordult a világrend:
az anyagi termék az elsődleges, az anyagi valóságot létrehozó élet
és értelem mellékes. Valótlan ez a modern társadalmi „világrend”.
Természet szerint a lélek a valóság alapja, létrehozója. Érző lények
nélkül nincs anyagi érdek sem. Az anyagi érdekek uralmához a lelket
és az értelmet kalodába kellett zárni. Börtönbe került a lélek,
elvesztette hajdani végtelen szabadságát, kapcsolatát az Egész
szel, az EGY-gyel, a Mindenséggel. Minden egész széttörött
gondolja a nyugati ember. Téved. A léleknek nincs önálló valósága,
nincsenek saját törvényei, amiket követnie kell – gondolja a nyugati
ember. Téved. A lélek halandó – gondolja egyre gyakrabban a
nyugati ember. Téved. A lélek a lélegzet-lélekre korlátozódik
gondolja a nyugati ember. Téved. A lélek tud repülni. A lélek, az élet,
az ember csak akkor ér valamit, ha röpülni tud. Ha hívja a magasság,
a végtelen. A lélek tud röpülni, és bejárhatja a világot. A lélek arra
való, hogy a magasba röpüljön, föl a Világfán, egészen a Világfa



végtelen magasba futó tetejéig, az élő, zöldellő Világegyetemig. Az
élő, zöldellő Világegyetem boldog világába röpülni nem lehetetlen.
Ma is lehetséges. Nemcsak a kiválasztottaknak. Mindenkinek. Az
Amazonas vidékén a lakosság nagy része még ma is „sámán”.
Emberek, akik tudnak röpülni. Nem igaz, hogy az ember nem tud
röpülni. Az ember boldogságra született. És az igazi boldogság
röpít, röpít igazi, elsődleges otthonunkba, az élet örök forrásába, az
élő, zöld Világegyetembe. Sohasem mondhatunk le arról, hogy
boldogok legyünk. Boldogok, igazán boldog emberi lények. Ebben
segíthet nekünk, ha saját, önálló érzéseinkkel, gondolkodásunkkal
megismerkedünk a teljesebb valósággal, önazonosságunk valódi
központjával, az élő Világegyetemmel, aminek eszméjét karácsony
ünnepünk is őrzi.
Könyvünk egyik kézzelfogható eredménye, hogy a karácsonyfa
jelképei feltöltődnek a népmesék csodálatos életerejével. A
karácsonyfa a Világfa földi testvére, az összetartozás ünnepe. A
családi összetartozásé éppúgy, mint a nemzeti összetartozásé, az
egyetemes emberi összetartozásé, minden élő testvériségéé, az
Ember és a Világegyetem testvériségéé. A Világfa a Mindenség
életereje, és a karácsonyfával karácsonyfa révén ezzel a kozmikus
életerővel, az EGY örök alkotóerejével, a lélek halhatatlanságának
tudásával, a Mindenség örök boldogságának tudásával is
megajándékozzuk egymást.
És még ennél is többet kaphatunk a karácsonyfától. Ajándékba
kaphatjuk a magyar népmesék fontos elemeinek valóságos,
a természettudományos gondolkodásnak megfelelő
értelmezését, és ezek közelebb hozhatják szívünkhöz a
népmeséket. A népmesei aranyalmák valóságtartalmának
megismerése a karácsonyfa aranyalmáit összeköti népmeséink
világával, és így karácsonyfánk nemcsak a földi fényektől, hanem a
népmese világának fényétől is ragyogni tud. Gyermekeink amúgy is



értenek a népmesék nyelvén, s ha a karácsonyfa jelképeinek
eredetével is megajándékozzuk őket, lelkükben megerősödhetnek,
megszépülhetnek, mint az újjászülető, az emberi szeretettől
százszor szebb fényben ragyogó Nap. A népmesék
valóságosságának tudása valóságunkat a mesék szépségének földi
megvalósítása irányába terelheti. Közelebb kerülhet hozzánk a
csillagos ég is, a szárnyas sárkánnyal, a naptevékenység jobb
megismerésével, a lélekutazások felfedezésével,
Tündérasszonypalotájával, Boldogasszonymatullájával. Az emberi
lélek csodálatos képességeinek felfedezésével saját lelkünket
és egymás lelkét is többre becsülhetjük, és az emberiség előtt
váratlanul sokkal szélesebb valóságbirodalom nyílik meg, mint amit
mostanáig ismertünk.
Gondoljuk el, milyen lenne a világunk, ha egyáltalán nem lennének
benne népmesék. Micsoda sivár világ lenne! Mennyire más emberek
nőnének fel benne! Csodálatos életerő, igazságra, igazságosságra
nevelés rejlik a mesékben, a teljes és emberi szépség, a Mindenség
emberi szépségének élménye. Micsoda veszteség, hogy a felnőttek
elvesztették a népmesékben élő valóság iránti fogékonyságot! És
micsoda nyeresége az emberiségnek, ha nemcsak a gyerekek,
hanem a felnőttek is visszanyerik teljes, egészséges szemléletüket,
és felismerik a népmesék mögött rejlő természettudományos
gondolkodást, a teljesebb, emberibb, lélekkel is bíró valóságot!