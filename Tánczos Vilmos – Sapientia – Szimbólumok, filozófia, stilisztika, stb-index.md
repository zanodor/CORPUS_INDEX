---
master_file: "[[@TanczosVilmosSapientia]]"
---
# Index for Tánczos Vilmos – Sapientia – Szimbólumok, filozófia, stilisztika, stb.pdf

1
1. Bevezetés: az archetipális mítoszelmélet (vázlat)
1. Előzmények: a pozitivista tudományszemlélet elbizonytalanodása a XIX. század végén A. A pozitivista tudományeszmény általános jellemzői:
- A pozitivizmus megalapozója: August Comte (1798–1857): Cours de Philosophie positive, 18301842. * A metafizikával szemben: ismereteink kizárólagos tárgya az érzéki tapasztalat; a valóság létalapjának mibenléte megoldhatatlan rejtély * filozófiai alapjának a tapasztalati tudományokat tekinti (fizika, biológia, történettudomány stb.) A vallást, jogot, erkölcsöt, művészetet mellőzi, ill. az előbbiekből próbálja levezetni. * ismeretelméleti optimizmus: oksági viszonyok feltárása (rész → egész) * Törekvés: egységes világképbe foglalni az ismereteket. A világ megismerhető. Empirizmus és evolucionizmus. * katalogizálás, rendszerezés → tehát a pozitivizmus célja: az Egészet megragadni, a részeket megismerni (műfaji, területei, történeti, rendszertani stb. szempontból) - A pozitivizmus előzményei: arisztotelészi formális logika, középkori skolasztika, Descartes (kartezianizmus), felvilágosodás, a XIX. századi tudomány ismeretelméleti optimizmusa, a technikai civilizáció
B. A tudományos megismerés elbizonytalanodása a XIX. század végén (ismeretelméleti agnoszticizmus)
* A bergsoni filozófiának (intuícióelmélet): → arra hívta fel a figyelmet, hogy az elvont fogalmakra (pl.számok) alapozó tudatos megismerés korlátozott, hiszen a tudat „közvetlen adottsága” a világot tiszta minőségében érzékeli, amelyben eltűnik a tudományos absztrakció. Így az észlelt idő nem azonos a tudomány által mért idővel. A világ nem a ráció révén, hanem egy magasabb rendű képességgel, az intuícióval ismerhető meg. A tudomány csak a társadalmi felszínt ismerheti meg, a mélyebb valóság feltárása csak az intuíció segítségével történhet.1 * Az einsteini relativitáselmélet ugyancsak arra döbbenti rá a világot, hogy a newtoni fizika törvényei csak bizonyos sebességhatárokon belül érvényesek, és csak „megközelítő” pontosságúak, tehát a láthatón, érzékelhetőn túl itt is valami kiismerhetetlen világ törvényei vannak működésben. * A mikroszkóp felfedezése a biológiában: a látható mögött egy láthatatlan világ rejtőzik. – Neil Postman amerikai médiaszakember szerint a mikroszkóp felfedezése azt a gondolatot sugallta, hogy a látható világ mögött létezik egy olyan világ is, amely a felszín történéseit alapvetően meghatározza. A dolgok nem azok, mint aminek tűnnek. (Postman 1986) * A művészetek szimbolizmusa: A századforduló szimbolizmusának képviselői világosan érzik: „Jelképek erdején át visz az ember útja, / s a vendéget szemük barátként figyeli.” (Baudelaire: Kapcsolatok) * a freudi pszichoanalízis
2. A freudi fordulat a pszichológiában
1 H. L. Bergson (1859–1941) elméletét négy könyvben fejti ki: Essai sur les données immédiates de la conscience (1889),
Matière et memoire (Anyag és emlékezet, 1896), Évolution créatrice (Teremtő fejlődés, 1907), Les deux sources de la morale et de la religion (Az erkölcs és a vallás két forrása, 1932). (Világirodalmi Lexikon 1. Bp., 1986. 854.)



2
A „tiszta ész” megkérdőjelezése: Sigmund Freud (1856−1939). – Munkái nyomán hirtelen előbukkan a logika uralma, a racionalitás kontrollja alá nem vonható világ: a tudatalatti. Kiderül, hogy „tudatosnak” hitt életvezetésünket egy irracionális és kétes valami, a tudatalattink határozza meg. Ezt Freud elfojtott szexuális vágyakból származó komplexusok gyűjteményének, azaz lomtárnak, roncshalmaznak értelmezte. Elmélete mindenkit meghökkentett, a freudi pszichoanalízis felkavarta a századelő prűd kedélyeit. (viharos ellenreakciók) A technika felfedezései azonban Freudot támogatják: pl. ha a láthatatlan fizikai világ létezhet, akkor a tudatalatti léte is elképzelhető. „A pszichoanalízis az elme mikroszkópja” – mondja Neil Postman. (1986. 14–15.)
→ A képi megismerési formák felértékelődése:
A freudi fordulat után nyilvánvalóvá lesz: az tiszta ész által meg nem ismerhető világ titokzatos képekben fedi fel önmagát. A helyzet egyenes következményeként a racionális fogalmi gondolkodás nagy ellenlábasa, a „tisztátalannak” tekintett képzelet szerepe felértékelődik. A fogalmak ellenében a képek újra rehabilitálódnak. Századunk első évtizedeinek pszichoanalitikusai úgy gondolták, hogy ezek a képek mindenekelőtt az álomban jelentkeznek, hiszen az álombeli képek és gondolatok pusztán az emlékezet fogalmaival nem magyarázhatók meg, azaz álmainkban olyan dolgok is megjelennek, amelyekkel az életben nem találkozhattunk. Kézenfekvő az a felismerés is, hogy az álmok képei, asszociációi hasonlóak az ősi mítoszokhoz és rítusokhoz, a hagyományos folklór képeihez. Álom és mítosz egy tőről fakad, de eredetük ismeretlen. Freud ezeket a képeket „archaikus maradványoknak” nevezte, s úgy vélte, hogy olyan pszichikus elemekkel állunk szemben, melyek a régmúlt idők óta jelen vannak az emberi pszichében.
3. C. G. Jung: a kollektív tudattalan és képei. Az archetípusok.
S. Freud elsősorban az egyén tudatalattijáról beszélt. → De: a mítoszok és rítusok által megjelenített képi világ sokkal gazdagabb annál, hogysem az egyén tudata által elfojtott ösztönök, vágyak világából lehetne őket levezetni vagy jelenlétüket az emberi tudat által cenzúrázott területekhez lehetne kapcsolni. Tehát ezek az ősi képek kizárólag a freudi pszichoanalízisből nem magyarázhatók. - Carl Gustav Jung (1875−1961) tudományos elmélete: - A világ ősképekre alapozott megismerési módja semmivel sem alacsonyabb rendű, mint a racionális, fogalmi nyelvet használó tudomány világértelmezése. - Felfogásában a tudattalan psziché nem lomtár, nem roncstelep, nem a tudatos psziché elutasított része: a benne rejtező képek az emberi személyiség integráns részét alkotják, hidat jelentenek az ösztönök világa és a tudatos, racionális világ között. - Az álomszimbolika a tudatos szférát gazdagíthatja oly módon, hogy újra megtanuljuk érteni az ösztönök elfelejtett nyelvét. Álmaink képeiben múltunk és emberi lényegünk üzen nekünk. „Az álmok a szellemből származnak, amely nem teljesen emberi, sokkal inkább a természet lehelete. [...] Ha jellemezni akarjuk ezt a szellemet, az ókori mitológiák vagy az ősrégi erdők meséje révén minden bizonnyal közelebb kerülhetünk hozzá, mint a modern ember tudatossága révén.” (Jung 1993. 47.)
- A freudi ún. „archaikus maradványok” (a fogalom szinonimái: „a primitív psziché kollektív képei”, „ősi képzetek”, „mitológiai motívumok” stb.) az emberi psziché öröklött formáinak tűnnek és az egész világon egyetemesek, tehát nem az egyén tudatalattijához, hanem sokkal inkább az emberiség kollektív tudattalanjához köthetők. → A kollektív tudattalanban természetes módon jelen lévő képek megnevezésére bevezeti az archetípus (őskép) fogalmát. - Példák archetípusokra: 1. A múló időtől, a kiszámíthatatlan változástól való félelmet például a rohanó állat (ló, bika, kutyafélék stb.) vagy a rohanó sötét éjszakai víz, illetve ennek fiziológiai



3
megfelelője, a testből elfutó vér archetípusa fejezheti ki. 2. A felemelkedés archetípusát a fényjelképek és az ég fele történő mozgás szimbolizálhatja. 3. Az égi szférához tartozó hős archetipikus képzete, aki tiszta fegyverekkel győzi le a káosz szörnyeit minden kultúrában jelen van. 4. A termékenységre vonatkozó archetipikus képek mindenütt a Földhöz, és a Földet megszemélyesítő Nagy Anya képzetéhez kapcsolódnak. 5. Az intimitás, nyugalom képzetei egy olyan zárt térhez (pl. sírbolt, barlang, ház, templom stb.) társulnak, amely egyszersmind őrzi az új életre való feltámadás lehetőségét is (tojás, mag, dió, sírbolt stb.). 6. Általános képzet az is, hogy a halál utáni továbbélés reménye valamiféle növényi metamorfózis képei révén nyer megjelenítést. 7. A ciklikus visszatérés és megújulás képzetei vagy az áldozat általi megváltás messianisztikus képei ugyancsak ősidők óta jelen vannak az emberi kultúrákban.
„A kollektív tudattalan fogalmának felvetésével Jung metafizikai irányba feszíti tovább a pszichológia freudi modelljét. Ez a fogalom Jungnál az emberiség ősi tapasztalatainak lelkünkben megbúvó rétegeit jelenti, ezek azután jellegzetes képi szimbólumok, ún. archetípusok formájába rendeződnek és válhatnak az irodalmi–művészi kifejezés eszközeivé.” (Világirodalmi Lexikon 5. 1977. 817.) - Jung és nyomában számos más kutató (Gilbert Durand, Mircea Eliade, Northrop Frye stb.) az archetípusokban rejlő dinamikus aspektust, és a saját belső energia, iniciatíva meglétét hangsúlyozza. Az archetípus tehát nem meghatározott mitológiai kép vagy motívum, hanem egyfajta irányulás, ábrázolások tendenciája, mely részletekben változhat, de az alapirányultság nem vész el. Az archetípus egy markáns, ösztönös tendencia, egy belső késztetés, ami a madarat arra sarkallja, hogy fészket építsen, vagy a hangyákat arra ösztönzi, hogy szervezett telepeket hozzanak létre. Mivel az archetipikus képek dinamikusak és van egy alapvető irányultságuk, nagyszámú variációban realizálódhatnak.
C. G. Jung elutasítja azt a felfogást, hogy az újszülött állat vagy ember saját maga tehet szert jellegzetes viselkedésformákra. (Ezt a nézetet képviseli például a pszichológus Jean Piaget [1945] vagy az etnológus és művészettörténész Gilbert Durand [1960 és 1964].) Az ösztönöket (pl. félelem a hirtelen mozdulattól, a zuhanástól, táplálkozási ösztön stb.) szerinte sem állat sem ember nem tanulja, ezek velünkszületettek. Az ösztön olyan fiziológiai késztetés, melyet a test érzékel. De az ösztönök, az alapvető emberi irányultságok a fantázában is megnyilvánulnak, s gyakran csak szimbolikus képek formájában fedik fel jelentésüket. Ezeket a megnyilvánulásokat nevezzük archetípusoknak. Tehát az archetípusok a fantáziában és az álomban megnyilvánuló szimbolikus képek, melyek ösztönökből származnak és genetikusan öröklődnek.
A belső hajtóerők mibenlétét és eredetét illetően azonban nincs egyetértés a tudósok között. Maga C. G. Jung úgy vélte, hogy az archetípusok a tudat ellenőrzésén kívül eső mély forrásból származnak, öröklöttek, és egyszersmind meghatározhatatlan eredetűek. (1993. 81.) Létük mindenképpen a kollektív tudattalanhoz köthető, ez magyarázza egyetemességüket, kultúráktól független azonos működésüket.
4. Mircea Eliade: az archetípusokba vetett hit hozza létre a vallásokat
Mircea Eliade (1907−1986) – Jungtól eltérően – nem pszichológiailag, hanem metafizikailag alapozza meg az archetípus fogalmát M. Eliade mítoszelméletében az archetípusok a Szent megnyilvánulásai: „Azon emberek számára, akiknek vallási élményük van, az egész természet kozmikus szentségként nyilvánulhat meg. Ilyenkor a kozmosz egésze hierophániává válik.” (Eliade 1996. 7–9.) Mivel a Szent élménye az emberi tudat strukturális eleme, a vallások hasonlítanak egymáshoz, a vallási jelenségeknek van egy alapvető egységük. A Szent érzékelésének alapélményét azonban a vallásos megnyilvánulások beláthatatlan sokfélesége, sőt állandó újszerűsége fejezi ki. (vö. Eliade 1994. I. 7–12.)



4
Az azonban teljesen nyilvánvaló, hogy ezek a képek szorosan hozzátartoznak az emberi lényeghez. Mivel hiszünk bennük, különös varázsra, erőre tesznek szert, és mítoszokat, vallásokat, filozófiákat hoznak létre. Az archetípusokban való hit teremti meg az isteneket és az istenek tiszteletének kultikus formáit, a rítusokat. Példák az archetipikus képek és a vallásos hit összefüggésére: a. - A mitológiák az Égi Atya archetípusához a legfőbb intellektus és a legnagyobb (teremtő) erő képzetét társítják, ezért az Ég Urát a mindenséget létrehozó legfőbb lénynek, vagyis Mindenek Atyjának tartják. (C. G. Jung ebből a képzetből vezeti le a „Mi Atyánk” megszólítás hatalmas érzelmi erejét.) b. - Az anyag képzetét szerte a világon a Nagy Anyához kapcsolják. (A mater és materia szavak közös gyökerűek, a magyar Földanya képzet is ezt a gondolatot fejezi ki.) c. - Nemcsak az Ég és a Föld, hanem a szent kozmosz egésze, annak minden része külön-külön is jelkép: az állatok, a növények, a természeti jelenségek mind-mind vallásos üzeneteket közvetítenek. A felkelő Naphoz például a világ minden népe a fenségesség és az erő képzetét társítja, Hold ellenben mindenütt szeszélyes, kiszámíthatatlan égitest, valami módon a nőiség és a vízi jelleg kötődik hozzá, miközben magában hordja a ciklikus visszatérés reményét és ígéretét is.
Szimbólumok a deszakralizált világban.
a. A hétköznapok világa: racionalizált, deszakralizált. → A modern ember megveti, lemosolyogja a modernizáció által degradált mítoszokat. - A közösségi életforma eltűnése: = a hagyományos közösségek értékrendje éppen a vallásos szimbolizmuson alapult. A vallásosság gyengülése is oka annak, hogy ma már egyre ritkábbak az olyan „zárványok”, ahol közösségileg tisztelnék a hagyományos szimbólumokat. Ha ugyanis az egyének belső értékrendje külön-külön is elbizonytalanodik, egységes közösségi értékrendről aligha beszélhetünk. b. Az ünnepek világa. → A technikai civilizációjára, az ésszerűen hozott döntéseire büszke modern ember logikátlanul viselkedik: a hétköznapokból száműzte ugyan a szimbolikus képeket, de az ünnepek kiemelkedő pillanataiban fontosnak tartja a velük való azonosulást. Példák: - A napilapok, amelyek egész éven át gazdasági és politikai témákkal foglalkoztak, karácsonykor és húsvétkor színesben, népviseletet, népszokásokat vagy vallásos eseményeket ábrázoló fotókkal jelennek meg, a tévé- és rádióműsorok ilyenkor nyakra-főre verseket, dalokat közvetítenek. - A családi ünnepeket ugyancsak a szimbolikus események felértékelődése jellemzi. (Pl. Kolozsváron egy-egy esküvő után a násznép testületileg meglátogatja a Botanikus Kertet, és az itt újra megtalált édenkertben szép színes fényképeket, videofelvételeket készítenek.)
Miért van jelen az archetipikus képek iránti vonzódás a modern világban?
→ M. Eliade magyarázata: a folyamatos deszakralizálódás megrontotta az ember szellemi életét, de a képzelet matrixait nem tudta széttörni. Az emberi képzelet szorosan összefonódik a szimbólumokkal és ma is mítoszokból, archaikus teológiákból él. „A legsemmitmondóbb lézetés is hemzseg a szimbólumoktól, a 'legrealistább' ember is képekkel él” – írja. (1997. 19.) Példák: A sorozatfilmek hőseivel való azonosulás, a legkülönfélébb sztárok kultusza, a reklámok pszichikumra tett hatása mind-mind arról tanúskodnak, hogy az ember lelke legmélyén valami olyasmi után vágyakozik, szabad idejében olyasmihez nyúl, aminek nincs semmiféle gazdasági-gyakorlati jelentősége.
Mi a különbség vallásos-mágikus világkép szimbólumai és a deszakralizált világ jelképei között? → A modernitás képei már nem hatják át a teljes életet, nem határozzák meg az élet minden pillanatát. Nem vesszük komolyan őket, nem hiszünk bennük, tehát voltaképpen nem vagyunk már igazi



5
kapcsolatban velük. Csupán a vágy él bennünk kitörülhetetlenül, hogy újra és újra átéljük őket. Ezért a populáris tömegkultúra vágyvilága kvázi-valóság csupán. (Almási Miklós)
Hamvas Béla – Eliadéhoz hasonlóan – metafizikai (isteni) eredetűeknek, az emberiség őshagyományához tartozóknak tartja ezeket az archaikus képeket. A Scientia sacrában kifejti, hogy csak az időtlen örök létezőtől eltávolodott történelmi ember az, aki deszakralizálja a világot, és a szent valóság helyett a profánnak, azaz a látszatvilágnak tulajdonít valóságos létet. A „szcientifista” modern ember, aki eltávolodott az isteni ősforrásoktól, már nem érti az ősi szimbólumok nyelvét. (Hamvas 1988)
5. Gilbert Durand pszichológiai gyökerű archetípus elmélete
Gilbert Durand (szül. 1921.), aki A képzelet antropológiai struktúrái című híres munkájában (1960, ill. 1977) egyetlen monumentális rendszerbe állította az archetipikus képeket, nem a kollektív tudattalanból származtatja ezeket a szimbólumokat, hanem – Jean Piaget (1945) nyomán – a gyermeklélektanból vezeti le őket, a csecsemő és a gyermeki érzékelés fejlődésével hozva összefüggésbe kialakulásukat. (1977. 58–62.) A képzelet struktúráit a pszichológusok által megállapított domináns gesztusokkal hozza kapcsolatba (pl. térérzékelési, táplálkozási, szexuális reflexek). Ezek a legősibb genetikai alkalmazkodási rendszerek. Durand úgy fogja fel az archetípusokat, mint az ember belső imperatívuszai, ösztönei és a külső környezet felhívásainak kölcsönhatása nyomán létrejött jelenségeket. Az alapvető domináns reflexek nem mások, mint a legprimitívebb szenzo-motorikus együttesek, melyek az alkalmazkodási rendszereket létrehozzák. Az újszülöttnek két alapvető reflexe van: egyik a vízszintes és függőleges testhelyzettel, a másik a táplálkozással és kapcsolatteremtéssel kapcsolatos reflexcsoport. (Itt jegyezzük meg, hogy a jungi felfogás a szopás reflexét is a szexualitás körébe vonja, a coitus előgyakorlatának tartja.) Piaget és Durand szerint tehát a szenzoriális és motorikus alkalmazkodás létrehozza azokat a szimbólumokat, melyek interiorizált imitációk. A születés utáni első félévben a saját test utánzása általános szabállyá válik. Összefüggés van a testi gesztusok, az idegközpontok és a szimbolikus reprezentációk között.
Durand tehát elejti mind az Eliade-féle metafizikai alapokat feltételező elméletet, mind pedig a kollektív tudatalattihoz kapcsolódó eredeti jungiánus elképzelést. Ellenben ő is elfogadja a kollektív és egyetemes jelleg gondolatát, és ami talán a legfontosabb: elismeri, hogy az archetipikus jelképek az ember nembeli lényeghez hozzátartozó biopszichikai szükségletek. (1977. 45–50.)
6. Az archetipikus szimbolizáció néhány lényeges vonása: 6. 1. A jelölő és jelölt egyneműsége
Az archetipikus képek – az eredetükről vallott elméletektől függetlenül – egy szellemi világ üzeneteit közvetítik, tehát szimbólumok. A szimbolizáció jelenségét azonban ez esetben nem foghatjuk fel úgy, mint a jelölő (kép) és a jelölt (üzenet) valamiféle megfeleltetését. Mindenekelőtt azt kell világosan látnunk, hogy az archetipikus szimbólumok nem a jelölő és jelölt konvencionális kapcsolatán alapulnak, nem olyan típusúak tehát, mint például az önkényes nyelvi jelek, melyek konvencionális megfeleltetések csupán. Az ilyen önkényes kapcsolatok jelölésére alkalmazza Jung a jel fogalmát, megállapítva, hogy a jel mindig egyértelműen kevesebb, mint az a jelenség, amit reprezentál. (1993. 50–51.) Néhány példa archetípusokra: − Az erőt és életet adó felkelő Nap képe logikusan idézi fel az istenség képzeteit a világ összes kultúráiban. − Az éjszakai sötét víznek vagy fiziológiai megfelelőjének, az erekből távozó vérnek, nyilvánvaló kapcsolata van az idő múlásával. − A romolhatatlan és minden élelmiszert tartósító só természetes módon kelti az örök állandóság képzetét.



6
− A földből lett, földből táplálkozó és földbe visszatérő ember a földet édesanyjának, anyaföldnek érzi.
A jelölő és a jelölt viszonyában mutatkozó egyneműség talán a legfontosabb, amit a képzelet konstitutív szimbólumairól elmondhatunk.
6. 2. Az archetipikus szimbolizáció valódi megjelenési közege a képiség. A nyelv csupán felidézheti, kifejezheti, körülírhatja azokat a képeket, amelyek isteni üzenetet közvetítenek. Az archetipikus képeket az álmok, a mítoszok, a vallások, az irodalom, az emberi nyelv stb. közvetítik.
6. 3. Az archetipikus szimbólumok rendszerszerűsége
Az archetipikus szimbólumoknak van egy logikájuk, bizonyos szimbólumcsoportok összetartoznak. Ez a belső koherencia arra enged következtetni, hogy a jungi kollektív tudatalattinak „zónái” vannak. Mircea Eliade arra figyelmeztet, hogy ezeket a képzetköröket pusztán a mélypszichológia révén nem ismerhetjük meg, mert az álomelemzés és az elmebetegektől kapott képek értelmezése közben csak szimbólumtöredékekkel találkozhatunk. Ellenben a vallástörténet és az etnológia a siker reményével kecsegtet bennünket, ezek a tudományok ugyanis konkrétak, nem elméletiek és spekulatívak, mint a pszichológia. A kollektív tudatalatti „zónáival” kapcsolatos elképzelések arra ösztönözték a kutatókat, hogy rendszerszerűen kifejtsék és racionális fogalmakkal megmagyarázzák a képzelet archetipikus szimbólumait. Ez eddig legteljesebben Gilbert Durandnak sikerült, aki a fentebb már idézett főművében (1960) két nagy szimbólumtartományba, a nappali és éjszakai szimbólumok körébe sorolta be a jelképeket, megállapítva, hogy a tartományokon belül is megfigyelhető bizonyos szimbólumok összetartozása. A két tartományon belül a szimbólumok ún. „konstellációkba” szerveződnek, melyek leginkább az égbolt csillagképeihez hasonlíthatók. Ezek a konstellációk állandóak (1), izomorf (egyenértékű) szimbólumokból állanak (2), vagyis konvergens jelentésűek (3). Szemléltetése céljából nézzünk néhány konkrét jelképkört. (Előbb azt az általános jelentést nevezzük meg, ami felé a konkrét képek jelentései konvergálnak, ezután zárójelen kívül a jelölő képek, majd zárójelben a nekik megfelelő jelentések következnek.) 1. A felemelkedés képzeletstruktúráját a következő képek fejezhetik ki: létra (= ég–föld közötti kapcsolat) – hegy (= felemelkedés az ég felé) – szárny, madár (= a lélek felemelkedése, röpte) – repülő angyal (= a lélek röpte, ég-föld kapcsolat) – sugár (= az istenség tekintete, a fenség jelenléte) – fej, koponya (= emberi értelem, törekvés az istenség felé) – magasugró bajnok, rakéta (= az ég felé való felemelkedés) stb.; 2. A harcoló hős fegyvereinek képzetköre: kard, aranykard (= igazságosztó és fallikus jelleg) – eke, szántás (= szexuális tartalom: megtemékenyítő aktus) – kötél, lánc (= a kötöző hős eszköze: a gonosz megszelídítése) – ház, építmény (= a védekezés eszközei); 3. Az elválasztás és tisztítás rítusainak jelképei: körülmetélkedés (= tisztítás) – tonzúra (= testről való lemondás az isteni értelemért, megvilágosodás) – csonkítások, pl. tejfogak elszedése (= elválasztás az állatiasságtól) – haj, szőrzet eltávolítása (= kilépés a káoszból, gyászból) – tisztító víz, szenteltvíz (= tisztaság szubsztancia) – életvíz, élő víz (= életforrás) – tisztító tűz (= spirituális égés vagy katarktikus megtisztulás) – levegő, a fej „elfújása” hiedelemcselekményekben (= áttetszőség, megtisztulás) stb.; 4. Ciklikus szimbólumok: év ( = az idő körszerűvé, tehát térszerűvé válása) – Hold (= a visszatérés ígérete) – a Fiú, pl. Krisztus vagy a legkisebb mesehős (= a ciklikus újjászületés lehetősége) csúszómászók (= ciklikus feléledés, újjászületés) – vedlő kígyó (= ciklikus megújulás, termékenység) kerék, kör (= az idő totalitása) – szövés, fonás, moirák (= az idő újrakezdése) stb.



7
Az idézett példákat szemlélve, megérthetjük azt is, hogy miért létezik a jelképek közötti izomorfizmus és konvergencia. A szimbólumok azért hasonlítanak egy-egy csillagképre, mert egy-egy archetipikus téma fejleményei, mert egy-egy archetípus megnyilvánulásának variációi. Van egy magjuk, egy rendezőelvük, amely felé az összes szimbólumok konvergálnak. Az emberi képzelet minden megnyilvánulásában felfedezhetők ezek a magok körüli „sémák”, „képzetkörök”. A képeknek, álmoknak, szimbólumoknak pszichikai kohéziójuk van. A kohéziót erősítő tényező a szimbólumok felosztásának alapelve is: a képek nemcsak jelek, valamelyest anyagi értelemben is hordozzák saját értelmüket. (Durand 1977. 71.) Ha tehát a szimbólumokat osztályozni akarjuk, meg kell találnunk azokat a jelentéseket, amelynek alapján az összes a szimbólumok „csillagképei” szerveződnek, majd az osztályozásnak azokat a nagy tengelyeit, amelyek alapján a konstellációk egyetlen rendszerbe integrálhatók. A Durand által hangsúlyozott legfőbb alapelv: nem a szimbólum formája, hanem a szimbólum ereje a döntő. Minden képzetkör tartalmaz egy dinamikus alapelvet, ami a jelképkör koherenciáját biztosítja. (uo. 65-71.) Az előbbi négy képzetkör példáinál maradva, a dinamikus alapelveket a következőkben határozhatjuk meg: 1. felemelkedés. 2. vágás, harc a rossz ellen, a démon megsemmisítése. 3. elválasztás, tisztítás. 4. ciklikus visszatérés.
Hivatkozott irodalom:
DURAND, Gilbert: 1960 Les structures anthropologiques de l'imaginaire. Introduction à l'archétypologie générale. (Románul: Structurile antropologice ale imaginarului. Buc., 1977.); 1964 L'imagination symbolique. Paris, Presses Universitaires de France (4. kiad. 1984.) ELIADE, Mircea: 1947 Mythe de l'éternel retour. Paris. (Magyarul: Az örök visszatérés mítosza. Bp., 1993.); 1957 Das Heilige und das Profane. Vom Wesen der Religiösen. (Magyarul: A szent és a profán. A vallási lényegről. Bp., 1987 és 1996) HAMVAS Béla: 1988 Scientia Sacra. Az őskori emberiség szellemi hagyománya. Bp. HORÁNYI Özséb: 1981 A nyelvről való gondolkodás történetének egyik állomása. Charles Sanders Peirce. Általános Nyelvészeti Tanulmányok XIII. 65–90.
JUNG, Carl Gustav et alii: 1968 Man and his Symbols. New York (Magyarul: Az ember és szimbólumai. Bp., 1993)
LEITCH, Vincent B.: 1992 Amerikai irodalomelmélet és irodalomkritika. Pécs, 1992.
LOTMAN, Jurij: 1994 A kommunikáció kétféle modellje a kultúra rendszerében. In: Kovács ÁrpádV.Gilbert Edit szerk.: Kultúra, szöveg, narráció. Orosz elméletírók tanulmányai. Pécs, 16–43. MARÓT Károly: 1940 Rítus és ünnep. Ethnographia LI. évf. 2. 143–187.
PIAGET, Jean: 1945 La Formation du symbole chez l'enfant. Neuchâtel-Paris
POSTMAN, Neil: 1986 Amusing Ourselves to Death. Public Discourse in the Age of Show Business. New York, Penguin Books ZIRKULI Péter: 1996 „A történelem rémülete”. Eliade mítoszelméletéről. BUKSZ, nyár, 186–203.



1
2. A mitikus világkép (vázlat)
Személtetés:
 A halottlátó. Moldován Domokos filmje (FV. 80.)
Javasolt könyvészet (általános munkák):
 Boglár Lajos: A tükör két oldala. Bevezetés a kulturális antropológiába. Budapest, Nyitott Könyvműhely Kiadó, Budapest, 2005.  Cocchiara, Giuseppe.: Az európai folklór története. Bp., 1962.  Cocchiara, Giuseppe.: Az örök vadember. Bp., 1965.  Donini, Ambrogio: Korok, vallások, istenek. A kezdetleges vallási kultuszoktól a kereszténység eredetéig. Budapest, 1961.
 Eliade, Mircea: Vallási hiedelmek és eszmék története. I–III. Bp., 1993.  Eliade, Mircea: A szent és a profán. Bp., 1987.  Frazer, J. G.: Az Aranyág. Bp., 1965/1993.  Gombrich, E. H.: A művészet története. Bp., Gondolat Kiadó, 1983.  Gurevics, A. J.: A középkori ember világképe. Bp., 1979.
 Ivanov, Vjacseszlav V.: A kettős szimbolikus osztályozásról. In: Nyelv, mítosz, kultúra. Bp., 48–66.  Kirk, G. S.: A mítosz. Bp., 1993.  Marót Károly: Vallás és mágia. Ethnographia XLIV. 1933. 31–44.  Meletyinszkij, Jeleazar: A mítosz poétikája. Bp., 1985.  Rivière, Claude: Socio-antropologia religiilor. Iaşi, Polirom, 2000. 28–46.  Róheim Géza: A kazár nagyfejedelem és a turulmonda. Ethnographia 1917. 58-99.  Székely János: A mítosz értelme. Bukarest, 1985.  Tokarev, Sz. A. (szerk.): Mitológiai Enciklopédia. I–II. Bp., 1988.  Voigt Vilmos: A vallási élmény története. Bp., 2004. 31–45.
2. A mitikus világkép
A világról alkotott összes ismeretek alkotják a világképet. Elképzelhető mitikus (mágikus), vallásos (keresztény) és tudományos világkép. A fejlett mitológiákban a mítoszokból egy szemléletes és strukturált világmodell rajzolódik ki. (Ez azonban csak elméleti rekonstrukció, nem empirikus szintű fogalom, Je. Meletyinszkij A mítosz poétikájában „implicit mitológiának” nevezi, ugyanis a világmodellre csak a mítoszokból, a rítusokból, a nyelvi szemantika elemzéséből lehet következtetni.) Ugyancsak rendszerszerű világmodell rekonstruálására törekednek a vallások és a tudomány is. (A mitikus gondolkodás kronológiailag is, lényegét tekintve is ellentéte a történeti és természettudományos gondolkodásmódnak.)
- Az első olyan korszakot, amelyre vonatkozóan egységes és stabil világmodellről beszélhetünk, kozmologikus vagy mitopoétikus kornak nevezik. Felső időhatára az a kor, amely közvetlenül megelőzte a civilizáció születését a Közel-Keleten, a Földközi-tenger



2
partvidékén, Indiában és Kínában. Magyar vonatkozásban a kereszténység előtti kor. Ebben a korban a világot a mitológia magyarázta, feloldva annak ellentmondásait.
- A mitológiai rendszert mítoszok (történetek) alkották, s az ellentmondások, feszültségek feloldásának legfőbb módszere a rítus (szertartás: pl. termékenységvarázslás, gyógyítás, védekezés-elhárítás, jóslás, átmeneti rítus stb.) volt. A mítoszok és rítusok szétválaszthatatlanok, egyazon mitológiai rendszer részét alkotják, primátusukat nem lehet eldönteni. (Kirk 1993)
A világmodellt alkotó kategóriák:
A. J. Gurevics A középkori ember világképe című munkájában (1979. 15–17.) a következő módon különíti el a világmodelleket alkotó kategóriákat: A. Kozmikus kategóriák: tér, idő, okság, változás, sors, szám, érzéki és érzékfeletti viszonya, rész és egész, valóság és fikció (Isten) B. Társadalmi kategóriák: egyén és közösség (individuum és szocium), munka, gazdagság, jog, tulajdon, szabadság, igazság, barátság, rokonság, család, nő stb.
A mítosz funkciói (lásd: Kirk 1993):
a. elbeszélő, szórakoztató mítoszok; b. gyakorlatias, szabályokat ismétlő mítoszok; c. spekulatív, magyarázatokkal szolgáló mítoszok; d. a túlvilágjárás, eszkatológia mítoszai.
3. A mitikus gondolkodás általános jellemzői a) A varázserő formái a mítoszokban Az animizmus
Az animizmus legtágabb definíciója: hit a szellemi lényekben.
Edward B. Tylor szerint (Primitive Culture, 1871.) a lélek szellem, mely a halál után szabaddá válik. Az emberiség első kultusza az ősök lelkét illette. A „vadak” élettel töltik meg a természet elemeit (pl. a felhő, eső, szél, folyó „tudatosan” cselekszik). Tőle terjed el a „kulturális csökevény” (survival) fogalma is: a régi kultúrákból értelmüket vesztett csökevények maradnak fenn.
A mana fogalma
- A mana anonim és diffúz természetfölötti eredetű erő, amely a természetben működik. Rokonítható a „befolyás”, „erő”, „tekintély”, „szerencse”, „hatalom” stb. fogalmakkal. Pl. egy vezető vagy mesterséget űző ember ereje, autoritása az általa birtokolt manától függ. (Rivière, 35.) – Lehet jótékony, segítő vagy ártó hatású. Az ember arra törekszik, hogy a maga oldalára állítson egy ilyen spirituális erőt. Ellenben veszélyes lehet arra nézve, aki nincs felkészülve arra, hogy kapcsolatba lépjen vele (pl. a szent vezető megérintése veszélyes). – A mana a „szent” kezdeti, primitív megnyilvánulásaként fogható fel. - Elsőként 1878-ban R.H. Codrington lelkész fedezi fel a Fidzsi-szigeteken (Melanézia), majd Marcel Mauss, Émile Durkheim, Claude Lévi-Strauss stb. mítoszfelfogásában jut fontos szerephez a fogalom.



3
A mágia
* A mágia máig érvényes meghatározása és a mágikus cselekmények tipológiája James George Frazer (1854–1941) angol tudós Az Aranyág (Golden Bough) című művéből származik. Első kiadása két kötetben 1890–91-ben, a harmadik átdolgozott, kibővített kiadása 1911–1915 között 12 kötetben jelent meg. Magyarul válogatás: Az Aranyág (1965/1995) – J. G. Frazer tipikus szobatudós („anthropologie de chambre”, „karosszék-etnológus”) volt, a terepet nem ismerte („Isten őrizzen meg tőle!”). - A mitikus gondolkodás mágikus jellegű: a világot a személytelen, közvetlen varázserő révén, ráhatással lehet befolyásolni. Alapja az a felismerés, miszerint a dolgok közötti hasonlóság, ill. kapcsolat egyetemes érvényű.
- A mágikus gondolkodásnak két fő elve van: 1. a hasonlóság vagy utánzás elve; 2. az érintkezés (tapadás) elve. Ennek megfelelően a mágiának két típusa van:
1. homeopatikus (utánzó vagy analógiás) mágia – Ennek alapelve: a hasonló hasonlót hoz létre. Valamely eredmény eléréséhez elég az eredeti cselekvés utánzása. (pl. vadászmágia, az árpa learatása, a vízvetés hivatkozással a bibliai előidőre, a visszafelé számláló ráolvasások) 2. átviteli (érintkezésen alapuló) mágia – Lényege, hogy a tárgyon, személyen előidézett hatás ugyanezt a hatást váltja ki egy másik tárgyon, személyen is, amivel az előző tárgy vagy személy kapcsolatban áll vagy valaha kapcsolatban állt. (pl. a tehéntej elvitele a tehén nyomainak összeszedése révén, a boszorkány megverése stb.). Pl. A képmás maga a személy (pl. fénykép). Példák az érintkezésen alapuló mágiára: - Mágikus gondolkodás a szólásokban (Kertész 1922. 103–104.): „Kőhöz legyen mérve!” vagy „Közmét/közment legyen mondva!” „Ide mért ne légyen!” = Jelentése: ’kő[hö]z mé[r]t’, azaz a kövön, a bálványon következzen be a baj, amiről beszélnek, ne azon a személyen, akinek testén a bajt megmutatják. - Bűnbakállítás: Az állatáldozatok esetében a kijelölt állatra ruházzák át saját vétkeiket, ezért nevezik el bűnbaknak. A bűnbak feláldozásával pedig az istenség színe előtt – úgy vélték – lemosták magukról a vétkeiket. (Dümmerth 1986.124.) - Egy régi hiedelem szerint a Föld gyermekei vagyunk. Ezért a nehezen haldoklót leteszik az ágyról a mestergerenda alá tett gyékényponyvára, a megkeresztelt gyermeket pedig otthon leteszik a földre, majd az apa (az égi szférát, a magasságot ugyanis ő képviseli) magasra emeli, hogy nagyra nőjön (Hódmezővásárhely, Illyés E. 1931. 106.) - Mindkét forma a dolgok egyetemes összefüggésébe vetett hiten alapul, ezért szimpatikus (rokonszenvi) mágiának is nevezhető. - A mágia J. G. Frazer szerint az emberi gondolat első formája (↔ E. B. Tylor szerint az animizmus a korábbi). A vallás későbbi, személyes erőkben hisz már. – A vallás a felsőbb hatalmak megnyerése és kibékítése. Két része van: hit és szertartás. Sok korszakban összekeveredik a mágiával, párhuzamosan gyakorolják őket. – J. G. Frazer szerint a mágiának időben elhatárolhatók egymástól. – J. G. Frazer evolucionista: a mágia megelőzi a vallást. A tabu is előbb volt, mint a vallás, mert mágián alapszik.
A tabuk



4
A mágiának két formája van: a pozitív mágia (valamilyen cél elérése érdekében) és a negatív mágia (tiltások, tabuk).A tabu az a szabály, amit a közösség kötelezővé tesz önmaga számára a legfontosabb javak (élelem, anyagi javak, nők) felhasználásának ellenőrzése céljából. Néhány példa a magyar hiedelemvilágból: a vérfertőzés bűn, s mint ilyen büntetést érdemel; az ünnepnapokon tilos dolgozni, táncolni (pl. a kővé válás mondái; a táncoló ünneprontók kővé válnak, elpusztulnak); az állapotos asszonyok tabui, állatokra vonatkozó tabunevek: a medve, a farkas, a szarvas azért kapta a nevét, mert „valódi” nevét nem volt szabad kimondani stb.
A totemizmus
Az állatokra, növényekre, tárgyakra vonatkozó tilalmak képezik a totemizmus alapját. A totemizmus lényege, hogy egy közösség (egyén, nemzetség törzs) valamely állatfajjal (ritkábban növénnyel v. tárggyal) hozza magát kapcsolatba. Leggyakoribb formája az állatőstől való származtatás. A totemállat húsának fogyasztása legtöbb népnél tilos (tabu), más népeknél viszont éppen ajánlatos, különösen ünnepi alkalmakkor. C. LéviStrauss szerint (Le totémism aujourd’hui. Paris, 1962.) a totemizmusnak a társadalmak megszervezésében volt fontos szerepe (pl. az egy totemcsoportba tartozók házassági tilalma, örökbefogadás, élelemelosztás). Egy másik rendszerben az az állat képez tabut a leszármazottak számára, amivé az elhunyt reinkarnálódik. – Léteznek törzsi, nemi, egyéni totemek. – A totemizmust a szibériai rokonnépek is ismerik, s a középkori krónikáink alapján úgy tűnik, hogy a pogány magyarok is ismerték. Anonymus szerint Emesének álmában héja jelent meg, és teherbe ejtette (turulmonda).
b) A gondolkodás szinkretikus jellege
- A mitopoétikus korban a társadalmi tudatformák – mindennapi megismerés, vallás, művészet, filozófia – nincsenek elkülönölve (szinkretizmus). (Vö. Gombrich 2334.) * Lucien Lévy-Bruhl (1857–1939): → Több könyvben (pl. La mentalité primitive. Paris, 1922.) fejti ki azt a sokat vitatott nézetét, miszerint a természeti embert a prelogikus és misztikus gondolkodás („vad gondolkodás”) jellemzi, ami kollektív jellegű, közös gondolkodás eredményeképpen alakul ki a mitikus világkép. (Voigt 120.) szerinte a „primitív” gondolkodás gyökeresen eltér a logikus gondolkodástól. Úgy véli, hogy a primitív gondolkodás nem ismeri a racionális fogalmakat: pl. okság, elvont tér és idő, szükségszerűség, véletlen stb. Az ember a misztikus körülményeknek veti alá magát (participacion mystique): az álom és valóság, a fizikai és lelki világ, a a külső és a belső, egyén és közösség összefonódik, minden egyformán létezik. (Voigt 121.)
c) A mitikus világkép diffúz jellege
- A mitikus gondolkodásmód nem elvont jellegű, az absztrakt fogalomalkotás a mitopoétikus korban fejletlen. A mitikus szemlélet diffúz jellegű: nincs különbség szubjektum és objektum, anyagi és szellemi, emberi és nem emberi, földi és égi között (pl. tárgy és jel, dolog és szó, lény és neve azonos). A láthatatlan világ is valóságosan létező: A természetfeletti is (csak?) természet. A földrajzi ismert tér bármikor átválthat a mitologikus (vallási) térbe és fordítva. Pl. az istenek világa hol a földön, hol az égben van, de a földön is megjelenhetnek (pl. a szellemek kedvelt megjelenési helyei, időpontja).



5
Diffúz tér- és időképzetek - A mitológiákban a tér és az idő nem semleges kategóriák, érzelmi-értéki tartalommal telítődnek. Nem függetlenülnek az őket kitöltő tárgyaktól, tehát nem egyneműek. (ellentétben a homogén matematikai térrel és idővel) – A lineáris idő nem létezik, a mítopoétikus kor ideje ciklikus: csak a cselekvések egymásutániságát érzékelték, de a lineáris időképzet nem volt domináns: alá volt rendelve az életjelenségek ciklikus felfogásának. Csak a természet ciklikus körforgását érzékelték, a fejlődés képzete nem született még meg. Nem a változás, hanem az ismétlődés volt a tudat és a magatartás meghatározó momentuma. A ciklikus (örökkévaló) időbe épül be a gyakorlati élet lineáris ideje. - A múlt állandóan életre kel, visszatér (pl. a rítusokban, a hiedelmekben, a természetfölötti lények megjelenésében stb.) ezért a múlt a jelen valóságos részévé válik. Így a jelen elveszíti önmagában való értékét, másfelől mélyebb, maradandóbb tartalmat nyer azáltal, hogy közvetlen kölcsönviszonyban áll a mitikus múlttal, mely nem csupán betelt idő, de egyben örökkévaló és örökkön tartó is. Ily módon az életből hiányzik a véletlenszerűség és az idő elfutása; az élet az örökkévalóság része, s ezáltal magasabb értelmet nyer. (Gurevics, 84-85.) Az idő statikus: pl. a hősök nem öregszenek (vö. Kalevala, görög mítoszok), egyidőben jelennek meg más-más korok emberei (Pl. Dante az emberi nem egész történetét szinkrón metszetben adja: a jelen–múlt–jövő a mában adott, az idő áll.), álom és ébrenlét állandóan átjátszik egymásba (lásd: Gilgames, jóslatok, turulmonda stb.) - A világi, köznapi időt át- meg átszövik a szakrális ünnepi idő mozzanatai. Van megkülönböztetett kiemelt idő: ez a szakrális, ünnepi idő, de ebben feloldódik a profán idő. Az idő tehát nem közömbös az emberi cselekedetek szempontjából. A szakrális idő a szent előidőre való emlékezés a szokásokban, rítusokban. Csak a szakrális idő rendelkezik igazi realitással. (A középkorban a ciklikus időfelfogást a finalista váltotta fel. Szent Ágoston elveti a ciklikus időszemléletet: a világ a teremtéstől a vége fele halad, míg az utolsó ítélet után beleolvad az örökkévalóságba. A kereszténység az időt az Ószövetség szellemében eszkatologikus folyamatként fogja fel. A történelem a Messiás eljövetelére való feszült várakozássá válik. A középkorban az idő a múlttól terhes, a világ öregszik és hanyatlik.) - Ugyanígy van szent és profán tér. A szakrális tér a központban van, a perifériák fele haladva a szakralitás foka csökken. (Eliade) A világ közepe: axis mundi. (Ennek konkrét realizációi: templom, világfa) A kozmikus tér felosztása: 1. a világtér kultivált, megművelt része (“a bekerített közép”) 2. a világ megműveletlen, kaotikusnak maradt része (a külső ismeretlen, rettegett világ) (Vö. Kalevala, Gilgames) Ugyanez a képzet a középkorban tovább élt: A keresztény világ határain túl a tér elveszítette pozitív tulajdonságait, ott künn a barbárok pusztái és rengetegei kezdődtek, amelyekre az isteni és emberi rend nem volt érvényes.
Antropomorfizmus és zoomorfizmus
- Lévén, hogy a mítoszok a természetet egységben fogják fel (diffúz jelleg), a természetet is antropomorfizálják. Ezt nevezzük a mítoszok antropomorfizmusának. A szervetlen világot maga a nyelv is antropomorfizálja: asztalláb, hegygerinc stb. A természeti jelenségek a mítoszokban célirányosan működhetnek, életre képesek, szenvedélyeik vannak, fizikai alakot ölthetnek, elpusztulhatnak stb. A kozmoszt is zoo



6
vagy antropomorf kategóriákban ragadják meg, azonosítják a mikro- és makrokozmoszt: a kozmosz gyakran egy kozmikusan felnagyított emberi test (pl. valamely istenség, jávorszarvastehén testrészeiből, teknősbéka páncéljából stb. keletkezik; hal, cet, bálna tarja stb.) Vagyis a mítoszokban hiányzik az emberi test és a külső világ világos szembenállása. Az ember nem tud különbséget tenni önmaga és a természet között – ez nyilvánul meg a totemizmusban, de az animizmusban is. - A mítoszok antropomorfizmusának egy másik megnyilvánulása a mitikus átváltozás (metamorfózis) természetessége (pl. a hős nappal állat, éjjel ember; Huwawa, Enkidu a Gilgamesben).
d) Szimbolikus jelleg
A diffúz jellegből következik az is, hogy a konkrét tárgyi képzetek képesek jelszerűvé, szimbolikus jellegűvé válni. Ez a mítoszok szimbolizmusa. Példák: a) A térrre vonatkozó képzetek szimbolikus jellegűek: a lent és a fent értékminőséget fejeznek ki; az égtájaknak jelentései vannak stb. b) A rész is szimbolizálhatja az egészet (partitatív meghatározások). Például a varázscselekményekben elég a megrontani kívánt személy ruhadarabját, hajszálát, lábnyomát stb. megszerezni.
– A művészet a vallással és a mítosszal kapcsolódik össze: az első képek vallásos szimbólumok. – A mitikus képek értelmezése bizonytalan: pl. nem lehet eldönteni, hogy a képek (gör. „eikon”, lat. „imago” és „figura”) csak ábrázolnak-e vagy meg is testesítik az illető fogalmat. Ez a történeti folyamat végül is a helyettesítéstől a megjelenítés felé tartott. → „Ahogy a mítoszt etimológiai magyarázatokkal látták el, amikor magától értetődöttsége megszűnt, úgy a képet allegorikusan kezdték értelmezni abban a pillanatban, ahogy evidencia-jellegét elveszítette... Amint a filozófiai gondolkodás öntudatra ébredt, az allegorikus magyarázatokkal ellátott mítikus ábrázolások megjelentek az ikonográfiai és irodalmi kritikában.” (Hinks) (Jan Białostocki: Ikonográfia. In: Pál József (szerk.): Az ikonológia elmélete. Ikonológia és műértelmezés 1. Szeged. 1997. 228.)
e) Dualista szemlélet
- A mitológiai szimbólumok hasznos. ill. káros dolgokat jelölhetnek. Az egész világmodell szemantikája 20−25 pár ellentétes ismérvvel leírható. Ez a mítoszok dualizmusa: a mítoszok a világot bináris oppozíciókkal írják le. Ezek lehetnek: térbeliek (fent-lent, ég-föld-alvilág, jobb-bal, kelet-nyugat, észak-dél), időbeliek (nappal- éjszaka, tavsz-ősz, nyár-tél), színekre vonatkozók (fehér-fekete, vörös- fekete), társadalmi jellegűek (férfi-nő, öreg-fiatal, ősök-utódok, saját-idegen, közeli-távoli, főtt-nyers), általánosabb érvényűek (szakrális-világi, kozmoszhoz tartozó-káoszhoz tartozó). Sokak szerint a dualisztikus szemlélet gyökere az emberi pszichikum sajátosságában, a gyermeklélektanban rejlik; ez a legegyszerűbb érzékelési mód. A dualisztikus mítoszokban a mitológiai lényeg kerül konfliktusba, de a szembenálló princípiumok között mindig egyensúly van. - A világérzékelés dualista szemléletén alapul a strukturalista módszer a nyelvészetben (Ferdinand de Saussure) és az etnológiában (Claude Lévi-Strauss).



7
Claude Lévi-Strauss (1908−2009) fontosabb művei:
1949 Les structures élémentaires de la parenté. Paris [A rokonság elemi struktúrái]
1955 Tristes Tropiques. Paris (Magyarul: Szomorú trópusok. Bp., Európa Könyvkiadó, 1979.)
1958 Anthropologie structurale. Paris (Magyarul: Strukturális antropológia. Budapest, Osiris Kiadó, 2001.) 1962 La pensée suvage [A vad gondolkodás] 1964–1971 Mythologiques (A sorozat négy műve: Le cru et le cuit [A nyers és a főtt], 1964.; Du miel aux cendres [A méztől a hamuig], 1967.; L’origine des maniéres de table [Az étkezési szokások eredete], 1968.; L’homme nu. [A meztelen ember], 1971.) 1971 A struktúra fogalma az etnológiában. In: Ferge Zsuzsa (szerk.): Francia szociológia. Budapest, 261–276.



1
2. A mitikus világkép (vázlat)
Javasolt könyvészet (általános munkák):
• Cocchiara, Giuseppe.: Az örök vadember. Bp., 1965.
• Eliade, Mircea: Vallási hiedelmek és eszmék története. I–III. Bp., 1993. • Frazer, J. G.: Az Aranyág. Bp., 1965/1993.
• Gurevics, A. J.: A középkori ember világképe. Bp., 1979.
• Ivanov, Vjacseszlav V.: A kettős szimbolikus osztályozásról. In: Nyelv, mítosz, kultúra. Bp., 48–66. • Kirk, G. S.: A mítosz. Bp., 1993. • Meletyinszkij, Jeleazar: A mítosz poétikája. Bp., 1985. • Tokarev, Sz. A. (szerk.): Mitológiai Enciklopédia. I–II. Bp., 1988.
I. A mítosz definíciója
- Forrás: Henri Morier: Dictionnaire de poétique et de rhétorique. Paris, PUF, 1961. 1. Anonim eredetű, gyakran etnikus jellegű legendás történet, aminek allegorikus jelentése, szimbolikus értéke van. − Például Prométheusz mítosza, Enkidu és Gilgames mítosza, keresztény mitológia, magyar mitológiai történetek stb. → Székely János: A mítosz értelme. Bukarest, 1985. (Enkidu mítoszáról)
- Az első olyan korszakot, amelyre vonatkozóan egységes és stabil világmodellről beszélhetünk, kozmologikus vagy mitopoétikus kornak nevezik. Felső időhatára az a kor, amely közvetlenül megelőzte a civilizáció születését a Közel-Keleten, a Földközi-tenger partvidékén, Indiában és Kínában. Magyar vonatkozásban a kereszténység előtti kor. Ebben a korban a világot a mitológia magyarázta, feloldva annak ellentmondásait. - A mitológiai rendszert mítoszok (történetek) alkották, s az ellentmondások, feszültségek feloldásának legfőbb módszere a rítus (szertartás: pl. termékenységvarázslás, gyógyítás, védekezés-elhárítás, jóslás, átmeneti rítus stb.) volt. A mítoszok és rítusok szétválaszthatatlanok, egyazon mitológiai rendszer részét alkotják, primátusukat nem lehet eldönteni. (Kirk 1993)
2. A fenti legendás történet egy vallási vagy költői világértelmezés része lesz. − Pl. Héraklész vagy Sziszifusz mítoszát a világirodalomban többen feldolgozták (pl. Albert Camus: Le mythe de Sisyphe, 1941.); Thomas Mann a József és testvérei című regényében „újraírta” a bibliai mítoszt. A Prométheusz-mítosznak vannak 19. századi irodalmi értelmezései: pl. a költő (vátesz) megsérti az istenek privilégiumait, hogy jót tehessen az emberekkel stb. − A mítoszok irodalmi, művészeti feldolgozásait kézikönyvek tartják számon.
→ Michael Ferber: Dicţionar de simboluri literare. Bucureşti, 2001.
3. Kollektív nézet, egyfajta spontánul szerveződő laikus hit. Példák: • Középkori eredetű keresztény mítoszok: pl. az öldöklő angyal, a földi paradicsom képzetei, eszkatológia (világvég) → Jean Delumeau: A paradicsom története. Budapest, 2004.



2
→ Rudolf Bultman: Történelem és eszkatológia. Budapest, 1994. • 19.századi mítoszok: haladás, az Ég felé való felemelkedés, a szív az érzelmek középpontja, a lázadó költő, a zene és az autentikus lét kapcsolata stb. → Victor Hugo: La Légende des siècles (1859, 1877, 1883): kis eposzok sora mutatja be az emberiség haladását a múltbeli bűnöktől, tévelygésektől a szeretet, a jóság, a harmónia felé • Modern mítoszok: sztárkultusz, a sebesség mítosza, a sport mítosza, a könnyű ételek/tökéletes test mítosza, amerikai mítoszok stb. → Pierre Brunel: Miturile secolului XX. I–II. Bucureşti, 2003. → Paul Virilio: Az eltűnés esztétikája. Budapest, 1992. → Christopher Lasch: Az önimádat társadalma. Bp., 1984. → Lucian Boia könyvei a román nemzeti mítoszokról (Történelem és mítosz a román köztudatban. Bukarest, 1999.) és a modern társadalomról (Mitul democraţiei. Bucureşti, 2003.; Mitologia ştiinţifiică a comunismului. Bucureşti, 2005.) → Girardet, Raoul: Mituri şi mitologii politice. Bucureşti, 2004.
→ Segré Monique (red.): Mituri, rituri, simboluri în societatea contemporană. Timişoara, 2000. → Az erdélyi magyar önazonásságtudat mítoszai − (Lásd külön vázlatban!)
4. Rövid történet, szentimentális mese, igazként beállított hazug beszámoló. − Pl. az a történet, hogy Verlaine alkoholos befolyás alatt írta a verseit (vö. Academe d’Absomphe → az abszintből!] ); Brassai Sámuelről, a szórakozott professzorról szóló történetek stb.
II. Néhány további elméleti kérdés a mítosz kapcsán 1. Világkép, világmodell
A világról alkotott összes ismeretek alkotják a világképet. Elképzelhető mitikus (mágikus), vallásos (keresztény) és tudományos világkép. A fejlett mitológiákban a mítoszokból egy szemléletes és strukturált világmodell rajzolódik ki. (Ez azonban csak elméleti rekonstrukció, nem empirikus szintű fogalom, Je. Meletyinszkij A mítosz poétikájában „implicit mitológiának” nevezi, ugyanis a világmodellre csak a mítoszokból, a rítusokból, a nyelvi szemantika elemzéséből lehet következtetni.) Ugyancsak rendszerszerű világmodell rekonstruálására törekednek a vallások és a tudomány is. (A mitikus gondolkodás kronológiailag is, lényegét tekintve is ellentéte a történeti és természettudományos gondolkodásmódnak.)
2. A világmodellt alkotó kategóriák
A. J. Gurevics A középkori ember világképe című munkájában (1979. 15–17.) a következő módon különíti el a világmodelleket alkotó kategóriákat: A. Kozmikus kategóriák: tér, idő, okság, változás, sors, szám, érzéki és érzékfeletti viszonya, rész és egész, valóság és fikció (Isten)



3
B. Társadalmi kategóriák: egyén és közösség (individuum és szocium), munka, gazdagság, jog, tulajdon, szabadság, igazság, barátság, rokonság, család, nő stb.
III. A mitikus gondolkodás jellemzői 1. A mágikus szemlélet.
* James George Frazer (1854–1941): Golden Bough (1. kiad. két kötetben 189091-ben; 3. kiad. Átdolgozva, kibővítve 1911–15 között 12 kötetben) Magyarul válogatás: Az Aranyág (1965/1995) - A gondolkodás mágikus jellegű: a világot a személytelen, közvetlen varázserő révén, ráhatással lehet befolyásolni. A mágia tehát a személytelen, kényszerítő varázserő. – A mágiát az a – hamis – emberi felismerés hozta létre, mely szerint a dolgok közötti hasonlóság, ill. kapcsolat egyetemes érvényű. - A mágikus gondolkodásnak két fő elve van: 1. a hasonlóság vagy utánzás elve; 2. az érintkezés (tapadás) elve. Ennek megfelelően a mágiának két típusa van:
1. homeopatikus (utánzó vagy analógiás) mágia – Ennek alapelve: a hasonló hasonlót hoz létre. Valamely eredmény eléréséhez elég az eredeti cselekvés utánzása. (pl. vadászmágia, az árpa learatása, a vízvetés hivatkozással a bibliai előidőre, a visszafelé számláló ráolvasások) 2. átviteli (érintkezésen alapuló) mágia – Lényege, hogy a tárgyon, személyen előidézett hatás ugyanezt a hatást váltja ki egy másik tárgyon, személyen is, amivel az előző tárgy vagy személy kapcsolatban áll vagy valaha kapcsolatban állt. (pl. a tehéntej elvitele a tehén nyomainak összeszedése révén, a boszorkány megverése stb). Pl. A képmás maga a személy (pl. fénykép). Példák az érintkezésen alapuló mágiára: - Bűnbakállítás: Az állatáldozatok esetében a kijelölt állatra ruházzák át saját vétkeiket, ezért nevezik el bűnbaknak. A bűnbak feláldozásával pedig az istenség színe előtt – úgy vélték – lemosták magukról a vétkeiket. (Dümmerth 1986.124.) - Egy régi hiedelem szerint a Föld gyermekei vagyunk. Ezért a nehezen haldoklót leteszik az ágyról a mestergerenda alá tett gyékényponyvára, a megkeresztelt gyermeket pedig otthon leteszik a földre, majd az apa (az égi szférát, a magasságot ugyanis ő képviseli) magasra emeli, hogy nagyra nőjön (Hódmezővásárhely, Illyés E. 1931. 106.) - Mindkét forma a dolgok egyetemes összefüggésébe vetett hiten alapul, ezért szimpatikus (rokonszenvi) mágiának is nevezhető. - A mágia J. G. Frazer szerint az emberi gondolat első formája (↔ E. B. Tylor szerint az animizmus a korábbi). A vallás későbbi, személyes erőkben hisz már. – A vallás a felsőbb hatalmak megnyerése és kibékítése. Két része van: hit és szertartás. Sok korszakban összekeveredik a mágiával, párhuzamosan gyakorolják őket. – J. G. Frazer szerint a mágiának időben elhatárolhatók egymástól. – J. G. Frazer evolúcionista: a mágia megelőzi a vallást. A tabu is előbb volt, mint a vallás, mert mágián alapszik.
2. Diffúz jelleg
- A mitikus gondolkodásmód nem elvont jellegű, az absztrakt fogalomalkotás a mitopoétikus korban fejletlen. A mitikus szemlélet diffúz jellegű: nincs különbség szubjektum és objektum, anyagi és szellemi, emberi és nem emberi, földi és égi között (pl.



4
tárgy és jel, dolog és szó, lény és neve azonos). A láthatatlan világ is valóságosan létező: A természetfeletti is (csak?) természet. A földrajzi ismert tér bármikor átválthat a mitologikus (vallási) térbe és fordítva. Pl. az istenek világa hol a földön, hol az égben van, de a földön is megjelenhetnek (pl. a szellemek kedvelt megjelenési helyei, időpontja)
Diffúz tér- és időképzetek
- A mitológiákban a tér és az idő nem semleges kategóriák, érzelmi-értéki tartalommal telítődnek. Nem függetlenülnek az őket kitöltő tárgyaktól, tehát nem egyneműek. (ellentétben a homogén matematikai térrel és idővel) – A lineáris idő nem létezik, a mítopoétikus kor ideje ciklikus: csak a cselekvések egymásutániságát érzékelték, de a lineáris időképzet nem volt domináns: alá volt rendelve az életjelenségek ciklikus felfogásának. Csak a természet ciklikus körforgását érzékelték, a fejlődés képzete nem született még meg. Nem a változás, hanem az ismétlődés volt a tudat és a magatartás meghatározó momentuma. A ciklikus (örökkévaló) időbe épül be a gyakorlati élet lineáris ideje. - A múlt állandóan életre kel, visszatér (pl. a rítusokban, a hiedelmekben, a természetfölötti lények megjelenésében stb.) ezért a múlt a jelen valóságos részévé válik. Így a jelen elveszíti önmagában való értékét, másfelől mélyebb, maradandóbb tartalmat nyer azáltal, hogy közvetlen kölcsönviszonyban áll a mitikus múlttal, mely nem csupán betelt idő, de egyben örökkévaló és örökkön tartó is. Ily módon az életből hiányzik a véletlenszerűség és az idő elfutása; az élet az örökkévalóság része, s ezáltal magasabb értelmet nyer. (Gurevics, 84-85.) Az idő statikus: pl. a hősök nem öregszenek (vö. Kalevala, görög mítoszok), egyidőben jelennek meg más-más korok emberei (Pl. Dante az emberi nem egész történetét szinkrón metszetben adja: a jelen–múlt–jövő a mában adott, az idő áll.), álom és ébrenlét állandóan átjátszik egymásba (lásd: Gilgames, jóslatok, turulmonda stb.) - A világi, köznapi időt át- meg átszövik a szakrális ünnepi idő mozzanatai. Van megkülönböztetett kiemelt idő: ez a szakrális, ünnepi idő, de ebben feloldódik a profán idő. Az idő tehát nem közömbös az emberi cselekedetek szempontjából. A szakrális idő a szent előidőre való emlékezés a szokásokban, rítusokban. Csak a szakrális idő rendelkezik igazi realitással. (A középkorban a ciklikus időfelfogást a finalista váltotta fel. Szent Ágoston elveti a ciklikus időszemléletet: a világ a teremtéstől a vége fele halad, míg az utolsó ítélet után beleolvad az örökkévalóságba. A kereszténység az időt az Ószövetség szellemében eszkatologikus folyamatként fogja fel. A történelem a Messiás eljövetelére való feszült várakozássá válik. A középkorban az idő a múlttól terhes, a világ öregszik és hanyatlik.) - Ugyanígy van szent és profán tér. A szakrális tér a központban van, a perifériák fele haladva a szakralitás foka csökken. (Eliade) A világ közepe: axis mundi. (Ennek konkrét realizációi: templom, világfa) A kozmikus tér felosztása: 1. a világtér kultivált, megművelt része (“a bekerített közép”) 2. a világ megműveletlen, kaotikusnak maradt része (a külső ismeretlen, rettegett világ) (Vö. Kalevala, Gilgames) Ugyanez a képzet a középkorban tovább élt: A keresztény világ határain túl a tér elveszítette pozitív tulajdonságait, ott künn a barbárok pusztái és rengetegei kezdődtek, amelyekre az isteni és emberi rend nem volt érvényes.



5
3. Antropomorfizmus
- Lévén, hogy a mítoszok a természetet egységben fogják fel (diffúz jelleg), a természetet is antropomorfizálják. Ezt nevezzük a mítoszok antropomorfizmusának. A szervetlen világot maga a nyelv is antropomorfizálja: asztalláb, hegygerinc stb. A természeti jelenségek a mítoszokban célirányosan működhetnek, életre képesek, szenvedélyeik vannak, fizikai alakot ölthetnek, elpusztulhatnak stb. A kozmoszt is zoovagy antropomorf kategóriákban ragadják meg, azonosítják a mikro- és makrokozmoszt: a kozmosz gyakran egy kozmikusan felnagyított emberi test (pl. valamely istenség, jávorszarvastehén testrészeiből, teknősbéka páncéljából stb. keletkezik; hal, cet, bálna tarja stb.) Vagyis a mítoszokban hiányzik az emberi test és a külső világ világos szembenállása. Az ember nem tud különbséget tenni önmaga és a természet között – ez nyilvánul meg a totemizmusban, de az animizmusban is. - A mítoszok antropomorfizmusának egy másik megnyilvánulása a mitikus átváltozás (metamorfózis) természetessége (pl. a hős nappal állat, éjjel ember; Huwawa, Enkidu a Gilgamesben).
4. Szimbolikus jelleg
A diffúz jellegből következik az is, hogy a konkrét tárgyi képzetek képesek jelszerűvé, szimbolikus jellegűvé válni. Ez a mítoszok szimbolizmusa. – Példák: a. A térképzet is szimbolikus jellegű volt: lent és fent értékminőséget fejeznek ki; az égtájaknak jelentései vannak stb. b. A rész is szimbolizálhatja az egészet (partitatív meghatározások). Például a varázscselekményekben elég a megrontani kívánt személy ruhadarabját, hajszálát, lábnyomát stb. megszerezni.
5. Dualizmus
- A mitológiai szimbólumok hasznos. ill. káros dolgokat jelölhetnek. Az egész világmodell szemantikája 10-20 pár ellentétes ismérvvel leírható. Ez a mítoszok dualizmusa: a mítoszok a világot bináris oppozíciókkal írják le. Ezek lehetnek: térbeliek (fent-lent, ég-föld-alvilág, jobb-bal, kelet-nyugat, észak-dél), időbeliek (nappal- éjszaka, tavsz-ősz, nyár-tél), színekre vonatkozók (fehér-fekete, vörös- fekete), társadalmi jellegűek (férfi-nő, öreg-fiatal, ősök-utódok, saját-idegen, közeli-távoli, főtt-nyers), általánosabb érvényűek (szakrális-világi, kozmoszhoz tartozó-káoszhoz tartozó). Sokak szerint a dualisztikus szemlélet gyökere az emberi pszichikum sajátosságában, a gyermeklélektanban rejlik; ez a legegyszerűbb érzékelési mód. A dualisztikus mítoszokban a mitológiai lényeg kerül konfliktusba, de a szembenálló princípiumok között mindig egyensúly van. - A strukturalista mítoszelemzés (Claude Lévi-Strauss, V. V. Ivanov) a mitológiai rendszerek egész szemantikáját a mítoszok dualizmusára alapozza.
6. Szinkretizmus
- A mitopoétikus korban a társadalmi tudatformák – mindennapi megismerés, vallás, művészet, filozófia – nincsenek elkülönölve (szinkretizmus). (Vö. Gombrich 2334.) * Lucien Lévy-Bruhl (1857–1939): → Több könyvben (pl. La mentalité primitive. Paris, 1922.) fejti ki azt a sokat vitatott nézetét, miszerint a természeti embert a prelogikus és misztikus gondolkodás („vad gondolkodás”) jellemzi, ami kollektív jellegű, közös gondolkodás eredményeképpen alakul ki a mitikus világkép. (Voigt 120.) szerinte a



6
„primitív” gondolkodás gyökeresen eltér a logikus gondolkodástól (↔ az angol antropológiai iskola és a funkcionalizmus a gondolkodás azonosságát vallja). Úgy véli, hogy a primitív gondolkodás nem ismeri a racionális fogalmakat: pl. okság, elvont tér és idő, szükségszerűség, véletlen stb. Az ember a misztikus kürülményeknek veti alá magát (participacion mystique): a az álom és valóság, a fizikai és lelki világ, a a külső és a belső, egyén és közösség összefonódik, minden egyformán létezik. (Voigt 121.)
IV. Az ősi magyar hitvilág: a magyar mitológiai elképzelések rendszere
(FAKULTATÍV! A KURZUSON NEM VOLT SZÓ RÓLA, NEM KÖTELEZŐ ELOLVASNI!)
Javasolt könyvészet:
Berze Nagy János: Égigérő fa. Pécs, 1958. Bosnyák Sándor: A tenger fenekéről felhozott föld motívuma a magyar teremtésmondákban. Ethnographia, 1969. 462-464. Daczó Árpád: A gyimesi Babba Mária. Népismereti Dolgozatok. 1980. 231-239.
Diószegi Vilmos: A sámánhit emlékei a magyar népi műveltségben. Bp., 1958. (Reprint kiad. 1998.) Diószegi Vilmos: Samanizmus. Bp., 1962. Diószegi Vilmos: A pogány magyarok hitvilága. Bp., 1967. Dömötör Tekla: A magyar nép hiedelemvilága. Bp., 1981. Dümmert Dezső: Álmos, az áldozat. Bp., 1986. Dümmerth Dezső: A titokzatos jelbeszéd. A magyar szent királyok nemzetsége. Bp., 1989. Erdész Sándor: Az archaikus eposz kérdései. Debrecen, 1986. Hajdú Péter (szerk.): Az uráli népek. Bp., 1975. Hoppál Mihály: Gyermekijesztők. Népi Kultúra–Népi Társadalom 1969. Hoppál Mihály: A magyar lidérc hiedelemkör szemantikai modellje. Ethnographia 1969. Hoppál Mihály: A Toldi mitológiai háttere. Új Írás 1981. 11. Hoppál Mihály: Magyar mitológia. In: Tokarev szerk.: Mitológiai Enciklopédia I. 1988. 534–538. Ipolyi Arnold: Magyar Mythologia. Pest, 1854. (Reprint kiad.: Bp., 1987.) Kálmány Lajos: Boldogasszony, ősvallásunk istenasszonya. Bp., 1885.
Kálmány Lajos: Mythologiai nyomok a magyar nép nyelvében és szokásaiban. A hold nyelvhagyományainkban. Szeged, 1887. Kertész Manó: Szokásmondások. Bp., 1922. Kovács Ágnes: Az égigérő fa meséjének magyar redakciói és samanisztikus motívumaik. Ethnographia 1984. 16–31 Lammel Annamária–Nagy Ilona: Parasztbiblia. Bp., 1985. Marót Károly: Vallás és mágia. Ethnographia XLIV. 1933. 31–44. Nagy Ilona: A föld teremtésének mondája. Ethnographia 1979. 323–330. Pais Dezső: A magyar ősvallás nyelvi emlékeiből. Bp., 1975. Róheim Géza: Magyar néphit és népszokások. Bp., 1925. Salamon Anikó: Gyimesi csángó mondák, ráolvasások, imák. Bp., 1987.
Solymossy Sándor: A vasorrú bába és mitikus rokonai. Ethnographia 1927. Solymossy Sándor: Magyar ősvallási elemek népmeséinkben. Ethnographia 1929.



7
Solymossy Sándor: Népmeséink sárkányalakja. Ethnographia 1931. Voigt Vilmos: A sámánizmus mint etnológiai kutatási probléma. Nyelvtudományi Közlemények 1965.
Voigt Vilmos: A magyar mitológia kutatásának tanulságai. In: Mítosz és történelem. Bp., 1978. Voigt Vilmos: A vallási élmény története. Bp., 2004. 31–45.
1. A források kérdése
Kimondottan mítosznak tekinthető szövegeink nem maradtak fenn, de különféle források alapján megkísérelhető az ősi magyar hitvilág rendszerének helyreállítása. Tehát csak rekonstrukció lehetséges bizonyos források alapján: Az egyik lehetséges forrás a népi kultúra: néphit, népmesék, mondák, archaikus népi imák és ráolvasások, népművészet (különösen a fafaragás és a hímzések ornamentikája), népszokások stb. A folklór még őrzi a mitológiai rendszer nyomait. Sajnos a finnugor népek mitológiája nem ad lehetőséget az összehasonlításra, mert a több ezer éve történt szétválás óta megszűnt minden nyelvi-kulturális kapcsolat. – További lehetséges források: régészeti leletek, az antik szerzők magyarokra vonatkozó adatai, a középkori krónikák, az irodalom adatai stb.
2. A világegyetem modellje
A világkép rendezőelve három világra osztja a világmindenséget. Ezt a világot a világfa (égigérő fa, tetejetlen fa) modellálja, amely összeköti az eget, a földet és az alvilágot. A fát csak a sámáni képességekkel felruházott hős tudja megmászni, hogy eljusson a Hold és a Nap házába. Más mesékben: a világfa aranyalmát terem, hatalmas égi sas fészkel az ágai között. Mindezek a motívumok összefüggésbe hozahatók az alsó, illetve a felső világban tett sámánutazás képzetkörével. A. A középső világ az emberek lakóhelye, de itt működnek a természetfeletti lények (pl. kísértet, eredei lények, vízilények) és a természetfeletti képességű emberek is. B. A világfa sátorként tartja a világmindenséget, a csillagok lyukak a sátoron. A fa hét vagy kilenc ága az ég rétegeinek felel meg. A fa ágai között képzelték el a Napot és a Holdat és egyéb szellemlényeket. – A Holdat a ráolvasásokban férfiként említik („új Hold, új király, látom a két szememmel két fényes szarvadot”), a népi gyógyászatban, a jóslásban, a ráolvasásokban van igen nagy szerepe. (Pl. bizonyos hiedelemcselekvéseket holdvilágnál végeznek.) – A Holdat a változással, az idő múlásával hozzák kapcsolatba. – A holdfoltok eredete: A magyarországi néphit szerint Szent Dávid hegedül és Cicelle táncol benne, az erdélyi magyar hiedelmek szerint egy pásztor (csobán) alakja látható benne, akit a Hold büntetésből ragadott magához. – A gyimesi csángók és a székelyek a Holdat egy pogány istennő képzetével kapcsolják össze (Babba Mária). A Babba Mária a keresztény Máriakultusz és egy korábbi női istenség szinkretizmusából keletkezett mitologikus lény. (Lásd: Kálmány 1885, 1887; Daczó 1980) – A Nap minden mitológiában – így a magyarban is az isteni erő szimbóluma. A csángók, székelyek, kunok körében megtalálhatók a reggeli napköszöntő gesztusok. (pl. a Szentlélek várása pünkösd hajnalán, áldozás szembefordulva a Nappal, kelet fele elmondott ima Mária-harangszókor stb.) Gyakori ráolvasások, varázslások végzése napfelkelte előtt (pl. a gabonában kártevő madarak elleni varázscselekmények). – A nap- ill. holdfogyatkozást egy égitestfaló mitologikus lénynek, a markolábnak tulajdonítja a néphit. – A Tejút elnevezései a magyar néphitben: Szalmás



8
út, Öreg Isten országútja, Csaba királyfi útja. Mindezek, és általában a csillagnevek egykori mitologikus szüzsék kivonatait őrzik, ill. őrizhetik. C. Az alvilág, túlvilág képzetei:
A menny (a szó eredete bizonytalan) a fényesség birodalma, fenn van, azok lelke kerül ide, akik földi életük során emberségesen viselkedtek. Az alvilág, a pokol (szláv eredetű szó) a sötétség birodalma, ahová a gonoszok jutnak. A pokol a föld alatt van, ugyanúgy rétegzett, mint a menny („a föld hét csínja”) A gonosz erők helye (pl. „kibútt a kígyó a fődből”). – A magyar néphit sajátos jelensége a másvilágképzetek dualizmusa: világosan megkülönböztethető az alvilág és a túlvilág oppozíciója. Előbbi az elkárhozott lelkek szenvedéseinek színtere, utóbbi semlegesebb, vízen túli világ, általában a holtak tartózkodási helyét jelöli. Ez tehát egy horizontális oppozíciópár a másvilágképzetek szintjén.
3. A világ keletkezését magyarázó eredetmondák
A világ keletkezését magyarázó mondai történetek nagyrésze a Bibliához köthető (Lásd: Lammel Annamária–Nagy Ilona: Parasztbiblia; Bosnyák Sándor: Magyar Biblia), de a magyar néphitben létezik a világ teremtését magyarázó dualisztikus teremtésmonda is. Utóbbi témája: a földnek a víz alól való felhozása, a Teremtő segítője, társa az Ördög. Ez a monda feltehetően a Balkánról származó bogumil eretnekség dualisztikus képzeteinek a lecsapódása, nem tartozik tehát a magyar mitológiai rendszerhez. (A bogumil eretnekség a világban működő Jó és Rossz erőit, azaz az Isten és az Ördög hatalmát egyenlőeknek tartotta.)
4. Az istenpanteon
A fő istenalak a teremtő (Isten, Úr, Úristen, Öregisten, Atyaisten, Jóisten stb. A magyar mesékben: Atyám Teremtőm, de alteregója lehet az ősz öreg ember vagy az egyszemű koldus is. A finnugor mitológiában: Nagy Teremtő, Égatya, Világügyelő.). – Ő a világ teremtője, ura, a legfőbb irányító lény, segítő és igazságos, de büntet is. Ezek az általános tulajdonságok egy ált. istenfogalom jellemzői lehetnek, eredettől (pogánykeresztény) függetlenül. Nincs külön kultusza. Bizonyos mértékig passzív, de neki tulajdonítják a sorscsapásokat (vö. „istencsapása”), a villámot (vö. „istennyila”). Az Isten szó etimológiája tisztázatlan. Az ördög a mitológiák demiurgosza: résztvesz a teremtés munkájában, tőle származnak a kellemetlenséget okozó lények (légy, tetű, bolha stb.) Lakhelye a pokol. Köznyelvi használatban mindenféle gonosz megtestesítője (Lásd: Bornemisza Péter: Az ördögi kísértetekről, 1578). – Kálmány Lajos szerint bizonyos szerepkörökben az ördög funkciójával rendelkezhet még: Szent Péter, Noé, Ádám, Lucifer, bűbájos asszony stb. A főistennek nincs felesége, de létezhetett egy fontos funkciót betöltő női istenség: a Boldogasszony. (Az istennő nevében az oszét eredetű asszony szó és az anya is azt jelzi, hogy valakinek a felesége, asszonya. Ez pozitív tulajdonságainak megfelelően nem lehet más, mint a főisten.) Alakja később a Szűzanyáéval mosódott össze (kontaminálódott) V.ö.: „Boldogasszony ágya/papucsa/teje/pohara/kötője” stb. – Vannak, akik a Szent Anna kultuszban egy további női istenségre következtetnek: szülést segítő, termékenységvarázsló, életet adó stb. Pl. Kálmány Lajosszerint a Kisasszony nevet a nép adta Máriának. A Nagyasszony képzete szerinte megvolt az ősmagyarságban. Ezt a nevet csak felső rendeletre vitték át Máriára, de ezt a nevet a nép még 800 év múltán sem vette át,



9
mert Szent Annát tartotta Nagyboldogasszonynak: ő az életet adó istenasszony, a szülő nők, magtalanok pártfogója stb. – A vasorrú bába alakja ugyancsak az Anyaistennő alakjára utalhat: segítő öregasszony, szellem. (Lásd a következő mesékben: AaTh 710: Mária keresztlánya mesetípus) Gyermekei a Nap, Hold, Szél. (Vö: AaTh 328A: égitestszabadító; AaTh 425A: a hős nappal állat, éjjel ember; AaTh 552: állat- és égitestsógorok)
5. Természetfeletti lények
Más mitológiákban az alsóbbrendű istenségek népes csoportokat, családokat alkotnak. A magyarban nem így van. De ez nem romlás eredménye, hanem fontos tipológiai jellemző. 1. Természeti szellemlények: a. Az erdő titokzatos alakok lakóhelye, de az erdei lények nem gazdái a természetnek, és nem is istenszerűek. Nem tartoznak a pogány mitológia alaprétegéhez, hiszen vidékenként változó nevük van: vadöreg, vadleány, szépasszony stb. (L. Salamon 1987) b. Vízilények: vízi ember (tavak, folyók, mocsarak lakója, veszélyes az emberre), sellő (deréktól haltestük van, fiú v. leányalakok), víziborjú (Gyimes) 2. Az időjárás változását a szellemlények közvetlen beavatkozásának tekintették (időjárásdémonok): pl. Szélanya ( a világfa ágai között tanyázik, a szeleket egy barlangból engedi ki); a sárkány (a szó török eredetű) ugyancsak időjárásdémon (pl. a ráolvasások a vihardémont gyakran nevezik sárkánynak). 3. Betegségdémonok. A néphit szellemnek tekint mindenfajta testetlen mitikus lényt. Ezeket szélszerűnek képzelték el (pl. időjárás-, betegségdémonok) A betegségdémonok neve – pl. fene, guta, nyavalya, csikarás, nehézség stb. – csak a szólásokban, ráolvasásokban maradt fenn. Ezeknek a “fiktív” betegségdémonoknak csak a nevét ismerjük, pontos megejelenési formájukat nem. (Ugyancsak démonok lehetteK: Halál – Pestis – Éhínség – Háború – Nyomor, Baj – Balszerencse – Szükség – Szegénység.) Szendrey Zsigmond szerint: „A néphit szerint nincs sem természetes, sem öröklött, sem orvosi értelemben vett ragályos betegség. Minden bajnak valami misztikus oka van.” 4. Ijesztő lények: Némelyek alakja nehezen körülírható, nevük is csak egy-egy közszó: pl. halál, kísértet. Mások több alakban is megjelenhetnek, amelyekről a hiedelemmondák gazdag anyaga tudósít. Pl. a lidérc: Az “ördögszerető” egyik típusa a magyar néphitben, de alakjában többféle mitikus lény kkeveredik (pl. tüzes farkű repülő csillag, bolygó lidércfény, kísértet, hazajáró halott, gazdagságot hozó lény stb.) A szó etimológiája ismeretlen. – Vannak gyermekijesztő démonok: mumus, bubus, vankuj stb. („Elvisz a ...!” “Jön a ...!”) Az országos elterjedtség egy valamikori, erős negatív tulajdonságokkal bíró mitológiai lény emlékét sejteti. 5. Pszeudomitikus alakok a mese- és mondaszövegekben: pl. manó, törpe (Hétszünyű Kapanyányimonyók, Bakarasz Ember) óriás, tündér (a szó eredete bizonytalan, de maga a közszó jelentése jelzi az alak legfőbb tulajdonságát: az elbűvölés, ragyogás, tündöklés jelentéskörét), boszorkány stb. A vasorrú bába (bábaboszorkány) csúnya öregasszony, negatív jegyekkel jellemzik a hiedelemmondákban. De a 'bába' szó (=idős szülésznő) alakja összemosódott a gyógyító-rontó boszorkányok alakjával. A bába a Boldogasszony földi megfelelője, a szülés segítője. – A boszorkány rosszindulató, emberfeletti hatalmú szellemlény. Rendelkezik a rontás és az átváltozás (ló, macska, kutya, kecske, disznó stb.) képességével, repülni is tud. (A 'boszorkány' szó etimológiaiailag



10
összefügg a török 'bosz', nyomni igetővel.) Különleges idejük Szent György nap, Szent Iván nap, Luca napja környéke. A mitológiai alsó szint szellemlényei kívül élnek az emeberi világ kultúrkörén, a természeti környezet adja életterüket.
6. Mitikus hősök
a. Totemisztikus hősök. Gunda Béla szerint a totemizmus maradványait a táltoshiedelmekben találjuk, a táltosok ugyanis állatőstől (ló, bika, farkas, tehén) származnak. További totemisztikus képzetek: - A népmesék egyes hősei: Fehérlófia és társai (Lófia Jankó, Medve Jankó, Juhfi Jankó, Csudatehén fia stb.) - A csodaszarvas mondájában a szarvas mint állatős jelenik meg: Ménrót (Nimród) a vadászok istene, felesége Eneh (=szarvasünő), tehát gyermekeik (Hunor és Magor) szarvasfiúk. – A szarvas a termékenység és az újjászületés jelképe is az évente újranövő agancsok miatt. (A szarvas a népmesékben: AaTh 401: a szarvassá/őzzé változott fiú, aki mindent előre tud, előre lát. A mesetípus kapcsán jegyzi meg Erdész Sándor: „Ezáltal a szarvassá változott fiú és a totemisztikus csodaszarvas igen közel kerülnek egymáshoz.”) - A turulmondában a turul (latin: „astur” = héja) a turul az Árpád-ház ősanyja. b. A mitológiai rendszer részét képezik a történeti epikus hagyomány rendkívüli hőseihez kapcsolható történetek is. (Pl. Csaba királyfi, Botond vitéz, Lehel kürtje, Szent László király, Toldi stb.) Sőt létező történelmi alakok is válhatnak mitikus hőssé (Mátyás király, Petőfi, Rudolf főherceg stb.) A mítoszok jelentősége abban áll, hogy egy közösség azonosítani tudja magát a mitikus történelem, vagy a történelmi mítosz hőseivel, tehát minden rekonstruált vagy igaznak vélt mitológiai rendszernek identitáserősítő funkciója van. c. A világjáró hősök rendkívüli tulajdonsággal rendelkező emberek, tulajdonuk bűvös kard és táltosló. Pl. Világ Embere, Kendő istenasszony (kendőjében a világ négy sarkát tartja) füstös kovács (vö. Ilmarinen), Pájinkás/Nagyerejű János.
7. A magyar samanizmus
- A lélekhit: - a kettős lélek: 1. testi lélek (életlélek) 2. szabad lélek (árnylélek) Neve: ísz, isz, iz.
- A másvilág: - a holtak világa fordított világ (vö. temetkezési szokások és hiedelmek: a halotti sír, a halotti tor, a virrasztás, a siratás) - A világfa mint világmodell. A világfa megmászása: az égi út. A világfa a sámán fája. („tetejetlen fa”, „égigérő fa”). A sámánlétra.
- A táltos tudományszerzésének hiedelemköre: a. a táltos kiválasztása b. a táltos tudományszerzése:az elhívás képzetei, passzív jelleg) c. a táltos küzdelme d. a sámán alvása, rejtezése e. a jelölt testét szétdarabolják, f. a fölös csont képzete - A táltos felavatása: próba jelleg, a világfa megmászása – A táltos felszerelése: dob (helyettesítője: szita), táltosló. – A táltos fejviselete (szarv, toll: madárrá változás) – A táltos tevékenysége: a. révülése (cél: jóslás, gyógyítás) b. viaskodás (állatalakban) c. a táltos éneke (a „haj” indulatszó, vö.: a „hajgatás”, „hejgetés” szokásai).



1
3. Az állatiasság képei. Ördög- és démonképzetek
A. Állatjelképek
Az állatőstől való származás (totemizmus) képzeteit a világ minden mitológiája tartalmazza. De ha az ember az állattól származik, akkor egylényegű vele. A mítoszok állatszimbólumai valóban arról tanúskodnak, hogy az ember és az állat között van valami lényegi azonosság. Ebből adódóan az állat az emberi képzelet egyik legfontosabb archetípusa. Bármily furcsán hangzik is, az állatszimbólumok képesek kifejezni az emberi természet összetett voltát. A 20. század első felében a pszichoanalitikus etnológia úgy tekintett az állatra, mint a tudattalan egyik legfontosabb szimbólumára. Az emberben benne él az állat, azaz van egy ösztönszerű pszichénk, amit a kultúra különböző területein az állatjelképek fejeznek ki, úgy is mondhatjuk, hogy ez a psziché a mítoszokban, a vallásokban, a művészetekben az állatiasság képeiben mutatkozik meg. C. G. Jung úgy tekint a mesék állataira, mint a mitikus hősök lelkivilágának szimbólumaira.1 Az állatok intenzíven foglalkoztatják az emberek képzeletét, vagyis igen nagy hatásuk van a lélekre. Ezt az érzékenységet mi sem bizonyítja jobban, mint az, hogy a felnőtteknél ösztönösebb életet élő, képekben gondolkodó gyermekek körében nagyon népszerűek az állatokról szóló történetek, az állatmesék. Ennek folytán a világ kultúráiban teljes állatmitológiája alakult ki az állatok erkölcseire vonatkozó elképzeléseknek, amelyeknek a valóság rendszerint ellentmond: pl. a róka ravasz, a medve lusta, a hangya szorgalmas, a pelikán bizalmas vallomásokat tesz, az egértől undorodunk, a szalamandra képzeletünkben a tűzzel van összefüggésben stb. Ezt a mitológiát a képzelet hozta létre. A képzelet által létrehozott állatmitológia már a gyermeki képzeletben is a transzcendenciára irányul, azaz a mítoszok, vallások állatjelképei függetlenednek az állat konkrét megjelenési formáitól. Az állatszimbólumok is transzcendens üzenetek hordozói lesznek, amit jól kifejez az a tény, hogy a természeti népek elkülönítik az állat képzeletbeli archetípusát a vadászat tárgyától, páldául külön neveket adnak a szent (mitikus) és profán (evilági) állatoknak. A mítoszok, vallások állatmitológiájának megalkotása során az állatoknak a legkülönbözőbb jellemzőket tulajdonítunk, és így úgy tetszik, hogy a parttalan poliszémia folytán az állatjelkép egyetlen jelentésének meghatározásával nem is érdemes kísérletezni. A problémát csak úgy lehet megoldani, ha az állatok által szimbolizált jelentések igen jelentős részét nem tekintjük a „valódi” állatiasság szimbolikus kifejeződéseinek. Például a kígyó földbe bújásának és a vedlés révén történő regenerációjának képességével nemcsak a kígyó, hanem a mag is rendelkezik, vagy a felemelkedés és a repülés nemcsak a madarakat, hanem a nyílvesszőt és a repülőgépet is jellemzi, eszerint tehát a kígyó és a madár csak másodsorban állatok, mert fő tulajdonságaik voltaképpen nem állatiak. Az állatszimbólumok alapvetően „nem állatszerű” jelentéseivel máshol foglalkozunk (pl a kígyó mint ciklikus jelkép, a madár vagy a szárnyas ló mint a felemelkedés szimbóluma stb.). A jelen rendszerezés során a különböző jelképköröket a közös jelentések szerint csoportosítjuk. Ha tehát az „állatiasság jelképköréről” beszélünk, meg kell határoznunk az állati jelleg lényegét. Mit jelent tehát az állat archetípusa? A továbbiakban elfogadjuk G. Durand álláspontját, miszerint az állati jelleget az élettel
1 Jung C. G. 2003. 234–246.



2
telítettség jelenti alapvetően, amit mindig a mozgás fejez ki.2 Az állat számára a mozgás a releváns, fő információ, nem pedig az anyagi jelenlét. Például a halak a vízben vagy az erdő vadjai egy felhő árnyékától is megriadnak, sőt hasonló a helyzet a csecsemők, kisgyermekek esetében is. Az állati mozgás megnyilvánulási formái és az ezekhez társuló jelentések szerint az állatiasság jelképkörének szimbolikus képei rendezhetők, a közöttük lévő egyenértékűségekre és különbözőségekre is fény derül. G. Durand szerint az állatiasságot kifejező két fő mozgásforma a nyüzsgő és a rohanó mozgás, amelyek különböző, de bizonyos közös jelentéselemeket mégis tartalmzó „állatias“ képeket hoznak létre. Itt hangsúlyoznunk kell, hogy az archetipikus szimbolizáció oldaláról nemcsak az állatoknak lehet „állatias” jellegük (például járművek is szerepelhetnek rohanó „állatként”), mint ahogy másfelől az is igaz, hogy az állatokat nemcsak a mozgás jellemzi (pl. repülhetnek, szarvat növeszthetnek, hibernálhatnak stb.), tehát ennek megfelelően más archetipikus tartalmakat is kifejezhetnek, így például a felemelkedés, a ciklikus megújulás, a maszkulin férfierő stb. szimbólumai lehetnek.
1. A Káosz archetípusa
A mozgalmasság képzetkörének egyik variánsa az anarchikus, agitált nyüzsgés. Ettől a mozgástól idegenkedünk, hiszen a benne megmutatkozó rendezetlenség, állandó változás, agresszivitás stb. olyan bizonytalanság- és félelemérzetet kelt bennünk, amelytől mihamarabb szabadulni igyekszünk. (Gondoljunk például a nagyvárosok tömegközlekedésére.) Az ember számára a tömegszerűen megjelenő és kaotikusan mozgó állatok sáskák, békák, bogarak, hernyók, lárvák, férgek, nyüvek, kukacok stb. – képe félelmetes. Ezért van az, hogy a kozmikus pusztulás (apokalipszis) szimbolikus megjelenítésében ezeknek a képeknek központi szerepük van: „Az ötödik angyal is megfújta harsonáját. [...] Megnyitotta az alvilágot, mire füstje fölszállt, mint egy nagy kemence füstje, és elsötétült tőle a nap és a levegő. A füstből sáskák lepték el a földet. Olyan erejük volt, mint a föld skorpióinak. Azt a parancsot kapták, hogy ne bántsák a föld füvét, se a zöldellő növényt, se a fákat, hanem csak azokat az embereket, akiknek homlokán nincs az Isten jele. [...] A sáskák alakja harcra kész paripákhoz hasonlított.”3 „Akkor láttam, hogy a sárkány, a vadállat, és az álpróféta szájából három békához hasonló tisztátalan szellem jön ki.”4
A Káosz archetípusának kereszténységbeli megjelenési formája a pokol, amit mindig kaotikus mozgásban, háborgásban képzelünk el.5 A rend ezzel szemben mindig kiszámítható nyugalmat, biztonságot áraszt. Az emberek és az istenek világa tehát a rendezett és megszentelt Kozmosz, ami gyökeres ellentéte a rendezetlen, veszélyes és démoni Káosznak. A mitopoétikus világkép érdekes sajátossága azonban, hogy a Kozmosz csak a Káoszból születhet meg. Az élet ősi lényegét mindig a nyüzsgő Káosz tartalmazza, az élet minden mitológiában a háborgó ősvizekből születik (lásd hátrébb). A kozmogóniai aktusokat vagy egyéb teremtésmítoszokat szimbolikusan megjelenítő népszokásokban is (pl. a farsangi játékokban, lakodalmi játékokban stb.) előbb a Káosz szimbolikus megteremtése történik meg, majd ezután kerül sor a rendteremtés rítusaira, ami mindig a Káosz erőinek szimbolikus legyőzésével,
2 Durand G. 1977. 82–85. 3 Jel 9,1–7. 4 Uo. 16,13. 5 Lásd például: Giotto di Bondone (1267–1337): Az utolsó ítélet (Padova, Scrovegni-kápolna); Van der Weyden: Utolsó ítélet (kb. 1450, Beaune); Hieronymus Bosch: A gyönyörök kertje (1505–1510, Madrid, Prado); Michelangelo Bounarotti: Utolsó ítélet (1534–1541, Róma, Sixtusi-kápolna)



3
megrendszabályozásával, eufemizálásával stb. valósul meg (lásd hátrébb). Az élettel teli rendetlenség képe sejlik fel a Teremtés könyvében is: „Isten szólt: »A vizek teljenek meg élőlények sokaságával, az égen, a föld felett pedig röpködjenek madarak.« Úgy is történt. Isten megteremtette fajtájuk szerint a nagy tengeri állatokat és mind az élőlényeket, amelyek mozognak, vagy a vízben úszkálnak. És a röpködő madarakat is, ugyancsak fajtájuk szerint. Isten látta, hogy ez jó.”6
2. A rohanó állat archetípusa
A mitológiák ősi témája az eleve elrendelt Sors elől való menekülés motívuma. Ezt a pszichológiai érzetet jól példázza a bolygó zsidó középkori története, ami az európai folklórban, így a magyar folklórban is jelen van. Eszerint a keresztfát vivő Jézust kigúnyoló – egyes változatokban megütő – Ahasvérust maga Jézus átkozta meg azzal, hogy százévenként megifjodva, időtlen időkig magányosan és kitaszítottan bolyongjon a földön, egészen Krisztus második eljöveteléig. Egy 13. századi olasz változat szerint az örök időkig szóló átkot ez a megjegyzés váltotta ki: „Menj, te csábító, hogy elnyerd méltó büntetésed!” Erre Jézus válasza: „Én megyek, de neked várnod kell, amíg visszatérek!”7
Az embert üldöző sötét erőnek, azaz a végzetet hordozó Időnek, a támadó, rohanó állat magától értetődő szimbóluma, ugyanis az állat hirtelen mozgása menekülésre készteti az embert, és így az állat természetes szimbóluma lesz a pusztító időnek, vagyis tökéletes haláljelkép. A mítoszokban ez a jelképiség is ktonikus (alvilági) jelleget kap: az időt jelképező rohanó állatok (ló, bika, kutya stb.) egyszersmind a pokol állatai is.
A ló
a) A vágtató ló az egyik legfélelmetesebb idő- és haláljelkép. Sok mítoszban a pokol lovaként jelenik meg. A keresztény tanítás szerint is az élet gyors múlását jelképezi. Kapcsolatban áll a víz, a mennydörgés képzeteivel, tehát nyilvánvaló a kapcsolata a Rosszal és a Halállal. A Jelenések könyvében a hét angyal harsonaszavára az Apokalipszis négy rettenetes lovasa jön elő, akik a bűnös földet sújtják különböző csapásokkal. A fehér, a tűzvörös, a fekete és a halványsárga (fakó) lovakon ülő négy lovas sorra a győzelmes zsarnokság (más értelmezésben Isten győzelmes Igéje), az öldöklő háború, a pusztító éhínség és a döghalál jelképei, megjelenésük az emberiség végnapjaira utal: „Jöjj és nézd! Erre egy fakó lovat láttam. Lovasának halál a neve, nyomában az alvilág járt. Hatalmat kapott a föld negyedrésze fölött, hogy karddal és éhínséggel, halállal és fenevadakkal öldököljön.”8 Ezt a bibliai jelenetet ábrázolja Albrecht Dürer 15 fametszetből álló, a német késő gótika világvége-hangulatát kifejező sorozatának egyik képe (Az apokalipszis négy lovasa, 1498).
A magyar hiedelemvilágban lólába lehet az ördögnek, a lidércnek, a boszorkánynak és más veszedelmes bűbájosoknak. Az ördöngös lények arra is képesek, hogy az elvarázsolt embert „lóvá tegyék”, és rajta repüljenek orgiáik színhelyére.9 A „kilóg a lóláb” szólás pedig azt fejezi ki, hogy az emberalakot öltött ördögöt a lólábáról lehet felismerni.10 Ez történik Arany János Hatvani című költeményében, amelyben arról van szó, hogy a debreceni diákok felismerik a
6 Ter 1,20–21. 7 Nagy I. 2001. 84. 8 Jel 6,8. 9 O. Nagy G. 1988. 337. 10 Uo. 339.



4
kísérletező Hatvani professzor képében közöttük járó ördögöt. A szimbólum lényegét tartalmazza az a mitikus narratíva, amely az 1980-as években mint „igaztörténet” terjedt el a Székelyföldön, és hűen fejezte ki a diktatúra éveinek rettegéssel és bizonytalanságérzettel teli hangulatát. Eszerint egy autóstoppos asszony leszálláskor szoknyáját felhúzva lólábát mutogatja az őt szállító kamionsofőrnek, és ökölbe szorított véres ujjait széttárva vérrögökkel a markában („ilyen termés lesz jövőre!”) jövendöli a világ közeli apokaliptikus pusztulását: „Olyan háború lesz, hogy térdig fog érni a vér, az Akó kapunál a csákót a vér felveszi, testvér testvért öl, s megférnek majd egy fa árnyékában, akik még a földön azután megmaradnak!”11
A ló a Végzetet hordozó idő szimbóluma az Állatsógorok (Égitestsógorok) típusú mitikus hősmesében (AaTh 552A), amelyben a sárkánynak (vagy vasorrú bábának) vaslovai vannak. Itt a lovak a vészt hozó Mars kozmikus megtestesülései. A kereszténységben a holtak lelkeiért eljövő Szent Mihály jár lovon: „Szent Mihály veszi el az ember élettyit. Fehér lovon jár.” (Józseffalva)12 A koporsót szállító eszköz neve az egész magyar nyelvterületen „szentmihálylova”. (2. kép) Tréfásan a „Szent Mihály lovai” névvel illették azokat a sárospataki református teológusokat, akik temetéseken a professzorok vagy családtagjaik koporsóját vitték.13 Népi szólás szerint, aki meghalt, azt „megrúgta a Szent Mihály lova”.14 A néphit szerint lóval álmodni közeli halált jelent. Álomban az udvarra beszökő ló haláljelkép. Feltételezhető, hogy ugyancsak nem véletlen bizonyos régi merítő- és ivóedények fogójának stilizált lófejjel való díszítése. Egyes kutatók arra gondolnak, hogy valamiféle kapcsolat lehetett a rituális ünnepi ivás és a lóábrázolások között15, mások az ivócsanak-fogók állatfiguráinak inkább mágikus védő funkciót tulajdonítanak.16 A ló jelképnek tágabb értelme: gyors jármű, amelynek ugrásai túlhaladják az emberi lehetőségeket. A modern tömegkultúrában más megjelenései is vannak, például az üldözéses filmekben motorbicikli, autó, repülőgép stb. helyettesíthetik. Ezekben a képzetekben közös az, hogy a ló jelkép vagy ennek megfelelői a változás, a visszatérés nélküli elindulás, halál szimbóluma, vagyis végső soron időjelképek. b) A ló a mitológiákban gyakran lesz a lélekutazás járműve. A mongol sámán lovon utazik az égbe, a holtak lelkét is ilyen lovon utazó sámán viszi a túlvilágra. A magyar samanizmusban például a táltosló a lélekutazás eszköze. Néhol a sámán dobja is lóbőrből készül, sőt előfordul, hogy a sámándobot a sámán lovának nevezik. Amint ezt Diószegi Vilmos kutatásaiból tudjuk, a magyar folklór archaikus maradványelemiből (pl. népmesékből, hiedelmekből, találós kérdésekből stb.) ugyancsak arra lehet következtetni, hogy a magyar sámán dobja a sámán hátasállata is volt.17 c) A lélekvivő ló ebben a funkciójában gyakran maga is megszemélyesül (animisztikus képzet), társa lesz a szállított személynek, azaz maga válik lélekjelképpé. Az európai népmesékben, például a Grimm-mesékben, gyakran bízzák meg azzal, hogy időszerű figyelmeztetéseket adjon a gazdájának.18 Így van ez a magyar mesékben is: figyelmezteti a hőst, tanácsokat ad neki, beszél vele stb.
11 Csíkmenaság, saját gyűjtés, 1987. 12 Józseffalva, Bosnyák S. 1991. 609. 13 Bálint S. 1977. II. 329. 14 Uo. 15 Vö. Fügedi M. 1993. 173. 16 Vö. Lükő G. 1942. 113., valamint VIII. és IX. tábla. 17 Diószegi V. 1998. 184. 18 Cirlot E. 1996. 152.



5
A magyar ősvallás lóáldozata a ló lékevivő szerepével függ össze. A honfoglaló magyarok sohasem temetkeztek teljes lóval. László Gyula idevágó kutatásaira hivatkozva írja erről Dienes István régész: „A sajátos lélekhiedelmek teszik valójában érthetővé, hogy miért is találták elegendőnek a ló koponyájának és csánkjának jelenlétét: a ló fejével az állat lelkét zárták a sírba, s így abban a hiszemben távozhattak a temetőből, hogy a halott hasonmása a ló szellemével útra kelhet a távoli fekete tartományba, ahol úgyis minden csak árnya alakjában él tovább.”19 A lóáldozatok nemcsak a magyar ősvallásban léteztek, hanem egész Ázsia-szerte, sőt a Földközi-tenger vidékén is ismertek voltak. Például a görög mitológiában Akhilleusz a trójai harcokban elesett bartátja, Patroklosz halotti máglyáján négy kancát áldoz. Az indoeurópai népek mítoszaiban gyakori képzet, hogy a feláldozott ló lelke kalauz lesz a túlvilágon. Erre a szerepre azért alkalmas, mert a ló a transzcendencia vonatkozásában is tisztánlátó, jól ismeri a másik világot.20 A magyar „táltos” melléknévnek ugyancsak van ’jövőbelátó’, ’jós’ jelentése. Amint látjuk, a ló szimbolizmusának vannak olyan vonatkozásai is, amelyek nem egyértelműen negatívak. Ez a jelképiség alapvetően a temetkezési rítusokkal és az alvilág-kultusszal hozható összefüggésbe, de a halottkultusz szimbólumai olykor tartalmazzák a halálból való feltámadás, az újjászületés lehetőségére való utalásokat is. Ezt az ambivalenciát jól fejezi ki az, hogy a kelta mitológiában a lófejű Epona egyidejűleg a víz, a termékenység és a halál istennője. A ló jelképiségének egyértelműen pozitív megjelenéseivel (táltos ló, Pegazus stb.) hátrébb, a felemelkedés jelképkörében foglalkozunk.
A bika
A szarvasmarha őse, a keleti vadtulok hatalmas, erős állat volt. Ezért a babilóniaiak és az asszírok – akik elsőként tartottak ökröt – azt hitték, isteni segítség nélkül lehetetlen megszelídíteni ezt az állatot. A tehén ősét erős szörnyetegnek képzelték.21 Jób könyvében így jelenik meg a természethez tartozó vadállat és a civilizációhoz tartozó háziállat oppozíciója: „Szolgál-e neked a vadbölény, / meghálna-e vajon jászolodnál? / Nyakára tudod-e kötni a kötelet, / hajlandó-e mögötted barázdát szántani? / Építhetsz-e rá azért, mert nagy az ereje, / rá tudod-e bízni a magad munkáját? / Bízhatol-e benne, hogy visszatér hozzád, / és szérűskertedbe hordja termésed?”22
A bika jelképiségét az állat nagy erejéről és a vad természethez való tartozásáról kialakult képzetek alakítják. Ennek megfelelően a bika a mítoszokban a pusztító halál állata, jelképiségében ugyancsak erősen hangsúlyos az alvilági jelleg. Az elszabadult bika maga az alvilági rossz, ami megfékezhetetlen vad természeti erővel tör rá a civilizált világra. A hozzá tartozó nagy erőt a szarvai szimbolizálják, elszabadulása mennydörgést, halált jelenthet. (A szarv szimbolizmusáról hátrébb lesz szó.) A Mi Világunkra rászabadult bika ezért a kultúrhős első ellenfele. A Gilgamesben a természet vad erőiből teremtett égi bikaszörnyet a megsértett Istár istennő kérésére teremti meg Anu, az ég istene, és küldi Uruk városára, de Gilgames és Enkidu elpusztítják az embereket apokaliptikus pusztulással fenyegető állatot: „Mindenható! Teremts lángokból és fekete vihar szeléből, / földrengésből és jégesőből s mindenből, ami veszedelmes / egy nagy bikát: szügye bozontos és hatalmas legyen, mint a
19 Dienes I. 1978a. 38. 20 Chevalier J.–Gheerbrant A. 1994. I. 226. 21 Saunders N. 1996. 90. 22 Jób 39,9–12.



6
hegység, / négy lába, mint négy márványoszlop, homloka, mint a bazaltszikla, / szeme villámokat lövelljen, szarva az ég vásznába szúrjon – / ezt a bikát arra neveljük, hogy a sértőt agyontapossa!”23
A görög mitológiában a Héraklésznek adott tizenkét feladat egyike az, hogy vigye haza a krétai bikát, amely a szigeten mindent elpusztított. A Püthia istennőtől kapott feladatot teljesítve, Héraklész megfogja a bikát, hátára ül, átúsztat vele Görögországba, és ott szabadon engedi. A bikát végül Thészeusz öli meg Athénban. Ugyanez a szimbólum jelenik meg a Toldiban, ahol ugyancsak egy nagyerejű kultúrhős fékezi meg az elszabadult bikát, ami elől a város népe kétségbeesetten menekül. Hoppál Mihály a Toldi mitológiai hátterét vizsgáló tanulmányában ezt írja a bikamotívum népi előzményeiről: „Úgy véljük, hogy a magyar hiedelemmondákban az eurázsiai mítosz hagyományból régtől ismert ún. bika-ölő mítosz-kör reflexe található meg, melynek központi motívuma a főhős küzdelme a bikával.”24 A bika jelkép jelentéseinek fő iránya tehát ugyancsak a gyors mozgás archetipikus képzetköréhez tartozik: a bika – a lóval együtt – az ember felfokozott menekülő állapotára emlékeztet. Tulajdonképpen mindent szimbolizálhat, aminek lelke van, és ami menekülésre késztet, mert végső pusztulással fenyeget: lehet a halál, a háború, az árvíz, a mennydörgés és a vihar, a kozmikus pusztulással fenyegető égitestek stb. szimbóluma. Bizonyos ambivalencia azonban ebben az esetben is megfigyelhető, hiszen a bika olykor asztrális jelkép is, például előfordul, hogy nyilvánvaló Nap-, Hold- vagy csillag-vonatkozásai vannak. Ebben a megjelenésében az ellenállhatatlan kozmikus (férfi)erő jelképe, rendet teremtő égi hatalom. G. Durand megjegyzi, hogy a világ mitológiáiban az állatszimbólumok közvetítésével megjelenő asztrális jelképekben az idő-vonatkozások mindig kihangsúlyozódnak, ezek a jelképek mindig a változást asszociálják.25 Kettős természete folytán a bika voltaképpen mindkét oldalon állhat: a bikák küzdelme a táltosképzetekben és az archaikus magyar népmesékben az ellentétpárok összecsapását jelképezi.26
3. A harapó állatok. A fogak szimbolizmusa
Mind a gyorsan mozgó, mind az anarchikusan nyüzsgő állatok rendelkeznek a harapás képességével, tehát az amúgy is félelmetes mozgásformáik a fogak szadizmusával kombinálódnak. A megmarás, a rágás, a marcangolás, a zabálás állati attribútumok, amelyek egy másik félelmetes állati attribútumnak, az elnyelésnek rendelődnek alá. Az éles fogakkal ellátott száj, aminek mélyén a mindent elnyelő, eltüntető torok és a mindent megemésztő gyomor sejlik fel, az emberi képzelet egyik legrettenetesebb képe. Az állatiasság a fenti okok miatt válik az agresszivitás és a kegyetlenség egyetemes jelképévé. Gaston Bachelard, a képzelet szimbolikus képeit egy sor könyvben vizsgáló francia kutató27, a harapás képzetköréről szólva, egy helyen megállapítja, hogy a 18. századi természettudományos könyvek a különböző anyagok (szubsztanciák) vegyi reakcióit hol mint elszánt, állatias harcot, hol mint a rokon elemek szelíd egyesülését írták le, és ezzel egy korábbi, alkimista szemlélethez
23 Gilgames. Bukarest, Kriterion Könyvkiadó, 1986. 98. 24 Hoppál M. 1980. 25 Durand G. 1977. 98–99. 26 A bika alakban viaskodó táltosokról lásd: Diószegi V. 1998. 342–395. 27 Bachelard G. 1947, 1960, 1994, 1998, 1999a, 1999b, 1999c, 2000, 2003.



7
nyúltak vissza.28 Olykor úgy tetszik, mintha a magyar kémiai szaknyelv is egy „alkimista bestiáriumról” szólna, amelyben egyfelől hemzsegnek a harcos és harapó állatiasság képzeletköréből vett vegytani terminus technicusok (pl. a „megtámad”, „mar”, „agresszív” stb.), másfelől pedig megtalálhatók benne a „kémiai nász” nyelvi kifejezései is (pl. „kötés”, „ötvözet”, „egyesül” stb.). Az éles fogakkal ellátott száj a teljes állatiasságot jelképezi. E mögött a képzet mögött a felfalás archetípusa áll. Az állati szájban koncentrálódik az állatiasság összes látomása: nyüzsgés, agresszív rágás, morgás, kísérteties ordítás stb.29 Bizonyos állatok gyakrabban szerepelnek ilyen értelemben. Például egy kora keresztény elképzelés szerint az oroszlánüvöltés a pokol tornácába enged betekintést.30 Az állatok kultúránként változhatnak ugyan (pl. kutya, farkas, oroszlán, jaguár, tigris stb.), de a képzetkör lényege ugyanaz: ezek a képek az emberi állat rettegő félelmét fejezik ki egy másik élő, mozgó és harapó állattól. A fog egyszerre szimbolizálja a védekezés és az agresszió képességét, tehát végső soron erőjelkép. A különleges erőre vagy transzcendens képességre olykor különleges fogazat utal, például a magyar táltosok és garabonciások erejét a fölös fog – sőt gyakran a kettős fogsor – jelképezi.31 A Théba városát alapító Kadmosz egy megölt sárkány fogait veti a földbe, s ezekből különleges, az átlagosnál erősebb harcosok kelnek ki, akiket később a harcias spártaiak őseiknek tartottak. A harapás képzetének is nyilvánvaló idő- és halál-vonatkozása van, amit jól szemléltet „az idő vasfoga” frazeológiai kifejezés. A népi hímzéseken sok elvont mintát „fogasnak” nevezek (pl. „farkasfogas”, „lúdfogas” stb.), ami szintén a fogaktól való ősi félelemre utal, és a motívumok eredeti apotropeikus funkcióját sejteti. Gazda Klára a gyimesi csángó textíliák mintaneveit elemezve, kimutatatta, hogy a „fogas” mintanév megterheltségi szintje mintegy 2%.32
A farkas
A pszichoanalitikusok sokat foglalkoztak ezzel a szimbólummal, megállapítva, hogy a gyermeki képzelet számára a farkas a pánikot, a fenyegetettséget és a büntetést jelenti. a) Európában és Észak-Amerikában a farkast tartják a legkegyetlenebb állatnak. Az egész antik kor és a középkor is félt tőle. A nyugati kultúrkörben a farkas mindenütt a ragadozás, a rablásvágy és a falánkság egyetemes jelképe. Szimbolizmusának domináns jelentéseleme az alvilági jelleg (a román folklórban agyagból gyúrja az ördög, a román siratóénekekben lélekvezető stb.33), ezért sok megjelenésében lehet a Rossz princípiuma, sötét erő (pl. a Grimm-mesékben). Mivel a farkas a bárány (Krisztus) természetes ellensége, a keresztények a kegyetlenség és az alattomosság jelképének tekintették. b) A szárazföldi állatok közül a farkas a legerősebb állat, ezért az európai népi kultúrákban mindenhol erőjelkép. Ezzel a szimbolikus jelentésével a magyar méhészhiedelmek között gyakran találkozunk: általánosan ismert hiedelem, hogy a farkasgégén kieresztett méh mérges, erős és csípős lesz34, míg a fehér gyapjún át kibocsátott szelíd. Erről Gunda Béla ezt írja: „A méhek első tavaszi kibocsátásakor a kas kijáratába, a röplyukba a babonás
28 Bachelard G. 1999c. 54–55. 29 Durand G. 1977. 101–103. 30 Saunders N. 1996. 62. 31 Diószegi V. 1998. 122–148. 32 Gazda Klára szóbeli közlése. 33 Evseev I. 1997. 237–238. 34 Farkasfejes méhkast ábrázoló fénykép a Néprajzi Múzeum gyűjteményéből: Ethnographia 1932. 84.



8
méhészek farkasgégét helyeznek, hogy azon át járjanak ki-be a méhek. A szokást ismerjük a moldvai csángóktól, a Székelyföldről, Kolozs megyéből (Szucsák) és Maros-Tordából. [...] Bars megyében (Barskapronca) kifaragott farkasfejet illesztenek a röplyukba. A 17. században farkasfogat mászattak meg a méhekkel. A babonás eljárás célja az, hogy a méhek erősebbek, frissebbek, gonoszabbak stb. legyenek, hogy a virágos mezőről, az erdőről hazatérőben hamarabb visszataláljanak a kasukhoz, kaptárukhoz. A nép hite szerint tehát varázserő van a farkasgégében, alkalmazásával az egész farkast helyettesítik; a farkasgégén átmászott méh a farkas tulajdonságait veszi fel. A Nagykunságban már csak a »farkasgégén eresztett« szólás őrzi a varázseljárás emlékét; ott ti. a rakoncátlan, szilaj, lármás gyermekre mondják, hogy »farkasgégén eresztett«.”35 A fenti hiedelemmel történeti forrásokban36 is találkozhatunk. Egy 1731-ből származó Dés vidéki bírósági jegyzőkönyv például ezt írja: „Bálványosváraljai Szilágyi Samu nem gondolván a nemes haza törvényével, bűvös-bájoskodván 1730-ban méheit farkasgégén bocsátotta ki, miáltal sok emberséges úr és szegény ember károkra sokak méheit megölette s mézeit házához hozatta, annál fogva megkívánja az ügyész, minthogy ördöggel cimborált és vele szövetséget kötött, hogy Decret. Trip. pars. 3. Tit. 269. büntettessék. A bíróság azon okolással, minthogy több eféle bűvös-bájos boszorkánysága nem constatáltatott, egyszeri vétkéért 40 magyar forintokig büntettessék s azon felül a károsokkal, kiknek méheit megölette, béküljön ki s fizesse meg.”37
A farkasgége helyett hasonló célzattal csukafog is használható, hiszen a más halakat elnyelő, ugyancsak félelmetes fogazattal rendelkező csuka a vízi elem erős ragadozó állata, mintegy a farkas vízi megfelelője. Ezért a csukafog a magyar néphit szerint a farkasgégéhez hasonló erőszimbólum: „Ha azt akarod, hogy prédáló legyen, [a méhet] csukafogon kell kibocsátani” – olvashatjuk egy 1747-ből származó erdélyi méhészkönyvben.38 A farkas egyéb testrészei is szerepelhetnek erőjelképként. Szabó T. Attila a „farkasinat vet/vettet” és a „farkasinat gyújt” kifejezésekre hoz történeti adatokat a magyar nyelvterület egymástól távol eső pontjairól, és úgy vélekedik, hogy a kifejezések mögött az ismeretlen tolvaj mágikus megbüntetésének rítusa rejlik: eszerint a farkas inának tűzbe vetése és elégetése azért történik, „hogy a tolvajnak az inai is úgy zsugorodjanak össze, miként a tűzbe vetett farkasín, és így ne tudjon elmenekülni a zsákmányával”. Az idézett adatokból sejteni lehet, hogy a farkasíngyújtással való fenyegetőzésnek rettegtető hatása volt a lopás elkövetőjére.39 c) A farkasember-képzetet már az ókori görögök ismerték. Az Európa-szerte elterjedt, ún. Werwolf-hiedelemkör lényege az, hogy az ember (pásztor) farkassá változik, és széttépi a gondjaira bízott nyájat. A magyar népi kultúrában a farkasember átvett hiedelemlény, bár már a 17–18. századi boszorkányperekben felbukkan a nyájra farkas képében támadó boszorkány alakja. (A ló képében megjelenő boszorkányról előbb már szó volt.) A farkasember magyar nevei: „csordásfarkas”, „küldött farkas”, „szakállas farkas” stb40. A hiedelemkör
35 Gunda B. 1945. 101.; Berze Nagy J. 1982. 290. 36 Hofer Tamás: XVIII. századi méhészhiedelmek. Ethnographia LXII. 1951. 16–17. 37 Kádár József: Babonák és szokások Deés vidékéről. Magyar Nép 8/1928. 85. Idézi: Csetri E. 2001. 67. 38 Tarcsafalvi Pálffy Aladár: Méhészbabonák. Erdély 15. 1906. 125–127. 39 Szabó T. Attila: Farkasinat gyújt, farkasinat vettet. In: Nép és nyelv. Válogatott tanulmányok, cikkek. IV. Bukarest, 1980. 353. 40 A csordásfarkas-hiedelemkör magyar irodalmából: Gönczi Ferenc: A csordásfarkas. Ethnographia XVI. 1905. 93–96.; Róheim Géza: A csordás-farkas. In: Magyar néphit és népszokások. Budapest, 1925. 90–93.; Ujváry Zoltán: A szakállas farkas mondájához. Ethnographia LXXIII. 1962. 3. 458–461. Dégh Linda a hiedelemkör és a népmesék kapcsolatát tárta fel: Az AaTh* 449/A mesetípus magyar redakciója. Ethnographia LXXI. 1960. 284, 290–292.



9
leggyakoribb állandó elemei a következők: 1. A metamorfózis képessége csecsemőkorban alakul ki. Ennek kiváltó oka lehet a bába vigyázatlansága vagy rosszindulata. Például, ha a csecsemőt egy nyírfaabroncson háromszor átbujtatják, vagyis megismétlik a születés aktusát, az átváltozási képesség kialakítható. (Visszaváltozáskor a farkasemberré lett személynek ugyanígy át kell bújnia az abroncson.) A gyermek a szopási időszak meghosszabbítása által is farkasemberré nevelhető: például, ha valaki hét éven át szopja az anyja emlőit, farkasember lehet belőle. A 7 éves gyermekből lett csordásfarkasnak emberfeje van. 2. Az átváltozás során rendszerint „balesetek” történnek – például a farkason rajta marad egy emberként viselt ruhadarab, fogai között ott marad a megharapott ember ruhája, a farkas alakjában kapott sérüléseket (pl. vakság, sántaság stb.) emberként is viseli –, és így az átváltozás tényére fény derül. 3. Mágikus ereje miatt a csordásfarkas a szellemlények közé tartozik, ezért még a kutyák sem ugatják. 4. A végül megölt csordásfarkas sírjára köveket, ágakat stb. dobálnak, hogy a földi világba való visszatérését megakadályozzák. Aki ott jár, és ezt nem teszi meg, azt a csordásfarkas megkergeti. A csordásfarkas történetét Tompa Mihály is megverselte a Szakállas farkas című versében.
A kutya
A kutya a farkas közeli rokona. Minden mitológiában az alvilág, pokol képzetei társulnak hozzá, akárcsak az előző állatjelképek (ló, bika, farkas) esetében. A holtak világához való tartozása folytán a kutya lélekvezető. A középkori keresztény legendavilág egyik legnépszerűbb alakját, az óriás Szent Kristófot, aki Istennek tett önkéntes fogadalma szerint egy veszedelmes folyón át szállította át a lelkeket, kutyafejjel is ábrázolták.41 A lélekvezetés képzete miatt lett Szent Kristóf az utazók, a járművezetők védőszentje. A Székelyföldön a Gyilkos-tó melletti Szent Kristóf-kápolnánál a szent július 25-i névünnepén évente megáldják a járműveket. Az európai néphitben a kutyavonítás halált jelent. A kutya alvilági jellegét az alábbi palóc népdal is kifejezi: „Aki dudás akar lenni, / pokolra kell annak menni, / ott vannak a szőrös kutyák, / abból lesznek a jó dudák.”42
A gonoszok, tisztátalanok gyakran jelennek meg kutya képében (pl. boszorkány, kutyafejű tatár stb.). A „purkulics” föld alatti kutya, ami felfalja a Holdat. Az erdélyi Mezőségen általánosan elterjedt – ebben az előfordulásában minden bizonnyal román eredetű – prikulics-hiedelemkörben a prikulics (purkulics, trikolics stb.) emberből lett kutya, ami csak akkor változhat vissza emberré, ha állat alakjában megsebzi valaki: „Gyéresen vót egy kisasszony. Az is prikulicsnak vátozott át. A fiúk jöttek Egerbegyről, jöttek be Gyéresre. S ez mind egy kiskutya volt, s reájuk ugrott, a fiúkra, hogy harapja meg őket. S akkor egy közülük vasvillával vót, s az megszúrta. S akkor akkorát visított, egy nagyot, s akkor azt mondta, hogy jaj, köszönöm szépen, azt mondja, hogy megszúrtak, me ha nem, mind kelletett vóna hogy fussak, hogy menjek.” (Fráta)43 A népmesék szüzséi között ugyancsak megtaláljuk a kutyává változás jelképiségét (Aa Th 449, A cár kutyája típus). A kutya jelkép megfelelői más kultúrákban az oroszlán, a tigris, a jaguár stb., amelyek ugyancsak rettenetes állatok, a kutyához hasonlóan Kronosz rokonai.
41 Bálint S. 1977. II. 89–90. 42 Hoppál M. et alii 1994. 132. 43 Keszeg V. 1999a. 194.



10
A vadkan
A vadkan az indoeurópai népek egyik legősibb, összetett jelentésű szimbóluma. Egyfelől ugyancsak alvilági, halálképzetek vannak jelen a szimbolizmusában, de ugyanakkor a vadkan a természet ősi teremtő erejének a jelképe is. Ezt szintetikus jelentést jól kifejezi az a görög mitológiai történet, mely szerint vadkan sebzi halálra Adóniszt, akinek véréből mitikus növények sarjadnak, és így ő lesz a gabona és a növényzet istene, akit majd gyilkosa képében imádnak. A mítosz tehát öszebékít egy látszólagos ellentmondást: azt fejezi ki, hogy az új élethez csak a halálon keresztül vezet az út.
Égitestfaló állatok
Az égitestek a Kozmosz rendjének biztosítékai, tehát az égitesteket megtámadó mitikus állatok magát a világrendet veszélyeztetik. Rendszerint kutya- vagy farkasszerű lények, de az égitestfaló állat olykor madár- vagy kígyóformájúak is lehetnek. Az északi hagyományban a farkas a kozmikus halált jelképezi, ő eszi meg az égitesteket.44 A germán-skandináv mitológiában az égitesteket felfaló farkas a kozmikus pusztulás okozója, ő az istenek legveszedelmesebb ellenfele, falánk szája a ciklikus pusztulás–újjászületés szimbóluma. A holdfogyatkozást a magyar néphit is azzal magyarázza, hogy valamilyen állat (farkas, kutya, sárkány stb.) „megette a Holdat”. A máramarosi román néphit szerint a „vârcolac”-nak nevezett csordásfarkas eszi a Holdat, máshol kutya vagy farkas kapkod a Nap után.45 A fenti mitikus állatok nemcsak veszélyesek, hanem tisztátalanok is, más tisztátalan hiedelemlények rokonai. Már Róheim Géza is említi azt a hiedelemadatot, hogy az erdélyi Marosszéken, Aranyosszéken és Alsó-Fehér vármegyében azt tartják, hogy a holdfogyatkozáskor meghalt és kereszteletlenül eltemetett gyermekek lelkei eszik meg a Holdat.46 A képzet más tájegységeken is felbukkan, sőt az újabb gyűjtések alapján47 úgy tűnik, hogy Erdélyben és Moldvában a nap- és holdfogyatkozásnak ez az elterjedtebb magyarázata, ami lehet román kölcsönhatás is. Egy mezőségi adatot idézünk: „A kereszteletlen gyermekek eszik meg a Holdat. Azt mondták, hogy a prikolicsak eszik meg a Holdat. De nem is prikolicsak, hanem vârkolások. Aztán látszódatt, mintha mind marta vóna valami, aztán mind néztük. De má rég nem láttam. Hagy hagy fogyott a Hold el. S aztán azt mondtuk, hogy a vârkolások, a kereszteletlen gyermekek eszik meg a holdvilágot.” (Mezőbodon)48
A világ különböző népei a napfogyatkozást ugyancsak annak szokták tulajdonítani, hogy valamilyen állat (pl. oroszlán, tigris, jaguár stb.) felfalja az égitestet.
A Nagyevő óriás
A pokol torkát az európai ikonográfia úgy ábrázolja, hogy az elnyeli az elítélteket, tehát a száj, illetve a száj általi elnyeletés a pusztulás emblémája lesz. A pusztító állatiasság képzetkörbe vonható a Nagyevő mitikus alakja is. François Rabelais Gargantua és Pantagruel című 16. századi monumentális regényének forrásai a nagytorkú óriásról szóló 16. századi népkönyvek, amelyekben Gargantua úgy jelenik meg, mint aki féktelenségével felborítja, kaotikus rendetlenségbe taszítja az egész világrendet. Erről így ír Mihail Bahtyin: „Az ember nem fél a világtól, legyőzi és megeszi a világot. E győzelmes falás légkörében a világ is újképpen fest; mint bő aratás, terméktöbblet jelenik meg. Nevetség tárgyává válik minden félelem (a
44 Durand G. 1977. 103–105. 45 Róheim G. 1925. 130. 46 Uo. 47 Zsigmond Gy. 1999. 98, 116–117.; Keszeg V. 1999a. 335. 48 Keszeg V. 1999a. 335.



11
lakomán csak a hatalom birtokosainak és a régi, hanyatló világ egyéb képviselőinek jelennek meg kísértetek).”49 A magyar népmesékben ezt a hőstípust a Nagyehető, Nagyiható, Nagyfázható, Nagyhajigáló, Nagyszaladó stb. nevű mesealakok képviselik, akik emberfeletti képességeiknek megfelelő étel-ital mennyiséget fogyasztanak el. A Fehérlófia típusú hősmesében Fanyűvő, Vasgyúró, Kőmorzsoló néven bukkannak fel. Ilyen mitikus nemzeti mondahős lehetett az a Királyfia Kis Miklós, akinek nevét először Bornemisza Péter említi 1578-ban az Ördögi kísértetekről című művében. Összegzés gyanánt megállapíthatjuk: A mítoszok képei között rendkívüli intenzitásúk a megevés, elfogyasztás, vagy – szélsőséges formában – a sátáni kannibalizmus szimbólumai. Konvergencia áll fenn a kutyafélék harapása és a romboló idő között: Kronosz gyakran Anubisz képében jelenik meg. Az éles fogakkal rendelkező, harapó állatok (farkas, kutya, oroszlán stb.) olyan szörnyek, amelyek felfalják az emberi időt, vagy megtámadják az égitesteket, amelyek mérik az emberi időt.50
4. Az állat mint a szexuális vágy jelképe
A 20. század első felében az akkortájt uralkodó pszichoanalitikus nézeteknek megfelelően az etnológiai irodalomban az állati jelleget mondhatni kizárólagosan a szexuális libidó szimbólumaként fogták fel. Eszerint például a madár, a hal, a kígyó stb. mindenekelőtt fallikus jelképek voltak, amelyekhez C. G. Jung még a bika, a bakkecske, a vaddisznó, a szamár, a ló jelképeit is hozzásorolja. Az állatiasságnak ez a meghatározása azért nem elfogadható, mert a definíció egyfelől túl tág, hiszen nem minden állatnak van erotikus jelentése, másfelől túl szűk is, ugyanis egy-egy állat esetében csak a szexualitásra korlátozódik. A pszichoanalitikusok azt azonban kétségkívül helyesen állapították meg, hogy bizonyos állatok nyilvánvaló erotikus jelentéstartalmakat szimbolizálnak. Ez a szimbólumfelfogás a magyar néprajzi irodalomban legerőteljesebben Róheim Géza51, Lükő Gábor52 és végül a 20. század végén – olykor egészen triviális konkrétságú szimbólumértelmezésekkel – Bernáth Béla53 elemzéseiben jelentkezik. A 20. század közepének francia kutatói közül többen (pl. Gaston Bachelard, Gilbert Durand stb.) azt emelték ki, hogy az állat által megtestesített – az előbbiekben bemutatott – fizikai agresszió gyakran állati szenvedéllyel és erotikus vággyal is társul, tehát az erotikus jelentések ennek következtében alakulnak ki. Hangsúlyozták ugyanakkor a nagy erő és a nagy nemi erő közötti összefüggés szimbolikus jelentőségét is, ami ugyancsak az állatjelképek szexuális tartalmainak egyfajta magyarázatául szolgál. Meg kell jegyezni azt is, hogy a keresztény értelmezés a telhetetlen, falánk állatot mindig is az ördög megtestesülésének tekintette, az állati húst pedig a bűn forrásának. Például egy helyen Jézus kiűzi az ördögöket a megszállott emberekből, akik belemennek a disznókba, ezek pedig a tóba vetik magukat, és mind odavesznek.54 Az archetipikus szimbolikus képi világlátás szerint a húsfogyasztásnak, a harapásnak erotikus jelképisége is van: az étkezési hús megfeleltethető a szexuális húsfogyasztásnak. Eszerint az az egyházi szemlélet, amely mindkét értelemben vett
49 Bahtyin M. 2002. 317. 50 Durand G. 1977. 107. 51 Róheim G. 1925. 52 Lükő G. 1942. 53 Bernáth B. 1981. és 1986. 54 Mt 8,28–34.



12
húsfogyasztást bűnnek tekinti (pl. nagyböjti időben nemcsak a húsételektől, de a nemi élettől is tartózkodni kell), végső soron egy egyetemes szimbolikus világlátás részének tekinthető. A ló és az ökör erotikus jelképek is lehetnek. Jelentéseik: zabolátlan vágy, nemi erő, szexualitás, de ugyanakkor lehetnek bőség- és termékenységszimbólumok is. Ez utóbbi jelentést, azaz az erotika- és termékenységképzetek összekapcsolódását jól kifejezi az, hogy Déméter termékenységistennőt a görög mitológia gyakran lófejjel ábrázolja. A ló és az ökör erotikus jelképisége a magyar népi lírában (pl. népdalokban, táncszókban, találós kérdésekben, a szokásköltészet rítusénekeiben stb.) is nyilvánvaló. A kérdéssel Lükő Gábor foglalkozott először részletesen A magyar lélek formái (1942) című könyvében, és elemzései ma is helyénvalóak.55 Eszerint a ló maga és néhány hozzá kapcsolódó dolog (pl. lovas, ostor, sarkantyú stb.) férfi jelképek, míg mások (pl. nyereg, kengyel, patkó stb.) női jelképek, a lóval kapcsolatos tevékenységek (pl. „meglovagol”, ugrat” „megpatkol”, „szánt”, „megnyergel”, „legeltet”, „itat”, „abrakoltat”, „felszerszámoz”, „megbéklyóz”, „fához köt” stb.) pedig mind-mind szexuális tartalmúak. A kertbe beugró, virágot letörő ló szintén férfi szimbólum, amit olykor ökör is helyettesíthet. Hasonlóképpen erőteljes szexualitással rendelkező állat a kakas is, amit a lakodalmi szokásokban, a tavaszi ítélkező játékokban paráznasággal, többnejűséggel vádolnak meg, és ítélnek halálra.56 A medve egyfelől alvilági állat (például álombeli megjelenéseiben haláljelkép), de erős szexualitása, nagy nemzőereje miatt a megújuló természet nemzőerejét is kifejezheti, vagyis termékenységjelképpé is válhat. A magyar hiedelemvilág mondái szerint gyakran nőrablásra vetemedik. (Például a székelyek és a csángók mondáiban az erdei vadleány a medvével él vadházasságban.) A farsangi időben a marosszéki fonókban ún. „medvejátékok” is voltak, amelyekben a nőstény és bak medvét alakító alakoskodók párzási jeleneteket utánoztak. Beresztelkén azt tartották, hogy ha bemegy a medve a fonóba, akkor abban az évben bőven lesz szaporulat a faluban. Az ún. „medvefársáng” során asszonyok bújtak a medve alá.57 Hasonló mágikus termékenységvarázsló célja volt a különféle állatutánzó táncoknak (pl. „rókatánc”), melyeknek kötelező eleme volt a megtermékenyítés utánzása. Ezek a táncok és a közben skandált ritmikus obszcén szövegek („Róka, rókatánc, / a pinában ránc! / Jobb a pina, mint a lencse, / Mert a pina jószerencse!”) egy ma már nem rekonstruálható, a föld és az ember megtermékenyítését célzó hajdani közösségi rítusok elhalványult emlékei lehetnek.58
5. Totemállatok
Mint fentebb láttuk, bizonyos állatok lélekkalauz vagy lélekvivő funkciója (kutya, ló) az állatok alvilági jellegével függ össze. Az alvilági jelleg ugyanakkor termékenységképzeteket is tartalmaz, ugyanis a halálban mindig benne van az újjászületés lehetősége. A ló és a bika ktonikus termékenységjelképek is, hiszen a kozmikus vizek termékenységével állnak kapcsolatban. Lükő Gábor úgy véli, hogy bizonyos állatok lélekvivő funkciója még a totemisztikus képzeteknél is régebbi, szerinte például a ló és a szarvas eredetileg
55 Lükő G. 1942. 88–110. 56 Ujváry Z. 1978. 110–132.; Pozsony F. 1998a. 188. 57 Barabás L.–Pozsony F.–Zakariás E. 1996. 57. 58 Néprajzi Lexikon IV. 1981. 361.



13
lélekjelképek voltak.59 Az időrendiséget kétségkívül nehéz megállapítani, de a két szimbolikus funkció egyidejű megléte nyilvánvaló. Továbbá feltűnő az is, hogy mivel a totemisztikus felfogás60 szerint az újszülöttben valamelyik ősének lelke ölt testet, a totemállatok gyakran erotikus tartalmú jelképekként is megjelennek. A magyar népi kultúrában ez történik például a ló, az ökör (szarvas) és a madár (sas) esetében. A farkas éppen a nagy nemi ereje miatt vált totemállattá. A nemzetségős anyafarkas totemisztikus képzete nagyon sok mitológiából (pl. római, kínai, mongol, türk stb.) ismert. Róma eredetmondájában a Mars által elcsábított Vesta-szűz két ikergyermekét, Romulust és Remust kiteszik a Tiberis partjára, ahonnan a megáradt folyó elragadja őket, majd a partra vetett ikreket egy nőstényfarkas neveli fel. Az ikrek végül megalapítják Rómát, és így a farkas mostohaanya merészsége és ragadozó természete az egész Római Birodalom jelképévé válik. A lóhoz kapcsolódó totemisztikus képzetek ugyancsak gyakoriak, a ló ugyancsak lehet egy-egy nemzetség mondabeli ősének szimbóluma. Ennek emléke él a Fehérlófia típusú hősmesében (AaTh 301B). A mese elején megjelenő kanca totemisztikus ősanya, akitől egy nagy erejű mesehős származik. A fekete vagy fakó vadlóhoz a termékenység, a vegetáció, a Hold- és vízi jelleg, a szexualitás képzetei társulnak. A mitikus állatanya életerejének átadása szempontjából fontos képzet továbbá az is, hogy az életerő a halál révén száll át utódára (a ló megdöglik), továbbá, hogy a hős ereje teljességét egy 7 évig (vagy olykor 3 x 7 évig) történő mágikus szoptatás révén nyeri el. A magyar népmesékben a lóanya szerepét más totemállat is átveheti, más változatokban a hős szoptatójaként anyajuh, tehén, esetleg medve is előfordulhat. A szájhagyományban már nem él, de a középkori krónikákban – Kézai Simon Gesta Hungarorum című 13. századi krónikájában, a Képes Krónikában és a Budai Krónikában – lényegében azonos szöveggel fennmaradt a két honalapító testvér mítoszának magyar változata, az ún. csodaszarvas monda. A szarvasüldözés története a magyar nép eredetmondája, ugyanis a szarvasüldözés végül nemzetségalapítással fejeződik be, bár a szövegek sehol sem említik, hogy a szarvas ősanya lett volna.61 Berze Nagy János A csodaszarvas mondája című, széles nemzetközi kitekintéssel megírt tanulmánya62 is csupán ’az égi küldött a kijelölt helyre elvezet’ epizódig értelmezi a történetet. Hasonló történetek az eurázsiai térségben igen sok nép folklórjában előfordulnak, Mircea Eliade egy olyan, a magyar változathoz igen közeli formájú indiai történetet idéz, amelynek a végén a szarvas lánnyá változik, és ennek alapján a mondát indiai eredetűnek tartja.63 A genetikusan minden bizonnyal össze nem függő változatok nagy száma a nemzetségalapítást eredményező állatüldözés mitikus témájának archetipikus jellegére utal. Ezt erősíti az is, hogy az állatüldözés (őz, szarvas, madár, nyest stb.) történetének emlegetése a lakodalmi szokásokban is gyakran megjelenik. Lükő Gábor 1942-es könyvében főleg román és ukrán szokásokat idézett, de azóta bebizonyosodott, hogy ez a mitikus szüzsé a magyar nyelvterület egészén is megtalálható volt. Seres András a moldvai csángó Pusztinából így írja le a lakodalmi szokásnak ezt a részét: „Ez idő alatt megérkezik a vőlegény is násznépével a menyasszony házához. Mikor a kaput kinyitják, a vőlegény keresztapja a menyasszony hívógatójával tréfás párbeszédbe kezd. Legtöbbször vadászembereknek nevezi a násznépet, akik egy ide beszaladt őzet,
59 Lükő G. 1942. 90. 60 A totemizmus általános etnológiai irodalmából: Gennep A. 1920/2000.; Frazer J. G. 1925/1995.; LéviStrauss C. 1962b. 61 Demény I. P. 1997. 33–42. 62 Berze Nagy J. 1982. 191–228. 63 Demény I. P. 1997. 37.



14
vadat, madarat keresnek ilyenképpen: – Isten áldja meg! – Magik milyen úton járnak? – Idegenek vagyunk; az Istennek csúszó-mászó bogaraik. Elvesztettünk egy vadállatecskát, s amíg jöttünk erdőkön, hegyeken, mezőkön, s ha elé nem adják, törvényszékre hívjuk. – Nem láttuk, itt nincs. – Így folytatódik az alku, amíg a vőlegényt násznépével az udvar közepéig beengedik. Itt tovább vitatkoznak, amíg az ajtóig érnek. A keresztapa mindegyre azt hajtogatja, hogy a jegyes madár, amit vadásznak, ide repült bé, aminek párja itt van, s amiket össze kell párosítani.”64
Összegzés
Az állatszimbólumok alapvető jelentését Gilbert Durand szerint két pszichikai érzet határozza meg: 1. félelem az idő múlásától, azaz a halállal egyenértékű változástól, amit több rohanó állat is jól szimbolizál; 2. félelem a pusztulást előidéző harapástól, a fogak szadizmusától, aminek az állat éles fogakkal ellátott szája tökéletes pszichológiai szimbóluma. Ennek megfelelően az állatiasságot úgy definiálhatjuk, hogy állat minden, ami nyüzsög, vagy ami úgy szalad, hogy nem lehet megfogni, de az is, ami harap és rág. Voltaképpen egyenértékű (izomorf) képzetekről van szó, ami a festészetben a bestialitás ikonográfiáját hozta létre.65 Amint látjuk, az így meghatározott „állatiasság” nem azonos az „állat” fogalmának biológiai definíciójával. Az állatoknak vannak olyan tulajdonságaik is, amelyek az archetipikus szimbolizáció szemszögéből nézve nem állatiak (pl. megújulás, ciklikusság, repülés képessége stb.), másfelől viszont előfordulhat az is, hogy a szimbolikus vonatkozásban „állatiasnak” minősített jelentéstartalmakat nem állatjelképekkel fejezünk ki. Például az embert üldöző jármű az alvilági lóhoz, bikához hasonló jelkép lehet, vagy az értékeket megemésztő, elpusztító „bűnös város” a káosz archetípusával és ennek nyüzsgő állatvilágával mutat szimbolikus kapcsolatot.
B. A gonosz erői. Ördög- és démonképzetek
1. A Gonosz archetípusa
A világban jelen lévő Rossz olyan fogalom, amelynek eredetére és értelmére minden vallásnak teológiai magyarázatot kell adnia. A kereszténység a jó Isten primátusáról szóló tanítást emelte dogma rangjára, amit a bukott angyalokról szóló tanítással magyaráz meg66, de ennél a teológiai tannál jóval régebbiek a jó és rossz istenekről szóló dualisztikus mitológiai elképzelések.67 „A monoteizmus az ősi dualizmusból keletkezett, de a monoteista világ egyensúlya kényesebb, mint a régié” – írja Kurt Seligmann.68 A mitikus világkép – a teológiai-filozófiai gondolkodás intellektuális irányultságától gyökeresen különböző módon – a világban tagadhatatlanul jelen lévő Gonosz erőit is konkrét képekben, nagy érzelmi telítettségű szimbólumokban ragadja meg. Ugyanígy konkrétak és képszerűek a Rossz eredetére és elpusztításának módozataira vonatkozó mitikus képzetek is.
A Gonosz erői tisztátalan és gonosz szándékú démonok, amelyeknek állatias jellege – állati agresszió (nemcsak fizikai, lehet esetleg szexuális is), vámpirizmus,
64 Seres A. 1994. 105. 65 Durand G. 1977. 82–109. 66 Schütz C. 1993. 329. 67 A középkori dualista tanokat hirdető eretnek mozgalmakról széles körű áttekintést ad: Stoyanov Y. 1999. és Culianu I. P. 2002b. 68 Seligmann K. 1997. 143.



15
harapás, rettentő hangképzetek, üvöltés, feketeség (a Rossz színe) és vörösség (a nemi vágy színe) stb. – mind az ún. „természeti” népeknél, mind az ókori európai kultúrkörben, mind a kereszténységben megfigyelhető. Jellemző sajátosságuk továbbá az is, hogy a Rosszat megszemélyesítő lények (a magyar népi hitvilágban: ördög, boszorkány, lidérc, sárkány stb.) általában rendelkeznek az alakváltoztatás (metamorfózis) képességével. Egy mezőségi asszony így foglalta össze a képzetkör több lényegi elemét: „Az ördög sokféleképpen tud megjelenni. Megjelenhet kutya képébe, macska képébe, megjelenhet béka képébe, megjelenhet gyík képébe, akárminek a képébe meg tud jelenni a tisztátalan.”69
2. Démonképzetek
A hagyományos világ néphite szerint minden betegséget, járványt, természeti csapást, bajt démon okoz. Íme néhány betegségdémon neve a magyar népi kultúrából: Igézet (fejfájás, lázas állapot), Szentantaltüze (orbánc, kiütések, lázas állapot stb.), Nyavalya (epilepszia, vö. „törje ki a nyavalya”), Ijedtség (pszichikus bajok), Gyík (torokgyík, torokfájás), Fene (rosszindulatú daganatos betegségek, vö. „egye meg a fene”; „fészekben” lakik, vö. „fészkes fene”), Íz (eredetileg a halott árnyéklelke volt, betegségek származnak tőle), Guta (agyvérzés, esetleg infarktus; leüti az embert, a főisten sem tudja megállítani), Döghalál (pestis- vagy kolerajárvány, vö. „a dög verje le”), Súly, Kórság stb. A Mumus (egyéb megnevezései: Böbös, Vankuj stb., vö. „elvisz/jön a Mumus”), a Rézfaszúbagoly (vö. „vigyázz, mert megreszel!”) a nyelvterület egészén elterjedt ijesztőlények voltak. Démonai vannak a kozmikus meteorológiai jelenségeknek is: a viharban, jégesőben a „nagy gonosz Sárkány” rejtőzik, a különböző szelek nevei és tulajdonságai utalnak a bennük rejtező démonokra (Szél, Forgószél, Nemere, Borda szele stb.), de még a téli nagy hideg is tőlük származik („sokan vannak odakünn” mondják a farkasordító nagy hidegre a székelyek). Ugyancsak az egyetemes Rossz megnyilvánulásai lehetnek a különböző természeti szellemlények (pl. kis erdei manó, vadöreg, vadleány, szépasszony, vízitündér stb.), a kozmosz rendjét felborító, égitestfelfaló démonok (lásd markoláb-hiedelemkör), az emberből lett démonok (pl. a farkasember-hiedelemkör). Félelmetes démoni tulajdonságai vannak az emberi világban élő, de természetfeletti tulajdonságokkal rendelkező ún. pszeudomitikus személyeknek (pl. boszorkány, tudós molnár/kocsis, garabonciás, vasorrú bába, prikolics stb.) is, akik az élet hétköznapjaiban jelenkező legkülönbözőbb bajok okozói lehetnek (gazdasági károk, rontások, betegségek stb.). A csábító, veszélyes női démonokról (pl. szépasszony, vízitündér, sellő stb.) a Kegyetlen Nő archetípusa kapcsán hátrébb (IV. 3.) lesz szó.
A valóságosan létező ártó lények démonizálódása is gyakori jelenség. Gyimesben a menyétről mint mitikus állatról beszélnek. Este fonnivalót tesznek neki az istállóba, hogy azzal „dolgozzon”, és ne marja meg az állatokat: „Itt a kalibánál es van guzsaly kötve a menyetnek.” Az embert megmaró kígyó hasonlóképpen démonszerű: „Az a gonosz, mind a gonosz, a kégyó olyan, a marós kégyó, mind a gonosz. Attól félni kell, attól őrözködni kell.”70 A gabonát elverő madarakat az egész nyelvterületen ugyanolyan ráolvasásokkal űzték el, mint a betegségdémonokat. Általánosan elterjedt képzet, hogy a bajokat, betegségeket hordozó démonok az alvilágból (a földből) származnak (pl. „kibútt a kígyó a fődből, fődből bútt a szőrbe”), tehát oda is kell őket visszajuttatni. Ezt hivatottak megvalósítani a mágikus rítusok
69 Szentmáté, Tatár Erzsébet egy. hallg. gyűjtése, 2005. 70 Takács Gy. 2001. 472–476.



16
(pl. a rontást okozó tárgyak, a beteget lemosó víz elásása stb.) kíséretében elmondott mágikus szövegek (ráolvasó imádságok).
3. A kereszténység ördögképzetei
„Az ördög fogalma a kereszténységgel kezdődik” – írja Röhrich Lutz, majd rögtön hozzáteszi azt is, hogy az ördögben való hit igazi kora a késő középkor.71 A korai kereszténység művészete még nem ábrázolta az ördögöt, a Gonosz erői először a középkor szerzetesi művészetében (mindenekelőtt a bencés kolostorokban) kerülnek a képek előterébe. Az ördögtől rettegő szerzetesrendek képzeletében az ördög előbb mint támadó, üldöző, zaklató félelmetes szörnyeteg jelenik meg. A bűnre való csábítás funkciója csak valamivel később, a Georges Duby által „kevésbé nyers pszichológiájúnak” nevezett 13. században alakul ki.72 Ugyanekkorra tehető a lelket elragadó és ezáltal az embert elkárhoztató ördög képzetének a kialakulása is. Ezek a funkciók több középkori eredetű folklórműfajban kimutathatók. Az archaikus népi imádságokban, a ráolvasásokban, a halottas szokásokban stb. gyakran találkozunk olyan szimbolikus technikákkal, amelyek az öntudatlanság állapotába került ember lelkének védelmét hivatottak megvalósítani. Ilyen helyzet lehet az éjszakai álom, de legfőképpen a haldoklás ideje. „Én fekszem én ágyomba, / minden testem koporsómba, / csalátos ördög meg ne csajjon, / halál ingem el ne nyomjon, / me én meg vagyok keresztelve / az Atyától s Fiútól s a Szentlélek Istentől!”73
A periféria mint démoni táj
A hagyományos világ térszemlélete szerint az ember az őt körülvevő hatalmas térnek csak egy kis részét, a „bekerített közép” terét uralja, a világtér megművelt részén túli terek pedig kaotikusak, veszélyesek és rettegettek. A hagyományos gondolkodásmód konkrét és szimbolikus jellegének megfelelően az összes teremtmények, sőt a szellemlények és az istenségek is valamelyik térrészhez kapcsoltak. A tér, amihez egy ember tartozik, egyszerre jellemzi is az illető embert. Az etnológiai irodalomban több helyen olvashatunk arról, hogy a vad tájakon, például erdőségek közepette letelepedő embereknek mindig első dolguk volt, hogy az élhető kozmosz megszentelt terét szimbolikusan kiszakítsák az ismeretlen, démoni térből. A keresztény ember ezt már egy fakereszt állítása révén is megteheti, de az igazi kozmoszteremtés a kápolna- vagy templomépítés. A temető megszentelt terének körülhatárolása vagy egy határkereszt-állítás ugyanilyen célzattal történik.74 A „bekerített középen” belül a rendezett kozmosz törvényei az uralkodóak, és ezek a törvények egyszersmind szent törvények is, vallásos megalapozottságúak, mert istenségektől származnak. Ellenben, ha messzire megy az ember, és elhagyja a szentségi jegyek által megvédett teret, akkor egy olyan ismeretlenben jár, ahol minden kaotikus és veszélyes, mert ott már az emberek által nem ismert titokzatos és gonosz erők lakoznak. Az erdő ezért lesz a halál és a beavatás színtere a mitológiákban. A hagyományos világ embere tudja, hogy a város- és faluhatáron kívüli erdőségekben, pusztákon démonok tanyáznak. Az erdőket, havasokat járó gyimesi csángó legényeknek óvakodniuk kell az ismeretlen világ szellemlényeitől, mert például a szépasszonyok bódító énekétől elkábulhatnak, és akkor ezek a gyönyörű
71 Röhrich L. 1966. 212. 72 Duby G. 1994. 235. 73 Magyarfalu, saját gyűjtés, 1995. 74 A Csíki-havasok hegyi telepein a 19–20. század folyamán megtelepült csángók „kozmoszteremtésének” szakaszait követi nyomon Bárth János egyik könyve (Úz-völgyi magyarok. Településnéprajzi és népesedéstörténeti tanulmány. Kecskemét, 2004.).



17
démonok halálra táncoltathatják őket.75 Dante Alighieri (1265–1321) Isteni színjátékának híres, pokolba vezető utazása is a civilizatorikus téren kívül, egy sötét erdőben való eltévelyedéssel kezdődik, ahol nagycsütörtök éjjelén a költő három mitikus szörnyeteggel, egy párduccal, egy oroszlánnal és egy farkassal, a pokol követeivel találkozik. Az idegen, messziről jött ember mindig gyanús, mert nem tudni, hogy mi vagy ki lakik benne. Sőt az idegen voltaképpen maga az ördög, mert a megszentelt kozmoszon kívüli helyről, az emberek világán kívüli térből származik, onnan, ahonnan az ördög is. Ezért a középkorban az idegenből jött, ismeretlen embert a település határán kívül, vagy a két település határán, az ún. „senkiföldjén” temették el, hogy az esetleg benne lakozó démon ne kerülhessen be a temető megszentelt terébe, sőt még a faluhatárba se, és így ne árthasson a közösségnek.
Ördög a pusztában
A fenti szimbolikus logika szerint világos, hogy a világ megműveletlen, emberek által nem lakott része az ördög tere. A kietlen táj, a vad ismeretlen vidék, ahol a barbárok végtelen pusztái kezdődtek, már a késő antik kor embere számára is a civilizáció tagadásának jelképe volt,76 és így kultúrtörténetileg is jól magyarázható az a tény, hogy a kereszténység csábító, kísértő ördöge is leghamarabb az emberi kultúrán kívüli tájban, a pusztában jelent meg akkor, amikor magát Jézus Krisztust próbálta a bűnre rávenni, azért, hogy lelkét megkaparintsa.77 Az ördög azóta sem távozott abból a bizonyos pusztából. Jézus Krisztus után Remete Szent Antal (meghalt 356-ban) megkísértése következett. Ez a történet az előzőhöz hasonlóan újra és újra feltűnik a képzőművészetben és a világirodalomban.78 (3. kép) A 16. században Bornemisza Péter is tisztelettel szól a pusztában kísértő ördögön vett győzelméről az Ördögi kísértetekben: „Sokszor vadak, medvék, oroszlányok, kígyók, baziliszkusok, skorpiók és egyéb röttentő férgek képében forgottak mellette. Kiknek ezt felelte: ha az Úrnak az akaratja, hogy megegyetek, úgy legyen. De ha ő nem engedi, mit fáradtok hiába.”79 Avvakum protopópa a 17. századi Oroszországban Krisztus keresztjével űzte ki a gonosz lelket egy szegény megszállott őrültből, aki az ördögöktől nyomorgatva már harmadnapja bolyongott a pusztaságban.80
A sivatag mint kezdeti osztatlan totalitás
Az ördög pusztában való megjelenését nem lehet azonban kizárólag azzal megmagyarázni, hogy a szakralizált kultúrán kívüli terek természetszerűleg a Szenttel szemben álló Gonosz terei. A puszta, a sivatag ugyanis az egyetemes emberi képzelet által alkotott egyik legösszetettebb jelkép: legáltalánosabb jelentésében a világban létező dolgokon kívüli absztrakció világa, és mint ilyen, csak a transzcendens dolgokra érzékeny, lényegében a halhatatlan szellem megnyilatkozásának színtere.81 Ebben az összefüggésben lesz az
75 Salamon A. 1987. 102–105. 76 Nola A. 2001. 174. 77 Mt 4,1, Mk 1,12–13, Lk 4,1. 78 Csak a leghíresebb alkotásokat említve: Martin Schongauer: Szent Antal megkísértése – metszet, 1480–1490 körül, Metropolitan Művészeti Múzeum, New York; Hieronymus Bosch: Szent Antal megkísértése – festmény, 1500 körül, Lisszabon; Gustave Flaubert: Szent Antal megkísértése – regény, 1849) – A Szent Antal megkísértéséről szóló művészeti ábrázolásokat összefoglalja: Szikszai M. 2005. 79 Bálint S. 1977. I. 150.
80 Avvakum protopópa önéletírása. 1979. 115–117. 81 Chevalier J.–Gheerbrant A. 1995. III. 139–140.



18
isteni megismerés helye, hiszen ez az a hely, ahol „csak az Isten néz vigyázó szemmel”.82 A puszta, ahol csak az Isten van jelen, tökéletesen alkalmas hely arra, hogy az ember remetévé legyen, Isten közelében éljen, és csak saját belső lelki erejére, valamint Isten segítségére alapozva győzze le a végső megvilágosodás, az üdvözülés útjában álló démonokat. Ebben az egyetemes szimbolikus összefüggésben tehát a prófétákat és remetéket megkísértő sivatagi démoni erők csak a Jó és Rossz egységében megnyilatkozó eredendő kozmikus osztatlanság egyik oldalának megnyilatkozásai. A puszta alapvető jelképi tartalma a kezdeti totalitás, és az istenközelség. A pusztában elsősorban azok élnek, akik Isten közelében élve saját hivatásukat keresik – gondoljunk itt a választott nép sivatagi bolyongásaira, Keresztelő Szent János működésére, a kereszténység szentjeinek, istenkeresőinek és megbüntetett eltévelyedettjeinek sivatagi vezekléseire. A bebörtönzött Avvakum protopópa kegyetlenkedő cellamestere, amikor csodálatos módon meggyógyul halálos betegségéből, az átélt keresztény látomás hatására bocsánatot kér rabjától, akit addig csak kínozott, és afelől érdeklődik, hogy hogyan élhet ezután Krisztus által: „Parancsolod-e, hogy itthagyjak mindent és menjek a pusztába?” – kérdezi.83 J. E. Cirlot szimbólumszótára ebben a vonatkozásban kiemeli, hogy a sivataghoz tartozó égő aszály par excellence klímája egy tiszta, aszketikus szellemiségnek, a test feláldozásának a lélek megmentése végett.84 A pusztában történő Sátán általi megkísértés, illetve megtámadás tehát az egyetemesebb szimbolikus jelentésnek csak egyik vonatkozása, ami olykor el is maradhat (Keresztelő Szent János), de végletes formában is jelentkezhet (Remete Szent Antal).
Az ördög elűzése
Az ördög által birtokolt kietlen tájakról jött, kevéssé keresztényiesült démonok a hagyományos világ embere számára félelmetesek és rendkívül veszélyesek voltak, ezért az ellenük folytatott élethalálharcban a keresztény ember a szentségi jegyek teljes készletét felhasználta. Az ördögűzéseket a középkori egyház rendszeresen és hivatalos körülmények között gyakorolta, különösen a szerzetesi közösségekben85, de démonokkal bárki felvehette a harcot, ha rendelkezett a szükséges tudással és szentségi jegyekkel. Mivel a démonok ember nem lakta kietlen tájakról – pusztákról, hideg havasokról, tengerfenékről –, vagy az ember által szintén nem ismert föld mélyéből érkeznek, azok a személyek, akik ismerik az ellenük ható ráolvasó imádságokat és mágikus rítusokat, képesek őket ezekre a kietlen helyekre, a föld gyomrába, azaz valóságos lakóhelyükre visszaküldeni, esetleg megsemmisíteni. A magyar ráolvasások a szó mágikus erejével végzik el a démon kiparancsolását, amihez rendszerint bizonyos mágikus rítusok is (pl. a rontást okozó tárgyak elásása, beteget lemosó víz ajtó- vagy kapusarokra, élő fa tövére történő elöntése stb.) társulnak. Az előbb említett Avvakum protopópa, még ifjú korában, egyik dühöngve hánykolódó fiútestvéréből – különféle szentelményeket (szenteltvíz, füstölő, szentelt gyertya, szertartáskönyv) használva – kiparancsolta a démont, úgy, hogy a betegre egy Nagy Szent Vazultól származó exorcizmust mondott rá: „az Úr nevében parancsolom neked, te néma és siket lélek, menj ki ebből a teremtményből, és többé
82 Szövegrészlet egy 17. századi orosz ráolvasásból. Lásd: Avvakum protopópa önéletírása. 1979. 108. 83 Uo. 90. 84 Cirlot J. E. 1996. 79. 85 Ennek maradványa az, hogy a székelyek és gyimesi csángók az ún. „kalugyerpapokat”, azaz a moldvai ortodox kolostorok szerzeteseit látogatják bizonyos mágikus kényszerítések megvalósítása, jóslások stb. végett.



19
bele ne menj, hanem menj a pusztaságba, ahol nem él ember, és csak az Isten néz vigyázó szemmel.”86 A 17. századi orosz ördögűzés és a magyar ráolvasások nagy fokú hasonlósága, sőt lényegi azonossága azzal az említett körülménnyel magyarázható, hogy ezek a rítusok és szövegek Európa-szerte egy középkori, az egyház által akkor még hivatalosan is elismert, mindenekelőtt a kolostorokban gyakorolt exorcizmusokból származnak.87 A fenti ördögűzés szövegének és szakrális-mágikus rítusainak hasonló megjelenéseivel találkozunk a magyar folklór démonelküldő ráolvasó imádságaiban is. A Pócs Éva által szerkeszett Magyar ráolvasások című kétkötetes munka88 gazdag és rendszerezett gyűjteménye ezeknek a folklórszövegeknek. Ebből idézünk néhány kiparancsoló szövegformulát annak illusztrálására, hogy a démonokat az emberi kultúrán kívüli térbe, azaz a saját lakóhelyükre, a többi démonok közé küldik el: „Bódogságos Szűz Mária hozza vissza a hosszú egészségit, / s vigye el a betegségit / a sátányokhoz a pokolba, / a kígyókra, békákra, / erdőkre, mezőkre, / s ettől a betegtől menjen el” (Klézse); „Menj el hegyeknek, kőszikláknak / háta mellé, ahol fekete kutyák nem ugatnak, / hol kakasszó nem hallszik, / hol kovászos kenyervel nem élnek” (Gyimesbükk); „Menj el kemény kősziklákba, / ahol oroszlán leányok, legények laknak. / Fejiken bujj be, / talpikon bujj ki!” (Gyimesközéplok); „menj el a Sinai hegyre, / ott vannak a mérges kígyók / azoknak az erejüket elvenni” (Beleg, Somogy megye); „Menj vissza te igizet, / a nád tűjére, / madarak tollára, / és tenger vizibe” (Somogyudvarhely); „Menjetek ki a határba, / az odvas fába, / az odvát egyétek, / az ágit hasogassátok, / s az életjit elfogyasszátok. / Ott sem lesz nyugodalmatok. / Menjetek be a Veres tengerbe, / kő legyen párnátok, / ott legyen nyugodalmatok” (Lábnik); „Menyel hideg havassakra, / szakassad hidegh havassaknak agat bogat, / es tengernek követtset-fövenyet” (Nagyszeben, 1651). A démon lakóhelye nem a föld alatt, hanem inkább valahol horizontálisan távol található, ezt az előbb idézett nyelvi formák is egyértelműen kifejezik („menj el”, „vigye el” stb.). Ez a szent kultúrán kívüli démoni tér a föld mélyében is lehet, de ez a térképzet sem azonos a kereszténység pokol fogalmával, itt is egy sokkal ősibb alvilág-képzet megjelenéséről, olykor esetleg keresztényiesítéséről van szó: „Ennek a nyavalyának se legyen nyugodalma, / menjen le a fődnek / a hét csínyára” (Zagyvarékas); „Földbű gyütt, / földbe menjen, hogy ezen a bűnös testen / hatalmat ne vegyen!” (Sándorfalva); „Kibútt a kégyó a fődből, / fődből bútt a szőrbe, / szőrből bútt a bőrbe, / bőrből a csontba, / csontból a velőbe” (Gyimes); „Addig ütlek tüktököt, / amig bémentek a fekete főd gyomrába hetvenhét singnyég” (Gyimes).
A különböző folklórműfajokban szembeötlő az ördög lakóhelyének démonizált jellege. A Gonosz minden megnyilvánulása, így a hozzá tartozó tér is fekete („feteke ég alatt feteke szem igizett meg”), és feketék a Gonosz teréhez tartozó félelmetes ktonikus állatok is („fekete kókisok nem kikirilnek”, „fekete lovak nem nyerítnek”, „fekete kutyák nem ugatnak”, „fekete halak nem vicsognak” stb.). A némaság a kultúrán kívüliség, egy másik világ szimbólumai, hiszen az emberi nyelv, a szó kimondásának képessége alapvető civilizációs jelkép. Mint előbb láttuk, Avvakum protopópa ráolvasó imája is „néma is siket lélek”-nek nevezi a tisztátalan lelket. A Szó a legelső fényszimbólum, vele együtt jelen van a világ teremtésének kezdetén. Minden kozmoszteremtés az isteni fény megjelenésével („Fiat lux!”) és a hozzá asszociálódó Ige kimondásával kezdődik (lásd Jn 1,1–18), amelyek legyőzik a sötétséget. A démonok hideg, távoli terét benépesítő pokoli állati lények meztelenek,
86 Avvakum protopópa önéletírása. 1979. 108. 87 Pócs É. 1984. 109–137. 88 Pócs É. I–II. 1985–1986.



20
hiszen a ruha, az öltözet a szakralizált emberi kultúrához való tartozás szimbólumai, a díszes, tiszta öltözet az ember, a kultúrhős, az istenség attribútuma. A civilizáció és a szakralitás hiánya is („ahol vakarukalácsot nem sütnek”, „ahol kovászos kenyervel nem élnek”, „ahol keresztet nem vetnek”, „ahol templomba nem mennek”, „ahol harangszó nem hallatik” stb.) rendkívül szembeötlő módon hangsúlyozódik a démon lakóhelyét megjelenítő népi szövegekben: „Azt mondom neked pokolvar, / ... / megfoglak, s éppeg a havasba viszlek. / ... / Ott van egy leány, aki a haját soha bé nem fonta, soha kenyeret nem kezdett, / piros bort nem ivott” (Alsófehér megye); „Menjetek a hideg havasokra, / hol embernyom nem látszik, / harangszó nem hallik, / bokor kalácsot nem kötnek, / szákramentummal nem járnak” (Pusztina); „Ne jöjj gonosz sátán a határunkra elpusztítani, / mer Karácson estéjin nem jöttél el velünk a misére!” (Gyimesbükk)
A Gonosz erőit szimbolizáló hiedelemlények (ördög, boszorkány, lidérc stb.) megjelenésének démoni helye (kietlen táj) és démoni ideje (éjszaka) kívül esik az állandó emberi ellenőrzésen, tehát voltaképpen nem is valódi – értsd: szent, emberi, kultúrához tartozó – tér és idő.
4. Etnikumok démonizálása
A mitikus tudatban a reális és az irreális egybeolvad, a valóság és a képzelet nem válik szét egymástól. A mitikus világszemléletnek ezzel a sajátosságával magyarázható az, hogy a mitikus tudat nemcsak a szellemlényeknek, hanem valóságos személyeknek, sőt állatoknak, növényeknek, tárgyaknak is démoni jelleget tulajdonít. A középkori és kora újkori boszorkányperekben például nemcsak személyeket, de állatokat, sőt tárgyakat is ítéltek el és égettek meg. Különböző etnikumok, vallási közösségek démonizálásának képzeteivel ma is találkozunk. A középkorban a távolról jött különböző etnikumok (pl. tatárok, cigányok, zsidók, spanyolországi mórok stb.) démonizálásához döntően járult hozzá az a tény is, hogy ezek az ismeretlenből jött népek nem a keresztény modell (teológia, rítusok stb.) szerint éltek, és így őket, mint az üdvözülés zálogának tekintett keresztény értékrend elutasítóit, nyilvánvalóan a Sátán követeinek tekintették. A keleti pusztákról jött vándornépeket Európában a pokol küldötteinek, már-már állatszerű szellemlényeknek tartották, és ebben minden bizonnyal hittek is. Például az „Isten büntetéseinek” tekintett tatárokról 1222-ben azt írta a Novgorodi Krónika, hogy „senki sem tudja, honnan jönnek, és senki sem tudja, milyen nyelven beszélnek”.89 A tatárok démonizálásának mitikus képzete ugyancsak máig fennmaradt a magyar népi kultúrában: „A kutyafejű tatárok egész biztosan léteztek. Az öregebbek nagyon jól tudják. Azok úgy néztek ki, hogy a fejük kutya volt, a testük meg ember. Lovon jártak, és mindenki menekült előlük. Ahova csak tudott, oda menekült el. Nem laktak azok faluba, csak sátorba. Mindent elpusztítottak, ami az útjukba akadt. Nagyanyám hallotta az öregektől, hogy egyszer a patak mellől egy családtól elvittek egy leányt, véletlenül megtalálták, hogy hova bújt el. Ketrecbe zárták, és elvitték magukkal, de visszaengedték, nem ölték meg. Mindig rettegtek az emberek, hogy visszajönnek. Egyszer aztán már nem jöttek vissza a kutyafejű tatárok.”90
A cigányok nomád voltát, az ismeretlen térhez való kötöttségét, a mágikus varázslásokban, ördögi rontásokban való jártasságukat a keresztény Európa nehezen tudta tolerálni. A boszorkányperek elítéltjei, a Sátánnal való cimboraságért máglyán elégetettek, felakasztottak között sok a cigány nő (pl. Franciaországban a 15–16.
89 Nola A. 2001. 295. 90 Körösfő, Péter Kinga egy. hallg. gyűjtése, 2003.



21
század fordulóján). Káin örököseinek mondták őket, akik örökös száműzetésre vannak ítélve. Egy Európa-szerte elterjedt középkori legenda szerint Krisztus keresztre feszítésében is segédkeztek: noha Mária kérte őket, hogy távozzanak, nagy és hegyes szegeket készítettek Krisztusnak. A középkori ábrázolásokon a cigányok fizikai megjelenése is állatszerű. Egy lübecki szerzetes azt írta róluk, hogy a cigányok a tatárokhoz hasonló fekete démonok („forma turpissima nigri ut Tartari”)91, egy Forli nevű olasz kisvárosban 1422-ben pedig ezt jegyezték fel róluk: „két napra megálltak itt valami nem jól nevelt népek, sőt inkább hasonlatosak a rút és a zajos állatokhoz”.92 A középkori katolikus teológiai gondolkodás különféle régi mítoszokat aktualizál a zsidó nép és a Sátán kapcsolatáról (pl. a bukott angyalokkal hozzák őket kapcsolatba; azt tartják, hogy a mózesi törvények elfogadása előtt a démonok tulajdonában voltak; az Apokalipszisben kétszer előforduló „Sátán zsinagógája” kifejezést a boszorkányszombattal hozzák összefüggésbe stb.), és legfőképpen a zsidókat a világot megváltó Krisztus kigúnyolóinak, kínzóinak és keresztre feszítőinek tekintik.93 Az így kialakult negatív zsidókép az európai folklór több középkori eredetű műfajában is fellelhető. Például a krisztusi szenvedéstörténetet erős érzelmi telítettségű képekben megjelenítő archaikus népi imádságokban és a passióepikát megjelenítő egyéb műfajokban: „Miétt rivolsz, Szentanyám? / Honne ríjak, Szentfijam! / Súf jiduk levelet küldtek, / szent péntekre felfolnak, / rút nyálakval töpdösnek, / vas kescsükvel szabdasnak, / hajant húznak, / nadzsan sufolkonnak.” (Szabófalva)94
Amint látjuk, a démonizált etnikumok megjelenítése az állatiasság képzetkörének archetipikus képelemeivel valósul meg. A „kutyafejű ember” metafora ennek a képzetnek a lényegét fejezi ki, ugyanis egyszerre utal az állattól való rettegésre és a bestialitás egzotikumára, vagyis a démoni erők civilizáción kívüliségére.
5. A modern idők ördögképzetei
Mivel a démonokról alkotott képzetek archetipikusak, nem tűntek el a középkori vallásos világkép szétesésével. A démonizálás különböző technikáival ma is találkozhatunk. A politikai életben a politikai-ideológiai ellenfeleket, az új eszmék képviselőit stb. – olykor komolyan, olykor csak ironikus-szatirikus formákban – ma is gyakran az ördöggel azonosítják. A modern szórakoztatóipar (pl. vámpír- és horrorfilmek, képregények stb.), a reklámvilág stb. ugyancsak épít ezekre az emberi pszichében mélyen gyökerező szimbolikus képekre. A nyugati világban a 19. század végétől kezdenek elterjedni az ún. „sátánista mozgalmak”, amelyek a világban létező Rosszat mint valóságosan létező lényt fogják fel, úgy, ahogyan a Jelenések könyvében is megjelenik. Ezek hatására VI. Pál pápa ünnepélyes nyilatkozatot ad ki, amelyben azt szorgalmazza, hogy a katolikus egyház is módosítson az Ördögről alkotott Szent Ágoston-i felfogáson, és az ördögöt ne csak az istentagadás filozófiai alappelvének, ne csak mint „a Jó hiányának”, hanem valóságosan is létező, személyes erőnek tekintse: „A világban jelen lévő Rossz egy közöttünk járó sötét és ellenséges személy, egy Démon intervencióinak eredménye. A Rossz nem csupán fogyatékosság, hanem élő szellemi lény, ami romlott és másokat is megront.”95 II. János-Pál pápa ugyancsak több alkalommal – 1986. aug. 13-án különösen hangsúlyosan – nyilatkozott úgy, hogy az ördög anyagi valójában is
91 Nola A. 2001. 297. 92 Uo. 298. 93 Nola A. 2001. 295–296. 94 Tánczos V. 1995. 247. 95 Nola A. 2001. 339.



22
létezik, de ezzel a pápai kijelentéssel azonban nem mindenki értett egyet.96 Egy 1989es francia felmérés szerint az emberek 38%-a a drogban, 16%-a a terrorizmusban, 13%-a háborúban, 11%-a a SIDA-ban látta az ördög modern megjelenését, de voltak olyanok is, akik a Sátánt történelmi figurákkal (Hitler, Sztálin, arab fundamentalisták stb.) azonosították.97 Az 1980-as években a sajtóban egymást érték a támadások a sátánizmussal vádolt rockegyüttesek (ACDC – Anti-Christ, Death to Christ; Heavy Metal stb.) ellen. Németország protestáns lelkészei a szombat esti diszkókról beszéltek úgy, mint az ördög által irányított eseményekről.98 Itt jegyezzük meg, hogy a „rehabilitált” Rossz, azaz a „szabad angyalként”, „intellektuális lázadóként” stb. bemutatott Sátán témája csak az újkortól van jelen az európai kultúrában. A Sátánnak ez az értelmezése már John Milton99 Elveszett paradicsomában megjelenik, majd a romantikusoktól kezdődően válik „állandó” témává a világirodalomban.100 G. Durand felfogásában a lázadó Szabad Angyalként, a Jó tagadásaként megjelenő Sátán szimbóluma mögött ugyancsak archetipikus képzetek lappanganak: egyetemes kulturális sajátosság, hogy a halál és újjászületés misztikus drámáiban meg kell jelenítődnie az ellentétek szintetikus egységének, ahol a Rossz elveszíti a bűnnel való kapcsolatát, etikai, valláserkölcsi vonatkozásait, tehát hangsúlyosan negatív beállítódását.101 A Rossz ilyetén megjelenítése figyelhető meg például a regenerációt szolgáló népi rítusokban is (pl. farsangi játékok, áldozati rituálék stb.), ahol alig találjuk nyomát a Rossz valláserkölcsi szempontú elítélésének.
6. A démonok legyőzésének technikái
Az emberi világot fenyegető démoni erők legyőzésének, megsemmisítésének vagy elküldésének mágikus-vallásos szimbolikus eljárásai sokfélék. A démonok ellen vívott állandó harcban fontos szerepe van a keresztény egyház által birtokolt szentségi jegyeknek, a kimondott szó hatalmának (szómágia) és több más mágikus-szimbolikus technikának. A hagyományos keresztény ember a Jó Isten primátusát vallja a Rossz Isten fölött, ezért szemléletében az isteni erők mindig erősebbek a démoni erőknél, így az anyaszentegyház által rendelt szentségek és szentelmények által a démon mindig legyőzhető. Néhány példa erre a szemléletre: „... esti harangszókor meg ne találtassál / abba az állatba, ahova bészállottál, / mert ha megtaláltatol, / az Úr Jézus keserves kínszenvedésű keresztjivel / ütlek meg, s késvel vágom el a nyakadot”. (Gyimesbükk, Pócs É. 1985–86. 362.). A megsemmisítés egyik technikája az ártó démon „megkeresztelése”, ami által az ártó szellem kereszténnyé lesz, elveszíti hatalmát, sőt a keresztségben kapott új név által a szómágia révén is kikényszeríthető a megsemmisülése. Az Alföldön fokhagymával háromszor keresztet vetettek a pokolvarra, és közben ezt mondták: „Én téged keresztellek az Atyának nevibe semminek, / én téged keresztellek a Fijunak nevibe semminek, / én téged keresztellek a Szentlélek nevibe semminek!” (Kiskunfélegyháza, Pócs É. 1985–86. 365.) A Székelyföldön és Gyimesben a „nagyidő” fémtárggyal (fejsze, kasza, kés stb.) „megkeresztelése” volt általános, amit a viharral szzembefordulva kellett végezni. A
96 André Julliard: Urgia sorţilor. Vrăjitoria zilelor noastre în Franţa. In: Muchembled R. 1997. 281. 97 Uo. 281–282. 98 André Julliard: i. m. 281. 99 John Milton (1608–1674) angol költő. 100 Lásd például: Johann Wolfgang Goethe: Faust (1808–1831), George Byron: Manfred (himnusz, 1816) és Cain (filozófiai dráma, 1824), Mihail Jurjevics Lermontov: Démon (1829–1841), Victor Hugo: Századok legendája (kis eposzok sora, 1859–1885; a 2. rész: A Sátán bukása), Madách Imre: Az ember tragédiája, Thomas Mann: Doktor Faustus (1947) stb. 101 Durand G. 1977. 363–364.



23
„keresztesen” földbe vágott fejsze egyszerre fejezte ki a démon megkeresztelését, megsemmisítését és szimbolikus földbe küldését, illetve földhöz szegzését. A magyar etnológiai irodalom is gazdag adatanyagot hozott már fel annak az egyetemesen elterjedt, archetipikus képzetnek a bizonyítására, hogy az emberi világra támadó démon a női nemi szervben megsemmisíthető, és hogy a nemi szervek általában véve is apotropeikus (rontáselhárító) szerepben tűnnek fel. Tolnai Vilmos már 1904-ben ezt írta: „Egyáltalán az altest kimutatása és ábrázolásai az egész ókorban talán keleti eredetű szokás, mely oltalmul szolgált gonosz indulatú szellemek, igézés, jégeső és szélvihar ellen.”102 Később László Gyula a Kolozsvár melletti Magyarszentpál lebontott középkori gótikus templomának egyik obszcén kőszobrocskájáról írt tanulmányt103, megállapítva, hogy a női nemi szerv elhelyezése a szentségtartó fülke felett az Oltáriszentség védelmét célozta, ugyanis az ilyen ábrázolások odavonzották, majd megsemmisítették a szentséget megrontani szándékozó démonok ártó tekintetét, tehát eleve semlegesítettek minden gonosz szándékot. Szenti Tibor Paráznák című, feudalizmus kori szexuális büntetőperek anyagát bemutató könyvében104 is számos példát találunk a nemi szervek rontást előidéző és elhárító, illetve csúfolódó célú mutogatására. Ez a szimbolikus védekezési gyakorlat egyáltalán nem volt valamiféle egyedi találmány, hanem a korai gótika korában Európa-szerte elterjedt volt. Az utazó Márai Sándor például Genfben találkozott egy hasonló ábrázolással. Az Európa elrablása című könyvében ezt írja: „A genfi székesegyházat 1100–1200 között építették. Az alaprajz ugyanaz, mint mindenütt, ahol ciszterek jártak: a francia gótikának egyik sémája vándorolt Kassától Tours-ig. A sötét templom egyik oszlopdíszét éles reflektorfény világítja meg; az oszlop tövében pápaszemes ember guggol és jegyez. Felnéz és átmenet nélkül mondja: »Látja, ez még obszcén.« Csakugyan trágár alak guggol az oszlop peremén, mint sokfelé a gótikus templomokban. – »Mikor Szent Benedek leveleiben tiltakozott a világias ábrázolások ellen, akkor tértek át a növényi motívumokra... Kár« – mondja és feláll. Egyetemi tanár, a kormány megbízásából felméri, lefényképezi a svájci templomok építészeti kincseit, a gótikus homályba rejtett szépségeket.”105 A magyar folklórban is jól körülhatárolható csoportokat alkotnak azok a ráolvasások, amelyeknek obszcén szövegformulái, átkai a távolról jött betegség-, vihar-, forgószéldémonokat a női nemi szervbe küldik el.106 Például az igézés gyanúja esetén, ha a kisgyereket nézi valaki, az anyának köpnie kell, és közben csendesen mondani: „Püh, nézzél a seggembe!” (Forró, Abaúj–Torna megye)107 A Kolozsvár környéki Kidében (Borsa völgye) az igézetdémon távoltartására ezt mondták: „Piha, meg ne igézzen, kígyó fasz a szemed közé, keresztanyád picsája a nyakad közé.”108 Háromszéken az igézés gyógyítására szolgáló ráolvasás elmondása és a vízvetés után mondják: „Keresztapa fasza a szeme közi, / aki megigizte ezt a beteget!”109 Egy Zsil völgyébe költözött gyergyói családban 1968-ban keresztelték az egyik leánygyermeket. A keresztelőre való induláskor a pólyás csecsemőt a küszöbre tették, a keresztanya pedig lehúzott bugyival átlépett rajta, miközben ezt mondta: „Ne fogjon az igézet!” De mivel valami hibát követett el a rítus során, a rontáselhárítás nem volt
102 Tolnai V. 1904. 28–31. 103 László Gy. 1947.; Jung K. 1987. 104 Szenti T. 1993. 77–80. 105 Márai Sándor: Európa elrablása. Budapest, é. n. [1995] 26. 106 Néhány idevágó példát találunk Pócs Éva Magyar ráolvasások többször idézett ráolvasás-gyűjteményének „Varázsigék” című fejezetében. (Pócs É. 1985–1986. II. köt. XVII. csop.) 107 Pócs É. 1986. II. 565. 108 Vajkai Aurél adatát idézi: Jung K. 1987. 83. 109 Alsócsernáton, Hegyeli Attila egy. hallg. gyűjtése, 1998.



24
sikeres, sőt mintegy a visszájára fordult: az illető személy egész életére könnyen megronthatóvá vált. A varázscselekmény alanya, aki ma már felnőtt asszonnyá lett, minderről így vélekedik: „Ahhoz, hogy ez a babonaság megszakadjon, hogy ne fogjon engemet az igézés, azt kéne csináljuk, már mondtam neki, csak most nem járunk össze, hogy le kéne vetkőzzek csóréra, feküdjek le a küszöbre, s akkor ő bugyi nélkül lépjen át rajtam háromszor, és mondja azt, hogy: »Mikor meg lesz igézve az övé, akkor legyek én is.« Na, s akkor háromszor átal kéne lépjen rajtam.”110
A gyűlölt ellenfél képében megszemélyesült gonosz démon elhárításáról van szó a következő esetben is. Az első világháború előtti időkben a háromszéki Zabolán éktelenül összeveszett két középosztálybeli tisztes hölgy. Az elfajult vitában végül a postamesterné úgy fejezte ki végső megvetését, hogy a falu főutcáján nagy asszisztencia mellett rokolyáját felkapva a veszekedőtársa irányába verte a meztelen fenekét.111 Amint tudjuk, a fenék ellenségnek való mutogatása az ókorban és a középkorban hadjáratok, várostromok idején szokásos démonelhárító és -rontó mágikus cselekmény volt.112 Ezt fejezi ki a „fügét mutat” szólás is, illetve az ezt „illusztráló” gesztus is.113 A néprajztudomány korábban is feltételezte, de Gazda Klára idevágó kutatásai alapján114 ma már biztosan állítható, hogy a népi öltözeti darabok díszítményei egyrészének eredetileg biztosan mágikus rontáselhárító, védő funkciója volt. Erre ma már leginkább csak a díszítmények elnevezéseiből és formájából lehet következtetni, az eredeti jelentésre vonatkozó hiedelemtudás már a legarchaikusabb népi kultúrát őrző vidékeken is elhomályosult, illetve teljesen elfelejtődött. Mindenekelőtt a keresztény vallás szimbólumainak (pl. kereszt, szentelmények ábrázolásai) volt ilyen szerepük, de az apotropeikus funkció az állatok, állatok testrészei, szemek stb. ábrázolásai esetében is joggal feltételezhető. Gazda Klára a moldvai csángó öltözetről mondja: „A díszítőelemek apotropeikus (gonoszelhárító) funkcióját sejteti azok megnevezése: szem, rákszem, farkasszem, békaszem, köröm, békaköröm.”115
110 Gyergyószentmiklós, Molnár Noémi egy. hallg. gyűjtése, 2006. 111 Olosz Katalin néprajzkutató közlése, aki édesanyjától hallotta a történetet. 112 Jung K. 1987. 78–79. 113 Tolnai V. 1904. 28–31.; O. Nagy G. 1988. 186–188. 114 Gazda K. 1998b, 2000, 2005a stb. 115 Gazda K. 2005a. 93.



1
5. Az állatiasság képei
Az állatőstől való származás (totemizmus) képzeteit a világ minden mitológiája tartalmazza. De ha az ember az állattól származik, akkor egylényegű vele. A mítoszok állatszimbólumai valóban arról tanúskodnak, hogy az ember és az állat között van valami lényegi azonosság. Ebből adódóan az állat az emberi képzelet egyik legfontosabb archetípusa. Bármily furcsán hangzik is, az állatszimbólumok képesek kifejezni az emberi természet összetett voltát. A 20. század első felében a pszichoanalitikus etnológia úgy tekintett az állatra, mint a tudattalan egyik legfontosabb szimbólumára. Az emberben benne él az állat, azaz van egy ösztönszerű pszichénk, amit a kultúra különböző területein az állatjelképek fejeznek ki, úgy is mondhatjuk, hogy ez a psziché a mítoszokban, a vallásokban, a művészetekben az állatiasság képeiben mutatkozik meg. C. G. Jung úgy tekint a mesék állataira, mint a mitikus hősök
lelkivilágának szimbólumaira.1 Az állatok intenzíven foglalkoztatják az emberek képzeletét, vagyis igen nagy hatásuk van a lélekre. Ezt az érzékenységet mi sem bizonyítja jobban, mint az, hogy a felnőtteknél ösztönösebb életet élő, képekben gondolkodó gyermekek körében nagyon népszerűek az állatokról szóló történetek, az állatmesék. Ennek folytán a világ kultúráiban teljes állatmitológiája alakult ki az állatok erkölcseire vonatkozó elképzeléseknek, amelyeknek a valóság rendszerint ellentmond: pl. a róka ravasz, a medve lusta, a hangya szorgalmas, a pelikán bizalmas vallomásokat tesz, az egértől undorodunk, a szalamandra képzeletünkben a tűzzel van összefüggésben stb. Ezt a mitológiát a képzelet hozta létre. A képzelet által létrehozott állatmitológia már a gyermeki képzeletben is a transzcendenciára irányul, azaz a mítoszok, vallások állatjelképei függetlenednek az állat konkrét megjelenési formáitól. Az állatszimbólumok is transzcendens üzenetek hordozói lesznek, amit jól kifejez az a tény, hogy a természeti népek elkülönítik az állat képzeletbeli archetípusát a vadászat tárgyától, páldául külön neveket adnak a szent (mitikus) és profán (evilági) állatoknak. A mítoszok, vallások állatmitológiájának megalkotása során az állatoknak a legkülönbözőbb jellemzőket tulajdonítunk, és így úgy tetszik, hogy a parttalan poliszémia folytán az állatjelkép egyetlen jelentésének meghatározásával nem is érdemes kísérletezni. A problémát csak úgy lehet megoldani, ha az állatok által szimbolizált jelentések igen jelentős részét nem tekintjük a „valódi” állatiasság szimbolikus kifejeződéseinek. Például a kígyó földbe bújásának és a vedlés révén történő regenerációjának képességével nemcsak a kígyó, hanem a mag is rendelkezik, vagy a felemelkedés és a repülés nemcsak a madarakat, hanem a nyílvesszőt és a repülőgépet is jellemzi, eszerint tehát a kígyó és a madár csak másodsorban állatok, mert fő tulajdonságaik voltaképpen nem állatiak. Az állatszimbólumok alapvetően „nem állatszerű” jelentéseivel máshol foglalkozunk (pl a kígyó mint ciklikus jelkép, a madár vagy a szárnyas ló mint a felemelkedés szimbóluma stb.). A jelen rendszerezés során a különböző jelképköröket a közös jelentések szerint csoportosítjuk. Ha tehát az „állatiasság jelképköréről” beszélünk, meg kell határoznunk az állati jelleg lényegét. Mit jelent tehát az állat archetípusa? A továbbiakban elfogadjuk G.
Durand álláspontját, miszerint az állati jelleget az élettel telítettség jelenti alapvetően, amit
mindig a mozgás fejez ki.2 Az állat számára a mozgás a releváns, fő információ, nem pedig az anyagi jelenlét. Például a halak a vízben vagy az erdő vadjai egy felhő árnyékától is megriadnak, sőt hasonló a helyzet a csecsemők, kisgyermekek esetében is. Az állati mozgás megnyilvánulási formái és az ezekhez társuló jelentések szerint az állatiasság jelképkörének szimbolikus képei rendezhetők, a közöttük lévő egyenértékűségekre
1 Jung C. G. 2003. 234–246.
2 Durand G. 1977. 82–85.



2
és különbözőségekre is fény derül. G. Durand szerint az állatiasságot kifejező két fő mozgásforma a nyüzsgő és a rohanó mozgás, amelyek különböző, de bizonyos közös jelentéselemeket mégis tartalmzó „állatias“ képeket hoznak létre. Itt hangsúlyoznunk kell, hogy az archetipikus szimbolizáció oldaláról nemcsak az állatoknak lehet „állatias” jellegük (például járművek is szerepelhetnek rohanó „állatként”), mint ahogy másfelől az is igaz, hogy az állatokat nemcsak a mozgás jellemzi (pl. repülhetnek, szarvat növeszthetnek, hibernálhatnak stb.), tehát ennek megfelelően más archetipikus tartalmakat is kifejezhetnek, így például a felemelkedés, a ciklikus megújulás, a maszkulin férfierő stb. szimbólumai lehetnek.
1. A Káosz archetípusa
A mozgalmasság képzetkörének egyik variánsa az anarchikus, agitált nyüzsgés. Ettől a
mozgástól idegenkedünk, hiszen a benne megmutatkozó rendezetlenség, állandó változás,
agresszivitás stb. olyan bizonytalanság- és félelemérzetet kelt bennünk, amelytől mihamarabb
szabadulni igyekszünk. (Gondoljunk például a nagyvárosok tömegközlekedésére.)
Az ember számára a tömegszerűen megjelenő és kaotikusan mozgó állatok – sáskák, békák, bogarak, hernyók, lárvák, férgek, nyüvek, kukacok stb. – képe félelmetes. Ezért van az, hogy a kozmikus pusztulás (apokalipszis) szimbolikus megjelenítésében ezeknek a képeknek központi szerepük van: „Az ötödik angyal is megfújta harsonáját. [...] Megnyitotta az alvilágot, mire füstje fölszállt, mint egy nagy kemence füstje, és elsötétült tőle a nap és a levegő. A füstből sáskák lepték el a földet. Olyan erejük volt, mint a föld skorpióinak. Azt a parancsot kapták, hogy ne bántsák a föld füvét, se a zöldellő növényt, se a fákat, hanem csak azokat az embereket, akiknek homlokán nincs az Isten jele. [...] A sáskák alakja harcra kész
paripákhoz hasonlított.”3 „Akkor láttam, hogy a sárkány, a vadállat, és az álpróféta szájából
három békához hasonló tisztátalan szellem jön ki.”4
A Káosz archetípusának kereszténységbeli megjelenési formája a pokol, amit mindig
kaotikus mozgásban, háborgásban képzelünk el.5 A rend ezzel szemben mindig kiszámítható nyugalmat, biztonságot áraszt. Az emberek és az istenek világa tehát a rendezett és megszentelt Kozmosz, ami gyökeres ellentéte a rendezetlen, veszélyes és démoni Káosznak. A mitopoétikus világkép érdekes sajátossága azonban, hogy a Kozmosz csak a Káoszból
születhet meg. Az élet ősi lényegét mindig a nyüzsgő Káosz tartalmazza, az élet minden
mitológiában a háborgó ősvizekből születik (lásd hátrébb). A kozmogóniai aktusokat vagy egyéb teremtésmítoszokat szimbolikusan megjelenítő népszokásokban is (pl. a farsangi játékokban, lakodalmi játékokban stb.) előbb a Káosz szimbolikus megteremtése történik meg, majd ezután kerül sor a rendteremtés rítusaira, ami mindig a Káosz erőinek szimbolikus legyőzésével, megrendszabályozásával, eufemizálásával stb. valósul meg (lásd hátrébb). Az élettel teli rendetlenség képe sejlik fel a Teremtés könyvében is: „Isten szólt: »A vizek teljenek meg élőlények sokaságával, az égen, a föld felett pedig röpködjenek madarak.« Úgy is történt. Isten megteremtette fajtájuk szerint a nagy tengeri állatokat és mind az élőlényeket, amelyek mozognak, vagy a vízben úszkálnak. És a röpködő madarakat is, ugyancsak fajtájuk szerint.
Isten látta, hogy ez jó.”6
3 Jel 9,1–7.
4 Uo. 16,13.
5 Lásd például: Giotto di Bondone (1267–1337): Az utolsó ítélet (Padova, Scrovegni-kápolna); Van der Weyden: Utolsó ítélet (kb. 1450, Beaune); Hieronymus Bosch: A gyönyörök kertje (1505–1510, Madrid, Prado); Michelangelo Bounarotti:
Utolsó ítélet (1534–1541, Róma, Sixtusi-kápolna)
6 Ter 1,20–21.



3
2. A rohanó állat archetípusa
A mitológiák ősi témája az eleve elrendelt Sors elől való menekülés motívuma. Ezt a pszichológiai érzetet jól példázza a bolygó zsidó középkori története, ami az európai folklórban, így a magyar folklórban is jelen van. Eszerint a keresztfát vivő Jézust kigúnyoló egyes változatokban megütő – Ahasvérust maga Jézus átkozta meg azzal, hogy százévenként megifjodva, időtlen időkig magányosan és kitaszítottan bolyongjon a földön, egészen Krisztus második eljöveteléig. Egy 13. századi olasz változat szerint az örök időkig szóló átkot ez a megjegyzés váltotta ki: „Menj, te csábító, hogy elnyerd méltó büntetésed!” Erre Jézus
válasza: „Én megyek, de neked várnod kell, amíg visszatérek!”7
Az embert üldöző sötét erőnek, azaz a végzetet hordozó Időnek, a támadó, rohanó állat magától értetődő szimbóluma, ugyanis az állat hirtelen mozgása menekülésre készteti az embert, és így az állat természetes szimbóluma lesz a pusztító időnek, vagyis tökéletes haláljelkép. A mítoszokban ez a jelképiség is ktonikus (alvilági) jelleget kap: az időt jelképező rohanó állatok (ló, bika, kutya stb.) egyszersmind a pokol állatai is.
A ló
a) A vágtató ló az egyik legfélelmetesebb idő- és haláljelkép. Sok mítoszban a pokol lovaként jelenik meg. A keresztény tanítás szerint is az élet gyors múlását jelképezi. Kapcsolatban áll a víz, a mennydörgés képzeteivel, tehát nyilvánvaló a kapcsolata a Rosszal és a Halállal. A Jelenések könyvében a hét angyal harsonaszavára az Apokalipszis négy rettenetes lovasa jön elő, akik a bűnös földet sújtják különböző csapásokkal. A fehér, a tűzvörös, a fekete és a halványsárga (fakó) lovakon ülő négy lovas sorra a győzelmes zsarnokság (más értelmezésben Isten győzelmes Igéje), az öldöklő háború, a pusztító éhínség és a döghalál jelképei, megjelenésük az emberiség végnapjaira utal: „Jöjj és nézd! Erre egy fakó lovat láttam. Lovasának halál a neve, nyomában az alvilág járt. Hatalmat kapott a föld
negyedrésze fölött, hogy karddal és éhínséggel, halállal és fenevadakkal öldököljön.”8 Ezt a bibliai jelenetet ábrázolja Albrecht Dürer 15 fametszetből álló, a német késő gótika világvégehangulatát kifejező sorozatának egyik képe (Az apokalipszis négy lovasa, 1498). A magyar hiedelemvilágban lólába lehet az ördögnek, a lidércnek, a boszorkánynak és más veszedelmes bűbájosoknak. Az ördöngös lények arra is képesek, hogy az elvarázsolt embert
„lóvá tegyék”, és rajta repüljenek orgiáik színhelyére.9 A „kilóg a lóláb” szólás pedig azt
fejezi ki, hogy az emberalakot öltött ördögöt a lólábáról lehet felismerni.10 Ez történik Arany János Hatvani című költeményében, amelyben arról van szó, hogy a debreceni diákok felismerik a kísérletező Hatvani professzor képében közöttük járó ördögöt. A szimbólum lényegét tartalmazza az a mitikus narratíva, amely az 1980-as években mint „igaztörténet” terjedt el a Székelyföldön, és hűen fejezte ki a diktatúra éveinek rettegéssel és bizonytalanságérzettel teli hangulatát. Eszerint egy autóstoppos asszony leszálláskor szoknyáját felhúzva lólábát mutogatja az őt szállító kamionsofőrnek, és ökölbe szorított véres ujjait széttárva vérrögökkel a markában („ilyen termés lesz jövőre!”) jövendöli a világ közeli apokaliptikus pusztulását: „Olyan háború lesz, hogy térdig fog érni a vér, az Akó kapunál a csákót a vér felveszi, testvér testvért öl, s megférnek majd egy fa árnyékában, akik még a
földön azután megmaradnak!”11
A ló a Végzetet hordozó idő szimbóluma az Állatsógorok (Égitestsógorok) típusú mitikus hősmesében (AaTh 552A), amelyben a sárkánynak (vagy vasorrú bábának) vaslovai vannak. Itt a lovak a vészt hozó Mars kozmikus megtestesülései.
7 Nagy I. 2001. 84.
8 Jel 6,8.
9 O. Nagy G. 1988. 337.
10 Uo. 339.
11 Csíkmenaság, saját gyűjtés, 1987.



4
A kereszténységben a holtak lelkeiért eljövő Szent Mihály jár lovon: „Szent Mihály veszi
el az ember élettyit. Fehér lovon jár.” (Józseffalva)12 A koporsót szállító eszköz neve az egész magyar nyelvterületen „szentmihálylova”. Tréfásan a „Szent Mihály lovai” névvel illették azokat a sárospataki református teológusokat, akik temetéseken a professzorok vagy
családtagjaik koporsóját vitték.13 Népi szólás szerint, aki meghalt, azt „megrúgta a Szent
Mihály lova”.14 A néphit szerint lóval álmodni közeli halált jelent. Álomban az udvarra beszökő ló haláljelkép. Feltételezhető, hogy ugyancsak nem véletlen bizonyos régi merítő- és ivóedények fogójának stilizált lófejjel való díszítése. Egyes kutatók arra gondolnak, hogy valamiféle
kapcsolat lehetett a rituális ünnepi ivás és a lóábrázolások között15, mások az ivócsanak-fogók
állatfiguráinak inkább mágikus védő funkciót tulajdonítanak.16 A ló jelképnek tágabb értelme: gyors jármű, amelynek ugrásai túlhaladják az emberi lehetőségeket. A modern tömegkultúrában más megjelenései is vannak, például az üldözéses filmekben motorbicikli, autó, repülőgép stb. helyettesíthetik. Ezekben a képzetekben közös az, hogy a ló jelkép vagy ennek megfelelői a változás, a visszatérés nélküli elindulás, halál szimbóluma, vagyis végső soron időjelképek. b) A ló a mitológiákban gyakran lesz a lélekutazás járműve. A mongol sámán lovon utazik az égbe, a holtak lelkét is ilyen lovon utazó sámán viszi a túlvilágra. A magyar samanizmusban például a táltosló a lélekutazás eszköze. Néhol a sámán dobja is lóbőrből készül, sőt előfordul, hogy a sámándobot a sámán lovának nevezik. Amint ezt Diószegi Vilmos kutatásaiból tudjuk, a magyar folklór archaikus maradványelemiből (pl. népmesékből, hiedelmekből, találós kérdésekből stb.) ugyancsak arra lehet következtetni, hogy a magyar
sámán dobja a sámán hátasállata is volt.17 c) A lélekvivő ló ebben a funkciójában gyakran maga is megszemélyesül (animisztikus képzet), társa lesz a szállított személynek, azaz maga válik lélekjelképpé. Az európai népmesékben, például a Grimm-mesékben, gyakran bízzák meg azzal, hogy időszerű
figyelmeztetéseket adjon a gazdájának.18 Így van ez a magyar mesékben is: figyelmezteti a hőst, tanácsokat ad neki, beszél vele stb. A magyar ősvallás lóáldozata a ló lékevivő szerepével függ össze. A honfoglaló magyarok sohasem temetkeztek teljes lóval. László Gyula idevágó kutatásaira hivatkozva írja erről Dienes István régész: „A sajátos lélekhiedelmek teszik valójában érthetővé, hogy miért is találták elegendőnek a ló koponyájának és csánkjának jelenlétét: a ló fejével az állat lelkét zárták a sírba, s így abban a hiszemben távozhattak a temetőből, hogy a halott hasonmása a ló szellemével útra kelhet a távoli fekete tartományba, ahol úgyis minden csak árnya alakjában
él tovább.”19 A lóáldozatok nemcsak a magyar ősvallásban léteztek, hanem egész Ázsia-szerte, sőt a Földközi-tenger vidékén is ismertek voltak. Például a görög mitológiában Akhilleusz a trójai harcokban elesett bartátja, Patroklosz halotti máglyáján négy kancát áldoz. Az indoeurópai népek mítoszaiban gyakori képzet, hogy a feláldozott ló lelke kalauz lesz a túlvilágon. Erre a szerepre azért alkalmas, mert a ló a transzcendencia vonatkozásában is tisztánlátó, jól ismeri a
másik világot.20 A magyar „táltos” melléknévnek ugyancsak van ’jövőbelátó’, ’jós’ jelentése.
12 Józseffalva, Bosnyák S. 1991. 609.
13 Bálint S. 1977. II. 329.
14 Uo.
15 Vö. Fügedi M. 1993. 173.
16 Vö. Lükő G. 1942. 113., valamint VIII. és IX. tábla.
17 Diószegi V. 1998. 184.
18 Cirlot E. 1996. 152.
19 Dienes I. 1978a. 38.
20 Chevalier J.–Gheerbrant A. 1994. I. 226.



5
Amint látjuk, a ló szimbolizmusának vannak olyan vonatkozásai is, amelyek nem egyértelműen negatívak. Ez a jelképiség alapvetően a temetkezési rítusokkal és az alvilág-kultusszal hozható összefüggésbe, de a halottkultusz szimbólumai olykor tartalmazzák a halálból való feltámadás, az újjászületés lehetőségére való utalásokat is. Ezt az ambivalenciát jól fejezi ki az, hogy a kelta mitológiában a lófejű Epona egyidejűleg a víz, a termékenység és a halál istennője. A ló jelképiségének egyértelműen pozitív megjelenéseivel (táltos ló, Pegazus stb.) hátrébb, a felemelkedés jelképkörében foglalkozunk.
A bika
A szarvasmarha őse, a keleti vadtulok hatalmas, erős állat volt. Ezért a babilóniaiak és az asszírok – akik elsőként tartottak ökröt – azt hitték, isteni segítség nélkül lehetetlen
megszelídíteni ezt az állatot. A tehén ősét erős szörnyetegnek képzelték.21 Jób könyvében így jelenik meg a természethez tartozó vadállat és a civilizációhoz tartozó háziállat oppozíciója: „Szolgál-e neked a vadbölény, / meghálna-e vajon jászolodnál? / Nyakára tudod-e kötni a kötelet, / hajlandó-e mögötted barázdát szántani? / Építhetsz-e rá azért, mert nagy az ereje, / rá tudod-e bízni a magad munkáját? / Bízhatol-e benne, hogy visszatér hozzád, / és
szérűskertedbe hordja termésed?”22
A bika jelképiségét az állat nagy erejéről és a vad természethez való tartozásáról kialakult képzetek alakítják. Ennek megfelelően a bika a mítoszokban a pusztító halál állata, jelképiségében ugyancsak erősen hangsúlyos az alvilági jelleg. Az elszabadult bika maga az alvilági rossz, ami megfékezhetetlen vad természeti erővel tör rá a civilizált világra. A hozzá tartozó nagy erőt a szarvai szimbolizálják, elszabadulása mennydörgést, halált jelenthet. (A szarv szimbolizmusáról hátrébb lesz szó.) A Mi Világunkra rászabadult bika ezért a kultúrhős első ellenfele. A Gilgamesben a természet vad erőiből teremtett égi bikaszörnyet a megsértett Istár istennő kérésére teremti meg Anu, az ég istene, és küldi Uruk városára, de Gilgames és Enkidu elpusztítják az embereket apokaliptikus pusztulással fenyegető állatot: „Mindenható! Teremts lángokból és fekete vihar szeléből, / földrengésből és jégesőből s mindenből, ami veszedelmes / egy nagy bikát: szügye bozontos és hatalmas legyen, mint a hegység, / négy lába, mint négy márványoszlop, homloka, mint a bazaltszikla, / szeme villámokat lövelljen, szarva az ég
vásznába szúrjon – / ezt a bikát arra neveljük, hogy a sértőt agyontapossa!”23
A görög mitológiában a Héraklésznek adott tizenkét feladat egyike az, hogy vigye haza a krétai bikát, amely a szigeten mindent elpusztított. A Püthia istennőtől kapott feladatot teljesítve, Héraklész megfogja a bikát, hátára ül, átúsztat vele Görögországba, és ott szabadon engedi. A bikát végül Thészeusz öli meg Athénban. Ugyanez a szimbólum jelenik meg a Toldiban, ahol ugyancsak egy nagyerejű kultúrhős fékezi meg az elszabadult bikát, ami elől a város népe kétségbeesetten menekül. Hoppál Mihály a Toldi mitológiai hátterét vizsgáló tanulmányában ezt írja a bikamotívum népi előzményeiről: „Úgy véljük, hogy a magyar hiedelemmondákban az eurázsiai mítosz hagyományból régtől ismert ún. bika-ölő mítosz-kör
reflexe található meg, melynek központi motívuma a főhős küzdelme a bikával.”24 A bika jelkép jelentéseinek fő iránya tehát ugyancsak a gyors mozgás archetipikus képzetköréhez tartozik: a bika – a lóval együtt – az ember felfokozott menekülő állapotára emlékeztet. Tulajdonképpen mindent szimbolizálhat, aminek lelke van, és ami menekülésre késztet, mert végső pusztulással fenyeget: lehet a halál, a háború, az árvíz, a mennydörgés és a vihar, a kozmikus pusztulással fenyegető égitestek stb. szimbóluma.
21 Saunders N. 1996. 90.
22 Jób 39,9–12.
23 Gilgames. Bukarest, Kriterion Könyvkiadó, 1986. 98.
24 Hoppál M. 1980.



6
Bizonyos ambivalencia azonban ebben az esetben is megfigyelhető, hiszen a bika olykor asztrális jelkép is, például előfordul, hogy nyilvánvaló Nap-, Hold- vagy csillag-vonatkozásai vannak. Ebben a megjelenésében az ellenállhatatlan kozmikus (férfi)erő jelképe, rendet teremtő égi hatalom. G. Durand megjegyzi, hogy a világ mitológiáiban az állatszimbólumok közvetítésével megjelenő asztrális jelképekben az idő-vonatkozások mindig
kihangsúlyozódnak, ezek a jelképek mindig a változást asszociálják.25 Kettős természete folytán a bika voltaképpen mindkét oldalon állhat: a bikák küzdelme a táltosképzetekben és az archaikus magyar népmesékben az ellentétpárok összecsapását
jelképezi.26
3. A harapó állatok. A fogak szimbolizmusa
Mind a gyorsan mozgó, mind az anarchikusan nyüzsgő állatok rendelkeznek a harapás képességével, tehát az amúgy is félelmetes mozgásformáik a fogak szadizmusával kombinálódnak. A megmarás, a rágás, a marcangolás, a zabálás állati attribútumok, amelyek egy másik félelmetes állati attribútumnak, az elnyelésnek rendelődnek alá. Az éles fogakkal ellátott száj, aminek mélyén a mindent elnyelő, eltüntető torok és a mindent megemésztő gyomor sejlik fel, az emberi képzelet egyik legrettenetesebb képe. Az állatiasság a fenti okok miatt válik az agresszivitás és a kegyetlenség egyetemes jelképévé. Gaston Bachelard, a képzelet szimbolikus képeit egy sor könyvben vizsgáló francia
kutató27, a harapás képzetköréről szólva, egy helyen megállapítja, hogy a 18. századi természettudományos könyvek a különböző anyagok (szubsztanciák) vegyi reakcióit hol mint elszánt, állatias harcot, hol mint a rokon elemek szelíd egyesülését írták le, és ezzel egy
korábbi, alkimista szemlélethez nyúltak vissza.28 Olykor úgy tetszik, mintha a magyar kémiai szaknyelv is egy „alkimista bestiáriumról” szólna, amelyben egyfelől hemzsegnek a harcos és harapó állatiasság képzeletköréből vett vegytani terminus technicusok (pl. a „megtámad”, „mar”, „agresszív” stb.), másfelől pedig megtalálhatók benne a „kémiai nász” nyelvi kifejezései is (pl. „kötés”, „ötvözet”, „egyesül” stb.). Az éles fogakkal ellátott száj a teljes állatiasságot jelképezi. E mögött a képzet mögött a felfalás archetípusa áll. Az állati szájban koncentrálódik az állatiasság összes látomása:
nyüzsgés, agresszív rágás, morgás, kísérteties ordítás stb.29 Bizonyos állatok gyakrabban szerepelnek ilyen értelemben. Például egy kora keresztény elképzelés szerint az
oroszlánüvöltés a pokol tornácába enged betekintést.30 Az állatok kultúránként változhatnak ugyan (pl. kutya, farkas, oroszlán, jaguár, tigris stb.), de a képzetkör lényege ugyanaz: ezek a képek az emberi állat rettegő félelmét fejezik ki egy másik élő, mozgó és harapó állattól. A fog egyszerre szimbolizálja a védekezés és az agresszió képességét, tehát végső soron erőjelkép. A különleges erőre vagy transzcendens képességre olykor különleges fogazat utal, például a magyar táltosok és garabonciások erejét a fölös fog – sőt gyakran a kettős fogsor
jelképezi.31 A Théba városát alapító Kadmosz egy megölt sárkány fogait veti a földbe, s ezekből különleges, az átlagosnál erősebb harcosok kelnek ki, akiket később a harcias spártaiak őseiknek tartottak. A harapás képzetének is nyilvánvaló idő- és halál-vonatkozása van, amit jól szemléltet „az idő vasfoga” frazeológiai kifejezés. A népi hímzéseken sok elvont mintát „fogasnak” nevezek (pl. „farkasfogas”, „lúdfogas” stb.), ami szintén a fogaktól való ősi félelemre utal, és a motívumok eredeti apotropeikus funkcióját sejteti. Gazda Klára a gyimesi csángó textíliák
25 Durand G. 1977. 98–99.
26 A bika alakban viaskodó táltosokról lásd: Diószegi V. 1998. 342–395.
27 Bachelard G. 1947, 1960, 1994, 1998, 1999a, 1999b, 1999c, 2000, 2003.
28 Bachelard G. 1999c. 54–55.
29 Durand G. 1977. 101–103.
30 Saunders N. 1996. 62.
31 Diószegi V. 1998. 122–148.



7
mintaneveit elemezve, kimutatatta, hogy a „fogas” mintanév megterheltségi szintje mintegy
2%.32
A farkas
A pszichoanalitikusok sokat foglalkoztak ezzel a szimbólummal, megállapítva, hogy a gyermeki képzelet számára a farkas a pánikot, a fenyegetettséget és a büntetést jelenti. a) Európában és Észak-Amerikában a farkast tartják a legkegyetlenebb állatnak. Az egész antik kor és a középkor is félt tőle. A nyugati kultúrkörben a farkas mindenütt a ragadozás, a rablásvágy és a falánkság egyetemes jelképe. Szimbolizmusának domináns jelentéseleme az alvilági jelleg (a román folklórban agyagból gyúrja az ördög, a román siratóénekekben
lélekvezető stb.33), ezért sok megjelenésében lehet a Rossz princípiuma, sötét erő (pl. a Grimm-mesékben). Mivel a farkas a bárány (Krisztus) természetes ellensége, a keresztények a kegyetlenség és az alattomosság jelképének tekintették. b) A szárazföldi állatok közül a farkas a legerősebb állat, ezért az európai népi kultúrákban mindenhol erőjelkép. Ezzel a szimbolikus jelentésével a magyar méhészhiedelmek között gyakran találkozunk:
általánosan ismert hiedelem, hogy a farkasgégén kieresztett méh mérges, erős és csípős lesz34, míg a fehér gyapjún át kibocsátott szelíd. Erről Gunda Béla ezt írja: „A méhek első tavaszi kibocsátásakor a kas kijáratába, a röplyukba a babonás méhészek farkasgégét helyeznek, hogy azon át járjanak ki-be a méhek. A szokást ismerjük a moldvai csángóktól, a Székelyföldről, Kolozs megyéből (Szucsák) és Maros-Tordából. [...] Bars megyében (Barskapronca) kifaragott farkasfejet illesztenek a röplyukba. A 17. században farkasfogat mászattak meg a méhekkel. A babonás eljárás célja az, hogy a méhek erősebbek, frissebbek, gonoszabbak stb. legyenek, hogy a virágos mezőről, az erdőről hazatérőben hamarabb visszataláljanak a kasukhoz, kaptárukhoz. A nép hite szerint tehát varázserő van a farkasgégében, alkalmazásával az egész farkast helyettesítik; a farkasgégén átmászott méh a farkas tulajdonságait veszi fel. A Nagykunságban már csak a »farkasgégén eresztett« szólás őrzi a varázseljárás emlékét; ott ti. a rakoncátlan, szilaj, lármás gyermekre mondják, hogy
»farkasgégén eresztett«.”35 A fenti hiedelemmel történeti forrásokban36 is találkozhatunk. Egy 1731-ből származó Dés vidéki bírósági jegyzőkönyv például ezt írja: „Bálványosváraljai Szilágyi Samu nem gondolván a nemes haza törvényével, bűvös-bájoskodván 1730-ban méheit farkasgégén bocsátotta ki, miáltal sok emberséges úr és szegény ember károkra sokak méheit megölette s mézeit házához hozatta, annál fogva megkívánja az ügyész, minthogy ördöggel cimborált és vele szövetséget kötött, hogy Decret. Trip. pars. 3. Tit. 269. büntettessék. A bíróság azon okolással, minthogy több eféle bűvös-bájos boszorkánysága nem constatáltatott, egyszeri vétkéért 40 magyar forintokig büntettessék s azon felül a károsokkal, kiknek méheit
megölette, béküljön ki s fizesse meg.”37
A farkasgége helyett hasonló célzattal csukafog is használható, hiszen a más halakat elnyelő, ugyancsak félelmetes fogazattal rendelkező csuka a vízi elem erős ragadozó állata, mintegy a farkas vízi megfelelője. Ezért a csukafog a magyar néphit szerint a farkasgégéhez hasonló erőszimbólum: „Ha azt akarod, hogy prédáló legyen, [a méhet] csukafogon kell
kibocsátani” – olvashatjuk egy 1747-ből származó erdélyi méhészkönyvben.38 A farkas egyéb testrészei is szerepelhetnek erőjelképként. Szabó T. Attila a „farkasinat vet/vettet” és a „farkasinat gyújt” kifejezésekre hoz történeti adatokat a magyar nyelvterület
32 Gazda Klára szóbeli közlése.
33 Evseev I. 1997. 237–238.
34 Farkasfejes méhkast ábrázoló fénykép a Néprajzi Múzeum gyűjteményéből: Ethnographia 1932. 84.
35 Gunda B. 1945. 101.; Berze Nagy J. 1982. 290.
36 Hofer Tamás: XVIII. századi méhészhiedelmek. Ethnographia LXII. 1951. 16–17.
37 Kádár József: Babonák és szokások Deés vidékéről. Magyar Nép 8/1928. 85. Idézi: Csetri E. 2001. 67.
38 Tarcsafalvi Pálffy Aladár: Méhészbabonák. Erdély 15. 1906. 125–127.



8
egymástól távol eső pontjairól, és úgy vélekedik, hogy a kifejezések mögött az ismeretlen tolvaj mágikus megbüntetésének rítusa rejlik: eszerint a farkas inának tűzbe vetése és elégetése azért történik, „hogy a tolvajnak az inai is úgy zsugorodjanak össze, miként a tűzbe vetett farkasín, és így ne tudjon elmenekülni a zsákmányával”. Az idézett adatokból sejteni lehet, hogy a farkasín-gyújtással való fenyegetőzésnek rettegtető hatása volt a lopás
elkövetőjére.39 c) A farkasember-képzetet már az ókori görögök ismerték. Az Európa-szerte elterjedt, ún. Werwolf-hiedelemkör lényege az, hogy az ember (pásztor) farkassá változik, és széttépi a gondjaira bízott nyájat. A magyar népi kultúrában a farkasember átvett hiedelemlény, bár már a 17–18. századi boszorkányperekben felbukkan a nyájra farkas képében támadó boszorkány alakja. (A ló képében megjelenő boszorkányról előbb már szó volt.) A
farkasember magyar nevei: „csordásfarkas”, „küldött farkas”, „szakállas farkas” stb40. A hiedelemkör leggyakoribb állandó elemei a következők: 1. A metamorfózis képessége csecsemőkorban alakul ki. Ennek kiváltó oka lehet a bába vigyázatlansága vagy rosszindulata. Például, ha a csecsemőt egy nyírfaabroncson háromszor átbujtatják, vagyis megismétlik a születés aktusát, az átváltozási képesség kialakítható. (Visszaváltozáskor a farkasemberré lett személynek ugyanígy át kell bújnia az abroncson.) A gyermek a szopási időszak meghosszabbítása által is farkasemberré nevelhető: például, ha valaki hét éven át szopja az anyja emlőit, farkasember lehet belőle. A 7 éves gyermekből lett csordásfarkasnak emberfeje van. 2. Az átváltozás során rendszerint „balesetek” történnek – például a farkason rajta marad egy emberként viselt ruhadarab, fogai között ott marad a megharapott ember ruhája, a farkas alakjában kapott sérüléseket (pl. vakság, sántaság stb.) emberként is viseli –, és így az átváltozás tényére fény derül. 3. Mágikus ereje miatt a csordásfarkas a szellemlények közé tartozik, ezért még a kutyák sem ugatják. 4. A végül megölt csordásfarkas sírjára köveket, ágakat stb. dobálnak, hogy a földi világba való visszatérését megakadályozzák. Aki ott jár, és ezt nem teszi meg, azt a csordásfarkas megkergeti. A csordásfarkas történetét Tompa Mihály is megverselte a Szakállas farkas című versében.
A kutya
A kutya a farkas közeli rokona. Minden mitológiában az alvilág, pokol képzetei társulnak hozzá, akárcsak az előző állatjelképek (ló, bika, farkas) esetében. A holtak világához való tartozása folytán a kutya lélekvezető. A középkori keresztény legendavilág egyik legnépszerűbb alakját, az óriás Szent Kristófot, aki Istennek tett önkéntes fogadalma szerint egy veszedelmes folyón át szállította át a lelkeket, kutyafejjel is
ábrázolták.41 A lélekvezetés képzete miatt lett Szent Kristóf az utazók, a járművezetők védőszentje. A Székelyföldön a Gyilkos-tó melletti Szent Kristóf-kápolnánál a szent július 25-i névünnepén évente megáldják a járműveket. Az európai néphitben a kutyavonítás halált jelent. A kutya alvilági jellegét az alábbi palóc népdal is kifejezi: „Aki dudás akar lenni, / pokolra kell annak menni, / ott vannak a szőrös
kutyák, / abból lesznek a jó dudák.”42
A gonoszok, tisztátalanok gyakran jelennek meg kutya képében (pl. boszorkány, kutyafejű tatár stb.). A „purkulics” föld alatti kutya, ami felfalja a Holdat. Az erdélyi Mezőségen általánosan elterjedt – ebben az előfordulásában minden bizonnyal román eredetű – prikulics
39 Szabó T. Attila: Farkasinat gyújt, farkasinat vettet. In: Nép és nyelv. Válogatott tanulmányok, cikkek. IV. Bukarest,
1980. 353.
40 A csordásfarkas-hiedelemkör magyar irodalmából: Gönczi Ferenc: A csordásfarkas. Ethnographia XVI. 1905. 93–96.;
Róheim Géza: A csordás-farkas. In: Magyar néphit és népszokások. Budapest, 1925. 90–93.; Ujváry Zoltán: A szakállas
farkas mondájához. Ethnographia LXXIII. 1962. 3. 458–461. Dégh Linda a hiedelemkör és a népmesék kapcsolatát tárta fel: Az AaTh* 449/A mesetípus magyar redakciója. Ethnographia LXXI. 1960. 284, 290–292.
41 Bálint S. 1977. II. 89–90.
42 Hoppál M. et alii 1994. 132.



9
hiedelemkörben a prikulics (purkulics, trikolics stb.) emberből lett kutya, ami csak akkor változhat vissza emberré, ha állat alakjában megsebzi valaki: „Gyéresen vót egy kisasszony. Az is prikulicsnak vátozott át. A fiúk jöttek Egerbegyről, jöttek be Gyéresre. S ez mind egy kiskutya volt, s reájuk ugrott, a fiúkra, hogy harapja meg őket. S akkor egy közülük vasvillával vót, s az megszúrta. S akkor akkorát visított, egy nagyot, s akkor azt mondta, hogy jaj, köszönöm szépen, azt mondja, hogy megszúrtak, me ha nem, mind kelletett vóna hogy
fussak, hogy menjek.” (Fráta)43
A népmesék szüzséi között ugyancsak megtaláljuk a kutyává változás jelképiségét (Aa Th 449, A cár kutyája típus).
A kutya jelkép megfelelői más kultúrákban az oroszlán, a tigris, a jaguár stb., amelyek ugyancsak rettenetes állatok, a kutyához hasonlóan Kronosz rokonai.
A vadkan
A vadkan az indoeurópai népek egyik legősibb, összetett jelentésű szimbóluma. Egyfelől ugyancsak alvilági, halálképzetek vannak jelen a szimbolizmusában, de ugyanakkor a vadkan a természet ősi teremtő erejének a jelképe is. Ezt szintetikus jelentést jól kifejezi az a görög mitológiai történet, mely szerint vadkan sebzi halálra Adóniszt, akinek véréből mitikus növények sarjadnak, és így ő lesz a gabona és a növényzet istene, akit majd gyilkosa képében imádnak. A mítosz tehát öszebékít egy látszólagos ellentmondást: azt fejezi ki, hogy az új élethez csak a halálon keresztül vezet az út.
Égitestfaló állatok
Az égitestek a Kozmosz rendjének biztosítékai, tehát az égitesteket megtámadó mitikus állatok magát a világrendet veszélyeztetik. Rendszerint kutya- vagy farkasszerű lények, de az égitestfaló állat olykor madár- vagy kígyóformájúak is lehetnek. Az északi hagyományban
a farkas a kozmikus halált jelképezi, ő eszi meg az égitesteket.44 A germán-skandináv mitológiában az égitesteket felfaló farkas a kozmikus pusztulás okozója, ő az istenek legveszedelmesebb ellenfele, falánk szája a ciklikus pusztulás–újjászületés szimbóluma. A holdfogyatkozást a magyar néphit is azzal magyarázza, hogy valamilyen állat (farkas, kutya, sárkány stb.) „megette a Holdat”. A máramarosi román néphit szerint a „vârcolac”-nak
nevezett csordásfarkas eszi a Holdat, máshol kutya vagy farkas kapkod a Nap után.45 A fenti mitikus állatok nemcsak veszélyesek, hanem tisztátalanok is, más tisztátalan hiedelemlények rokonai. Már Róheim Géza is említi azt a hiedelemadatot, hogy az erdélyi Marosszéken, Aranyosszéken és Alsó-Fehér vármegyében azt tartják, hogy a holdfogyatkozáskor meghalt és kereszteletlenül eltemetett gyermekek lelkei eszik meg a
Holdat.46 A képzet más tájegységeken is felbukkan, sőt az újabb gyűjtések alapján47 úgy tűnik, hogy Erdélyben és Moldvában a nap- és holdfogyatkozásnak ez az elterjedtebb magyarázata, ami lehet román kölcsönhatás is. Egy mezőségi adatot idézünk: „A kereszteletlen gyermekek eszik meg a Holdat. Azt mondták, hogy a prikolicsak eszik meg a Holdat. De nem is prikolicsak, hanem vârkolások. Aztán látszódatt, mintha mind marta vóna valami, aztán mind néztük. De má rég nem láttam. Hagy hagy fogyott a Hold el. S aztán azt mondtuk, hogy a vârkolások, a kereszteletlen gyermekek eszik meg a holdvilágot.”
(Mezőbodon)48 A világ különböző népei a napfogyatkozást ugyancsak annak szokták tulajdonítani, hogy valamilyen állat (pl. oroszlán, tigris, jaguár stb.) felfalja az égitestet.
43 Keszeg V. 1999a. 194.
44 Durand G. 1977. 103–105.
45 Róheim G. 1925. 130.
46 Uo.
47 Zsigmond Gy. 1999. 98, 116–117.; Keszeg V. 1999a. 335.
48 Keszeg V. 1999a. 335.



10
A Nagyevő óriás
A pokol torkát az európai ikonográfia úgy ábrázolja, hogy az elnyeli az elítélteket, tehát a száj, illetve a száj általi elnyeletés a pusztulás emblémája lesz. A pusztító állatiasság képzetkörbe vonható a Nagyevő mitikus alakja is. François Rabelais Gargantua és Pantagruel című 16. századi monumentális regényének forrásai a nagytorkú óriásról szóló 16. századi népkönyvek, amelyekben Gargantua úgy jelenik meg, mint aki féktelenségével felborítja, kaotikus rendetlenségbe taszítja az egész világrendet. Erről így ír Mihail Bahtyin: „Az ember nem fél a világtól, legyőzi és megeszi a világot. E győzelmes falás légkörében a világ is újképpen fest; mint bő aratás, terméktöbblet jelenik meg. Nevetség tárgyává válik minden félelem (a lakomán csak a hatalom birtokosainak és a régi, hanyatló
világ egyéb képviselőinek jelennek meg kísértetek).”49 A magyar népmesékben ezt a hőstípust a Nagyehető, Nagyiható, Nagyfázható, Nagyhajigáló, Nagyszaladó stb. nevű mesealakok képviselik, akik emberfeletti képességeiknek megfelelő étel-ital mennyiséget fogyasztanak el. A Fehérlófia típusú hősmesében Fanyűvő, Vasgyúró, Kőmorzsoló néven bukkannak fel. Ilyen mitikus nemzeti mondahős lehetett az a Királyfia Kis Miklós, akinek nevét először Bornemisza Péter említi 1578-ban az Ördögi kísértetekről című művében. Összegzés gyanánt megállapíthatjuk: A mítoszok képei között rendkívüli intenzitásúk a megevés, elfogyasztás, vagy – szélsőséges formában – a sátáni kannibalizmus szimbólumai. Konvergencia áll fenn a kutyafélék harapása és a romboló idő között: Kronosz gyakran Anubisz képében jelenik meg. Az éles fogakkal rendelkező, harapó állatok (farkas, kutya, oroszlán stb.) olyan szörnyek, amelyek felfalják az emberi időt, vagy megtámadják az
égitesteket, amelyek mérik az emberi időt.50
4. Az állat mint a szexuális vágy jelképe
A 20. század első felében az akkortájt uralkodó pszichoanalitikus nézeteknek megfelelően az etnológiai irodalomban az állati jelleget mondhatni kizárólagosan a szexuális libidó szimbólumaként fogták fel. Eszerint például a madár, a hal, a kígyó stb. mindenekelőtt fallikus jelképek voltak, amelyekhez C. G. Jung még a bika, a bakkecske, a vaddisznó, a szamár, a ló jelképeit is hozzásorolja. Az állatiasságnak ez a meghatározása azért nem elfogadható, mert a definíció egyfelől túl tág, hiszen nem minden állatnak van erotikus jelentése, másfelől túl szűk is, ugyanis egy-egy állat esetében csak a szexualitásra korlátozódik. A pszichoanalitikusok azt azonban kétségkívül helyesen állapították meg, hogy bizonyos állatok nyilvánvaló erotikus jelentéstartalmakat szimbolizálnak. Ez a szimbólumfelfogás a
magyar néprajzi irodalomban legerőteljesebben Róheim Géza51, Lükő Gábor52 és végül a 20. század végén – olykor egészen triviális konkrétságú szimbólumértelmezésekkel – Bernáth
Béla53 elemzéseiben jelentkezik. A 20. század közepének francia kutatói közül többen (pl. Gaston Bachelard, Gilbert Durand stb.) azt emelték ki, hogy az állat által megtestesített – az előbbiekben bemutatott fizikai agresszió gyakran állati szenvedéllyel és erotikus vággyal is társul, tehát az erotikus jelentések ennek következtében alakulnak ki. Hangsúlyozták ugyanakkor a nagy erő és a nagy nemi erő közötti összefüggés szimbolikus jelentőségét is, ami ugyancsak az állatjelképek szexuális tartalmainak egyfajta magyarázatául szolgál.
49 Bahtyin M. 2002. 317.
50 Durand G. 1977. 107.
51 Róheim G. 1925.
52 Lükő G. 1942.
53 Bernáth B. 1981. és 1986.



11
Meg kell jegyezni azt is, hogy a keresztény értelmezés a telhetetlen, falánk állatot mindig is az ördög megtestesülésének tekintette, az állati húst pedig a bűn forrásának. Például egy helyen Jézus kiűzi az ördögöket a megszállott emberekből, akik belemennek a disznókba,
ezek pedig a tóba vetik magukat, és mind odavesznek.54 Az archetipikus szimbolikus képi világlátás szerint a húsfogyasztásnak, a harapásnak erotikus jelképisége is van: az étkezési hús megfeleltethető a szexuális húsfogyasztásnak. Eszerint az az egyházi szemlélet, amely mindkét értelemben vett húsfogyasztást bűnnek tekinti (pl. nagyböjti időben nemcsak a húsételektől, de a nemi élettől is tartózkodni kell), végső soron egy egyetemes szimbolikus világlátás részének tekinthető. A ló és az ökör erotikus jelképek is lehetnek. Jelentéseik: zabolátlan vágy, nemi erő, szexualitás, de ugyanakkor lehetnek bőség- és termékenységszimbólumok is. Ez utóbbi jelentést, azaz az erotika- és termékenységképzetek összekapcsolódását jól kifejezi az, hogy Déméter termékenységistennőt a görög mitológia gyakran lófejjel ábrázolja. A ló és az ökör erotikus jelképisége a magyar népi lírában (pl. népdalokban, táncszókban, találós kérdésekben, a szokásköltészet rítusénekeiben stb.) is nyilvánvaló. A kérdéssel Lükő Gábor foglalkozott először részletesen A magyar lélek formái (1942) című könyvében, és
elemzései ma is helyénvalóak.55 Eszerint a ló maga és néhány hozzá kapcsolódó dolog (pl. lovas, ostor, sarkantyú stb.) férfi jelképek, míg mások (pl. nyereg, kengyel, patkó stb.) női jelképek, a lóval kapcsolatos tevékenységek (pl. „meglovagol”, ugrat” „megpatkol”, „szánt”, „megnyergel”, „legeltet”, „itat”, „abrakoltat”, „felszerszámoz”, „megbéklyóz”, „fához köt” stb.) pedig mind-mind szexuális tartalmúak. A kertbe beugró, virágot letörő ló szintén férfi szimbólum, amit olykor ökör is helyettesíthet. Hasonlóképpen erőteljes szexualitással rendelkező állat a kakas is, amit a lakodalmi szokásokban, a tavaszi ítélkező játékokban paráznasággal, többnejűséggel vádolnak meg, és
ítélnek halálra.56 A medve egyfelől alvilági állat (például álombeli megjelenéseiben haláljelkép), de erős szexualitása, nagy nemzőereje miatt a megújuló természet nemzőerejét is kifejezheti, vagyis termékenységjelképpé is válhat. A magyar hiedelemvilág mondái szerint gyakran nőrablásra vetemedik. (Például a székelyek és a csángók mondáiban az erdei vadleány a medvével él vadházasságban.) A farsangi időben a marosszéki fonókban ún. „medvejátékok” is voltak, amelyekben a nőstény és bak medvét alakító alakoskodók párzási jeleneteket utánoztak. Beresztelkén azt tartották, hogy ha bemegy a medve a fonóba, akkor abban az évben bőven
lesz szaporulat a faluban. Az ún. „medvefársáng” során asszonyok bújtak a medve alá.57 Hasonló mágikus termékenységvarázsló célja volt a különféle állatutánzó táncoknak (pl. „rókatánc”), melyeknek kötelező eleme volt a megtermékenyítés utánzása. Ezek a táncok és a közben skandált ritmikus obszcén szövegek („Róka, rókatánc, / a pinában ránc! / Jobb a pina, mint a lencse, / Mert a pina jószerencse!”) egy ma már nem rekonstruálható, a föld és az ember megtermékenyítését célzó hajdani közösségi rítusok elhalványult emlékei
lehetnek.58
5. Totemállatok
Mint fentebb láttuk, bizonyos állatok lélekkalauz vagy lélekvivő funkciója (kutya, ló) az állatok alvilági jellegével függ össze. Az alvilági jelleg ugyanakkor termékenységképzeteket is tartalmaz, ugyanis a halálban mindig benne van az újjászületés lehetősége. A ló és a bika
54 Mt 8,28–34.
55 Lükő G. 1942. 88–110.
56 Ujváry Z. 1978. 110–132.; Pozsony F. 1998a. 188.
57 Barabás L.–Pozsony F.–Zakariás E. 1996. 57.
58 Néprajzi Lexikon IV. 1981. 361.



12
ktonikus termékenységjelképek is, hiszen a kozmikus vizek termékenységével állnak kapcsolatban. Lükő Gábor úgy véli, hogy bizonyos állatok lélekvivő funkciója még a totemisztikus
képzeteknél is régebbi, szerinte például a ló és a szarvas eredetileg lélekjelképek voltak.59 Az időrendiséget kétségkívül nehéz megállapítani, de a két szimbolikus funkció egyidejű megléte nyilvánvaló.
Továbbá feltűnő az is, hogy mivel a totemisztikus felfogás60 szerint az újszülöttben valamelyik ősének lelke ölt testet, a totemállatok gyakran erotikus tartalmú jelképekként is megjelennek. A magyar népi kultúrában ez történik például a ló, az ökör (szarvas) és a madár (sas) esetében. A farkas éppen a nagy nemi ereje miatt vált totemállattá. A nemzetségős anyafarkas totemisztikus képzete nagyon sok mitológiából (pl. római, kínai, mongol, türk stb.) ismert. Róma eredetmondájában a Mars által elcsábított Vesta-szűz két ikergyermekét, Romulust és Remust kiteszik a Tiberis partjára, ahonnan a megáradt folyó elragadja őket, majd a partra vetett ikreket egy nőstényfarkas neveli fel. Az ikrek végül megalapítják Rómát, és így a farkas mostohaanya merészsége és ragadozó természete az egész Római Birodalom jelképévé válik. A lóhoz kapcsolódó totemisztikus képzetek ugyancsak gyakoriak, a ló ugyancsak lehet egy-egy nemzetség mondabeli ősének szimbóluma. Ennek emléke él a Fehérlófia típusú hősmesében (AaTh 301B). A mese elején megjelenő kanca totemisztikus ősanya, akitől egy nagy erejű mesehős származik. A fekete vagy fakó vadlóhoz a termékenység, a vegetáció, a Hold- és vízi jelleg, a szexualitás képzetei társulnak. A mitikus állatanya életerejének átadása szempontjából fontos képzet továbbá az is, hogy az életerő a halál révén száll át utódára (a ló megdöglik), továbbá, hogy a hős ereje teljességét egy 7 évig (vagy olykor 3 x 7 évig) történő mágikus szoptatás révén nyeri el. A magyar népmesékben a lóanya szerepét más totemállat is átveheti, más változatokban a hős szoptatójaként anyajuh, tehén, esetleg medve is előfordulhat. A szájhagyományban már nem él, de a középkori krónikákban – Kézai Simon Gesta Hungarorum című 13. századi krónikájában, a Képes Krónikában és a Budai Krónikában lényegében azonos szöveggel fennmaradt a két honalapító testvér mítoszának magyar változata, az ún. csodaszarvas monda. A szarvasüldözés története a magyar nép eredetmondája, ugyanis a szarvasüldözés végül nemzetségalapítással fejeződik be, bár a
szövegek sehol sem említik, hogy a szarvas ősanya lett volna.61 Berze Nagy János A
csodaszarvas mondája című, széles nemzetközi kitekintéssel megírt tanulmánya62 is csupán ’az égi küldött a kijelölt helyre elvezet’ epizódig értelmezi a történetet. Hasonló történetek az eurázsiai térségben igen sok nép folklórjában előfordulnak, Mircea Eliade egy olyan, a magyar változathoz igen közeli formájú indiai történetet idéz, amelynek a végén a szarvas
lánnyá változik, és ennek alapján a mondát indiai eredetűnek tartja.63 A genetikusan minden bizonnyal össze nem függő változatok nagy száma a nemzetségalapítást eredményező állatüldözés mitikus témájának archetipikus jellegére utal. Ezt erősíti az is, hogy az állatüldözés (őz, szarvas, madár, nyest stb.) történetének emlegetése a lakodalmi szokásokban is gyakran megjelenik. Lükő Gábor 1942-es könyvében főleg román és ukrán szokásokat idézett, de azóta bebizonyosodott, hogy ez a mitikus szüzsé a magyar nyelvterület egészén is megtalálható volt. Seres András a moldvai csángó Pusztinából így írja le a lakodalmi szokásnak ezt a részét: „Ez idő alatt megérkezik a vőlegény is násznépével a menyasszony házához. Mikor a kaput kinyitják, a vőlegény keresztapja a menyasszony hívógatójával tréfás
59 Lükő G. 1942. 90.
60 A totemizmus általános etnológiai irodalmából: Gennep A. 1920/2000.; Frazer J. G. 1925/1995.; Lévi-Strauss C.
196621b.Demény I. P. 1997. 33–42.
62 Berze Nagy J. 1982. 191–228.
63 Demény I. P. 1997. 37.



13
párbeszédbe kezd. Legtöbbször vadászembereknek nevezi a násznépet, akik egy ide beszaladt őzet, vadat, madarat keresnek ilyenképpen: – Isten áldja meg! – Magik milyen úton járnak? Idegenek vagyunk; az Istennek csúszó-mászó bogaraik. Elvesztettünk egy vadállatecskát, s amíg jöttünk erdőkön, hegyeken, mezőkön, s ha elé nem adják, törvényszékre hívjuk. – Nem láttuk, itt nincs. – Így folytatódik az alku, amíg a vőlegényt násznépével az udvar közepéig beengedik. Itt tovább vitatkoznak, amíg az ajtóig érnek. A keresztapa mindegyre azt hajtogatja, hogy a jegyes madár, amit vadásznak, ide repült bé, aminek párja itt van, s amiket
össze kell párosítani.”64
Összegzés
Az állatszimbólumok alapvető jelentését Gilbert Durand szerint két pszichikai érzet határozza meg: 1. félelem az idő múlásától, azaz a halállal egyenértékű változástól, amit több rohanó állat is jól szimbolizál; 2. félelem a pusztulást előidéző harapástól, a fogak szadizmusától, aminek az állat éles fogakkal ellátott szája tökéletes pszichológiai szimbóluma. Ennek megfelelően az állatiasságot úgy definiálhatjuk, hogy állat minden, ami nyüzsög, vagy ami úgy szalad, hogy nem lehet megfogni, de az is, ami harap és rág. Voltaképpen egyenértékű (izomorf) képzetekről van szó, ami a festészetben a bestialitás
ikonográfiáját hozta létre.65 Amint látjuk, az így meghatározott „állatiasság” nem azonos az „állat” fogalmának biológiai definíciójával. Az állatoknak vannak olyan tulajdonságaik is, amelyek az archetipikus szimbolizáció szemszögéből nézve nem állatiak (pl. megújulás, ciklikusság, repülés képessége stb.), másfelől viszont előfordulhat az is, hogy a szimbolikus vonatkozásban „állatiasnak” minősített jelentéstartalmakat nem állatjelképekkel fejezünk ki. Például az embert üldöző jármű az alvilági lóhoz, bikához hasonló jelkép lehet, vagy az értékeket megemésztő, elpusztító „bűnös város” a káosz archetípusával és ennek nyüzsgő állatvilágával mutat szimbolikus kapcsolatot.
64 Seres A. 1994. 105.
65 Durand G. 1977. 82–109.



1
6. A gonosz erői. Ördög- és démonképzetek
1. A Gonosz archetípusa
A világban jelen lévő Rossz olyan fogalom, amelynek eredetére és értelmére minden vallásnak teológiai magyarázatot kell adnia. A kereszténység a jó Isten primátusáról szóló
tanítást emelte dogma rangjára, amit a bukott angyalokról szóló tanítással magyaráz meg1, de ennél a teológiai tannál jóval régebbiek a jó és rossz istenekről szóló dualisztikus mitológiai
elképzelések.2 „A monoteizmus az ősi dualizmusból keletkezett, de a monoteista világ
egyensúlya kényesebb, mint a régié” – írja Kurt Seligmann.3 A mitikus világkép – a teológiai-filozófiai gondolkodás intellektuális irányultságától gyökeresen különböző módon – a világban tagadhatatlanul jelen lévő Gonosz erőit is konkrét képekben, nagy érzelmi telítettségű szimbólumokban ragadja meg. Ugyanígy konkrétak és képszerűek a Rossz eredetére és elpusztításának módozataira vonatkozó mitikus képzetek is. A Gonosz erői tisztátalan és gonosz szándékú démonok, amelyeknek állatias jellege állati agresszió (nemcsak fizikai, lehet esetleg szexuális is), vámpirizmus, harapás, rettentő hangképzetek, üvöltés, feketeség (a Rossz színe) és vörösség (a nemi vágy színe) stb. – mind az ún. „természeti” népeknél, mind az ókori európai kultúrkörben, mind a kereszténységben megfigyelhető. Jellemző sajátosságuk továbbá az is, hogy a Rosszat megszemélyesítő lények (a magyar népi hitvilágban: ördög, boszorkány, lidérc, sárkány stb.) általában rendelkeznek az alakváltoztatás (metamorfózis) képességével. Egy mezőségi asszony így foglalta össze a képzetkör több lényegi elemét: „Az ördög sokféleképpen tud megjelenni. Megjelenhet kutya képébe, macska képébe, megjelenhet béka képébe, megjelenhet gyík képébe, akárminek a
képébe meg tud jelenni a tisztátalan.”4
2. Démonképzetek
A hagyományos világ néphite szerint minden betegséget, járványt, természeti csapást, bajt démon okoz. Íme néhány betegségdémon neve a magyar népi kultúrából: Igézet (fejfájás, lázas állapot), Szentantaltüze (orbánc, kiütések, lázas állapot stb.), Nyavalya (epilepszia, vö. „törje ki a nyavalya”), Ijedtség (pszichikus bajok), Gyík (torokgyík, torokfájás), Fene (rosszindulatú daganatos betegségek, vö. „egye meg a fene”; „fészekben” lakik, vö. „fészkes fene”), Íz (eredetileg a halott árnyéklelke volt, betegségek származnak tőle), Guta (agyvérzés, esetleg infarktus; leüti az embert, a főisten sem tudja megállítani), Döghalál (pestis- vagy kolerajárvány, vö. „a dög verje le”), Súly, Kórság stb. A Mumus (egyéb megnevezései: Böbös, Vankuj stb., vö. „elvisz/jön a Mumus”), a Rézfaszúbagoly (vö. „vigyázz, mert megreszel!”) a nyelvterület egészén elterjedt ijesztőlények voltak. Démonai vannak a kozmikus meteorológiai jelenségeknek is: a viharban, jégesőben a „nagy gonosz Sárkány” rejtőzik, a különböző szelek nevei és tulajdonságai utalnak a bennük rejtező démonokra (Szél, Forgószél, Nemere, Borda szele stb.), de még a téli nagy hideg is tőlük származik („sokan vannak odakünn” – mondják a farkasordító nagy hidegre a székelyek). Ugyancsak az egyetemes Rossz megnyilvánulásai lehetnek a különböző természeti szellemlények (pl. kis erdei manó, vadöreg, vadleány, szépasszony, vízitündér stb.), a kozmosz rendjét felborító, égitestfelfaló démonok (lásd markoláb-hiedelemkör), az emberből lett démonok (pl. a farkasember-hiedelemkör).
1 Schütz C. 1993. 329.
2 A középkori dualista tanokat hirdető eretnek mozgalmakról széles körű áttekintést ad: Stoyanov Y. 1999. és Culianu I. P. 2002b.
3 Seligmann K. 1997. 143.
4 Szentmáté, Tatár Erzsébet egy. hallg. gyűjtése, 2005.



2
Félelmetes démoni tulajdonságai vannak az emberi világban élő, de természetfeletti tulajdonságokkal rendelkező ún. pszeudomitikus személyeknek (pl. boszorkány, tudós molnár/kocsis, garabonciás, vasorrú bába, prikolics stb.) is, akik az élet hétköznapjaiban jelenkező legkülönbözőbb bajok okozói lehetnek (gazdasági károk, rontások, betegségek stb.). A csábító, veszélyes női démonokról (pl. szépasszony, vízitündér, sellő stb.) a Kegyetlen Nő archetípusa kapcsán hátrébb (IV. 3.) lesz szó.
A valóságosan létező ártó lények démonizálódása is gyakori jelenség. Gyimesben a menyétről mint mitikus állatról beszélnek. Este fonnivalót tesznek neki az istállóba, hogy azzal „dolgozzon”, és ne marja meg az állatokat: „Itt a kalibánál es van guzsaly kötve a menyetnek.” Az embert megmaró kígyó hasonlóképpen démonszerű: „Az a gonosz, mind a
gonosz, a kégyó olyan, a marós kégyó, mind a gonosz. Attól félni kell, attól őrözködni kell.”5 A gabonát elverő madarakat az egész nyelvterületen ugyanolyan ráolvasásokkal űzték el, mint a betegségdémonokat. Általánosan elterjedt képzet, hogy a bajokat, betegségeket hordozó démonok az alvilágból (a földből) származnak (pl. „kibútt a kígyó a fődből, fődből bútt a szőrbe”), tehát oda is kell őket visszajuttatni. Ezt hivatottak megvalósítani a mágikus rítusok (pl. a rontást okozó tárgyak, a beteget lemosó víz elásása stb.) kíséretében elmondott mágikus szövegek (ráolvasó imádságok).
3. A kereszténység ördögképzetei
„Az ördög fogalma a kereszténységgel kezdődik” – írja Röhrich Lutz, majd rögtön
hozzáteszi azt is, hogy az ördögben való hit igazi kora a késő középkor.6 A korai kereszténység művészete még nem ábrázolta az ördögöt, a Gonosz erői először a középkor szerzetesi művészetében (mindenekelőtt a bencés kolostorokban) kerülnek a képek előterébe. Az ördögtől rettegő szerzetesrendek képzeletében az ördög előbb mint támadó, üldöző, zaklató félelmetes szörnyeteg jelenik meg. A bűnre való csábítás funkciója csak valamivel később, a Georges Duby által „kevésbé nyers pszichológiájúnak” nevezett 13.
században alakul ki.7 Ugyanekkorra tehető a lelket elragadó és ezáltal az embert elkárhoztató ördög képzetének a kialakulása is. Ezek a funkciók több középkori eredetű folklórműfajban kimutathatók. Az archaikus népi imádságokban, a ráolvasásokban, a halottas szokásokban stb. gyakran találkozunk olyan szimbolikus technikákkal, amelyek az öntudatlanság állapotába került ember lelkének védelmét hivatottak megvalósítani. Ilyen helyzet lehet az éjszakai álom, de legfőképpen a haldoklás ideje. „Én fekszem én ágyomba, / minden testem koporsómba, / csalátos ördög meg ne csajjon, / halál ingem el ne nyomjon, / me én meg vagyok keresztelve / az Atyától s Fiútól s a
Szentlélek Istentől!”8
A periféria mint démoni táj
A hagyományos világ térszemlélete szerint az ember az őt körülvevő hatalmas térnek csak egy kis részét, a „bekerített közép” terét uralja, a világtér megművelt részén túli terek pedig kaotikusak, veszélyesek és rettegettek. A hagyományos gondolkodásmód konkrét és szimbolikus jellegének megfelelően az összes teremtmények, sőt a szellemlények és az istenségek is valamelyik térrészhez kapcsoltak. A tér, amihez egy ember tartozik, egyszerre jellemzi is az illető embert. Az etnológiai irodalomban több helyen olvashatunk arról, hogy a vad tájakon, például erdőségek közepette letelepedő embereknek mindig első dolguk volt, hogy az élhető kozmosz
5 Takács Gy. 2001. 472–476.
6 Röhrich L. 1966. 212.
7 Duby G. 1994. 235.
8 Magyarfalu, saját gyűjtés, 1995.



3
megszentelt terét szimbolikusan kiszakítsák az ismeretlen, démoni térből. A keresztény ember ezt már egy fakereszt állítása révén is megteheti, de az igazi kozmoszteremtés a kápolna- vagy templomépítés. A temető megszentelt terének körülhatárolása vagy egy határkereszt-állítás
ugyanilyen célzattal történik.9 A „bekerített középen” belül a rendezett kozmosz törvényei az uralkodóak, és ezek a törvények egyszersmind szent törvények is, vallásos megalapozottságúak, mert istenségektől származnak. Ellenben, ha messzire megy az ember, és elhagyja a szentségi jegyek által megvédett teret, akkor egy olyan ismeretlenben jár, ahol minden kaotikus és veszélyes, mert ott már az emberek által nem ismert titokzatos és gonosz erők lakoznak. Az erdő ezért lesz a halál és a beavatás színtere a mitológiákban. A hagyományos világ embere tudja, hogy a város- és faluhatáron kívüli erdőségekben, pusztákon démonok tanyáznak. Az erdőket, havasokat járó gyimesi csángó legényeknek óvakodniuk kell az ismeretlen világ szellemlényeitől, mert például a szépasszonyok bódító
énekétől elkábulhatnak, és akkor ezek a gyönyörű démonok halálra táncoltathatják őket.10 Dante Alighieri (1265–1321) Isteni színjátékának híres, pokolba vezető utazása is a civilizatorikus téren kívül, egy sötét erdőben való eltévelyedéssel kezdődik, ahol nagycsütörtök éjjelén a költő három mitikus szörnyeteggel, egy párduccal, egy oroszlánnal és egy farkassal, a pokol követeivel találkozik. Az idegen, messziről jött ember mindig gyanús, mert nem tudni, hogy mi vagy ki lakik benne. Sőt az idegen voltaképpen maga az ördög, mert a megszentelt kozmoszon kívüli helyről, az emberek világán kívüli térből származik, onnan, ahonnan az ördög is. Ezért a középkorban az idegenből jött, ismeretlen embert a település határán kívül, vagy a két település határán, az ún. „senkiföldjén” temették el, hogy az esetleg benne lakozó démon ne kerülhessen be a temető megszentelt terébe, sőt még a faluhatárba se, és így ne árthasson a közösségnek.
Ördög a pusztában
A fenti szimbolikus logika szerint világos, hogy a világ megműveletlen, emberek által nem lakott része az ördög tere. A kietlen táj, a vad ismeretlen vidék, ahol a barbárok végtelen pusztái kezdődtek, már a
késő antik kor embere számára is a civilizáció tagadásának jelképe volt,11 és így kultúrtörténetileg is jól magyarázható az a tény, hogy a kereszténység csábító, kísértő ördöge is leghamarabb az emberi kultúrán kívüli tájban, a pusztában jelent meg akkor, amikor magát
Jézus Krisztust próbálta a bűnre rávenni, azért, hogy lelkét megkaparintsa.12 Az ördög azóta sem távozott abból a bizonyos pusztából. Jézus Krisztus után Remete Szent Antal (meghalt 356-ban) megkísértése következett. Ez a történet az előzőhöz hasonlóan újra
és újra feltűnik a képzőművészetben és a világirodalomban.13 A 16. században Bornemisza Péter is tisztelettel szól a pusztában kísértő ördögön vett győzelméről az Ördögi kísértetekben: „Sokszor vadak, medvék, oroszlányok, kígyók, baziliszkusok, skorpiók és egyéb röttentő férgek képében forgottak mellette. Kiknek ezt felelte: ha az Úrnak az akaratja, hogy
megegyetek, úgy legyen. De ha ő nem engedi, mit fáradtok hiába.”14 Avvakum protopópa a
9 A Csíki-havasok hegyi telepein a 19–20. század folyamán megtelepült csángók „kozmoszteremtésének” szakaszait
követi nyomon Bárth János egyik könyve (Úz-völgyi magyarok. Településnéprajzi és népesedéstörténeti tanulmány. Kecskemét, 2004.).
10 Salamon A. 1987. 102–105.
11 Nola A. 2001. 174.
12 Mt 4,1, Mk 1,12–13, Lk 4,1.
13 Csak a leghíresebb alkotásokat említve: Martin Schongauer: Szent Antal megkísértése – metszet, 1480–1490 körül,
Metropolitan Művészeti Múzeum, New York; Hieronymus Bosch: Szent Antal megkísértése – festmény, 1500 körül, Lisszabon; Gustave Flaubert: Szent Antal megkísértése – regény, 1849) – A Szent Antal megkísértéséről szóló művészeti
ábrázolásokat összefoglalja: Szikszai M. 2005.
14 Bálint S. 1977. I. 150.



4
17. századi Oroszországban Krisztus keresztjével űzte ki a gonosz lelket egy szegény megszállott őrültből, aki az ördögöktől nyomorgatva már harmadnapja bolyongott a
pusztaságban.15
A sivatag mint kezdeti osztatlan totalitás
Az ördög pusztában való megjelenését nem lehet azonban kizárólag azzal megmagyarázni, hogy a szakralizált kultúrán kívüli terek természetszerűleg a Szenttel szemben álló Gonosz terei. A puszta, a sivatag ugyanis az egyetemes emberi képzelet által alkotott egyik legösszetettebb jelkép: legáltalánosabb jelentésében a világban létező dolgokon kívüli absztrakció világa, és mint ilyen, csak a transzcendens dolgokra érzékeny, lényegében a
halhatatlan szellem megnyilatkozásának színtere.16 Ebben az összefüggésben lesz az isteni
megismerés helye, hiszen ez az a hely, ahol „csak az Isten néz vigyázó szemmel”.17 A puszta, ahol csak az Isten van jelen, tökéletesen alkalmas hely arra, hogy az ember remetévé legyen, Isten közelében éljen, és csak saját belső lelki erejére, valamint Isten segítségére alapozva győzze le a végső megvilágosodás, az üdvözülés útjában álló démonokat. Ebben az egyetemes szimbolikus összefüggésben tehát a prófétákat és remetéket megkísértő sivatagi démoni erők csak a Jó és Rossz egységében megnyilatkozó eredendő kozmikus osztatlanság egyik oldalának megnyilatkozásai. A puszta alapvető jelképi tartalma a kezdeti totalitás, és az istenközelség. A pusztában elsősorban azok élnek, akik Isten közelében élve saját hivatásukat keresik gondoljunk itt a választott nép sivatagi bolyongásaira, Keresztelő Szent János működésére, a kereszténység szentjeinek, istenkeresőinek és megbüntetett eltévelyedettjeinek sivatagi vezekléseire. A bebörtönzött Avvakum protopópa (17. század) kegyetlenkedő cellamestere, amikor csodálatos módon meggyógyul halálos betegségéből, az átélt keresztény látomás hatására bocsánatot kér rabjától, akit addig csak kínozott, és afelől érdeklődik, hogy hogyan élhet ezután Krisztus által: „Parancsolod-e, hogy itthagyjak mindent és menjek a pusztába?”
kérdezi.18 J. E. Cirlot szimbólumszótára ebben a vonatkozásban kiemeli, hogy a sivataghoz tartozó égő aszály par excellence klímája egy tiszta, aszketikus szellemiségnek, a test
feláldozásának a lélek megmentése végett.19 A pusztában történő Sátán általi megkísértés, illetve megtámadás tehát az egyetemesebb szimbolikus jelentésnek csak egyik vonatkozása, ami olykor el is maradhat (Keresztelő Szent János), de végletes formában is jelentkezhet (Remete Szent Antal).
Az ördög elűzése
Az ördög által birtokolt kietlen tájakról jött, kevéssé keresztényiesült démonok a hagyományos világ embere számára félelmetesek és rendkívül veszélyesek voltak, ezért az ellenük folytatott élethalálharcban a keresztény ember a szentségi jegyek teljes készletét felhasználta. Az ördögűzéseket a középkori egyház rendszeresen és hivatalos körülmények
között gyakorolta, különösen a szerzetesi közösségekben20, de démonokkal bárki felvehette a harcot, ha rendelkezett a szükséges tudással és szentségi jegyekkel. Mivel a démonok ember nem lakta kietlen tájakról – pusztákról, hideg havasokról, tengerfenékről –, vagy az ember által szintén nem ismert föld mélyéből érkeznek, azok a személyek, akik ismerik az ellenük ható ráolvasó imádságokat és mágikus rítusokat, képesek
15 Avvakum protopópa önéletírása. 1979. 115–117.
16 Chevalier J.–Gheerbrant A. 1995. III. 139–140.
17 Szövegrészlet egy 17. századi orosz ráolvasásból. Lásd: Avvakum protopópa önéletírása. 1979. 108.
18 Uo. 90.
19 Cirlot J. E. 1996. 79.
20 Ennek maradványa az, hogy a székelyek és gyimesi csángók az ún. „kalugyerpapokat”, azaz a moldvai ortodox
kolostorok szerzeteseit látogatják bizonyos mágikus kényszerítések megvalósítása, jóslások stb. végett.



5
őket ezekre a kietlen helyekre, a föld gyomrába, azaz valóságos lakóhelyükre visszaküldeni, esetleg megsemmisíteni. A magyar ráolvasások a szó mágikus erejével végzik el a démon kiparancsolását, amihez rendszerint bizonyos mágikus rítusok is (pl. a rontást okozó tárgyak elásása, beteget lemosó víz ajtó- vagy kapusarokra, élő fa tövére történő elöntése stb.) társulnak. Az előbb említett Avvakum protopópa, még ifjú korában, egyik dühöngve hánykolódó fiútestvéréből – különféle szentelményeket (szenteltvíz, füstölő, szentelt gyertya, szertartáskönyv) használva – kiparancsolta a démont, úgy, hogy a betegre egy Nagy Szent Vazultól származó exorcizmust mondott rá: „az Úr nevében parancsolom neked, te néma és siket lélek, menj ki ebből a teremtményből, és többé bele ne menj, hanem menj a pusztaságba,
ahol nem él ember, és csak az Isten néz vigyázó szemmel.”21 A 17. századi orosz ördögűzés és a magyar ráolvasások nagy fokú hasonlósága, sőt lényegi azonossága azzal az említett körülménnyel magyarázható, hogy ezek a rítusok és szövegek Európa-szerte egy középkori, az egyház által akkor még hivatalosan is elismert, mindenekelőtt a kolostorokban gyakorolt
exorcizmusokból származnak.22 A fenti ördögűzés szövegének és szakrális-mágikus rítusainak hasonló megjelenéseivel találkozunk a magyar folklór démonelküldő ráolvasó imádságaiban is. A Pócs Éva által
szerkeszett Magyar ráolvasások című kétkötetes munka23 gazdag és rendszerezett gyűjteménye ezeknek a folklórszövegeknek. Ebből idézünk néhány kiparancsoló szövegformulát annak illusztrálására, hogy a démonokat az emberi kultúrán kívüli térbe, azaz a saját lakóhelyükre, a többi démonok közé küldik el: „Bódogságos Szűz Mária hozza vissza a hosszú egészségit, / s vigye el a betegségit / a sátányokhoz a pokolba, / a kígyókra, békákra, / erdőkre, mezőkre, / s ettől a betegtől menjen el” (Klézse); „Menj el hegyeknek, kőszikláknak / háta mellé, ahol fekete kutyák nem ugatnak, / hol kakasszó nem hallszik, / hol kovászos kenyervel nem élnek” (Gyimesbükk); „Menj el kemény kősziklákba, / ahol oroszlán leányok, legények laknak. / Fejiken bujj be, / talpikon bujj ki!” (Gyimesközéplok); „menj el a Sinai hegyre, / ott vannak a mérges kígyók / azoknak az erejüket elvenni” (Beleg, Somogy megye); „Menj vissza te igizet, / a nád tűjére, / madarak tollára, / és tenger vizibe” (Somogyudvarhely); „Menjetek ki a határba, / az odvas fába, / az odvát egyétek, / az ágit hasogassátok, / s az életjit elfogyasszátok. / Ott sem lesz nyugodalmatok. / Menjetek be a Veres tengerbe, / kő legyen párnátok, / ott legyen nyugodalmatok” (Lábnik); „Menyel hideg havassakra, / szakassad hidegh havassaknak agat bogat, / es tengernek követtset-fövenyet” (Nagyszeben, 1651). A démon lakóhelye nem a föld alatt, hanem inkább valahol horizontálisan távol található, ezt az előbb idézett nyelvi formák is egyértelműen kifejezik („menj el”, „vigye el” stb.). Ez a szent kultúrán kívüli démoni tér a föld mélyében is lehet, de ez a térképzet sem azonos a kereszténység pokol fogalmával, itt is egy sokkal ősibb alvilágképzet megjelenéséről, olykor esetleg keresztényiesítéséről van szó: „Ennek a nyavalyának se legyen nyugodalma, / menjen le a fődnek / a hét csínyára” (Zagyvarékas); „Földbű gyütt, / földbe menjen, hogy ezen a bűnös testen / hatalmat ne vegyen!” (Sándorfalva); „Kibútt a kégyó a fődből, / fődből bútt a szőrbe, / szőrből bútt a bőrbe, / bőrből a csontba, / csontból a velőbe” (Gyimes); „Addig ütlek tüktököt, / amig bémentek a fekete főd gyomrába hetvenhét singnyég” (Gyimes).
A különböző folklórműfajokban szembeötlő az ördög lakóhelyének démonizált jellege. A Gonosz minden megnyilvánulása, így a hozzá tartozó tér is fekete („feteke ég alatt feteke szem igizett meg”), és feketék a Gonosz teréhez tartozó félelmetes ktonikus állatok is („fekete kókisok nem kikirilnek”, „fekete lovak nem nyerítnek”, „fekete kutyák nem ugatnak”, „fekete halak nem vicsognak” stb.). A némaság a kultúrán kívüliség, egy másik világ szimbólumai,
21 Avvakum protopópa önéletírása. 1979. 108.
22 Pócs É. 1984. 109–137.
23 Pócs É. I–II. 1985–1986.



6
hiszen az emberi nyelv, a szó kimondásának képessége alapvető civilizációs jelkép. Mint előbb láttuk, Avvakum protopópa ráolvasó imája is „néma is siket lélek”-nek nevezi a tisztátalan lelket. A Szó a legelső fényszimbólum, vele együtt jelen van a világ teremtésének kezdetén. Minden kozmoszteremtés az isteni fény megjelenésével („Fiat lux!”) és a hozzá asszociálódó Ige kimondásával kezdődik (lásd Jn 1,1–18), amelyek legyőzik a sötétséget. A démonok hideg, távoli terét benépesítő pokoli állati lények meztelenek, hiszen a ruha, az öltözet a szakralizált emberi kultúrához való tartozás szimbólumai, a díszes, tiszta öltözet az ember, a kultúrhős, az istenség attribútuma. A civilizáció és a szakralitás hiánya is („ahol vakarukalácsot nem sütnek”, „ahol kovászos kenyervel nem élnek”, „ahol keresztet nem vetnek”, „ahol templomba nem mennek”, „ahol harangszó nem hallatik” stb.) rendkívül szembeötlő módon hangsúlyozódik a démon lakóhelyét megjelenítő népi szövegekben: „Azt mondom neked pokolvar, / ... / megfoglak, s éppeg a havasba viszlek. / ... / Ott van egy leány, aki a haját soha bé nem fonta, soha kenyeret nem kezdett, / piros bort nem ivott” (Alsófehér megye); „Menjetek a hideg havasokra, / hol embernyom nem látszik, / harangszó nem hallik, / bokor kalácsot nem kötnek, / szákramentummal nem járnak” (Pusztina); „Ne jöjj gonosz sátán a határunkra elpusztítani, / mer Karácson estéjin nem jöttél el velünk a misére!” (Gyimesbükk)
A Gonosz erőit szimbolizáló hiedelemlények (ördög, boszorkány, lidérc stb.) megjelenésének démoni helye (kietlen táj) és démoni ideje (éjszaka) kívül esik az állandó emberi ellenőrzésen, tehát voltaképpen nem is valódi – értsd: szent, emberi, kultúrához tartozó – tér és idő.
4. Etnikumok démonizálása
A mitikus tudatban a reális és az irreális egybeolvad, a valóság és a képzelet nem válik szét egymástól. A mitikus világszemléletnek ezzel a sajátosságával magyarázható az, hogy a mitikus tudat nemcsak a szellemlényeknek, hanem valóságos személyeknek, sőt állatoknak, növényeknek, tárgyaknak is démoni jelleget tulajdonít. A középkori és kora újkori boszorkányperekben például nemcsak személyeket, de állatokat, sőt tárgyakat is ítéltek el és égettek meg. Különböző etnikumok, vallási közösségek démonizálásának képzeteivel ma is találkozunk. A középkorban a távolról jött különböző etnikumok (pl. tatárok, cigányok, zsidók, spanyolországi mórok stb.) démonizálásához döntően járult hozzá az a tény is, hogy ezek az ismeretlenből jött népek nem a keresztény modell (teológia, rítusok stb.) szerint éltek, és így őket, mint az üdvözülés zálogának tekintett keresztény értékrend elutasítóit, nyilvánvalóan a Sátán követeinek tekintették. A keleti pusztákról jött vándornépeket Európában a pokol küldötteinek, már-már állatszerű szellemlényeknek tartották, és ebben minden bizonnyal hittek is. Például az „Isten büntetéseinek” tekintett tatárokról 1222-ben azt írta a Novgorodi Krónika, hogy „senki sem
tudja, honnan jönnek, és senki sem tudja, milyen nyelven beszélnek”.24 A tatárok démonizálásának mitikus képzete ugyancsak máig fennmaradt a magyar népi kultúrában: „A kutyafejű tatárok egész biztosan léteztek. Az öregebbek nagyon jól tudják. Azok úgy néztek ki, hogy a fejük kutya volt, a testük meg ember. Lovon jártak, és mindenki menekült előlük. Ahova csak tudott, oda menekült el. Nem laktak azok faluba, csak sátorba. Mindent elpusztítottak, ami az útjukba akadt. Nagyanyám hallotta az öregektől, hogy egyszer a patak mellől egy családtól elvittek egy leányt, véletlenül megtalálták, hogy hova bújt el. Ketrecbe zárták, és elvitték magukkal, de visszaengedték, nem ölték meg. Mindig rettegtek az emberek, hogy
visszajönnek. Egyszer aztán már nem jöttek vissza a kutyafejű tatárok.”25
24 Nola A. 2001. 295.
25 Körösfő, Péter Kinga egy. hallg. gyűjtése, 2003.



7
A cigányok nomád voltát, az ismeretlen térhez való kötöttségét, a mágikus varázslásokban, ördögi rontásokban való jártasságukat a keresztény Európa nehezen tudta tolerálni. A boszorkányperek elítéltjei, a Sátánnal való cimboraságért máglyán elégetettek, felakasztottak között sok a cigány nő (pl. Franciaországban a 15–16. század fordulóján). Káin örököseinek mondták őket, akik örökös száműzetésre vannak ítélve. Egy Európa-szerte elterjedt középkori legenda szerint Krisztus keresztre feszítésében is segédkeztek: noha Mária kérte őket, hogy távozzanak, nagy és hegyes szegeket készítettek Krisztusnak. A középkori ábrázolásokon a cigányok fizikai megjelenése is állatszerű. Egy lübecki szerzetes azt írta róluk, hogy a
cigányok a tatárokhoz hasonló fekete démonok („forma turpissima nigri ut Tartari”)26, egy Forli nevű olasz kisvárosban 1422-ben pedig ezt jegyezték fel róluk: „két napra megálltak itt
valami nem jól nevelt népek, sőt inkább hasonlatosak a rút és a zajos állatokhoz”.27 A középkori katolikus teológiai gondolkodás különféle régi mítoszokat aktualizál a zsidó nép és a Sátán kapcsolatáról (pl. a bukott angyalokkal hozzák őket kapcsolatba; azt tartják, hogy a mózesi törvények elfogadása előtt a démonok tulajdonában voltak; az Apokalipszisben kétszer előforduló „Sátán zsinagógája” kifejezést a boszorkányszombattal hozzák összefüggésbe stb.), és legfőképpen a zsidókat a világot megváltó Krisztus kigúnyolóinak,
kínzóinak és keresztre feszítőinek tekintik.28 Az így kialakult negatív zsidókép az európai folklór több középkori eredetű műfajában is fellelhető. Például a krisztusi szenvedéstörténetet erős érzelmi telítettségű képekben megjelenítő archaikus népi imádságokban és a passióepikát megjelenítő egyéb műfajokban: „Miétt rivolsz, Szentanyám? / Honne ríjak, Szentfijam! / Súf jiduk levelet küldtek, / szent péntekre felfolnak, / rút nyálakval töpdösnek, / vas kescsükvel
szabdasnak, / hajant húznak, / nadzsan sufolkonnak.” (Szabófalva)29
Amint látjuk, a démonizált etnikumok megjelenítése az állatiasság képzetkörének archetipikus képelemeivel valósul meg. A „kutyafejű ember” metafora ennek a képzetnek a lényegét fejezi ki, ugyanis egyszerre utal az állattól való rettegésre és a bestialitás egzotikumára, vagyis a démoni erők civilizáción kívüliségére.
5. A modern idők ördögképzetei
Mivel a démonokról alkotott képzetek archetipikusak, nem tűntek el a középkori vallásos világkép szétesésével. A démonizálás különböző technikáival ma is találkozhatunk. A politikai életben a politikai-ideológiai ellenfeleket, az új eszmék képviselőit stb. – olykor komolyan, olykor csak ironikus-szatirikus formákban – ma is gyakran az ördöggel azonosítják. A modern szórakoztatóipar (pl. vámpír- és horrorfilmek, képregények stb.), a reklámvilág stb. ugyancsak épít ezekre az emberi pszichében mélyen gyökerező szimbolikus képekre. A nyugati világban a 19. század végétől kezdenek elterjedni az ún. „sátánista mozgalmak”, amelyek a világban létező Rosszat mint valóságosan létező lényt fogják fel, úgy, ahogyan a Jelenések könyvében is megjelenik. Ezek hatására VI. Pál pápa ünnepélyes nyilatkozatot ad ki, amelyben azt szorgalmazza, hogy a katolikus egyház is módosítson az Ördögről alkotott Szent Ágoston-i felfogáson, és az ördögöt ne csak az istentagadás filozófiai alappelvének, ne csak mint „a Jó hiányának”, hanem valóságosan is létező, személyes erőnek tekintse: „A világban jelen lévő Rossz egy közöttünk járó sötét és ellenséges személy, egy Démon intervencióinak eredménye. A Rossz nem csupán fogyatékosság, hanem élő szellemi lény,
ami romlott és másokat is megront.”30 II. János-Pál pápa ugyancsak több alkalommal – 1986. aug. 13-án különösen hangsúlyosan – nyilatkozott úgy, hogy az ördög anyagi valójában is
26 Nola A. 2001. 297.
27 Uo. 298.
28 Nola A. 2001. 295–296.
29 Tánczos V. 1995. 247.
30 Nola A. 2001. 339.



8
létezik, de ezzel a pápai kijelentéssel azonban nem mindenki értett egyet.31 Egy 1989-es francia felmérés szerint az emberek 38%-a a drogban, 16%-a a terrorizmusban, 13%-a háborúban, 11%-a a SIDA-ban látta az ördög modern megjelenését, de voltak olyanok is, akik
a Sátánt történelmi figurákkal (Hitler, Sztálin, arab fundamentalisták stb.) azonosították.32 Az 1980-as években a sajtóban egymást érték a támadások a sátánizmussal vádolt rockegyüttesek (ACDC – Anti-Christ, Death to Christ; Heavy Metal stb.) ellen. Németország protestáns lelkészei a szombat esti diszkókról beszéltek úgy, mint az ördög által irányított
eseményekről.33 Itt jegyezzük meg, hogy a „rehabilitált” Rossz, azaz a „szabad angyalként”, „intellektuális lázadóként” stb. bemutatott Sátán témája csak az újkortól van jelen az európai kultúrában. A
Sátánnak ez az értelmezése már John Milton34 Elveszett paradicsomában megjelenik, majd a
romantikusoktól kezdődően válik „állandó” témává a világirodalomban.35 G. Durand felfogásában a lázadó Szabad Angyalként, a Jó tagadásaként megjelenő Sátán szimbóluma mögött ugyancsak archetipikus képzetek lappanganak: egyetemes kulturális sajátosság, hogy a halál és újjászületés misztikus drámáiban meg kell jelenítődnie az ellentétek szintetikus egységének, ahol a Rossz elveszíti a bűnnel való kapcsolatát, etikai, valláserkölcsi
vonatkozásait, tehát hangsúlyosan negatív beállítódását.36 A Rossz ilyetén megjelenítése figyelhető meg például a regenerációt szolgáló népi rítusokban is (pl. farsangi játékok, áldozati rituálék stb.), ahol alig találjuk nyomát a Rossz valláserkölcsi szempontú elítélésének.
6. A démonok legyőzésének technikái
Az emberi világot fenyegető démoni erők legyőzésének, megsemmisítésének vagy elküldésének mágikus-vallásos szimbolikus eljárásai sokfélék. A démonok ellen vívott állandó harcban fontos szerepe van a keresztény egyház által birtokolt szentségi jegyeknek, a kimondott szó hatalmának (szómágia) és több más mágikus-szimbolikus technikának. A hagyományos keresztény ember a Jó Isten primátusát vallja a Rossz Isten fölött, ezért szemléletében az isteni erők mindig erősebbek a démoni erőknél, így az anyaszentegyház által rendelt szentségek és szentelmények által a démon mindig legyőzhető. Néhány példa erre a szemléletre: „... esti harangszókor meg ne találtassál / abba az állatba, ahova bészállottál, / mert ha megtaláltatol, / az Úr Jézus keserves kínszenvedésű keresztjivel / ütlek meg, s késvel vágom el a nyakadot”. (Gyimesbükk, Pócs É. 1985–86. 362.). A megsemmisítés egyik technikája az ártó démon „megkeresztelése”, ami által az ártó szellem kereszténnyé lesz, elveszíti hatalmát, sőt a keresztségben kapott új név által a szómágia révén is kikényszeríthető a megsemmisülése. Az Alföldön fokhagymával háromszor keresztet vetettek a pokolvarra, és közben ezt mondták: „Én téged keresztellek az Atyának nevibe semminek, / én téged keresztellek a Fijunak nevibe semminek, / én téged keresztellek a Szentlélek nevibe semminek!” (Kiskunfélegyháza, Pócs É. 1985–86. 365.) A Székelyföldön és Gyimesben a „nagyidő” fémtárggyal (fejsze, kasza, kés stb.) „megkeresztelése” volt általános, amit a viharral szzembefordulva kellett végezni. A „keresztesen” földbe vágott fejsze egyszerre fejezte ki a démon megkeresztelését, megsemmisítését és szimbolikus földbe küldését, illetve földhöz szegzését.
31 André Julliard: Urgia sorţilor. Vrăjitoria zilelor noastre în Franţa. In: Muchembled R. 1997. 281.
32 Uo. 281–282.
33 André Julliard: i. m. 281.
34 John Milton (1608–1674) angol költő.
35 Lásd például: Johann Wolfgang Goethe: Faust (1808–1831), George Byron: Manfred (himnusz, 1816) és Cain (filozófiai dráma, 1824), Mihail Jurjevics Lermontov: Démon (1829–1841), Victor Hugo: Századok legendája (kis eposzok
sora, 1859–1885; a 2. rész: A Sátán bukása), Madách Imre: Az ember tragédiája, Thomas Mann: Doktor Faustus (1947) stb.
36 Durand G. 1977. 363–364.



9
A magyar etnológiai irodalom is gazdag adatanyagot hozott már fel annak az egyetemesen elterjedt, archetipikus képzetnek a bizonyítására, hogy az emberi világra támadó démon a női nemi szervben megsemmisíthető, és hogy a nemi szervek általában véve is apotropeikus (rontáselhárító) szerepben tűnnek fel. Tolnai Vilmos már 1904-ben ezt írta: „Egyáltalán az altest kimutatása és ábrázolásai az egész ókorban talán keleti eredetű szokás, mely oltalmul
szolgált gonosz indulatú szellemek, igézés, jégeső és szélvihar ellen.”37 Később László Gyula a Kolozsvár melletti Magyarszentpál lebontott középkori gótikus templomának egyik obszcén
kőszobrocskájáról írt tanulmányt38, megállapítva, hogy a női nemi szerv elhelyezése a szentségtartó fülke felett az Oltáriszentség védelmét célozta, ugyanis az ilyen ábrázolások odavonzották, majd megsemmisítették a szentséget megrontani szándékozó démonok ártó tekintetét, tehát eleve semlegesítettek minden gonosz szándékot. Szenti Tibor Paráznák című,
feudalizmus kori szexuális büntetőperek anyagát bemutató könyvében39 is számos példát találunk a nemi szervek rontást előidéző és elhárító, illetve csúfolódó célú mutogatására. Ez a szimbolikus védekezési gyakorlat egyáltalán nem volt valamiféle egyedi találmány, hanem a korai gótika korában Európa-szerte elterjedt volt. Az utazó Márai Sándor például Genfben találkozott egy hasonló ábrázolással. Az Európa elrablása című könyvében ezt írja: „A genfi székesegyházat 1100–1200 között építették. Az alaprajz ugyanaz, mint mindenütt, ahol ciszterek jártak: a francia gótikának egyik sémája vándorolt Kassától Tours-ig. A sötét templom egyik oszlopdíszét éles reflektorfény világítja meg; az oszlop tövében pápaszemes ember guggol és jegyez. Felnéz és átmenet nélkül mondja: »Látja, ez még obszcén.« Csakugyan trágár alak guggol az oszlop peremén, mint sokfelé a gótikus templomokban. »Mikor Szent Benedek leveleiben tiltakozott a világias ábrázolások ellen, akkor tértek át a növényi motívumokra... Kár« – mondja és feláll. Egyetemi tanár, a kormány megbízásából felméri, lefényképezi a svájci templomok építészeti kincseit, a gótikus homályba rejtett
szépségeket.”40 A magyar folklórban is jól körülhatárolható csoportokat alkotnak azok a ráolvasások, amelyeknek obszcén szövegformulái, átkai a távolról jött betegség-, vihar-,
forgószéldémonokat a női nemi szervbe küldik el.41 Például az igézés gyanúja esetén, ha a kisgyereket nézi valaki, az anyának köpnie kell, és közben csendesen mondani: „Püh, nézzél
a seggembe!” (Forró, Abaúj–Torna megye)42 A Kolozsvár környéki Kidében (Borsa völgye) az igézetdémon távoltartására ezt mondták: „Piha, meg ne igézzen, kígyó fasz a szemed közé,
keresztanyád picsája a nyakad közé.”43 Háromszéken az igézés gyógyítására szolgáló ráolvasás elmondása és a vízvetés után mondják: „Keresztapa fasza a szeme közi, / aki
megigizte ezt a beteget!”44 Egy Zsil völgyébe költözött gyergyói családban 1968-ban keresztelték az egyik leánygyermeket. A keresztelőre való induláskor a pólyás csecsemőt a küszöbre tették, a keresztanya pedig lehúzott bugyival átlépett rajta, miközben ezt mondta: „Ne fogjon az igézet!” De mivel valami hibát követett el a rítus során, a rontáselhárítás nem volt sikeres, sőt mintegy a visszájára fordult: az illető személy egész életére könnyen megronthatóvá vált. A varázscselekmény alanya, aki ma már felnőtt asszonnyá lett, minderről így vélekedik: „Ahhoz, hogy ez a babonaság megszakadjon, hogy ne fogjon engemet az igézés, azt kéne csináljuk, már mondtam neki, csak most nem járunk össze, hogy le kéne vetkőzzek csóréra, feküdjek le a küszöbre, s akkor ő bugyi nélkül lépjen át rajtam háromszor,
37 Tolnai V. 1904. 28–31.
38 László Gy. 1947.; Jung K. 1987.
39 Szenti T. 1993. 77–80.
40 Márai Sándor: Európa elrablása. Budapest, é. n. [1995] 26.
41 Néhány idevágó példát találunk Pócs Éva Magyar ráolvasások többször idézett ráolvasás-gyűjteményének
„Varázsigék” című fejezetében. (Pócs É. 1985–1986. II. köt. XVII. csop.)
42 Pócs É. 1986. II. 565.
43 Vajkai Aurél adatát idézi: Jung K. 1987. 83.
44 Alsócsernáton, Hegyeli Attila egy. hallg. gyűjtése, 1998.



10
és mondja azt, hogy: »Mikor meg lesz igézve az övé, akkor legyek én is.« Na, s akkor
háromszor átal kéne lépjen rajtam.”45
A gyűlölt ellenfél képében megszemélyesült gonosz démon elhárításáról van szó a következő esetben is. Az első világháború előtti időkben a háromszéki Zabolán éktelenül összeveszett két középosztálybeli tisztes hölgy. Az elfajult vitában végül a postamesterné úgy fejezte ki végső megvetését, hogy a falu főutcáján nagy asszisztencia mellett rokolyáját
felkapva a veszekedőtársa irányába verte a meztelen fenekét.46 Amint tudjuk, a fenék ellenségnek való mutogatása az ókorban és a középkorban hadjáratok, várostromok idején
szokásos démonelhárító és -rontó mágikus cselekmény volt.47 Ezt fejezi ki a „fügét mutat”
szólás is, illetve az ezt „illusztráló” gesztus is.48
A néprajztudomány korábban is feltételezte, de Gazda Klára idevágó kutatásai alapján49 ma már biztosan állítható, hogy a népi öltözeti darabok díszítményei egyrészének eredetileg biztosan mágikus rontáselhárító, védő funkciója volt. Erre ma már leginkább csak a díszítmények elnevezéseiből és formájából lehet következtetni, az eredeti jelentésre vonatkozó hiedelemtudás már a legarchaikusabb népi kultúrát őrző vidékeken is elhomályosult, illetve teljesen elfelejtődött. Mindenekelőtt a keresztény vallás szimbólumainak (pl. kereszt, szentelmények ábrázolásai) volt ilyen szerepük, de az apotropeikus funkció az állatok, állatok testrészei, szemek stb. ábrázolásai esetében is joggal feltételezhető. Gazda Klára a moldvai csángó öltözetről mondja: „A díszítőelemek apotropeikus (gonoszelhárító) funkcióját sejteti azok megnevezése: szem, rákszem,
farkasszem, békaszem, köröm, békaköröm.”50
7. A zuhanás képzetköre. A bűnbeesés
7. 1. A zuhanás mint az időlegesség szimbóluma
A föld stabil pontjától való eltávolodás, a biztos támasz megszűnése szédülést, hányingert, tériszonyt okoz. Ezt a közismert, kellemetlen érzést Gaston Bachelard a gravitáció pszichológiájáról és a belőle származtatható szimbólumokról szóló könyvében úgy magyarázza, hogy mindez voltaképpen a szervezet pszichikai-erkölcsi blokádja, egyféle
tiltakozás a Földtől való eltávolodással szemben, mintegy emlékeztetés földi mivoltunkra.51 A tériszonynak ezt az érzését a francia kutatók találó megnevezéssel „Antaiosz-komplexus”-nak
nevezik.52 A görög mitológiabeli Antaiosz ugyanis, Poszeidón és Gaia fia, legyőzhetetlen óriás volt, aki ha megérintette anyját, a Földet, mindig új erőre kapott, de végül Héraklész a levegőbe emelte és ott megfojtotta. Gilbert Durand – részben G. Bachelard nyomán – a zuhanáshoz a gyors mozgás, a gyorsulás, az időlegesség és végül a sötétség képzeteit is társítja, és ennek megfelelően arra a következtetésre jut, hogy a képzetkörbe tartozó szimbólumok is mind tartalmazzák a futó idő, a gyorsan bekövetkező Végzet jelentéseket. Pszichologizáló megközelítésének megfelelően a zuhanástól és a lent világától való félelem érzetéből egy sor olyan szimbólumot vezet le, amelyek rokonságban állnak a sötétség, az állatiasság és a nyüzsgés előbb tárgyalt szimbólumaival. A zuhanás rémálomhoz hasonlít, és
pokoli látomásokba torkollhat – írja.53 A mitológiai téma jelentőségét mutatja, hogy mítoszok, legendák sokasága szól a zuhanás, a gravitáció, a szédülés, az összetörettetés, az alvilágba kerülés katasztrofális
45 Gyergyószentmiklós, Molnár Noémi egy. hallg. gyűjtése, 2006.
46 Olosz Katalin néprajzkutató közlése, aki édesanyjától hallotta a történetet.
47 Jung K. 1987. 78–79.
48 Tolnai V. 1904. 28–31.; O. Nagy G. 1988. 186–188.
49 Gazda K. 1998b, 2000, 2005a stb.
50 Gazda K. 2005a. 93.
51 Bachelard G. 1998. 254–262.
52 Uo. 258. és Durand G. 1977. 138.
53 Durand G. 1977. 137–138.



11
aspektusairól. A görög mitológiában a tengerbe zuhant Ikarosz és/vagy az alvilágba taszított Tantalosz ilyen tragikus hősök. A keresztény teológia a világban jelen lévő Rosszat a fellázadt angyalok égből való letaszításának mítoszával magyarázza. Az angyalok bukásáról szóló
tanítás nem a Bibliából, hanem a Kr. e. 1. századi apokrif zsidó írásokból származik.54 Ez a téma – Lucifer mint fellázadt és letaszított angyal – a magyar folklór „parasztbibliai”
történeteiben is megjelenik.55
7. 2. A zuhanás morális tartalma: a bűnbeesés és büntetés
A zuhanásnak erkölcsi értelemben is lehet katasztrofális aspektusa. Ezt fejezik ki például a lázadó angyalok letaszításáról vagy a Bibliában Ádám bűnbeeséséről szóló mítoszok. A folklórban a szakadékba taszítás az apokaliptikus büntetés ismétlődő motívuma, a szakadék a pokollal és a káosszal egyenértékű szimbólum. A falba épített feleség (Kőmíves Kelemenné) balladájának vannak olyan román változatai (Meşterul Manole), amelyben az asszonyt befalazó kőművesek a történet végén egy apokaliptikus büntetésről szóló vízióban szakadékba zuhannak. Azok a mitológiai hősök, akik túl akarnak lépni saját emberi vagy földi korlátaikon, ugyancsak zuhanásra vannak ítélve (Ikarosz mítosza). Ugyanígy azok is, akik Istenhez akarnak hasonlatosak lenni (a bukott angyalok története, Ádám és Éva bűnbeesése). A végzetes, halált hordozó időtől való félelem morális tartalommal telítődik, a zuhanás és összetörettetés képzete a mítoszokban mint erkölcsi büntetés jelenik meg. A zuhanás által egyszersmind a Gonosz tulajdonába kerülünk. A zuhanás így lesz a testi bűnök, a féltékenység, a gyűlölet, a gyilkosság emblémája. A halál sok mitológiában a bűnbeesés közvetlen következménye. A nyelv is arról tanúskodik, hogy a pozitív erkölcsi és társadalmi értékek „fent” vannak, a negatívak pedig „lent”, erre Szilágyi N. Sándor nyelvész a Hogyan teremtsünk nyelvi világot? c. könyvében számos példát hoz: (erkölcsi) felemelkedés, magasztos (= ’magas’!) eszme, fennkölt gondolat, feldicsér, felmagasztal, felsőbbrendű, szárnya nőtt, a (csillagos) égig dicsér/magasztal, plafonig ugrik stb.; illetve másfelől: (erkölcsi) lesüllyedés, alantas gondolat/szándék, lesüllyed, lezüllik, leissza magát, lerészegedik, lehülyéz, leszid, lehord, leszamaraz, lejtőre kerül, a földig/porig aláz, a béka (feneke) alatt, padlóra küld/kerül, ég és
föld a különbség stb.56 A pokol, ami az erkölcsi rossz és a büntetés színtere, valamint a pokol folyói, mocsarai valahol lent vannak (vö. „szálla alá poklokra”). Ugyancsak valahol lent van a labirintus is, ami a Sárkány otthona.
7. 3. Az öntudatlanság állapota (álom, halál, szerelem)
A nyelv kifejezései egyértelműen tanúsítják, hogy az álom és a halál azonos képzelettartományhoz, az öntudat nélküli „lent” világához tartozik (pl. „álomba zuhan”, „álomba merül”, „felébred”). Bizonyos folklórszövegek, például a defenzív célzatú archaikus népi imák ugyancsak arról tanúskodnak, hogy álmunkban az Ördög tulajdonába kerülhetünk: „álom ingem el ne kapjon, csalárd tőlem távol járjon”, „álom ingem el ne kapjon, / csalárd ingem meg ne csaljon”, „Jézus, serkents fel pokoli álmomból, / Sátán, menj el mellőllem, ne késérgess” stb. Ennek megfelelően feltűnő az is, hogy az álomhoz a tisztátalanság képzetei is hozzátartoznak: „én felkelék én ágyamból, kimosdódám bűneimből”, „Kejj fel, ember, mély álmodból, / mosdójzál ki mocskaidból, / kendejzél ki büneidből!”, „Mivel már bésetétedik, /
54 Schütz C. 1993. 329.
55 Lammel A.–Nagy I. 1995. 13–15.
56 Szilágyi N. S. 1996. 23–24.



12
kérünk Teremtőnk tégedet, / hozzánk kegyelmességedet, / mutasd szokott őrzésedet. / Gaz álmok távol legyenek, / sátányok megköttessenek, / hogy testünk ne fertejzenek!” stb. Az emberre hirtelen rátörő álom voltaképpen zuhanás abba az ismeretlenbe, amely a bűn sötét,
kaotikus világát is tartalmazza.57 A nyelvi kifejezések („szerelembe esni”) és a népdalszövegek arról tanúskodnak („...szerelembe nem estem, csak szóba, / sajnálom, de nem tehetek róla”, „nem esem, nem esem, én a Marosnak vizébe, / inkább esem kisangyalom véled szerelembe” stb.), hogy a szerelem mint lelkiállapot ugyancsak az öntudatlanság, azaz a „lent” szférájához tartozik. Az álom pokoli világának ellentéte az ébrenlét, a tiszta öntudat (pl. „fent van” kifejezés ’ébren van’, ’tudatánál van’ jelentésű). Az álomból való ébredés, a reggeli/hajnali „felserkenés” a dolgok tiszta, valóságos látását eredményezi, ezért a vallásos ember törekszik az álombeli sötét, bűnös, tisztátalan világ elhagyására. Például népi imádságokban: „Angyal őriz, / Márja nyugit, / Isten serkengess / minden gonoszimból”, „Én felkőtem az én bűnös ágyamból, / kimentem az én bűnös ajtóm elejibe, / kimosdódtam az én bűnös bűnjeimből”. A névnapi köszöntők „serkenj fel” szövegformulája ugyancsak a tiszta, bűntelen, egészséges létre, egy megújult szép napra való felébredésre buzdít a szómágia eszközével. A középkori keresztény ember számára a haldoklás idejének, a halál pillanatának tiszta öntudata különösen fontos, hiszen az határozza meg a lélek túlvilági sorsát. A haldokló lelkét megszerezni akaró ördög ilyenkor összezavarhatja az ember elméjét, és ezzel örök kárhozatra juttathatja az embert. Egy moldvai csángó asszony így fogalmazott: „Minden nap kérem s
hálálom a Jóistent, hogy halálom óráján ne sirüljön [forduljon] el az eszem.” (Lészped)58
7. 4. A hús mint a szellem tagadása
A mítoszok a női menstruációt gyakran valamely korábban elkövetett bűn másodlagos következményének fogják fel, az asszonyok meglakolnak valamilyen bűnükért. A kereszténységben az eredendő bűn feminizálódik, itt a kígyó nem közvetlenül, hanem közvetve idézi elő a menstruációt: „Megsokasítom szenvedéseidet a terhesség alatt, fájdalomban fogsz szülni.” Ezeket a mitikus képzeteket azonban a szexualitással csak később, az ókeresztény korban kapcsolták össze (pl. Szent Ágoston). G. Durand szerint a kereszténység voltaképpen banalizálta a zuhanás eredeti, archetipikus képzetkörét, amikor morális, testiségre vonatkozó
jelentéssel ruházta fel.59 A kereszténység felfogásában a húsban az ördög, a halál rejtőzik, ezért a hús az
emberben élő Rossz, diabolikus erő. A bőrét éles kővel hasogató Szent Jeromos60 legendái és ezek ábrázolásai jellegzetesnek mondhatók a kereszténység testiség-szemléletére. A hús már az Ótestamentumban is a testből és lélekből álló ember törékeny, időleges része, a szellem ellentéte. (A héber „bászár” szó egyaránt jelenti a ’hús’-t és a ’test’-et is.) Mivel az Újszövetségben a krisztusi megváltó vér képzete asszociálódik hozzá, továbbá mert Krisztus emberi természetét is a hús által lehet jelképesen kifejezni, így a szimbólum jelentése az evangéliumokban némiképpen rehabilitálódik. Mindazonáltal a hús az Újszövetségben is a Sátán szövetségese, mert bűnre viszi az embert. A keresztény egyház testiséget elítélő
szemlélete voltaképpen Krisztus kortársától, Szent Páltól (megh. 67-ben) származik61, akitől később az egyházatyák (például Szent Ambrus, Szent Ágoston) átvették azt a gondolatot, hogy a hús a szellem ellenfele, egy meg nem szelídített szörny, ami állandóan lázad. Nagy
57 Tánczos V. 2001. 73.
58 Saját gyűjtés, 1995.
59 Durand G. 1977. 141–142.
60 Szent Jeromos egyházatya (megh. 420) Stridon szülötte, amit a muraközi Csáktornyával azonosítottak. Ezért a magyar
pálosok nagyon tisztelték. A betlehemi barlangban remetéskedett. Megírta Remete Szent Antal életrajzát.
61 Ez Pál apostol leveleiben többször is elhangzik. Például: Róm 7,14 és 8,8; Gal 5,13 és 6,8 stb.



13
Szent Gergely62 szerint az Isten nem lakik azokban, akik a hús rabságában élnek, akik viszont megszabadulnak a hús rabságából, Isten angyalaihoz lesznek hasonlatosak, akik nem ismerik
a világ csábításait.63 Hasonlóképpen vélekedik a középkor is, például Clairvaux-i Szent Bernát (1090–1153) szerint a hús már születésekor bűnre hajló, elsötétíti az ember belső
látását.64 A keresztény szemlélet ugyanakkor a test méltóságát is hangsúlyozza, ugyanis a test a lélek otthona. Szent Pál apostol írja az első korinthusi levélben: „Nem tudjátok, hogy testetek a bennetek lakó Szentlélek temploma, akit Istentől kaptatok? Nem tudjátok, hogy nem vagytok
a magatokéi? Nagy volt a ti váltságdíjatok. Dicsőítsétek meg tehát az Istent testetekben.”65 A test azért lehet figyelemre méltó, mert Krisztus nemcsak a lelket, hanem a testet is
megváltotta: noha a test a bűn és a halál rabja, de a feltámadás reményét is hordozza.66 A test a lélekkel együtt újjászületik az örök üdvösségre, hiszen a kereszténység azt ígéri, hogy az ember a maga teljességében támad fel. Paul Valéry szerint egyetlen más vallás sem adott
akkora rangot az emberi testnek, mint a kereszténység.67 A testiséghez ugyanakkor még egy másik pozitív szimbolikus jelentés is kapcsolódik: a test egésze az emberi személyiség lényegét is kifejezheti, hiszen a szívnek, a lélek szimbólumának ad szállást. „Új szívet adok nektek, és új lelket oltok belétek; kiveszem
testetekből a kőszívet, és hússzívet adok nektek” – írja Ezékiel próféta.68
7. 5. A húsfogyasztás
Sigmund Freud óta tudjuk, hogy a mohó étkezés és a szexualitás szimbolikus síkon
egyenértékű, ezért a száj a szexualitás emblémája lehet.69 Az étkezési hús fogyasztásához ugyanúgy a bűn vagy legalábbis a tilalom képzetei kapcsolódnak, mint a szexuális értelemben vett „húsfogyasztáshoz”, vagyis a két képzet összekapcsolódik. Mindkét tett voltaképpen merénylet a szellem világossága, a világ isteni rendje és tisztasága ellen. „Az aszkétizmus
nemcsak szeplőtelen, hanem mértékletes és vegetariánus” – írja G. Durand.70 A Bibliában a hússal kapcsolatos tilalmak megszegése idézi elő a második bibliai katasztrófát is, a vízözönt. A hús tehát pusztulással fenyeget, ezért a húsfogyasztás – szexuális és táplálkozási értelemben egyaránt – jelképezi mind a halált, mind a morális értékek elvesztését. G. Durand a zuhanás szimbólumait is idő- és halál-vonatkozásúaknak tartja, és azt írja, hogy az almába
harapó Éva képzete a harapó állat képzetkörébe visz.71 Az időlegesség és a hús tehát szinonim fogalmak. A Farsang és a Böjt harcának lényege, hogy az összeütközésből mindig a Böjt kerül ki győztesen, azaz a keresztény ember végül a testi aszkézis, az örök szellemi világosság és értékek jegyében újra és újra megtagadja a farsangi időszak karneváli húsfogyasztásának időlegességét. A világ kultúráiban a legtöbb tabu mindenütt a szexualitásra vonatkozik. A szexualitáshoz a bűn képzete kapcsolódik. A szexualitást – bár más kontextusokban vannak más jelentései is (pl. isteni szent nász) – a világ világos, ésszerű rendje elleni tettnek fogják fel. A húsfogyasztás zuhanás, alámerülés a káoszba, az öntudatlanságba, az értelem nélküli létbe. A keresztény tanítás szerint mindenki bűnben születik, azaz az eredendő bűn a szexualitás révén száll át minden emberre.
62 Nagy Szent Gergely egyháztanító, majd pápa (megh. 604).
63 Chevalier J.–Gheerbrant A. 1994. I. 252.
64 Uo.
65 1Kor 6,19–20.
66 Dávid K. 2002. 231.
67 Chevalier J.–Gheerbrant A. 1994. I. 254.
68 Ez 36,26.
69 Durand G. 1977. 144.
70 Durand G. 1977. 144.
71 Uo., 148–149.



14
A szellemi értékek a hús tagadásában nyilvánulnak meg. A mennyei lények – például Isten angyalai, a szentek stb. – nem rabjai a húsnak: a szűziesség, a tisztaság, az aszkétizmus jellemzi őket, következésképpen szépek, szentek és örök életűek, mert mindezek a szimbolikus logika szerint összetartozó fogalmak. Például a csíksomlyói búcsú központi éneke, az Egészen szép vagy Mária... (Tota pulchra es Maria...) a Szeplőtelen Fogantatás teológiai dogmájának a dicsérete, aminek lényege, hogy mivel az istenszülő Szűz Máriára nem szállt át az eredendő bűn, és életében soha bűnt nem is követett el, ezért ő olyan tökéletesen tiszta, szent lény, aki soha nem halhat meg. A csíksomlyói kegytemplom 16. századi gótikus Mária-szobra is ennek a teológiai tanításnak a művészeti ábrázolása. A „szép” szó jelentése a régi magyar nyelvben: ’tiszta’, ’szent’, ’szűz’, és leginkább az égből jött tiszta szellemlényeket illeti ez a jelző (vö. Marton Szép Ilona, Júlia Szép leány, Szépjézus, Szépszűzmárja stb.). Archaikus népi imádságokban az „eleven ostya szép virág” a legszentebb, legtisztább Oltáriszentség metaforája. A korábban tárgyalt halál- és időjelképeket a vér nagy tabuja is a hús (test) szimbolizmusához kapcsolja. A vér, ami – legalábbis jelentésének egyik vonatkozásában nyilvánvaló szimbolikus rokonságban áll a halál sötét vizével, egyszersmind a hús (a test) esszenciája is, tartalmazza annak lényegét. Az állati vér fogyasztásának tabuival archaikus
kultúrákban gyakran találkozhatunk.72 Az erdélyi román falvakban például általános volt, hogy a levágott disznó vérét nem fogyasztották el.
72 Uo., 144–147.



1
Az ősi magyar hitvilág: a magyar mitológiai elképzelések rendszere
Szemléltetés
 Ördögtérgye. Lakatos Róbert filmje. 2004. (FV. 44.)  A halottlátó. Moldován Domokos filmje. 1977. (FV. 80.)
Javasolt könyvészet
 Berze Nagy János: Égigérő fa. Pécs, 1958.  Bosnyák Sándor: A tenger fenekéről felhozott föld motívuma a magyar teremtésmondákban. Ethnographia, 1969. 462−464.  Bosnyák Sándor: Magyar Biblia. A világ teremtése, az özönvíz, Jézus élete s a világ vége napjaink szájhagyományában. Budapest, Európai Folklór Intézet − L’Harmattan, 2001.  Bosnyák Sándor: Égbe vivő út. Négy megközelítés parasztságunk hitvilágához. Debrecen, 2004. (Főnix Könyvek 57.) (i)  Daczó Árpád: A gyimesi Babba Mária. Népismereti Dolgozatok. 1980. 231−239.
 Diószegi Vilmos: A sámánhit emlékei a magyar népi műveltségben. Budapest, 1958. (Reprint kiadás: 1998.)  Diószegi Vilmos: Samanizmus. Budapest, 1962.  Diószegi Vilmos: A pogány magyarok hitvilága. Budapest, 1967.  Dömötör Tekla: A magyar nép hiedelemvilága. Budapest, 1981.  Dümmert Dezső: Álmos, az áldozat. Budapest, 1986.  Dümmerth Dezső: A titokzatos jelbeszéd. A magyar szent királyok nemzetsége. Budapest, 1989.  Erdész Sándor: Az archaikus eposz kérdései. Debrecen, 1986.  Hajdú Péter (szerk.): Az uráli népek. Budapest, 1975.  Hoppál Mihály: Gyermekijesztők. Népi Kultúra – Népi Társadalom 1969.  Hoppál Mihály: A magyar lidérc hiedelemkör szemantikai modellje. Ethnographia 1969.  Hoppál Mihály: A Toldi mitológiai háttere. Új Írás 1981. 11.  Hoppál Mihály: Magyar mitológia. In: Sz. V. Tokarev (szerk.): Mitológiai Enciklopédia I. 1988. 534–538.
 Illyés Endre: A magyar református földmívelő nép lelki élete. Szeged, 1931.
 Ipolyi Arnold: Magyar Mythologia. Pest, 1854. (Reprint kiadás: Budapest, 1987.)  Jung Károly: A világteremtés dualisztikus (bogumil) legendáinak kérdéséhez. In: Uő: Köznapok és legendák. Újvidék, Forum Könyvkiadó, 1992. 157–185.
 Kálmány Lajos: Boldogasszony, ősvallásunk istenasszonya. Budapest, 1885.
 Kálmány Lajos: Mythologiai nyomok a magyar nép nyelvében és szokásaiban. A hold nyelvhagyományainkban. Szeged, 1887.  Kertész Manó: Szokásmondások. Budapest, 1922.  Kovács Ágnes: Az égigérő fa meséjének magyar redakciói és samanisztikus motívumaik. Ethnographia 1984. 16–31  Lammel Annamária–Nagy Ilona: Parasztbiblia. Budapest, 1985.  Marót Károly: Vallás és mágia. Ethnographia XLIV. 1933. 31–44.  Nagy Ilona: A föld teremtésének mondája. Ethnographia 1979. 323–330.



2
 Orosz György. Dualisztikus kozmológiai hiedelmek a svéd, a magyar és az orosz kultúrában. In: A Debreceni Déri Múzeum Évkönyve 2011/12. Szerkesztette Magyari Márta. Debrecen, 205−215. (A Debreceni Déri Múzeum Kiadványai LXXXIII.)  Pais Dezső: A magyar ősvallás nyelvi emlékeiből. Budapest, 1975.  Róheim Géza: Magyar néphit és népszokások. Budapest, 1925.
 Salamon Anikó: Gyimesi csángó mondák, ráolvasások, imák. Budapest, 1987.  Solymossy Sándor: A vasorrú bába és mitikus rokonai. Ethnographia 1927.  Solymossy Sándor: Magyar ősvallási elemek népmeséinkben. Ethnographia 1929.  Solymossy Sándor: Népmeséink sárkányalakja. Ethnographia 1931.  Voigt Vilmos: A sámánizmus mint etnológiai kutatási probléma. Nyelvtudományi Közlemények 1965.
 Voigt Vilmos: A magyar mitológia kutatásának tanulságai. In: Mítosz és történelem. Budapest, 1978.  Voigt Vilmos: A vallási élmény története. Budapest, 2004. 31–45.
1. Források, a rekonstrukció módszere
Kimondottan mítosznak tekinthető szövegeink nem maradtak fenn, de különféle források alapján megkísérelhető az ősi magyar hitvilág rendszerének helyreállítása. Tehát csak rekonstrukció lehetséges bizonyos források alapján: Az egyik lehetséges forrás a népi kultúra: néphit, népmesék, mondák, archaikus népi imák és ráolvasások, népművészet (különösen a fafaragás és a hímzések ornamentikája), népszokások stb. A folklór még őrzi a mitológiai rendszer nyomait. – Sajnos a finnugor népek mitológiája nem ad lehetőséget az összehasonlításra, mert a több ezer éve történt szétválás óta megszűnt minden nyelvi-kulturális kapcsolat. – További lehetséges források: régészeti leletek, az antik szerzők magyarokra vonatkozó adatai, a középkori krónikák, az irodalom adatai stb.
2. A világegyetem modellje
A világkép rendezőelve három világra osztja a világmindenséget. Ezt a világot a világfa (égigérő fa, tetejetlen fa) modellálja, amely összeköti az eget, a földet és az alvilágot. A fát csak a sámáni képességekkel felruházott hős tudja megmászni, hogy eljusson a Hold és a Nap házába. Más mesékben: a világfa aranyalmát terem, hatalmas égi sas fészkel az ágai között. Mindezek a motívumok összefüggésbe hozahatók az alsó, illetve a felső világban tett sámánutazás képzetkörével. A. A középső világ az emberek lakóhelye, de itt működnek a természetfeletti lények (pl. kísértet, eredei lények, vízilények) és a természetfeletti képességű emberek is. B. A világfa sátorként tartja a világmindenséget, a csillagok lyukak a sátoron. A fa hét vagy kilenc ága az ég rétegeinek felel meg. A fa ágai között képzelték el a Napot és a Holdat és egyéb szellemlényeket. – A Holdat a ráolvasásokban férfiként említik („új Hold, új király, látom a két szememmel két fényes szarvadot”), a népi gyógyászatban, a jóslásban, a ráolvasásokban van igen nagy szerepe. (Pl. bizonyos hiedelemcselekvéseket holdvilágnál végeznek.) – A Holdat a változással, az idő múlásával hozzák kapcsolatba. – A holdfoltok eredete: A magyarországi néphit szerint Szent Dávid hegedül és Cicelle táncol benne, az erdélyi magyar hiedelmek szerint egy pásztor (csobán) alakja látható benne, akit a Hold büntetésből ragadott magához. – A gyimesi csángók és a székelyek a Holdat egy pogány istennő képzetével kapcsolják össze (Babba Mária). A Babba Mária a keresztény Mária-kultusz és egy korábbi női istenség szinkretizmusából keletkezett mitologikus lény. (Lásd: Kálmány 1885, 1887; Daczó 1980) – A Nap minden



3
mitológiában – így a magyarban is – az isteni erő szimbóluma. A csángók, székelyek, kunok körében megtalálhatók a reggeli napköszöntő gesztusok. (pl. a Szentlélek várása pünkösd hajnalán, áldozás szembefordulva a Nappal, kelet fele elmondott ima Mária-harangszókor stb.) Gyakori ráolvasások, varázslások végzése napfelkelte előtt (pl. a gabonában kártevő madarak elleni varázscselekmények). – A nap- ill. holdfogyatkozást egy égitestfaló mitologikus lénynek, a markolábnak tulajdonítja a néphit. – A Tejút elnevezései a magyar néphitben: Szalmás út, Öreg Isten országútja, Csaba királyfi útja. Mindezek, és általában a csillagnevek egykori mitologikus szüzsék kivonatait őrzik, ill. őrizhetik. C. Az alvilág, túlvilág képzetei:
A menny (a szó eredete bizonytalan) a fényesség birodalma, fenn van, azok lelke kerül ide, akik földi életük során emberségesen viselkedtek. Az alvilág, a pokol (szláv eredetű szó) a sötétség birodalma, ahová a gonoszok jutnak. A pokol a föld alatt van, ugyanúgy rétegzett, mint a menny („a föld hét csínja”) A gonosz erők helye (pl. „kibútt a kígyó a fődből”). – A magyar néphit sajátos jelensége a másvilágképzetek dualizmusa: világosan megkülönböztethető az alvilág és a túlvilág oppozíciója. Előbbi az elkárhozott lelkek szenvedéseinek színtere, utóbbi semlegesebb, vízen túli világ, általában a holtak tartózkodási helyét jelöli. Ez tehát egy horizontális oppozíciópár a másvilágképzetek szintjén.
3. A világ keletkezését magyarázó eredetmondák
A világ keletkezését magyarázó mondai történetek nagy része a Bibliához köthető (Lásd: Lammel Annamária–Nagy Ilona: Parasztbiblia. 1985; Bosnyák Sándor: Magyar Biblia. 2001), de a magyar néphitben létezik a világ teremtését magyarázó dualisztikus teremtésmonda is. Utóbbi témája: a földnek a víz alól való felhozása, a Teremtő segítője, társa az Ördög. Ez a monda feltehetően a Balkánról származó bogumil eretnekség dualisztikus képzeteinek a lecsapódása, nem tartozik tehát a magyar mitológiai rendszerhez. A bogumil eretnekség a világban működő Jó és Rossz erőit, azaz az Isten és az Ördög hatalmát egyenlőeknek tartotta. (A mondáról bővebben: Nagy 1979).
4. Az istenpanteon
A fő istenalak a teremtő (Isten, Úr, Úristen, Öregisten, Atyaisten, Jóisten stb. A magyar mesékben: Atyám Teremtőm, de alteregója lehet az ősz öreg ember vagy az egyszemű koldus is. A finnugor mitológiában: Nagy Teremtő, Égatya, Világügyelő.). – Ő a világ teremtője, ura, a legfőbb irányító lény, segítő és igazságos, de büntet is. Ezek az általános tulajdonságok egy ált. istenfogalom jellemzői lehetnek, eredettől (pogány-keresztény) függetlenül. Nincs külön kultusza. Bizonyos mértékig passzív, de neki tulajdonítják a sorscsapásokat (vö. „istencsapása”), a villámot (vö. „istennyila”). Az Isten szó etimológiája tisztázatlan. Az ördög a mitológiák demiurgosza: résztvesz a teremtés munkájában, tőle származnak a kellemetlenséget okozó lények (légy, tetű, bolha stb.) Lakhelye a pokol. Köznyelvi használatban mindenféle gonosz megtestesítője (Lásd: Bornemisza Péter: Az ördögi kísértetekről, 1578). Kálmány Lajos szerint bizonyos szerepkörökben az ördög funkciójával rendelkezhet még: Szent Péter, Noé, Ádám, Lucifer, bűbájos asszony stb. A főistennek nincs felesége, de létezhetett egy fontos funkciót betöltő női istenség: a Boldogasszony. (Az istennő nevében az oszét eredetű asszony szó és az anya is azt jelzi, hogy valakinek a felesége, asszonya. Ez pozitív tulajdonságainak megfelelően nem lehet más, mint a főisten.) Alakja később a Szűzanyáéval mosódott össze (kontaminálódott) V.ö.: „Boldogasszony ágya/papucsa/teje/pohara/kötője” stb. – Vannak, akik a Szent Anna kultuszban egy további női istenségre következtetnek: szülést segítő, termékenységvarázsló, életet adó stb. Pl. Kálmány



4
Lajosszerint a Kisasszony nevet a nép adta Máriának. A Nagyasszony képzete szerinte megvolt az ősmagyarságban. Ezt a nevet csak felső rendeletre vitték át Máriára, de ezt a nevet a nép még 800 év múltán sem vette át, mert Szent Annát tartotta Nagyboldogasszonynak: ő az életet adó istenasszony, a szülő nők, magtalanok pártfogója stb. – A vasorrú bába alakja ugyancsak az Anyaistennő alakjára utalhat: segítő öregasszony, szellem. (Lásd a következő mesékben: AaTh 710: Mária keresztlánya mesetípus) Gyermekei a Nap, Hold, Szél. (Vö: AaTh 328A: égitestszabadító; AaTh 425A: a hős nappal állat, éjjel ember; AaTh 552: állat- és égitestsógorok)
5. Természetfeletti lények
Más mitológiákban az alsóbbrendű istenségek népes csoportokat, családokat alkotnak. A magyarban nem így van. De ez nem romlás eredménye, hanem fontos tipológiai jellemző. 1. Természeti szellemlények: a. Az erdő titokzatos alakok lakóhelye, de az erdei lények nem gazdái a természetnek, és nem is istenszerűek. Nem tartoznak a pogány mitológia alaprétegéhez, hiszen vidékenként változó nevük van: vadöreg, vadleány, szépasszony stb. (L. Salamon 1987) b. Vízilények: vízi ember (tavak, folyók, mocsarak lakója, veszélyes az emberre), sellő (deréktól haltestük van, fiú v. leányalakok), víziborjú (Gyimes) 2. Az időjárás változását a szellemlények közvetlen beavatkozásának tekintették (időjárásdémonok): pl. Szélanya ( a világfa ágai között tanyázik, a szeleket egy barlangból engedi ki); a sárkány (a szó török eredetű) ugyancsak időjárásdémon (pl. a ráolvasások a vihardémont gyakran nevezik sárkánynak). 3. Betegségdémonok. A néphit szellemnek tekint mindenfajta testetlen mitikus lényt. Ezeket szélszerűnek képzelték el (pl. időjárás-, betegségdémonok) A betegségdémonok neve – pl. fene, guta, nyavalya, csikarás, nehézség stb. – csak a szólásokban, ráolvasásokban maradt fenn. Ezeknek a „fiktív” betegségdémonoknak csak a nevét ismerjük, pontos megjelenési formájukat nem. (Ugyancsak démonok lehettek: Halál – Pestis – Éhínség – Háború – Nyomor, Baj Balszerencse – Szükség – Szegénység.) – Szendrey Zsigmond szerint: „A néphit szerint nincs sem természetes, sem öröklött, sem orvosi értelemben vett ragályos betegség. Minden bajnak valami misztikus oka van.” 4. Ijesztő lények: Némelyek alakja nehezen körülírható, nevük is csak egy-egy közszó: pl. halál, kísértet. Mások több alakban is megjelenhetnek, amelyekről a hiedelemmondák gazdag anyaga tudósít. Pl. a lidérc: Az „ördögszerető” egyik típusa a magyar néphitben, de alakjában többféle mitikus lény keveredik (pl. tüzes farkú repülő csillag, bolygó lidércfény, kísértet, hazajáró halott, gazdagságot hozó lény stb.) A szó etimológiája ismeretlen. – Vannak gyermekijesztő démonok: mumus, bubus, vankuj stb. („Elvisz a ...!” „Jön a ...!”) Az országos elterjedtség egy valamikori, erős negatív tulajdonságokkal bíró mitológiai lény emlékét sejteti. 5. Pszeudomitikus alakok a mese- és mondaszövegekben: pl. manó, törpe (Hétszünyű Kapanyányimonyók, Bakarasz Ember) óriás, tündér (a szó eredete bizonytalan, de maga a közszó jelentése jelzi az alak legfőbb tulajdonságát: az elbűvölés, ragyogás, tündöklés jelentéskörét), boszorkány stb. A vasorrú bába (bábaboszorkány) csúnya öregasszony, negatív jegyekkel jellemzik a hiedelemmondákban. De a ’bába’ szó (’idős szülésznő’) alakja összemosódott a gyógyító-rontó boszorkányok alakjával. A bába a Boldogasszony földi megfelelője, a szülés segítője. – A boszorkány rosszindulatú, emberfeletti hatalmú szellemlény. Rendelkezik a rontás és az átváltozás (ló, macska, kutya, kecske, disznó stb.) képességével, repülni is tud. (A „boszorkány” szó etimológiailag összefügg a ’nyomni’ jelentésű török „bosz” igetővel.) Különleges idejük Szent György nap, Szent Iván nap, Luca napja környéke. A mitológiai alsó szint szellemlényei kívül élnek az emberi világ kultúrkörén, a természeti környezet adja életterüket.



5
6. Mitikus hősök
a. Totemisztikus hősök. Gunda Béla szerint a totemizmus maradványait a táltoshiedelmekben találjuk, a táltosok ugyanis állatőstől (ló, bika, farkas, tehén) származnak. További totemisztikus képzetek: - A népmesék egyes hősei: Fehérlófia és társai (Lófia Jankó, Medve Jankó, Juhfi Jankó, Csudatehén fia stb.) - A csodaszarvas mondájában a szarvas mint állatős jelenik meg: Ménrót (Nimród) a vadászok istene, felesége Eneh (=szarvasünő), tehát gyermekeik (Hunor és Magor) szarvasfiúk. A szarvas a termékenység és az újjászületés jelképe is az évente újranövő agancsok miatt. (A szarvas a népmesékben: AaTh 401: a szarvassá/őzzé változott fiú, aki mindent előre tud, előre lát. A mesetípus kapcsán jegyzi meg Erdész Sándor: „Ezáltal a szarvassá változott fiú és a totemisztikus csodaszarvas igen közel kerülnek egymáshoz.”) - A turulmondában a turul (latin: „astur” = héja) a turul az Árpád-ház ősanyja.
b. A mitológiai rendszer részét képezik a történeti epikus hagyomány rendkívüli hőseihez kapcsolható történetek is. (Pl. Csaba királyfi, Botond vitéz, Lehel kürtje, Szent László király, Toldi stb.) Sőt létező történelmi alakok is válhatnak mitikus hőssé (Mátyás király, Petőfi, Rudolf főherceg stb.) A mítoszok jelentősége abban áll, hogy egy közösség azonosítani tudja magát a mitikus történelem, vagy a történelmi mítosz hőseivel, tehát minden rekonstruált vagy igaznak vélt mitológiai rendszernek identitáserősítő funkciója van. c. A világjáró hősök rendkívüli tulajdonsággal rendelkező emberek, tulajdonuk bűvös kard és táltosló. Pl. Világ Embere, Kendő istenasszony (kendőjében a világ négy sarkát tartja) füstös kovács (vö. Ilmarinen), Pájinkás/Nagyerejű János.
7. A magyar samanizmus
- Könyvészet: Diószegi Vilmos munkái (lásd a vázlat elején!) - A lélekhit: - a kettős lélek: 1. testi lélek (életlélek) 2. szabad lélek (árnylélek) Neve: ísz, isz, iz.
- A másvilág: - a holtak világa fordított világ (vö. temetkezési szokások és hiedelmek: a halotti sír, a halotti tor, a virrasztás, a siratás) - A világfa mint világmodell. A világfa megmászása: az égi út. A világfa a sámán fája. („tetejetlen fa”, „égigérő fa”). A sámánlétra.
- A táltos tudományszerzésének hiedelemköre: a. a táltos kiválasztása b. a táltos tudományszerzése:az elhívás képzetei, passzív jelleg c. a táltos küzdelme d. a sámán alvása, rejtezése e. a jelölt testét szétdarabolják f. a fölös csont képzete - A táltos felavatása: próba jelleg, a világfa megmászása - A táltos felszerelése: dob (helyettesítője: szita), táltosló. - A táltos fejviselete (szarv, toll: madárrá változás) - A táltos tevékenysége:
a. révülése (cél: jóslás, gyógyítás) b. viaskodás (állatalakban) c. a táltos éneke (a „haj” indulatszó, vö.: a „hajgatás”, „hejgetés” szokásai).



6
8. A turulmonda mitikus elemei
(Források: Dümmerth 1986, Róheim 1917) A ránk maradt szövegvariációk Anonymustól, valamint a Budai és Képes Krónikákból származnak. A két változat leglényegesebb tartalmi elemei: 1. Álmos csodás származása: anyjának, Emesének, Ügyek feleségének turul (astur = héja!) jelent meg álmában, és reá szállva teherbe ejtette. 2. A jóslás: Emese méhéből forrás fakad, ágyékából dicső, szent (!) királyok származnak, de nem saját földjükön sokasodnak el. (A Budai Krónikában a sebes patak más földön sokasodott meg.) 3. Álmos „nem mehetett be Pannóniába” (feltehetőleg feláldozták). A monda tartalma: 1. Álmos álommal megjelölt, tehát szent volt. Nemcsak „álombeli”, hanem valóságos apja a Turul, a madár alakú állatős: a totem. (Egyes biológusok szerint a primitív népek el is hiszik ezt a képtelen kapcsolatot!) Isteni látomásról van szó, az álom kijelöltje „szent”. A királyi családok eredete az égbe visz: a királyok maguk is félig istenek: az istenkirályság intézménye. Az intézmény eredete: az égből leszálló férfias erőtől egy földi nő fogan, s kettejük fia az istenkirály. Álmos tehát a magyarok szakrális főfejedelme volt (a tényleges hatalmat a kende és a gyula gyakorolták, vagyis a magyarok kormányformája hármas tagolódású volt), aki azért méltó az uralkodásra, mert csak félig származik erről a világról, lényének fele isteni. (Hasonló a kazároknál.) – A kiválasztás elve sámánisztikus képzet. 2. Az istenkirály varázsereje az állat-ősök szellemeinek tulajdonítható, a varázserő újjászülethet, egy-egy utód képében. Az újjászületés-mítosz a vér mítoszához kapcsolódik. (Wundt szerint a totemállat a lehelet-lélek állattá alakulásának származéka. Lélekállatok: madarak, kígyók, gyíkok, egerek, tehát a testet elhagyó lélek képzeteit keltő állatok.) Az állatős a varázserőt fejezi ki (L. a köv. szólásokat: erős, mint a medve, gyors, mint a héja, égből jön, mint a madár stb.) A szakrális bábkirályság intézménye már csak hanyatló korszakát képviselte az istenkirályság intézményének. (pl. Attila vagy a kazár kagán még valódi istenkirály volt, de Álmos már nem) 3. A víz szimbólum mindig a nagy hatalmat fejezi ki. (pl. „tengersok”, „tengernyi” szavunk szintén a nagyságot, hatalmat fejezi ki). Dümmerth szerint elképzelhető, hogy a Turul által elindított nagy folyóképzet Attila neve fele mutat: a ’víz’ jelentésű „etyl” szóból származik az Attila/Etele tulajdonnév. A krónikák szerint az Árpád-ház Attila családjából származott. Tehát az álom alapján Álmost Attila reinkarnációjának, újjászületésének fogták fel. (Ez a dinasztikus eredethagyomány valamennyi magyar történeti forrásban szerepel. Pl. Kézai krónikája Attila címerében a turult mint családi jelvényt szerepelteti. Anonymus többször is megismétli, hogy a magyarok a Kárpát-medencét mint a hun király örökségét foglalták el.) Az álomfejtők – a sámánok – a Turul nemzetséget egynek tartották Attila nemzetségével, az álmot tehát úgy értelmezték, hogy a nemzetségi ős álombeli megjelenése újra létre hívja Attila megtestesülését (reinkarnációját), aki más földre vezeti el népét, s a dinasztia hatalma ott növekszik naggyá. 4. A szakrális fejedelmet adott esetben feláldozták: pl. ha ideje letelt (pl. kiválasztásakor megtudták tőle, hogy meddig akar uralkodni); ha katasztrófa, szolgaság érte a népet (pl. éhínség, szárazság, háborús veszteség) A királyölésnek mágikus indítéke van: a/ ha hiányzik a férfiereje, nincs meg a mágikus ereje sem; b/ feláldozása a népért bemutatott, egyetemes jellegű áldozat, ő legmagasabb értelemben felfogott bűnbak. Olyan kiválasztott személy, akire ráruházódnak a nép összes bűnei (vö. Krisztus) c/ a varázserő újjászülethet utódaiban: „Az ősi hit úgy gondolta, hogy az istenséghez visszatérő varázsereje az ég kozmikus gyújtópontjában megsokszorozódva, mint igazi égi apának oltalma, most már korlátok nélkül árad ki szüntelenül a századok folyamán



7
utódaira és az általa megszervezett egész népre.” (Dümmerth 1986. 127) Eliade szerint a lélek átruházása csak véres áldozat révén lehetséges.
- A gondolkodás mitikus-mágikus jellege a mondában:
- Álmos sorsa azt példázza, hogy a mágikus gondolkodás szerint a szakrális fejedelemnek közvetlen befolyása van a dolgok menetére: létezik egy mágikus összefüggés Álmos születése, hódításai, feláldozása és népe további sorsa között. - A tapasztalati világ dolgai jelenségei szimbolikus tartalommal telítődnek: víz = hatalom; állat = erő, istenség, szent jelleg; álom = isteni eredet stb. Maga a főfejedelem léte is szimbolikus: az égi rend jelenlétét jelzi a földön: a rend csak addig érvényes, amíg mentes az idegen befolyástól, a meghódolástól. Személye összefügg a káosz feletti uralommal: ha a káosz lesz úrrá a világon (éhínség, háborús pusztítás stb.), ez azt jelzi, hogy a szakrális fejedelem elveszítette varázserejét. A megöregedett – nemi erejét elveszített v. uralkodása idejének határán túljutott – szakrális fejedelmet a világ számos kultúrájában feláldozzák. - A dualisztikus szemlélet: a szakrális fejedelem a saját nép, törzs stb. védelmezője, személye kifejezi a Kozmosz rendjét. Védelmet nyújt a Káosz erőivel szemben (baj, betegség, háborús veszteség). - A monda képzeteinek diffúz jellege: evilági és túlvilági, emberi és állati között nincs éles határ. Az álom és a jóslás révén a múlt, a jelen és a jövő átjárhatóvá válik: a mítoszban minden együtt és egyszerre van jelen. Az idő is diffúz jellegű, statikus: az ős újra megszülethet valamely utódjában. (pl. ezt jelzi a nevek ismétlődése) A magyarokat a Kárpát-medencében és Európában Attila jogutódainak tekintették, féltek tőlük: a mitikus előidő betört a jelenbe. „E két világ valójában nem volt külön világ; egyetlen egység volt, amelyben múlt, jelen és jövő egymás mellett élt.” Mindhárom idő mintegy azonos síkban helyezkedik el. (Gurevics, 86.) – Továbbá az álom átjátszik a jelenbe, valósággá lesz. - A kezdet determinál: a turulmonda voltaképpen az Árpád-ház hatalmának legitimációja. Szövege ezért is kerül be a két középkori krónikába.



1
A ráolvasások
Szemléltetés
 László Istvánné Laczkó Katalin ráolvasásai a moldvai Pusztinából (FD. 11. 45.00−62.50)  Lükő Gábor emlékezése a jugáni feketeböjtre. Részlet az „...és rólam feledkezzetek el!” Találkozás a 90 éves Lükő Gáborral (2001) című dokumentumfilmből. (FV. 18.)
Könyvészet
CZÉGÉNYI Dóra 2012 A romániai magyar hiedelmek kutatása. Válogatott bibliográfia. Összeállította: Czégényi Dóra. In: Rontók, gyógyítók, áldozatok. Történetek és élettörténetek. Sajtó alá rendezte Keszeg Vilmos. Kolozsvár, Erdélyi Múzeum-Egyesület, 301−373. (Emberek és kontextusok 8.) CSOMA Gergely
2000 Varázslások és gyógyítások a moldvai csángómagyaroknál. Pomáz, Kráter Műhely Egyesület ERDÉLYI Zsuzsanna 1976/1978/1999 Hegyet hágék, lőtőt lépék. Archaikus népi imádságok. Budapest OLÁH Andor 1986 „Újhold, új király!” A magyar népi orvoslás életrajza. Budapest, Gondolat Könyvkiadó PÓCS Éva 1963 Kötés és oldás a magyar néphitben. Ethnographia LXXII. 4. 565–612. 1984 Egyházi benedikció – paraszti ráolvasás. In: Hofer Tamás (szerk.): Történeti antropológia. Budapest, 109–137. 1985–1986 Magyar ráolvasások. I–II. Budapest 1986 Szem meglátott, szív megvert. Magyar ráolvasások. Budapest, Helikon Kiadó 1988 Ráolvasás. In: Vargyas Lajos főszerk.: Magyar Néprajz V. Magyar népköltészet. Budapest, 633–691. TAKÁCS György 2001 Aranykertbe’ aranyfa. Gyimesi, hárompataki, úz-völgyi csángó imák és ráolvasók. Budapest, Szent István Társulat 2012 Nagy Szent Mária egy nagy asztalt terített... A hegyen végzett lóáldozat és a betegségdémonok megvendégelése egy különös ráolvasócsoportban. Erdélyi Múzeum LXXIV. 4. 46−84. TAKÁCS Szilvia 2010 A betegségek körülírása az epikus ráolvasó imádságokban. In: Szemerkényi Ágnes (szerk.): Folklór és nyelv. Budapest, Akadémiai Kiadó, 359−370. TÁNCZOS Vilmos 1995 Gyöngyökkel gyökereztél. Gyimesi és moldvai archaikus imádságok. Csíkszereda, Pro-Print Könyvkiadó, Krónika Könyvek
A mágikus és a vallásos viszony
A világ legkülönbözőbb kultúráiban megfigyelhető, hogy bizonyos helyzetekben a világ jelenségeit varázserő révén próbálják befolyásolni. Ilyen próbálkozásokra leggyakrabban krízishelyzetekben (pl. betegség, járvány, viharban, aszály, tűzvész stb. idején stb.) kerül sor, de a beavatkozás történhet egy pozitív eredmény előidézése (például termékenységvarázslás) céljával is.



2
A varázslás egyik lehetősége a mágia. A mágia az események közvetlen, kényszerítő erővel történő befolyásolását jelenti. Alapja az a hiedelem, hogy bizonyos személyek olyan titkos erővel és tudománnyal rendelkeznek, amelynek birtokában hatást gyakorolhatnak a földi történésekre, sőt a természeti jelenségekre is. Tehát: A mint hatalommal rendelkező, fölérendelt személy, hat a B-re, aki/ami lehet élőlény, tárgy, természeti erő, természetfeletti lény stb. Ezt a mágikus viszonyt így jelölhetjük: A → B. A befolyásolás történhet közvetett úton is, amikor az imádkozó (A) a befolyásolandó objektum (B) megváltoztatása céljából egy C tényezőnek nevezett „közbenjáró” felé (pl. Isten, Szűz Mária, szentek stb.) fordul, aki voltaképpen varázsereje révén a B befolyásolását elvégzi. Ezt a viszonyt nevezzük vallásos viszonynak, amit legtisztábban a kérést tartalmazó ima fejez ki. Lehetséges jelölése: A → C → B A mágikus viszonyban megnyilatkozó befolyásolás/kényszerítés történhet mágikus cselekmények végzésével (például bekerítés védekező célzattal, szenesvízvetés gyógyítás céljából, vízzel való lelocsolás esővarázslás végett stb.) és mágikus szövegek mondása által. A gyakorlatban azt figyelhetjük meg, hogy a cél elérése érdekében rendszerint együtt, egyidőben alkalmaznak mágikus eljárásokat és a mágikus szövegeket. Másként fogalmazva: a közös funkció jegyében cselekmény és szöveg összekapcsolódhat, a mágikus cselekvések és szövegek a népi hiedelemrendszer részeként működnek. Az elvégzett cselekményrítusok kíséretében mondott szövegek maguk is rítusokként foghatók fel, ugyanis alapjuk ugyanaz, mint a mágikus cselekményeké: a szöveg és a gesztus egyaránt a teljesülés óhaját testesíti meg.
A ráolvasás a mágia szöveges eszköze
A mágia szöveges eszköze a ráolvasás, amit általában valamilyen hiedelemcselekmény kíséretében, különféle tárgyak felhasználása mellett szoktak elmondani. A ráolvasás – a folklórműfajok többségétől eltérően – nem határolható körül tartalmi-formai ismérvek alapján. Nagyon gyakori, hogy idegen műfajú szövegeket (például liturgikus imádságokat, értelmetlen abrakadabrákat stb.) ráolvasásként használnak. (Például szenesvíz-vetés közben Miatyánkot vagy Üdvözlégyet mondanak, kígyómarás esetén felsorolják a hét/kilenc „főkígyó” nevét stb.) A legfontosabb elhatároló kritérium tehát a funkció: a ráolvasás olyan szöveges funkcionális eszköz, amellyel a varázsló a jövőt igyekszik befolyásolni. Ezt a funkcionális meghatározottságot tükrözi a népi terminológia is: ráimádkozik (pl. „ráimádkoztak a kelésre”), imádkozik („imádkoztak a betegségre”), olvas („olvastak szentantaltüzitől”), ráolvas stb. A régi magyar nyelv a ráolvasásokat bájoknak nevezte. (Bornemisza Péter például az 1578ban megjelent Ördögi kisírtetek című munkájában elítélőleg szól az ilyen bájokról, és elrettentő célzattal több „báj” szövegét is közli.) Ma már csak a középkorban telepített, archaikus tájnyelvet beszélő moldvai csángó falvakban találkozhatunk a régi megbájol (= ’ráolvasást végez’) szavunkkal. A mágikus cselekményeket és a hozzájuk kapcsolódó szövegeket konkrét szükségletek hívják életre, melyek lehetnek egyéni vagy közösségi jellegűek. Leggyakoribb céljuk a betegségek gyógyítása, a mezőgazdasági és házi munkák mágikus serkentése, a fenyegető természeti katasztrófák elhárítása, a szerelem, a szerencse biztosítása. Emellett létezik negatív célzatú, rontó mágia is, amit feketemágiának neveznek. (Például, betegségek, halál vagy más szerencsétlenségek okozása, a gazdálkodás hasznának elvétele, az állatok megrontása stb.)
A ráolvasások rendszere
A magyar népi ráolvasások rendszere rendkívül gazdag, a szövegek tartalmi, illetve szerkezeti-formai szempontból történő osztályozása meglehetősen bonyolult feladat. Ezért a



3
továbbiakban a rendszer teljes ismertetésének igénye nélkül csak utalunk a legfontosabb típuscsoportokra. A. A legegyszerűbb ráolvasások felszólító módban fejeznek ki egy egyszerű kívánságot. Ide tartoznak a bajt okozó démonok (pl. betegségdémon, vihardémon), kárt okozó állatok (madarak, egerek, patkányok stb.) elküldését, másra küldését, fenyegetését tartalmazó szövegek. Ha hideg rázta a gyereket, anyja ruhával vagy üres zsákkal ütögette, s közben mondogatta: „Ki hideg a gyerekből!” A ház körül talált patkányokat megszámolták, majd távozásra szólították őket: „Patkány urak, hányan vagytok? Ahányan vagytok, annyifelé szaladjatok!” A moldvai csángók az „udmá”-nak nevezett nyirokmirigy-duzzanatot úgy gyógyították, hogy a ráolvasást végző személy háromszor „megkerítette” a fájós nyakat, majd a betegségdémont lehetetlen helyre küldte: „Menj el a kősziklákba, / hol a kakasok nem szólnak, / a kutyák nem ugatnak, / a tündérlyányok nem jáccodnak. / A fejiken menj bé, / a talpikon menj ki, / és ez a lyány olyan tisztán maradjon, / mint az anyja szülte erre a világra!” (Somoska) A betegséget, bajt okozó démon kősziklákra, tengerekbe, erdőkbe, hideg havasokra, azaz megműveletlen, ember nem lakta tájakra való elküldése már a legősibb ókori varázsszövegekben is jelen van. A középkori egyházi felfogás szerint a kietlen, megművelhetetlen táj a Sátán lakóhelye, ahová vissza kell térnie. A csoporton belül érdekes típust képviselnek azok a ráolvasások, melyek ún. démon-megkötő formulákat alkalmaznak, azaz a démon számára teljesíthetetlen feltételhez kötik a rossz bekövetkeztét vagy megmaradását (kívánság lehetetlen feltétellel). A rontó, rosszindulatú lény csak a feltétel teljesítése után fejthetné ki ártó tevékenységét. Például köles- vagy mákszemek szórásával megvalósítható a lakóhely vagy a boszorkányoktól veszélyeztetett ellő állat mágikus körülzárása: „Az vegye el a tehenem tejét, akinek ez a mákszem szúrja ki a szemét!”; „Addig ide be ne mehessen senki, míg ezt innen fel nem szedegeti.” stb. Egy 1700 körül feljegyzett ráolvasásszöveg a fogfájást a következő formulával gyógyítja: „Akkor fájjon az én fogam, mikor háromféle húst eszem: gyíkhúst, kígyóhúst, békahúst!” Egyes szöveg nem elvégezhetetlen cselekményt szabnak feltételül, hanem természeti lehetetlenségekre utalnak: „Akkor jöjjön vissza a betegség, ha a folyó visszafelé folyik!”; „Akkor leljen ki a hideg, ha ez a száraz fa kizöldül!” stb. A „visszafelé nem folyó víz”, a „ki nem zöldülő száraz ág”, a „Holdat nem evő kígyó/gyík”, a „nem gyökeredző kő” olyan képzetek, melyek Európa minden népének hiedelemképzeteiben megjelennek. B. A kijelentő formában elhangzó ráolvasások ugyancsak a szómágián alapulnak. Ezek közé soroljuk például a beteg vagy a betegség letagadásának, meghazudtolásának mozzanatait tartalmazó ráolvasásokat. Ha a háznál lázas beteg volt, hogy a „hideglelés” ne találjon rá, kiírták az ajtóra: „Nincs itthon... (itt kötelező módon a beteg neve szerepelt)!” A beteg és a ráolvasást végző személy párbeszéde gyakran magának a betegségnek a letagadását, tehát a kimondott szó általi megsemmisítését tartalmazza: „– Árpa van a szemeden! – Hazudsz, hazudsz, hazudsz!”; „Kelés van a testeden! – Nem igaz, csak mondod!”
A ráolvasásszövegek egyes kijelentései gyakran magát a mágikus cselekményt magyarázzák meg, melyet a szövegmondás közben végeznek. Egy általánosan elterjedt szertartás során a szemre nőtt árpa előtt késsel/sarlóval aratómozdulatokat végeznek, miközben elmesélik az árpa élettörténetét az elvetéstől a kenyérsütésig. A feketemágia egyik megnyilvánulása volt a Szent György napkor végrehajtott „harmatszedés”: aki a mások tehenének „hasznát” a maga állatai számára akarta megszerezni, az éjfélkor senkihez sem szólva kiment a mezőre, a fűszálak tetejéről összegyűjtögette a harmatot, miközben ezt mondogatta: „Szedem a hasznot, szedem a hasznot.” A beszélni nem tudó gyermek szülei a templomba mentek, majd áldozás után szó nélkül hazatértek, a gyerek szájába leheltek, mondván: „Szózatot hoztam a kis Jézustól.” A székelyek és a csángók körében még ma is találkozhatunk az „agos”, azaz koraszülött, satnya,



4
szőrös gyermek „megfőzésével”: a szertartás során mágikus számú és nevű asszonyok (pl. három Anna nevű nő) mágikus számú (pl. kilenc) orsóból tüzet raknak, majd a csenevész gyereket a tűzre tett üst fölé tartják, és a gyereket tartó asszonyt körüljárva így beszélgetnek: „– Mit főz, komámasszony? – Kifőzöm a kilenc ördögöt belőle. – Mit főz, komámasszony? – Életet főzök beléje.”
Ugyancsak kijelentő formában hangzanak el a visszafele való számlálást tartalmazó ráolvasások. Ez esetben az analógiás (hasonlóságon alapuló) mágia egyik megjelenéséről van szó: azért mondják e szövegeket, hogy valami úgy múljon el, ahogyan a számok csökkennek. A szövegek végén legtöbbször ott találjuk az elküldés mozzanatát is. Például ebben a moldvai ráolvasásban, mely a „gilka” (torokfájás, torokgyík) gyógyítását célozza: „Gilka, én téged elolvaslak. Hétről maradjál el hatra, hatról ötre, ... egyről semmire, s gilka elpusztulj!” Hasonló szerkezetű a kelés gyógyítására szolgáló következő gyimesi ráolvasás: „Elindula hét tályogos asszony, hét leányával. Hét maradt hatra, hatból ötre ... egyből semmire. Úgy elmúljék, mind a füst a szélbe, s a só a vízbe.”
C. A ráolvasásoknak egyik nagy csoportját azok a vallásos mozzanatot tartalmazó átkok, áldások és fohászok alkotják, melyeknek kapcsán joggal beszélhetünk akár „vallásos mágiá”-ról, akár „mágikus vallásosság”-ról. Ezek a szövegek az imákhoz hasonlóan szintén közbenjáróval teljesíttetik a kívánságot, csakhogy a szövegek elmondója (A) nem az isteni személyekhez (C) fordul, hanem ezekre hivatkozva, közvetlenül a befolyásolandó objektumhoz (B). A szövegek által kifejezett mágikus-vallásos viszonyt így jelölhetjük:
C
AB
Ilyen összetett viszony jelentkezik az „igézet” gyógyítására szolgáló „vízvetés” itt következő klézsei (Moldva) ráolvasásszövegében: „Az Atyának, a Fiúnak s Szentlélek Istennek nevében, ámmen. / Ez a betegség menjen a pokolba, jöjjön vissza az egészsége. / Búdogságos Szűz Mária hozza vissza a hosszú egészségit, / s vigye el a betegségit / a sátányokhoz a pokolba, / a kígyókra, békákra, / erdőkre mezőkre, / s ettől a betegtől menjen el. / Ehhez a beteghez jöjjön el / az ő őrző angyalkája, / s gyógyuljon meg!” Vagy a vihar elintésére szolgáló következő gyimesi szövegben: „Jézus, Mária, Szent József, / megdicsőült lelkek! / Könyörögjetek érettünk, / mentsetek meg vihartól, veszedelmes üdőtől! / Úgy múljon el a vihar, veszedelmes üdő, / mind a só a vízbe, / viasz a tűzbe, / gyertyaillatok ahogy elmúlnak. / Lakójzatok szentangyalok, / kik münköt békességbe megőriznek! Ámen.”
D. Az epikus ráolvasások a hasonlóságon alapuló (analógiás) mágia kifejeződései: a szövegek egy múltban lejátszódott sikeres eseményt (legtöbbször gyógyítást) jelenítenek meg, ami párhuzamul szolgál a jelenben bekövetkező szerencsés kimenetelű varázsláshoz. A szent bibliai előidőben megtörtént csodás gyógyulástörténet legtöbbször elképzelt (fiktív), azaz az epikum eredete nem köthető konkrét helyhez és időponthoz. A történet szereplőinek (Jézus, Szűz Mária, Szent József, a többi szentek stb.) szent mivolta a biztosíték arra, hogy a már egyszer megtörtént csodás esemény a jelenben is analóg módon fog bekövetkezni. Ez a logika fejeződik ki az orbánc (népi nevén: „szentantaltüze”) gyógyítására szolgáló alábbi gyimesi szövegben: „Elindul a Boldogságos Szüz Márja /az ő szent fiával, Jézussal. / Elöltalálja a hetvenhétféle / pokoleredeteket,/ a hetvenhétféle Szent Antal tüzit, / tüzes orbáncokval együtt. / Kérdi, hova mész.



5
/ Megyek ennek a – akkor mondjuk a nevit – / húsa-csontja hasogatására, / ízbe-csontba szaggatom, / piros vérit megiszom! / Ne menj, / azokval az áldott szent igékvel akarlak megtérittetni, / mejekvel az áldott Jézusnak megtérittettél! / Első harangszó itt ne érjen, / második harangszó itt ne találjon, / harmadik harangszóra úgy elmúljál, / mind a gyertyának a füstje!” (Gyimesközéplok) Vagy ebben a „vízvetéskor” használatos moldvai ráolvasásban: „Elindult a Bodogságos Szépszüzmárja / az ölibe az ő áldott szent fijával. / Megtalálkozott három zsidó lejánval. / Egyik aszonta: / Ojan szép fényes a te áldott szent fijad, / mind a szép fényes Nap! / Második aszonta: Ojan szép fényes a te áldott szent fijad, / mind a szép fényes Hód! / Harmadik aszonta: / Ojan szép fényes a te áldott szent fijad, / mind a szép fényes csillag! / S mind a hárman halálra igizték. / Visszatért a Bódogságos Szépszüzmárja / az ölibe az ő áldott szent fijával, / vizet vett a Jordán viziből, / vizet vetett az ő áldott szent fijának, / s vizet vetek én es ennek az Ilonának.” (Pusztina) Az epikus ráolvasások egyik sajátos típusát a Szent és a Gonosz találkozásáról szóló történetek alkotják. Bennük az útnak induló Szent (Szűz Mária, „Szent Margit Asszony”, Szép Szűz Szent Ilona” stb.) az előbb már említett kietlen, terméketlen helyre küldi el a megszemélyesített gonosz démont, akivel útjában találkozik: „Elindula Szent Margit asszon / hosszú úton, széjjes úton. / Megtalálkozott szátányokval, sárkányokval: / Merre mentek szátányok, sárkányok? / Menyünk a fődi nép mezejit elverni! / Térjetek meg utatokból, / menjetek a havasok ódalába, / hol szenmisét nem áldoznak, / hol kakasok nem kikirilnek, / a csitkók nem nyerittnek, / ott igyatok, ott egyetek, / ott legyen a tük asztalotok!” (Moldva, Pusztina)
E. Végezetül említést kell tennünk az ún. amulettszövegek csoportjáról, amelyeket a fentiekhez hasonló helyzetekben és hasonló céllal használnak, de a funkcionális azonosságon túl, tartalmi-formai szempontból semmi közük az előbb felsorolt ráolvasás-típusokhoz. A ráolvasásokra jellemző mágikus funkcióban szerepelhetnek bizonyos egyházi szertartásszövegek, sőt eredeti összefüggésükből kiragadott ima- és litániatöredékek is. A népi logika az egyház szent szövegeinek és szentelményeinek mágikus oltalmazó és szerencsét hozó funkciót tulajdonított, annál is inkább, mert a középkori kolostorokban maga az egyház is gyakorolta az ördögűzések (exorcizmusok) és áldások (benedikciók) „tudós mágiáját”. Vagyis a mai népi gyakorlat egy középkori egyházi gyakorlatban gyökerezik. Hasonló módon ráolvasásoknak kell tekintenünk azokat az értelmetlen szó- vagy betűhalmazokat, elferdített személyneveket, vagy idegen nyelvű (pl. latin, román) szövegekre hasonlító abrakadabrákat, melyeket mágikus varázslás céljával használnak. Tudunk arról, hogy ilyen értelmetlen „szent” szavaknak, betűknek a pogányok ellen harcoló keresztények mágikus óvó funkciót tulajdonítottak, ezért testükön viselték őket, sőt kenyérbélben meg is ették a papírra írt szövegeket vagy szentképeket.



4. Éjszakai víz, Hold, vér, veszélyes nőiség
1. A Sötétség archetípusa
Lélektani tesztekkel lehet igazolni egy ún. „fekete sokk” létezését az emberi tudatban. A sötétség mindig a szomorúság és a bűn képzetét kelti. Számos műalkotás szól arról, hogy a napnyugta közeledte depressziót és félelmet vált ki az emberből. A folklórban a naplemente ideje és a rettenetes éjféli óra azok az időszakok, amikor megjelennek a különféle hiedelemlények, és a gonosz állatok, a pokoli szörnyek ráteszik a mancsukat az emberekre. A Nyugat leverő hatása tehát egyetemes képzet minden civilizációban.1 A végzetes sötétség képzete eleve adott, akár a nappal képzete. Az éjszakai sötétség az Idő első szimbóluma: az időt minden kultúra éjszakában méri, nem nappalban. A fekete éj maga az idő lényege. „Hányat kell még aludni, amíg...” hangzik a valamire várakozó gyermekek jellegzetes kérdése. Az indiai mitológiában az időt megszemélyesítő Kála istenség neve a „kali” szóból származik, ami egyidejűleg ’idő’ és ’sötétség’ jelentésű, a mi korunk neve pedig „Kali-Yuga”, vagyis a ’sötétség kora’.2 Mircea Eliade szerint az idő azért fekete, mert irracionális és kegyetlen, másfelől a mítoszok ugyanezért szakralizálják is az éjszakát.3 Gilbert Durand szerint a sötétség jelképei az állatszimbólumok pszichológiai rokonai, és ennek megfelelően A képzelet antropológiai struktúrái című könyvében ezt a két nagy jelképkört egymás mellett is tárgyalja. Úgy véli, hogy a Sötétség jelképeit épp az időre vonatkozó jelentések rokonítják, sőt teszik egyenértékűekké az állatszimbólumokkal. Az állati ordítás és a „sötét száj” képzetei – írja – izomorfak a sötétséggel. A hallás ugyanis az éjszaka érzékelési módja, mert a sötétség fölerősíti az éjszakában hallható zajokat, rezgéseket. A száj sötétje őrzi magában a medve mormogását, a szörnyek lélegzését. Ezért az embert veszélyeztető állatszerű ördög mindenhol fekete, vagy tartalmaz valami feketét.4 (Az ördögábrázolásokban a fekete mellett leggyakrabban megjelenő piros az égés színe, azaz a szenvedély jelképe.) A pokol az a hely, ami a lehető legtávolabb van Isten világosságától, ezt a rá vonatkozó jelzők, metaforák (pl. „örök sötétség”, „vak világ” stb.) is kifejezik. A fekete körülbelül az első ezredforduló óta lett a halál és a gyász színe az európai keresztény kultúrában.5 A kereszténység első évezredében a halál feltámadás jellege volt a hangsúlyosabb, és ennek megfelelően a halál színe ekkor a fehér volt, ami a menny színe. (Erről hátrébb a „fehér gyász” kapcsán még lesz szó.) A kereszténység a feketét később is csak mint az evilági halál jelképét fogadta el, ezért lett a fekete a világról való lemondás, a szerénység jelképe is (pl. papok, zarándokok fekete öltözete), sőt még a bölcsességet is kifejezheti. Az aszketikus morált kötelező normává tevő böjt színe ugyancsak a fekete, amikor tilos mindenféle evilági öröm, mulatozás. Egy moldvai asszony házaséletének sikertelenségét, egész élete nagy szomorúságát ezzel a metaforikus képpel fejezte ki: „Az én lakodalmam nagypénteken volt.” (A kifejezést természetesen nem konkrétan, hanem szimbolikusan kell érteni. A kezdet determinatív szerepét valló mitikus gondolkodás szerint ugyanis a dolgok közötti összefüggés egyetemes, a meghatározottság mindkét irányban érvényes: a gyászos következménynek gyászos előzménye kellett hogy legyen.)
1 Durand G. 1977. 109–111. 2 Uo. 111. és Tokarev Sz. A. (szerk.) 1988. II. 60. 3 Durand G. 1977. 111. 4 Uo. 112–113. 5 A gyászszínekről lásd: Bátky Zs. 1911.; Fél E. 1935.; Szendrey Zs. 1938.; Balassa I. 1945.; Erdélyi Zs. 1961.



A világirodalomban Hamlet gyásza a legfeketébb6, hiszen tudja, hogy apja halálát anyja eltitkolt szörnyű bűnei okozták. „Királyné: Jó Hamlet, ezt az éjszínt dobd le már, / S a dán királyra vess nyájasb szemet, / Nehéz pillád ne süsd alá örökké, / Keresve mintegy a por közt atyádat. [...] Hamlet: [...] Nem e sötétszín köntös, jó anyám, / Sem a szokott gyászöltözet, sem az / Erőltetett mell zúgó sóhaja, / [...] / Az enyém belül van, és nem látja szem, / Csak dísze és boglára gyászmezem.”7
A feketeség negatív erkölcsi érték. Erről számos nyelvi kifejezés is tanúskodik (pl. „fekete napok”, „fekete a lelke”, „elsötétül a szeme”, „feketén látja a dolgokat”, „fekete humor” stb.), az angol diáknyelv a hét első iskolanapját is „fekete hétfőnek” (Black Monday) nevezi. G. Durand szerint mindezek a képzetek a különböző fajgyűlölő megnyilvánulások pszichológiai hátterét képezik: „A fekete mór nincs nagyon távol a kutyafejű embertől” – írja.8 William Blake (1757–1827) Néger kisfiú című verse arról szól, hogy a Napban lakó Isten iránti égő szeretet megfehéríti a néger kisfiú lelkét, ezért lelki tisztasága miatt ő különb a fehér angol gyermekeknél: „Fekete vagyok, de a lelkem fehér.”9
A fekete éjszaka
A fentieknek megfelelően az éjszaka (pontosabban a látás hiánya) a szellemi értelemben vett tévelygés szimbóluma. Szent Pál írja a rómaikhoz: „Múlóban az éjszaka, a nappal közel. Vessük le hát a sötétség tetteit, s öltsük magunkra a világosság fegyvereit.”10
A fekete éjszaka azonban polivalens jelkép, értéktartalma nem mindig negatív (pl. a „szent éj” jelképisége). Az Éj (és a Sötétség) a mítoszokban az őskezdet szimbóluma is. Ezt fejezi ki az Éj monológja Vörösmarty Mihály Csongor és Tünde című drámai költeményében: „Sötét és semmi voltak: én valék, / Kietlen, csendes, lény nem lakta Éj, / És a világot szültem gyermekűl. / Mindenható sugárral a világ / Fölkelt ölemből; megrázkódtatá / A semmiségnek pusztaságait, / S ezer fejekkel a nagy szörnyeteg, / A Mind, előállt.”
A népi képzelet egy sor negatív tulajdonságot társít a vakhoz, a félszeműhöz, a kancsalhoz (pl. félszemű rabló, kalóz stb.). A vakság az öntudatnélküliség szimbóluma (pl. öreg hős, király), az intelligencia fogyatékos voltát, a roskatagságot is jelzi, ugyanis a vakság megakadályoz az éleslátásban. A folklórban a vak ember a tudat árnyoldalát szimbolizálja. (Itt jegyezzük meg, hogy más vonatkozásban a vakság jelképisége éppen ellenkező előjelű is lehet: az evilági látás hiánya a transzcendencia látását is jelentheti. A vak jós szimbolizmusáról hátrébb lesz szó.) A vakondok a vakság, a megvakítás szimbóluma. Mélyen a földben él, nem ismeri az eget. Az irodalomban gyakran állítják szembe a a hiúzzal és a sassal mint éleslátó, éghez közeli állatokkal. S. T. Coleridge (1772–1834) angol költő egy szellemi emberhez ezzel a bókkal fordul: „hiúz vagy te a vakondokok között”.11
2. A halál vize. A sárga szín
A víz a halál szimbolikus anyaga. A folyó víz felhívás egy visszatérés nélküli utazásra, ugyanis a visszafordíthatatlant jelképezi (vö. „soha nem léphetsz kétszer ugyanabba a folyóba”, „a folyók soha nem térnek vissza a forráshoz” stb.). Fatális
6 Ferber M. 1999. 173. 7 William Shakespeare: Hamlet, I. felv., 2. szín. 8 Durand G. 1977. 112–113. 9 Ferber M. 1999. 174. 10 Róm 13,12. 11 Ferber M. 1999. 55–56.



jellege van, ugyanis a múló idő haragját, a sorscsapások szörnyűségét is jelképezi. Az éjszakai zuhogó folyóvíz maga az idő. Izomorf képzet a lóval és a bikával, és kapcsolatban áll a Sárkány archetípusával, azaz olyan ásványi elem, amely életet kaparinthat meg.12 Ez a kép jelenik meg Arany János Hídavatás című balladájában. A magyar katolikus parasztság körében még néhány évtizeddel ezelőtt is bevett gyakorlat volt, hogy a vízbefúltak holttestét a felszínen úsztatott nagypénteki cipóval keresték, amibe égő szenteltgyertyát szúrtak.13 A folyó víz szimbolikájának erre a vonatkozására utal a gyergyószentmiklósi temetőkapu felirata: „Könnyű a folyónak messze menni, mert hivatása az, hogy elmehet, de akit ideköt hit, remény, szeretet, annak elmenni nem lehet.”14
Amint ezt Lükő Gábor már 1942-ben észrevette, Adynál a víz ugyancsak félelmetes időszimbólum: „Ő: a nagy-nagy Élet folyóvíz, / zuhogva zúg, kacagva harsog. / Sodor, zúz, ont, fut szüntelen, / Nem fogják gátok, s renyhe partok. // Ő: a folyásnak akarója, / Melynek forrása s vége nincsen. / Ő: minden és Vigasztalan, / Egyetlen és borzalmas Isten.” (Isten, a vigasztalan)15
A halál vizében való feloszlás, az ősvízhez való visszatérés örök mitológiai témáját fogalmazza újra Shakespeare a Hamletben Ophelia vízbe fulladásának leírásakor: „Egy fűzfa hajlik a patak fölé, / Mely szürke lombját visszatükrözi. / Ahhoz vivé ő eszelős füzérit: / Csalán-, kakukkfü, torma-, kosborát / (Ezt pásztorink durvábban nevezik, / Holtember-ujjnak szűz leányaink), Ott egy behajló ágra koszorúját / Függesztené, s amint kapaszkodik, / Egy gonosz ág letört; s ő maga is / Gyomékszerével a siró folyamba / Zuhant alá. Ruhája szétterűlve / Mint hableányt tartá fenn egy korigé / Miközben régi nótákból danolt, / Mint ki nem is gyanítja önbaját; / vagy oly teremtmény, ki a víz-elem / szülötte és lakója. Csakhamar / Azonban ittas és nehéz ruhái / dallam-köréből levonák szegényt, / Sáros halálba.”16 (A leírásban egyéb archetipikus szimbólumok is – pl. tükröző vízfelület, túlvilági tündér „hableány”, túlvilági zene, a halál mint szent nász, növénnyé változó halott stb. – előfordulnak, ezekkel hátrébb foglalkozunk.) A halál vizének különböző megjelenései a magyar folklórban is jelen vannak. A népi lírában és balladákban a folyóvíz olykor a gyász vagy a halálvágy kifejezője: „Árva vagyok, nincs gyámolom, / még a vizet is gyászolom.” (Gyergyóremete)17; „Édes jó Istenem, / Indítsd meg árvized! / Hadd mosson el ingem / Nem es igen messze, / Apám udvarára, / Hogy kérdjem meg tőle: / Kihez adott férhez, / Vitéz katonához, / Hegyi tolvajához, / Ember hóhérához?” (Gyimes)18 A halottmosdató víz a metonimikus kapcsolat folytán a halál vizének szimbolikus megfelelője, ezért a vele való kapcsolat rendkívül veszélyes: „A halottat vízzel megmosdatják, és tisztát adnak rá. Az emberek vigyáznak, hogy a halott mosdólevét hova öntik. Ha olyan helyre kerül a lé, ahol valaki feljárja, nagy veszedelem származik belőle. Sárgaságot kap és a halál hidege kirázza. Ha az ilyen vizet terhes asszony önti ki, bangó (hülye) gyermeke fog születni.” (Siklód)19 Nyárádremetén azt tartják, hogy ha azt a vizet, amivel egy halott gyermeket megmostak, valaki az ellenségével megitatja, az illető arcidegzsábát vagy lábszárfekélyt kap. Ha azonban a bosszúskodás alaptalan, a betegséget a bosszúálló kapja meg.20
12 Durand G. 1977. 117. 13 Pócs É. 1999. 105. 14 Molnár Noémi egy. hallg. közlése, 2006. 15 Lükő G. 2001. 50. 16 William Shakespeare: Hamlet. IV. felvonás, 7. szín. 17 Kodály Zoltán gyűjtéséből idézi: Lükő G. 2001. 50. 18 Kallós Z. 1970. 143. 19 Szilveszter Zsuzsa egy. hallg. gyűjtése. 2001. 20 Dr. Birtók József: Nyárádremete monográfiája. Csíkszereda, Státus Kiadó, 2003. 158.



A sár, mocsár, zavaros víz a folklórban halál- és betegségjelképek: „Ha én sárba járok, nagy sárba, kicsi sárba, az biztos, hogy utána valamelyik családtagom megbetegszik. Nem biztos, hogy én. Én az egész család rettegésibe élek.” (Kocs)21 „Sáros víz – betegség, s ha nem tud kijőni – halál.” (Gyergyóditró)22 Ugyanez az alapjelentése a sárga színnek is, ami kétségkívül összefügg azzal, hogy a sárga a betegség és a halott színe is.23 A sárga szín baljós jelentésének eredetét pontosan fogalmazza meg a következő népdal: „Azért, hogy én ilyen sárga vagyok, / Ne hidd rózsám, hogy én beteg vagyok. / Megsárgított engem a szerelem: / Nálad nélkül mit ér az életem.”24 Ugyanez a jelentés a népi álomértelmezésekben is: „A sárga – betegség. Sárga ruha, sárga arc, sárga virág – mind betegség.” (Hajdúsámson)25 A szimbolizmus a halottkultuszban is megjelenik: „Amikor a koporsót leszegezték, és kivinni készülnek, leghamarabb az állapotos asszonyok indulnak ki, mert ha csak azután távoznak, a gyermekük meghal. Arra is vigyázni kell, hogy a terhes anya ne vigyen koporsót, mert akkor sárga, egészségtelen gyermeke fog születni.” (Siklód)26
A betegség- és halálvonatkozások magyarázzák azt is, hogy átvitt értelemben a „sárga” és a „réz” jelzők valamiféle bajt, hibát, a szerelmi dalokban például csalfaságot, elválást jelentenek: „Sárgát virágzik a repce, / Rajtam van a világ nyelve...”; „Kimentem a selyemrétre kaszálni, de nem tudtam én a rendet levágni, / Mert nem látszott a sok sárga virágtól, / Régi babám most búcsúzunk egymástól.”27
Átkelés a halál vizén. A túlvilág
A honfoglalás előtti magyar hiedelemvilág másvilágképzetei nem voltak dualisztikusak. A lenti alvilágra és a fenti mennyországra vonatkozó dualisztikus elképzeléseket a kereszténység terjesztette el, melyek szerint a pokol az elkárhozott gonosz lelkek bűnhődésének színtere, a menny pedig az istenek és az üdvözült lelkek örök tartózkodási helye. A pogány hitvilág a kereszténység előtt csak egyetlen másvilágképzetet ismert: az ún. túlvilágot egy horizontálisan távoli, ismeretlen világnak képzelték el, ahol a lelkek csak tartózkodnak. A túlvilág tehát semleges hely, nem hierarchizált, és az sem lényeges, hogy a lélek milyen módon jut el ide (pl. felfelé a sátor füstlyukán, lefelé a kút nyílásán stb.). Az ősi magyar hitvilág túlvilágképzeteinek azonban fontos eleme volt, hogy a holtak lakóhelye egy vízen túli világ. A magyar halottas szokások számos eleme őrzi még a halál vízen való átkelés képzetét. A felcsíki Csíkszentdomokoson a halottal azért temetnek el pénzt, „hogy legyen, amivel a vámot megfizesse, amikor a vizen menyen átol”. Ugyanitt a sírgödörbe bedobják azt a két pálcát, amivel a lélek „a Jordán vizén átkel”.28 A szomszédos Csíkszenttamáson is két hosszú pálcát tesznek a koporsóba, „hogy a halott ezekkel keljen át a Jordán vizén”.29 Az alcsíki Csíkbánkfalvában régen három sing kendervásznat tettek a halott koporsójába, hogy ezt magára terítve, „ne ázzék meg a Jordán vizében”.30 A Kolozs megyei Kercseden nem húznak a halott lábára fekete harisnyát, hogy ne kelljen sokáig mosnia a lábát a Jordán vizében.31 A moldvai
21 Bosnyák S. 1991. 609. 22 Uo. 23 Lükő G. 1942. 239–241.; Erdélyi Zs. 1961. 188–199. 24 Lükő G. 1942. 240., Kodály Z. gyűjtése. 25 Bosnyák S. 1991. 608. 26 Szilveszter Zsuzsa egy. hallg. gyűjtése, 2001. 27 Lükő G. 1942. 240.; Vargyas L. 1988. 489. 28 Balázs L. 1997. 27. 29 Székely L. 1997. 58. 30 Uo. 31 Nagy Éva Katalin egy. hallg. gyűjtése, 2001.



csángó Szitásban egy asszony így nyilatkozott a „gyermekeltevésről”: „Az Isten megadja, s az ember nem engedi a lelket, hogy meglegyen. Há métt legyen meg? Hogy még legyen gondom, hogy neveljem? Csapjuk el, hadd menjen a vizen! S akkor az az anya lesz az ördögé.”32
Egy általánosan elterjedt hiedelem szerint, este a vizet nem szabad kiönteni, mert ilyenkor az elhalt családtagok, azaz a közösség védőszellemei a ház körül tartózkodnak. Egy csíkszentkirályi hiedelemtörténet szerint a látó ember („tudós”) által előhívott halott ezt kérte a hozzátartozójától: „Te küssebbik menyem. Este az ajtón a vizet ne öntsd ki, met én sokat járok haza, s vízbe járok!” Egy másik adat ugyaninnen: „A vizet nem az ajtóból kell kiönteni. Ki kell menni az udvarra. Este mondani kell: »Álljon félre, ki elől van!«”33
A halottkultusz áldozati rítusaiban fordul elő az a képzet, hogy a halott lelkéért szánt áldozatot a sírhant fölött átnyúlva kell átadni. A gyimesi Kostelekben temetés után a sírásásban segédkezőknek áldozati adományként a friss síron át szoktak átadni egy juhot, hogy az elhunytnak a túlvilágon is legyen tápláléka.34 A moldvai csángó Klézsében a halottvirrasztás egyik éjszakáján a halott hozzátartozói a koporsó felett átnyúlva „Isten nevében” egy vízzel leöntött kakast adnak ajándékba egy szegényebb sorsú személynek. (4. kép) A síron való átnyúlás és ily módon a túlvilágra való áldozati adományküldés rítusa az ortodox románok körében még elterjedtebbnek mondható: Erdély-szerte általános szokás például, hogy a Nagyboldogasszony napi temetői szertartások alkalmával a halott lelkéért felajánlott étel- és italadományt ilyen módon kínálják fel a temetői sírhantokat minden évben újra megszentelő papnak. (5. kép)
A könnyek és a halott siratása
A könnyek valamiféle intim kapcsolat révén a halál vizével vannak összefüggésben, úgy is mondhatjuk, hogy a halál vizének fiziológiai megfelelői. Ezt a kapcsolatot Shakespeare is ismerte, hiszen a Hamletben az idegenből hazatért Laertész, amikor tudomást szerez a vízbe fúlt húga haláláról, ezt mondja: „Sok is vized, szegény Ophelia! / Elfojtom hát könyűm.”
A könnyek esetében is kétségkívül a halálszimbólum jelentésű éjszakai víz egyik vonatkozásáról van szó. Gilbert Durand azért tartja a két szimbólumot összetartozóknak, mert a víz és a könny egyaránt a kétségbeesés anyagai. A mítoszok a szomorúság kontextusában képzelik el a holtak szomorú világának folyóit, mocsarait. A „könnyek mezeje” gyakran a „halál folyója” mellett van – írja.35 A halottas szokások kutatói sok vidékről jelezték a haldokló siratásának tabu mivoltát. Általános meggyőződés, hogy a haldoklót nem szabad siratni, mert akkor „visszasírják” az életbe, és nem tud meghalni. A következő, visszajáró halottról szóló moldvai csángó történet világosan kifejezi, hogy a könnyek a két világot elválasztó vízzé, a halál vizévé változnak: „Most egy két hónapja a fehérnépecskének meghót a férje, s akkor csak sírt, met fiatal vót. Mentek egy vendégségbe, s eccer csak a feleségihez hezzakapott, s meg es halt. S akkor (az asszonyka) addig siratta, addig siratta... Kapált, s sírt, kapált, s sírt. S akkor odament a férje. S akkor esszezavarta mindenvel! Fődvel essze! Esszeverte. – Hát még siratsz-e?! Még siratsz-e? Hagyj békén, me kell egy nagy hegyen kimásszunk, s az a sok könny válik vizzé, nagy vizek lesznek, s akkor én sikulok vissza, nem érek a másokval, s
32 Saját gyűjtés, 1992. 33 Saját gyűjtés, 1995. 34 Takács Gy. 2001. 70. 35 Durand G. 1977. 120.



akkor alóról döfődnek. Ütnek ostorokval, s nem tudok felmászni arra a nagy hegyre. Ki kell érjek, s magad csak sírsz, s a te könnyeidből lesznek a nagy vizek s a nagy sár. S azok hoznak vissza ingem. – Az asszonka azt mondta, hogy olyan vót, mintha elvették lenne, mintha álmodta vóna. Akkor helyrejött, s akkor bennébb ment, s akkor aszondja, akkor ott még sírt. S hát akkor ott es, akkor ott es, s akkor még, még! S amikor osztá má harmadikszor es [megjelent a férje], akkor kapát, mindent otthagyott, s hazafutott, me nem mert má sírni es. Úgy megijedett. Isten őrözz! Me ha annyira sír, akkor a könnyek vissza... vissszaizélik, met hát ki tudja, hogy ott hogy van? (Szitás)36Haj, szakáll, köröm „Poszeidón lovainak sörénye nincs messze Ofélia hajától” – mondja G. Durand37, utalva arra, hogy a mítoszokban a folyó víz hullámaihoz hasonlító lebegő haj ugyancsak jellegzetes időszimbólum. A két képzetkör gyakran egybeolvad (kontaminálódik), gondoljunk például Ofélia vízen lebegő hajára. A hajjal metonimikus kapcsolatban álló fésű ugyancsak nyilvánvaló időjelkép, a hajhoz hasonlóan képes megjeleníteni a jövőt. G. Durand szerint nem is annyira a haj formája, hanem a mozgása az, ami kapcsolatba hozza a folyó vízzel. A hullám a haj belső lelke: a haj hulláma az időhöz kötődik, a múlt visszafordíthatatlan idejéhez. Ez a magyarázata annak, hogy az egész európai néphitben a hajfürtök emléktalizmánként szerepelnek.38 A haj (vagy a hajat helyettesítő fésű) az idővonatkozás, illetve a jövővel való kapcsolata miatt jut fontos szerephez a szerelmi varázslásokban és a jóslásokban: „Újesztendő esztéjén lefeküdt az ágyba, bétette a... hogy mongyam, e fészüt. Mellikkel fészüli a haját. Bétette a... hagymongyam; ...párnája alá... Akkor éjen, hogy álmoggya meg szeretőjét... Ez az.” (Nagypatak, Moldva)39
Mivel analóg képzet a folyó vízzel, a haj termékenységszimbólum is lehet, előfordul például, hogy a földet borító növényzet jelképe. Több olyan teremtésmítosz is ismert, amelyek arról szólnak, hogy a világegyetem egy ős-óriás testéből alakult ki, akinek hajából keletkeztek a növények, húsából lett a föld, csontjaiból a kövek, véréből a víz és szeméből az ég minden fényessége.40 A személyiség és a haja között lényegi és szoros kapcsolat van. Az újra kinövő haj azt a szimbolikus üzenetet hordozza, hogy a haj az ember életerejét is hordozza, illetve hogy a haj magával a személyiséggel lehet azonos. Egy hiedelem szerint a haj, a szakáll és a köröm a halál beállta után is tovább nő. Egyetemesnek mondható az a képzet is, hogy az ember fizikai ereje a hajában (esetleg a szakállában, körmében) van. Ezt a jelképiséget legközismertebben Sámson és Delila története41 fejezi ki: Sámsont, akinek a hajában van az ereje, Delila úgy adja a filiszteusok kezére, hogy az alvó hősnek levágja a haját, és ezzel megfosztja erejétől. Úgy tűnik, a hajszimbólum ilyen értelemben van jelen az ún. Árgírus-mesében is (AaTh 400), amelyben az alvó szerelmeseket a rosszakaró boszorkány meglesi, és a tündérleány (Tündér Ilona) hajából levág egy fürtöt, amiért a leánynak menekülnie kell. Mivel a hajban az életerő lakozik, a levágott haj megszerzése révén az ember megrontható, ezért a levágott hajat nem szabad eldobni, szétszórni stb. A visszajáró halott hiedelemkörében a hazajárás egyik oka épp az lehet, hogy a halott az életében szétszórt haját keresi. Az 1836-ban a Moldvában utazó Gegő Elek egyik Románcsügésen töltött estéjére emlékezve ezt írja: „Most a padláson valami zörrent, s asszonyunk elbeszélé, hogy apja lelke hazajár, mert életében a kifésült haját a ház
36 Saját gyűjtés, 1995. 37 Durand G. 1977. 121. 38 Uo. 120–122. 39 Csoma G. 1997. 189. 40 Evseev I. 1997. 354. 41 Bír 16.



körül elhányta; mert gyónatlan halt meg stb. Ismét alkalom a babonák kigyomlálására, lelki tanításra!”42 Virt István említi, hogy a moldvai Pusztinában a halott levágott haját és körmét vagy elégetik, vagy a koporsójába teszik. Ugyanígy általános az is, hogy a halottas párnát a halott életében összegyűjtött hajával töltik meg, mert ennek elmulasztása a halott nyugtalanságát és visszajárását okozná.43 Az idézett példák azt bizonyítják, hogy a mintegy önálló életet élő haj és köröm titokzatos kapcsolatban állnak a személyiséggel, nem lehet őket szétválasztani. A haj levágása a jövőbe mutat, aki hajat vág, az annak a személynek a jövőbeli sorsát tudja befolyásolni, akinek a haját levágta. Ezért van az, hogy a Gyimes vidékéhez tartozó Kostelekben a hajvágásból keresztszülőség származik: „A gyermekek haját régi szokás szerint egyéves korában vágják le először. Ha valaki hajat vág egy gyermeknek, később a keresztszülőkkel egyenlő elbírálás alá esik, így például esküvője alkalmával ugyanakkora ajándékot illik adnia, mint azoknak, akik az egyházi szertartás során, a »megöntés«-nél víz alá tartották.”44 A kibontott haj és a födetlen fő (ez utóbbi révén ugyancsak a haj szabadon engedése történik) a föld sok népénél gyászszimbólumok, így például a moldvai csángóknál is. Dimitrie Cantemir Moldva leírása című 1716-ban írt művében arról tudósít, hogy hat hónapig nem fedte be a fejét az, aki gyászolt. A máramarosi románok körében a gyászoló család férfitagjai hajadonfőtt és megborotválkozatlanul vesznek részt a temetésen.45 Gazda Klára a moldvai csángók viseletének szimbolikus jelentéstartalmairól szóló egyik tanulmányában ezt írja: „Akárcsak a török népeknél, a moldvaiaiaknál is szokás volt, hogy gyász esetén a lányok kibontották a hajukat, a férfiak fedetlen fővel jártak és megnövesztették arcszőrzetüket.”46 (6. kép) Moldvai cigány közösségekben általános szokás, hogy gonoszelhárító célzattal a nők pénzérmék sokaságát fűzik a hajfonataikba.47
3. A Sárkány
A Sárkány egyetemes archetípus, olyan kombinált lény, amely az állatiasság, az éjszakai jelleg és a szomorú víz képzetköreinek találkozási pontján keletkezik. Képes egyesíteni magában a sötétségszimbólumok minden eddig felsorolt jellemzőjét: jégkorszak előtti szörny, a mennydörgés állata, vízi jellegű, halálhozó. Alakjában a vízi jellegű kegyetlenség a harapással kombinálódik, ez a képzet az összes középkori bestiáriumokban jelen van.48 A sárkány a félelem szülötte. Morfológiája is ezt fejezi ki: hüllőszerű, úszólábú, olykor szárnyas. Rokonai a hüllők, a vámpírok, a különféle harapó állatok. A magyar népmesékben és bizonyos szentek (pl. Szent György) legendáiban a kútból kijövő szörny minden nap felfal egy leányt. A Jelenések könyvében a Tisztátalannal áll kapcsolatban49, az Ótestamentumban a legkülönbözőbb formákat ölti, gyakran az őskáosz megszemélyesítője.50 Az európai népek folklórjában a Sárkány alapfunkciója, hogy katasztrofális esőzéseket okoz, farka mozgásával szélviharokat és forgószeleket támaszt.51 A magyar hiedelemvilágban ugyancsak a kozmikus időjárás-jelenségek démona, mindenekelőtt vihardémon. Vízi jellegére utal az a hiedelem, miszerint a
42 Gegő Elek: A moldvai magyar telepekről. Budán, 1838. 14. (2. reprint kiad.: Budapest, 1987.) 43 Virt I. 2001. 63–64. 44 Takács Gy. 2001. 70. 45 Kligman G. 1998. 161. 46 Gazda K. 2005a. 93. 47 Saját megfigyelés. 48 Durand G. 1977. 117–119. 49 Jel 12,7–9. 50 Iz 51,9.; Zsolt 89,10–11.; Jób 26,12–13.; Ez 32,2–7. 51 Nola A. 2001. 76.



viharsárkány halból lesz: a harcsa vagy a csuka, ha nem lát embert hét esztendeig, sárkánnyá változik.52 A viharban közeledő sárkányt ráolvasások kíséretében valamilyen fémeszközzel (pl. fejszével, kaszával, sarlóval) lehet „elinteni”, azaz a falu határától távol tartani:53 „Elindula Szent Margit asszon, / hosszú úton, széjjes úton. / Megtalálkozott szátányokval, sárkányokval: / Merre mentek szátányok, sárkányok? / Menyünk a fődi nép mezejit elverni! / Térjetek meg utatokból, / menjetek a havasok ódalába, / hol szenmisét nem áldoznak, / hol kakasok nem kikirilnek, / a csitkók nem nyerittnek, / ott igyatok, ott egyetek, / ott legyen a tük asztalotok!” (Pusztina)54 A középkori egyház erre a célra gyakran az Oltáriszentség kitételét alkalmazta. A pogány és keresztény hitvilág összeolvadását jól példázza az, hogy a 18. századi táltosperek adatai szerint a vihardémonok, felhőlelkek keresztény Sátánokká lettek, és ezzel párhuzamosan a védekező idővarázsló specialisták is keresztényiesültek és a közösség jótevőivé váltak.55 A magyar néphitben ma is általános hiedelem, hogy a viharban sárkányok verekednek: „Verekednek a sárkányok, mikor nagyidő van. Mikor nagyidő van, asz mondják, hogy az égen kelet felé s nyugat felé két nagy farok van, és ez nem más, mint a sárkányoknak a farka. Azok elkezdenek verekedni. S ha valaki meglátja, hogy az égen vannak, akkor a sárkány behuzza a farkát, s eltünik. De ha nem látjo meg, akkor nagy víz árosztjo el a területeket, lehull, leesik a felhőbül vaegy darab. S akkor az a sárkány, ameljik nem erőtejes, és a másik legyőzi, az le fog esni a földbe, s akkor az egész világ kárbo megy, az egész világot elviszi a víz.”56 Több népmesetípusban is megjelenik a kútból feljáró, lelkeket elragadó Sárkány alakja: „A város kútját elfoglalta a hétfejű sárkány, s csak akkor ád vizet, ha mindennap egy leányt visznek neki.”57 „Jaj, kedves fiam, ne menj te oda! A királynak volt három lánya, azokat mind elvitte a sárkánykígyó. A háromfejű sárkány lent van a kútban, s nem ad vizet, minden kantáért egy királylányt kell adni.”58 A vihart támasztó garabonciások hátaslova a Sárkánykígyó szokott lenni.59
4. A tükör és a tükröző vízfelület
A tükör első, mitológiai megjelenése a tükröző vízfelület. Az örökifjú csodaszép Artemisz, a vadászat istennője, gyakran az erdők mélyén kibontott hajjal a mély vízben meztelenül nézegeti magát. Úgy is fogalmazhatunk, hogy a víz a tükör forrása. Nyilvánvaló, hogy a tükröző vízfelületnek köze van a halál vizéhez: tükörbe nézni annyi, mint részesévé lenni az árnyak, a holtak világának. Ezt a halálképzetet és a másvilág-jelleget erősíti az is, hogy a tükörben a bal–jobb oppozíciópár felcserélődik, vagyis a tükör fordítva mutatja a világot, ami megfelel annak az ősi hiedelemképzetnek, hogy a Másik Világ a Mi Világunk fordítottja.60 A magyar hiedelemvilágban a tükör szimbólum alapjelentése: átjárás a másik világba.
Ezért lesz különös jelentősége a tükör szimbolikájának a halottkultusz szokásaiban és hiedelmeiben. Közismert, általánosan elterjedt szokás, hogy a halottas háznál lévő összes tükröt letakarják. Aranyosszéken a tükör letakarását azzal magyarázták, hogy a halál ne kettőződjön meg benne („meglátja magát benne a
52 Lükő G. 1942. 58. 53 Ilyen gyimesi hiedelemcselekmények leírása: Salamon A. 1987. 201–202.; Tánczos V. 1995. 31–35. 54 Tánczos V. 1995. 118–119. 55 Pócs É. 1999. 111–112. 56 Csőgör E. 1998. 70. 57 Nagy Olga: A vasfogú farkas. Mesék. Bukarest, 1987. 122. 58 Fábián Imre: Zöldike királyfi. Kolozsvár, 1989. 22. 59 Erdész S. 1984. 114–142. 60 A „két világ” romantikus szimbólumairól (tükör, árnyék, portréfestmény stb.) lásd: Braga C. 1999. 136–157.



halál” – Kercsed61). A tükörben mutatkozó halott félelmetes („rosszul néz ki a halott a tükörben” – Martonfalva62), mert a le nem takart tükör megakadályozza a halott lelkének távozását, általa tehát a halál a mi világunkba költözik („letakarják, hogy ne tartsa fogva a lelket” – Túrterebes63). A dél-magyarországi sokácok (szerb nemzetiség) temetések alkalmával vízzel teletöltött tányért helyeztek a halottaskocsi alá, úgy, hogy eltörjön. Ezt az özvegyen maradt házastárs az örök szétválás jegyében cselekedte, azért, hogy a temetés után újra férjhez mehessen, illetve megházasodhasson.64 Ugyanebben a funkcióban jelenik meg a jóslásokban is, hiszen a tükör által láthatóvá válik a számunkra rejtett szellemvilág, és feltárul előttünk a jövő. A Mezőségen az ún. „cseberbenézés” során a víztükörben a közösség által keresett tolvaj személye mutatkozik meg, ha a megfelelő mágikus feltételeket teljesítik: „Miko loptak valamit, összehívtak tizenkét tizenkét éven aluli léányt. Fehérbe öltöztek, szalagot tettek. Letérdepeltek egy cseber köré, ahova az asszony beletört egy tojást. Egy égő gyertyával járt körbe, mondta a Miatyánkot. A vízben meg kellett jelennie a tolvaj képének. A gyertyát az asszony minden szónál a másik leány fejére tette. Csak reggel kilenc és tizenkét óra között lehetett csinálni.” (Detrehemtelep)65 A „cseberbenézés” mágikus rítusát Keszeg Vilmos írta le és értelmezte.66 A tükör szimbólumának ugyanezzel a jelentésével a moldvai csángó szerelmi jóslásokban is találkozunk. Faragó József a diószéni újévi szokásokról szóló tanulmányában írja: „Éjfélkor [ti. szilveszter éjszakáján] a nagyleányok kilenc tükröt állítanak maguk elé az asztalra, egyet pedig a hátuk mögé. A félkör középpontjába egy égő gyertyát helyeznek, és sorban a tükörbe nézve, valamelyikben meglátják jövendőbelijük arcát.”67 A szokás teljes szemantikai modellje Csoma Gergely közleményeiből68 állítható össze, aki ezzel a jóslásformával több csángó faluban is (Lujzikalagor, Gorzafalva, Lészped, Somoska, Külsőrekecsin, Magyarfalu, Kelgyest, Szabófalva stb.) találkozott. Eszerint óesztendő éjszakáján a lányok egy tányérba vizet öntenek, köréje tükröket és gyertyákat állítanak, majd magukat meztelenül egy kendővel letakarva, a tükrökben keresik a megmutatkozó jövendőbelijüket. A mágikus eljárás félelmetes, a Másik Világgal való találkozás bizonytalan és veszélyes, mert a tükrökben ördög vagy halott is megjelenhet. Az idő- és lélekvonatkozások miatt a tükör vagy egyéb üvegtárgyak eltörése szerencsétlenséget, halált jelent.69
A kút és a kémény
A kút egyfelől tükröző vízfelület, másfelől lyuk a földben. Emiatt szimbolikája közel áll a (víz)tükör jelképiségéhez, ugyanakkor – az ezután tárgyalandó – barlang és tó jelképeknek is rokona. A kút jelképének egyik alapjelentése: átjárás a másik világba. (A jelkép erotikus tartalmáról később lesz szó.) A népmesékben Sárkány jár fel a kútból, illetve őrzi a kutat, és csak úgy ad vizet a városnak, ha minden napra kihoznak neki egy szűzleányt áldozatul. Amikor végül már a királylányra kerül a sor, őt megmenti a mesehős (kiskondás, királyfi stb.), legyőzve
61 Nagy Éva Katalin egy. hallg. gyűjtése, 2001. 62 Aczél Kinga egy. hallg. gyűjtése, 2001. 63 Tolnai Sárika egy. hallg. gyűjtése, 2006. 64 Róheim G. 1984a. 261–262. 65 Keszeg V. 1992. 72. 66 Uo. 70–80. és 1997. 97–126. 67 Faragó J. 1997. 298–299. 68 Csoma G. 1997. és 2000. 69 Erről a kérdésről Róheim Géza A törött tükör címmel írt tanulmányt. Lásd: Róheim G. 1984a. 253–283.



a túlvilági vízi szörnyet. A Legenda Aurea (Voraginei Jakab 13. századi dominikánus író gyűjteménye) ugyanezt a hőstettet tulajdonítja Sárkányölő Szent Györgynek is. A történet egyik igen régi és részletező magyar nyelvű változata az Érdy-kódexben maradt fenn.70 Arany János A Jóka ördöge című elbeszélő költeményében egy mesetípust (A gonosz asszony a gödörben – AaTh 1164) dolgoz fel: a kútba belement gonosz, gőgős felesége helyett egy rút, fertelemes ördögöt von fel az ember. A történet végén az asszony érkezésétől megijedt ördög a pokolban egy „kályhafütő lyukban” rejtezik el.71 A kémény a kúttal analóg szimbólum: a két világ közötti átjárás helye.
A tó
A tó egyfelől tükröző vízfelület, másfelől a kúthoz hasonlóan titokzatos mélysége van, ezért lehet a Másik Világba való átjárás tökéletes szimbóluma. Egy csíki hiedelemmonda szerint a szentelt golyóval meglőtt ördög hirtelen eltűnik, és az eltűnés helyén tó keletkezik.72 A rászedettördög-mesék egyik típusában (A tó öszehúzása – AaTh 1045) a szegény ember világgá indult fia kötőláncot próbál a tavon átvetni, mire kifut a tóból az ördög, akit a mesehős azzal ijesztget, hogy el akarja húzni a tavat. Az ördög ijedtében egy véka pénzt ad neki, csak ne tegye ezt.73 Egy másik változat (AaTh 1168xx) szerint a szegényember a kaszakövet ejti bele a tóba, majd azzal fenyegeti az ördögöt, hogy ki akarja hordani belőle a vizet. Az ördög megijed, és ezt mondja: „Hallod-e barátom, ne hordd ki ezt a tavat, mert ez a pokol ajtaja; inkább adok neked egy véka aranyat!”74 A „ne féltsd az ördögöt a tóba fulladástól!” magyar proverbium ugyanezt a szimbolikus tartalmat fejezi ki. A tóba belement és abba belefulladt ördögök motívumával már a Szentírásban is találkozunk. Lukács evangéliumának alábbi bibliai helyét választotta F. M. Dosztojevszkij az Ördögök című regényének mottójául: „Vala pedig ott egy nagy disznónyáj, legelészve a hegyen; és kérék őt, hogy engedje meg nékik, hogy azokba menjenek. És megengedé nékik. És menekutána kimentek az ördögök az emberből, bemenének a disznókba; és a disznónyáj a meredekről a tóba rohana, és megfullada.”75
A vízparton álló fa. A fűzfa
A két világ határát képező víztükör mellé került fa maga is a világok határának mágikus szimbólumává válhat. Ezért lesz a fűzfa – a legjellegzetesebb vízparti fa – a hiedelemlények megjelenésének egyik tipikus helyévé. Keszeg Vilmos a fűzfáról szóló tanulmányában76 azt írja, hogy a transzcendenciára vonatkozó jelentést még a fűzfa egyéb tulajdonságai is erősítik: a benne rejlő különféle hatóanyagok, leveleinek ezüstös színe, a szomorúfűz lehajló ágai, sípkészítésre való alkalmassága, odvassága stb. Az antikvitásban a fűzfa a halál- és holdistennők szent fája volt, később pedig beépült a tündérek mitológiájába.77 A katolikus egyház virágvasárnap szentel barkát. A Székelyföldön elterjedt hiedelem, hogy a megszenteletlen fűzfabarkát nem szabad bevinni a házba
70 Lásd: Bálint S. 1977. I. 293–294. 71 Lásd: Süvegh Veronika (szerk.): Magyar népmesekatalógus 5. A rászedettördög-mesék típusai. Budapest, 1982. 415–423. 72 Bihari Anna: Magyar hiedelemmonda katalógus. Budapest, 1980. 47. 73 Süvegh Veronika (szerk.): i. m. 33. 74 Uo. 393. 75 Lk 8,32–33. 76 Keszeg V. 1998b. 77 Uo. 158.



virágvasárnap előtt, mert különben „bemegy a béka a házba”.78 Csíkban azt tartják, hogy hasonló tabusértés esetén a megültetett lúd tojásaiból nem kel ki a „pipe”. A fűzfa barkája tehát meg nem szentelt állapotában mágikus, veszedelmes növény, szentelményként pedig erős termékenységjelkép. A fűzfabarkához kapcsolódó hiedelmek tehát őrzik a fűzfa szimbolizmusának eredendően ambivalens jellegét (rontás- és termékenységképzetek). A vízparton álló fához a magyar folklórban kozmogóniai, totemisztikus és samanisztikus képzetek kapcsolódnak. Amint ezt Erdélyi Zsuzsanna kimutatta, az archaikus imákban olykor feltűnik a vízparton álló kozmikus világfa/életfa képe. A kozmikus termékenységképzeteket az is erősíti, hogy a kozmikus fa mellett gyakran ott találjuk a világot teremtő istenségeket is: „...Tengerbe lévő pámfa szülte ágát, / Levele szülte gyümölcsit, / Gyümölcse szülte szent Annát...”; „...Hun lakik a Jézus? / Tengernek közepin, / Arany fának ágán...”79
5. A menstruációs vér, holdszimbolika
A halál vizének képzetköréhez tartozó szimbólumoknak női jellegük van, ami több jelkép – például a tükör, a hullám, a haj, a fésű stb. – esetében teljesen nyilvánvaló, más esetekben a feminoid jelleg álcázott, illetve kikövetkeztethető. A tükör például sok festőnél folyékony elem, felkavaró, az időlegesség szimbóluma. Tintorettónál a női díszek, a test, az értékes haj, a tükör, a hullám együtt szerepelnek. A görög mitológiában a gőgös és kőszívű Narkisszoszt a női istenségek Ékhó és Aphrodité – a tükör révén pusztítják el: az önmaga tükörképébe szerelmes ifjú nem tud megválni saját képmásától, és végül a hiábavaló vágytól elsorvad. Ugyanakkor az egész jelképkörnek erőteljes Hold-vonatkozása is van, ami az egyik közismert magyar népdalban is kifejeződik: „Ablakimba besütött a holdvilág, / az én rózsám abba fésüli magát.”
A továbbiakban azt tekintjük át, hogy a nőiség hogyan kapcsolódik össze az időlegességgel és a holdszimbolikával, és hogy ez a kapcsolat milyen jelképekben jut kifejezésre.
A szerencsétlen, halált hozó vízi elemnek az emberi testben van egy fiziológiai megfelelője: a vér. A vér is szalad az erekben, elfolyása az élet megszüntét eredményezi, ezért a vér a folyó vízhez hasonlóan idő- és haláljelkép. Mind a víz, mind a vér szimbolizmusában jelen van egy Hold-vonatkozás is. A mitológiák egyetemesen a Holdnak rendelik alá a kozmikus vizeket. Az apály és a dagály jelenségének Holdtól való függését, a Földnek még azokon a részein is ismerik, ahol nincsenek tengerek. Ezért a legtöbb mitológia a vizeket és a Holdat egyazon istenség képzetkörébe fogja össze. Másfelől a menstruációs ciklusok és a holdciklusok egybeesése miatt nyilvánvaló a Hold és a vér kapcsolata. Következésképpen az időmérő Hold mint közös tényező erősíti a víz és a vér szimbólumainak időre vonatkozó jelentését. G. Durand ezeket a jelképeket – víz, vér, nő, Hold – szorosan egybetartozóknak tartja. Hangsúlyozza, hogy a Hold a vízi szimbolizmus révén felbonthatatlanul kötődik a halálhoz, a menstruációs vér ciklikussága folytán pedig a nőiséghez. Megjegyzi ugyanakkor, hogy ebben a képzetkörben van egy másodlagos jelentés is: a vizeknek és a Holdnak a halál- és idővonatkozás mellett megtermékenyítő hatásuk is van, ami ugyancsak egy hatalmas mitológiai komplexumot hoz létre.80
78 Oroszhegy, Vass Melánia egy. hallg. gyűjtése, 2005. 79 Erdélyi Zs. 1988. 721. 80 Durand G. 1977. 123–124.



A Hold változékony: nő és fogy, olykor eltűnik, tehát szeszélyes. Ezek a tulajdonságai is arra utalnak, hogy a múló időnek van alávetve. A Hold az első időmérő. (A latin „mensis” szó jelentése egyfelől ’hold’, ’holdhónap’, másfelől ’mérés’, ’mérték’.) Amikor a Hold hiányzik az égről, azt tartják, felfalta egy szörny, meghalt. Ennek megfelelően a Hold haláljelkép is, és ő maga is lehet a holtak birodalma. Az európai néphitben a „vörös Hold” félelmetes. Ezzel függenek össze a Hold rontó erejével kapcsolatos hiedelemképzetek is. Aki „holdkóros”, annak diabolikus ereje van. A szamojédok számára a Hold a pestis princípiumát testesíti meg. Amint látjuk, a Hold- és vízképzetek izomorfak, feminin jellegűek, és erőteljes a múló időre vonatkozó jelentésük. A Hold ugyanakkor az örök visszatérés ígérete is, erről a jelentésről hátrébb, a ciklikus jelképek között (XII. 2.) beszélünk.
A veszélyes és tisztátalan termékeny nő
A menstruáló, a várandós és a gyermekágyas asszonyt egyetemesen tisztátalannak tekintik, és a közösségre nézve veszélyesnek tartják.81 A képzet magyarázata, hogy a termékeny nő kívül áll a Mi Világunk törvényein, azzal a titokzatos és veszélyes Másik Világgal teremt kapcsolatot, ahonnan az élet származik, és ahová a halottak is megtérnek. Gilbert Durand szerint a menstruációs vér tökéletes fiziológiai megfelelője a halált hozó fekete víznek.82 Ezért van az, hogy bizonyos nagyerejű varázscselekményeket csak a menstruáció elkezdődése előtti életkorban álló gyermeklányok végezhetnek, mert csak ők rendelkeznek a rendkívüli eseményhez szükséges tisztasággal és mágikus erővel. (Mint előbb láttuk, ilyen varázscselekmény például a „cseberbenézés” által történő jóslás a Mezőségen.83) A fentivel analóg képzet, hogy a varázslást végző, például gyógyító öregasszonyok a menopauza elérése utáni állapotban kell hogy legyenek.84 Egy angol kutató, Susan Starr Sered írja, hogy a nő élete szellemi értelemben csak a menopauza elérése után teljesedik ki, csak ekkor válhat valódi szellemi vezetővé.85 A menstruációs vért világszerte tisztátalannak tartják, ezért se szeri, se száma a menstruáló nőhöz kapcsolódó tabuknak. Már az ószövetségi Bibliában is ilyen tiltások sokasága olvasható. Az európai – és a magyar – folklórban általános tabuk, hogy a menstruáló nő élelmiszereket (vaj, tej, hús, szalonna, bor stb.) nem érinthet, mert azok megromlanak, az általa dagasztott kenyértészta nem kel meg, ha vizet merít, elapad a kút vize, megavasodik a szalonna stb. A Székelyföldön azt tartják, hogy „kicsapódik” vagy „felfő” az általa megkevert majonéz, ezért a szomszédba viszik át megkavarni. A dél-erdélyi Magyarlapádon a menstruáló nő nem vehet úrvacsorát. A moldvai csángók körében általános az a hiedelem, hogy a tisztátalan menstruációs vér megronthatja a maszkulin férfierőt: „Ha az asszony is, hogyha rosszat akar csánni egy legénynek, s hogyha, mikor meg van a rendje [havivérzése], akkor teszen a borba egy kicsit, akkor megdagad a szeméremtestye, s megbír halni abból! Legény meg!” (Somoska)86 A néphit a menstruáló Szűz Máriát is tisztátalannak tartja. A vallásos folklórban sok legenda szól Szűz Mária „tisztulásáról”, és egy eredetmonda-típus a női
81 A kérdésnek gazdag néprajzi irodalma van. Néhány újabb munka: Benedek H. E. 1998.; Csonka-Takács E. 1999.; Deáky Z. 2005. 82 Durand G. 1977. 123–124. 83 Keszeg V. 1992. 70–80. és 1997. 97–126. 84 Uő 1999c. 259–265. 85 Starr Sered S. 1994. 237. 86 Csoma G. 1977. 207–208.



menstruációt is tőle származtatja: „Leült a Szűzanya, osztán tisztulása volt. Hét szoknya volt rajta, oszt a hetediken is átütött. Oszt az maradt ránk, a nőknek csak annyi van, amennyi a hetedik szoknyán átütött ... neki igen sok volt, mégse panaszkodott, mi meg hogy panaszkodunk!”87 A vallási néprajz egyes kutatói a téma kapcsán Mária asszonyokkal való „együttérzéséről” beszélnek, de ez a „filantróp” magyarázat nem elég meggyőző. Sokkal valószínűbb, hogy ez esetben is kereszténység előtti ősvallási elemek továbbélésével állunk szemben: mivel a magyar Mária-tisztelet egy pogány kori Boldogasszony-kultuszra épült rá, elképzelhető, hogy az életet adó Boldogasszony tisztátalanságának képzete őrződött meg a menstruáló Szűz Máriáról szóló narratívákban. A gyermekágyas asszony ágyát az egész nyelvterületen „Boldogasszony-ágy”-nak nevezik. A kereszténység által terjesztett Mária-dogmákkal, legfőképpen a Szeplőtelen Fogantatás („immaculata conceptio”) tanával mindenképpen összeegyeztethetetlenek a Mária tisztátalanságáról szóló népi történetek. Hasonló tisztátalanság- és veszélyesség-képzetek tapadnak a szülő nőkhöz is, tehát a tabuk ez esetben is jelen vannak. A szülőasszonnyal kapcsolatba került tárgyakat (pl. ruháját, ágyát, használati tárgyait, a placentát stb.) a magyar néphit szerint meg kellett semmisíteni, ezért rendszerint elégették őket, akárcsak a halott tárgyait.88 Egy általánosan elterjedt hiedelem szerint szülés után az anya hat hétig nem meríthet vizet a kútból, mert az megférgesedik. A gyermekágyas nő nemcsak veszélyes, hanem termékenysége is könnyen megrontható (pl. „elviszik” a tejét, „megigézik” stb.), ezért különös védelem illeti meg. A gyermekágyas asszony tisztító rítusaira rendszerint a szülés után hat héttel olykor még a keresztelés előtt – a templomban, valamilyen vallásos szertartás keretében szokott sor kerülni. A szertartás neve a moldvai csángók körében „avatás” vagy „avatódás”, a Székelyföldön és Erdély más részein „kiszabadulás” vagy „felszabadulás”. Csíkszentdomokoson a pap jelenlétében és részvételével végzett rítus van szokásban, amelynek kötelező elemei a gyermek templomi bemutatása, az oltár megkerülése, imádkozás, gyónás, pap általi megszentelés stb., de olykor elegendő egy út menti keresztfa megkerülése is. A szertartás nyomán az anya tisztátalansága megszűnik: ettől kezdve templomba járhat, kiléphet a kapun, szabadon járhat-kelhet a faluban, és az addig tiltott asszonyi munkákat is elvégezheti.89 A moldvai csángó falvakban régen a „deák” (kántor) karjánál fogva vezette be a gyermekágyas asszonyt a templomba, megkerültette vele az oltárt, imádságokat végzett. Ortodox románoknál a pap stólája alatt való átbújás is szokásos. A frissen ellett állatok is tisztátalanok és könnyen megronthatók. Gyimesben a megborjúzott tehén „pokláját” (azt a tokot, amiben a borjú a világra jött) elássák, hogy védjék a tej tisztaságát.90
6. A Kegyetlen Nő archetípusa
A fenti jelképkörök összetartozásából kiindulva, G. Durand arra a következtetésre jut, hogy a nőiség egyik arca egy természetű az állatiassággal, ugyanis az állat- és Hold-jelképekhez hasonlóan erős halál- és idővonatkozása van, tehát fatális jellegű.91 A Végzet Asszonya voltaképpen általános modellje minden varázslónak, undok vén banyának, szerencsétlen tündérnek stb., akik fenyegetnek.
87 Lammel A.–Nagy I. 1995. 263. 88 Csonka–Takács E. 1999. 266–272. 89 Balázs L. 2005. 120–121. 90 Tankó Gy. 1998. 124. 91 Durand G. 1977. 126–130.



A Kegyetlen Nő archetípusának tipikus megjelenése a vadászó asszony, aki véres kegyetlenséggel bánik el áldozataival. A görög mitológiában a vadászó Artemisz szarvassá változtatja Aktaiónt, akit saját kutyái tépnek szét. A mitológiák gyakran nőiesítik az állati szörnyeket. A Théba városának megbüntetésére küldött, embereket felfaló Szfinxnek oroszlán teste és női feje van. Az Odüsszeia hőseinek mindenekelőtt a hullámokon és a női jellegű veszedelmeken (pl. szirének, a tengeri szörnyekké varázsolt Szkülla és Kharübdisz) kell felülkerekedniük. A középkori kereszténység különböző képi ábrázolásain is megjelennek a Keleten kitalált, furcsa szörnyek. A középkorkutató Georges Duby állapítja meg, hogy a középkori keresztény embert zaklató szirének alakjában „találkozik a két, egymással szoros rokonságban álló elferdült természet, a nőé meg a mocsarak iszapjában hemzsegő, csúszó-mászó, tisztátalan állatoké”.92 Hasonló ábrázolásokkal később, az újkorban is találkozhatunk. A 17–18. századi erdélyi református egyházművészet gyakran alkalmaz ilyen motívumokat, például szirénábrázolásokat és egyéb női jelképeket a fakazettás festett templommennyezeteken.93 (7. kép) Az életet adó Nagy Anya archetípusának – minden pozitív jelentéstartalma mellett is – van egy fenyegető arca is. C. G. Jung így határozza meg az archetípus lényegét, a szimbolikus jelentések polivalenciáját: „Tulajdonságait jellemzi az 'anyai' általában: a nőiség mágikus autoritása, az értelmen túli bölcsesség és szellemi nyugalom, a jóság, a védelemadás, ő a növekedés és termékenység elősegítője, a tápláló, a mágikus átváltozás helye, az újjászületés, a segítségre siető ösztön vagy impulzus, a titkos és rejtező, a sötét, a mélység, a megelevenedett alvilág, az elnyelő, félrevezető és mérgező, a félelmetes és elkerülhetetlen.”94 A démoni nő tipikus megjelenése a magyar néphitben a szépasszony vagy szépleány hiedelemelakja. A szépasszonyok – akiknek már a valódi nevük is tabunév – a szirénekhez hasonló tüneményes szépségű, gyönyörű ének- és zeneszóval járó rendkívül veszélyes hiedelemlények. Elcsábítják, majd halálra táncoltatják a férfiakat, elrabolják, és egy satnya, beteges, ún. „abagos” gyermekkel kicserélik a magukra hagyott csecsemőket, egész éjszaka lovagolják és halálra fárasztják az istállóba kötött lovakat stb. Csoma Gergely így ír a moldvai csángók szépleány-hiedelmeiről: „Az éjjel járók kört vonnak maguk köré, ha feltűnnek a különös, kék lánggal fénylő nemtiszták vagy Szépleányok. Fokhagymával vagy sóval védekeznek ellenük, meg az olvasó felemelésével, és a Szépleányok repülnek suhogva, széltépte hajjal, és megnyargalva »putinát« [hordót], befonva lovak sörényét, elcsábítva legényeket, elrabolva gyermekeket. »Az Isten őröjzön az ojjantól.«“95
A kötöző nő. A csomók
A megkötözés az istenek és más természetfeletti lények kiváltsága. A láncok, a kötelek, a csomók jellemzik a halál istenségeit, a sorsot. A „halál kötelékei” metafora a Bibliában igen gyakori. Az ősi Indiában, az Atharva-véda szerint, a halálisteneknek láncai vannak, a betegségek „hálók”, és a halál nem más, mint a legvégső kötés.96 A germán halálistennők kötéllel vonszolják el halottakat, Odin főisten állandósult mellékneve pedig „a kötél istene”.97
92 Duby G. 1994. 236. 93 Szacsvay É. 2000. és 2001.; Görög H. 2001. 94 Jung C. G.: Psychologische Aspekte des Mutterarchetypus. In: Eranos Jahrbuch 1938. Zürich. Idézi: Dömötör T. 1974. 129. 95 Csoma Gergely: Moldvai írás. Kortárs XLVI. 2002. 1. 88. 96 Eliade M. 1997. 129–130. 97 Uo. 134.



Mircea Eliade, aki a Képek és jelképek című könyvében egy teljes fejezetet szentel a „megkötöző istenek” és a csomók szimbolizmusának, több nyelvben is fontos etimológiai megfelelést talált a „megkötöz” és a „varázsol” szavak között. Amint megjegyzi, a török-tatár nyelvekben „bag”/„bog” szavak egyidejűleg ‘kötés’ és ‘varázslás’ jelentésűek, és hasonló a helyzet a latin nyelvben is, ahol a ‘varázslás’ jelentésű „fascinum” a ‘kötés’ jelentésű „fascia” rokona.98 Ugyanez a helyzet a magyar nyelvben és hiedelemvilágban is, ahol a kötés és az oldás egyértelmű varázscselekedetek, és egyaránt lehet ártó vagy védő-gyógyító funkciójuk.99 Erdélyben a „köt” szónak még ‘foganik’ jelentése is van (pl. „köt a pityóka”, „köt a tök” – mondják a virágzás idején újrafoganó növényre), amit az „ördögkötötte” kifejezés ‘ördögteremtette’ értelme (pl. ravasz vagy gonosz állatra, esetleg csintalan gyerekre használatos) is kifejez. Vagyis a foganás, születés olyan titkok, valóságos varázslatok, amiknek közük van a mágikus kötözéshez, csomózáshoz. A kötözés („bogozás”) mindenekelőtt a női istenségek és hiedelemlények tulajdonsága. A magyar boszorkányok csomók, ún. „guruzsmák” segítségével végezhetnek rontást, ún. „megcsináltatást”. A szépasszonyok befonják az állatok sörényét. Csíkban, ha a ló vizelete „megfoganik”, cérnával vagy spárgával az egész állat köré egy bonyolult szerkezetű csomót kötnek, amit egyetlen mozdulattal kell kioldani. Ha ez sikerül, az analógiás mágia elve alapján az állat vizelete ismét megindul. A varázscsomó „Boldogasszony bog” neve utal arra, hogy a mágikus csomózás általi gyógyítás voltaképpen egy női istenség, a Boldogasszony attribútuma.100 A zsebkendővégre emlékezetserkentés céljából kötött csomó („bog”) voltaképpen a megjegyzendő dolog mágikus odakötözését, elillanásának megakadályozását jelenti. Általános hiedelem, hogy a halott ruháján nem szabad csomónak vagy begombolt gombnak lennie, mert ez a lélek távozását nehezíti. Jobbágytelkén a halott nők haját nem fonták be, s a koporsóban fekvő asszonyok kendőjét sem kötötték bogra.101 Az altáji népek vallásos képzeteiről szóló tanulmányában Uno Harva a halottkultusznak a csomózásra vonatkozó tabuját azzal magyarázza, hogy a halott hajfonatának kibontása, az öltözet szalagjainak megoldása a halott lelkének minden földi köteléktől való megszabadítását célozza.102 Amint látjuk a kötözés egyaránt lehet teremtő, egészségvarázsló és ártó cselekedet. A jelkép ambivalenciáját M. Eliade így foglalja össze: „A csomók betegséget okoznak, de egyben távol is tartják a kórt, vagy éppen meggyógyítják a beteget. A zsinegek és a csomók rontani képesek, de egyúttal meg is védenek a rontás ellen; megakadályozzák a szülést, de meg is könnyítik; megóvják az újszülöttet és meg is betegítik; halálhozók és távol is tartják a halált. Ezeknek a mágikus és mágikusgyógyító rítusoknak tehát a lényege az az irány, amit a kötésben benne rejlő erő, vagy a »kötés« aktusa számára megszabnak. Ez lehet pozitív vagy negatív, tehát »jótékony« vagy »kártékony«, »védő« vagy »támadó«.”103
A fonal, szál
Amint erről előbb már szó volt, a lebegő haj szimbolikájának rendkívül erős a múló időre vonatkozó jelentése. Mivel alapvetően feminin jelképről van szó, ez a szimbolizmus is a fatális, állati jellegű nőiség képzetét erősíti. A haj azért vált női
98 Idézi: Durand G. 1977. 131–132. 99 Lásd: Pócs Éva: Kötés és oldás a magyar néphitben. Ethnographia LXXII. 1963. 565–612. 100 Csíkszentgyörgy, saját gyűjtés, 1980. 101 Gazda K. 1998a. 58. 102 Harva U. 1982. 433. 103 Eliade M. 1997. 143–144.



princípiummá, mert a víz hieroglifája, azé a vízé, melynek fiziológiai hordozója a menstruációs vér.104 A szál, a fonal a hajhoz hasonló mesterséges kötelék, és mint ilyen, őrzi a múló időre vonatkozó jelentést: a fonal sorsszimbólum. Már az Odüsszeiában is ilyen értelemben szerepel Penelopé történetében. Csíkban a téli napforduló idején, az ún. „két karácsony köze” kezdetén az ollók szárait összekötözték, mintegy jelezve, hogy újévig nem fogják őket használni.105 Hasonló adat Udvarhelyszékről: „Matólán es nem lehetött hagyni [ti. fonalat], me akkor aszongya, hogy két karácson között az ollót es béköttük azét, hogy nem toom, ez egy ijen izé vót.” (Oroszhegy)106 A moldvai csángók Szent András-napkor (november 30.) az ollók szárait össszekötik, hogy a farkas ne egye meg a juhokat.107 A rítus jelképiségének valószínű jelentése az, hogy az átmeneti időben a folytonosságot meg kell őrizni, az ollóval való fonalvágás gesztusa előidézné a sorsváltozást, a halált a köszöbön álló új esztendőben. Ezt az értelmezést erősíti az a hiedelem is, hogy „a két karácsony közén” fonni kell, „siríteni” a cérnát.108 A szál és az olló közötti konfliktus archetipikusnak mondható, ez a szimbólum is a világ számos kultúrájában megjelenik.109 A fonal közismerten a Végzetet megszemélyesítő görög moirák (római mitológiában: párkák) attribútuma. Az igen archaikus motívumanyagú magyar ácsolt ládákon fonó nőket mutató ábrázolásokat is találunk. Ezeket Lükő Gábor „fonóbeli jeleneteknek” tartja, Demény István Pál ellenben úgy véli, hogy a kép eredetileg inkább az élet fonalát fonó párkákra, pontosabban valamilyen nekik megfelelő hiedelemlényekre vonatkozott. Ezt az utóbbi értelmezést az is valószínűvé teszi, hogy az ácsolt ládák díszítményeinek motívumanyaga más vonatkozásokban is az ősi magyar hitvilággal mutat kapcsolatot (pl. Boldogasszony-képek, nyerget formázó fedél, lovat formázó láda stb.)110 A fonal és a fonalat helyettesítő hajszál az állandóság, biztonság szimbóluma. A nyelvben a „szál” és a „fonal” szavakhoz a folyamatosság képzete társul („a beszéd fonala”, „a gondolat szálai”, „a cselekmény szála” stb.). A fonal ennek megfelelően a hiedelemvilágban is a folytonosság jelképe. A moldvai csángók a csecsemő pólyájára, a „póka bernyiccire”, hajszállal kötöttek szentelt gyűrűt, hogy a szépasszonyok ne tudják kicserélni a magára hagyott gyermeket.111 A Székelyföldön fonálra kötött gyűrűkkel jósolták meg, hogy milyen nemű lesz a születendő gyermek. A fonal a helyes utat, a labirintusból kivezető utat jelenti, akár átvitt értelemben is. A görög mitológiában a labirintus Minósz krétai király palotája alatt található. Egy bikafejű, embertestű szörny, a Minótaurosz lakik benne, akit Thészeusz, a legkiválóbb attikai hős elpusztít, majd a király leányától, Ariadnétól kapott fonal segítségével megtalálja a kivezető utat. A motívum a magyar népmesékben is megjelenik: „Adok neked ötszázezer méter fonalat, de ez a fonal láthatatlan, amikor te mész, ezt mindig ereszd magad után, hogy amikor visszakerülsz Feketeföldi Indiából, nehogy eltévedj.”112
A labirintus minden átláthatatlan vagy bonyolult dolog szimbóluma. Az ókeresztény egyház teológusai (pl. Milánói Ambrosius) az igazak útját „széles útnak”
104 Durand G. 1977. 131–132. 105 Csíkszentlélek, Székely L. 1997. 120. 106 Kovács Melánia egy. hallg. gyűjtése, 2002. 107 Bálint S. 1977. II. 508–509. 108 Pusztina, Halász P. 2004. 64. 109 Durand G. 1977. 401. 110 Demény I. P. 2004. 7. 111 Pusztina, saját gyűjtés, 1994. 112 Fábián Imre: Zöldike királyfi. Népmesék. Kolozsvár, 1989. 35.



nevezik, amit nem szabad elhagyni, mert a bűnös labirintusba téved. Dante Alighieri Isteni színjátékában a koncentrikus körök, a falak, a leszakadt hidak hatalmas labirintussá teszik a poklot. Umberto Eco A rózsa neve c. regényében is egy hatalmas középkori kolostor belső labirintusa áll a cselekmény középpontjában.
A fonás és a szövés
A fonás és a szövés női tevékenységek, mégpedig a démoni nő attribútumai, ezért rendszerint ártó cselekedetek. Erre utalnak a „fondorlat”, „cselszövés” és más ehhez hasonló nyelvi kifejezések. A népmesékben az ártó démonok, boszorkányok szoktak szőni és fonni. Gyimesben éjszakára visszafelé elindított fonnivalót tesznek a szépasszonyoknak az istállóba, mert különben befonják a lovak sörényét. Ugyanitt hasonló „fonó” hiedelemlény a menyét is: „S guzsalyat köttünk. Köttem egy guzsalyra gyapjat, balkézt visszafelé elindítottam a fonást, s felszúrtam a tehénistállóba, hogy ha le nem fonja, onnan takarodjon el... S akkor el kell... Itt es, a kalibánál es van guzsaly kötve menyetnek.” (Gyimes)113 A román néphit „marţolea” nevű félelmetes hiedelemlénye, ami „marcolea” néven a mezőségi magyar folklórban is feltűnik, megbünteti azokat az asszonyokat, akik keddi (esetleg pénteki) napon fonni merészelnek: megijeszti őket, szétszaggatja vagy összegubancolja a fonalat, a fonó nő megszúrja magát az orsóval stb.114 A fonás és szövés tulajdonságával rendelkező pók szerencsétlen állat. Az európai folklórban élnek róla olyan történetek, amelyek alapján a Kegyetlen Anya jellegzetes jelképének lehet tekinteni. Gyakori folklórmotívum például, hogy saját gyermekeit zárja a saját hálójába.115 Feltűnő, hogy a gyimesi népművészet geometrikus hímei között a pók motívummal igen gyakran találkozunk.116 Összegzésképpen: a kötés és a neki megfelelő egyéb cselekedetek (pl. fonás, hálószövés stb.) teljesen negatív jelentésű szimbólumok. A kötés mágikus hatalom, de ugyanakkor szerencsétlen tulajdonsága is a Végzet Aszonyának, vagy a neki megfeleltethető póknak, polipnak stb.
Szövet, vászon, kendő
A szövetfélék szimbolikájával a népi kultúrákban igen gyakran és igen különböző formákban találkozunk, de a jelentéseknek van egy alaprétege. Legtágabb értelemben a szövet jelképiségének is idő vonatkozása van, a fonalhoz hasonlóan egyfajta sorsszimbólum. A szövet- és vászonfélék leggyakrabban a folytonosság jelképei, valamilyen kapcsolatot fejeznek ki időintervallumok, illetve személyek vagy közösségek között, ezért az emberélet fordulóihoz kapcsolódó átmeneti rítusokban valamilyen formában rendszerint megjelennek. A „kendező” mint a kötelék, a rokonsági összetartozás szimbóluma a moldvai csángóknál: az esküvői szertartás után a menyasszony fejére az anyósa „kendezőt” köt, a fiatal párt is kendővel kötik össze, és ezzel vesznek részt a szülőkkel és a keresztapákkal együtt járt körtáncban, akiken szintén díszes „kendezők” vannak. (8. kép) A szövetféléknek ez a szimbolikus funkciója az archaikus jellegű hagyományos kultúrákban egészen szembeötlő. Például a moldvai csángók átmeneti rítusaiban a zsebkendőszerű, kisebb vagy nagyobb méretben is elképzelhető, díszített „szervet” rendkívül sok funkcióban fordulhat elő. Gazda Klára így ír erről: „Például servetnek nevezett zsebkendőt ajándékozott a keresztanya a keresztgyermekének szemtakaróul,
113 Takács Gy. 2001. 472. 114 Keszeg V. 1999a. 337–338. 115 Durand G. 1977. 126–130. 116 Gazda Klára szóbeli közlése.



a nagyleány választottjának foglalóul, a menyasszony a mátkájának jegykendőül, a menyecske az esküvőjét lebonyolító keresztszüleinek és az őket összeadó papnak, az anyósának és a jelenlevő násznép minden egyes tagjának emlékeztetőül, servet díszítette a vőlegény baltáját, a vőfély hívogató pálcáját, a menyasszonyt megjelenítő virágospálcát, s az esküvő jelképes rítusa volt a fára elrejtett servet megtalálása, lelövése. A halott magával vitte a túlvilágra a jegykendőjét, és Ploskucénban a keresztjén is szerinka lobogott. [...] A díszített textíliák: servetek, kendezők, övek, abroszok és párnák az új kapcsolatok alakítását szimbolizálták az emberi élet átmeneti rítusaiban.”117 Ugyancsak Gazda Klára feltételezi, hogy a vászonfélék rituális használatának ez a gazdagsága és változatossága valamikor az egész magyar nyelvterületen általános volt, de ma már csak szórványosan maradt fenn.118 Ezt látszik igazolni például az az adat is, hogy régen a lakodalmat hívogató kolozsvári hóstáti vőfélyek piros szalaggal, fehér díszzsebkendővel, fehér kasmírkendővel és fehér szekfűvel díszített hosszú nádpálcákkal hívták meg a vendégeket. (9. kép) A vászonfélék gyakran kifejezetten utat, illetve hidat jelentenek a másik létállapotba, vagy társadalmi státusba. Moldvában a lakodalomban vásznat terítettek a menyasszony elé, és a vőlegény is vászonra térdepelve búcsúzott el a szüleitől, akik a vászon sarkát kezükben tartották.119 Régen a halott koporsóját is ilyen vásznon keresztül vitték ki a házból. Balogh Ödön Románcsügés moldvai csángó falu halottas szokásait ismertetve, 1942-ben ezt írja: „Harmadnap miután a pap s kántor a szertartást elvégezte, kiviszik a halottat a szekérre. Mielőtt a szekér elindulna, alája egy vízzel telt cserépfazekat tesznek, amelyen egy sült perec van. Ezeket egy darab vászonnal leterítik. Ezt palló-nak hívják. A szekér keresztülmegy ezen a pallón azért, hogy a halottnak a másvilágon pallója legyen, hogy a vizeken átmehessen. Indulás előtt a halott kezébe pénzt is tesznek, hogy legyen mivel a vámot megfizetnie. Menet, ahányszor csak vízen át visz az út, a halott hozzátartozói a vivőknek – akik a keresztet és a gyertyákat viszik – nehány lejt adnak, hogy vámot fizessenek a halottért.”120 (A szokásleírásban egyéb jelképek – például életvíz, az ugyancsak örökélet-jelkép perec [kenyér] stb. – is előfordulnak, ezekről jelképiségéről hátrébb lesz szó.) Az ősi napkultusz nyilvánvaló megnyilvánulása, hogy a pallóvásznat, amit a halott kivitelekor a földre és a küszöbre terítettek, a csángók a Nappal szemben fehérítették ki.121
A fehér vászon nemcsak a halottas szokásokban, hanem a születési szokásokban, sőt általában véve az emberélet fordulóinak szokásaiban jut fontos szerephez. A moldvai csángó falvakban a keresztszülők mintegy két méter hosszúságú gyolcsot ajándékoztak a keresztgyermeküknek (ennek neve „kolozsma”/„korozsma”), és ha a gyermek házasságkötés előtt meghalt, ez a gyolcs lett a szemfödele. A fehér gyolcs jelképisége kapcsán Gazda Klára úgy vélekedik, hogy a lélek tisztaságának szimbolikus megjelenítéséről van itt szó: „A fehér vászon a lélek tisztaságának jelképeként volt jelen az életfordulókat megszentelő vallási szertartásokon, a néphit szerint az előző állapotból kiszabaduló lelket óvván meg, hídként átsegítvén a sötét mélységek felett, és biztosítván ekképpen az új állapotban való jelképes újjászületését. Gyimesen a keresztelendő gyermeknek adott kolozsma mérete körülbelül kétméternyi hosszú volt, ami megegyezett a majdan a koporsóba terítendő gyolcsnak a méretével. A Nyugat-Dunántúlon a menyasszony elé terítettek vásznat, Moldvában pedig a halott
117 Gazda K. 2005a. 89–90., 93–94. 118 Uo. 92. 119 Lásd: Mikecs László: Csángók. Budapest, 1941. VII. képmelléklet. Lásd továbbá Wichmann Györgynak a rítusról készült 1906–1907-es felvételeit az Ethnographia 1936-os számában. 120 Balogh Ö. 1942. 9. 121 Uo.



koporsóját vitték a fehérvászon »palló« felett. A fehér szín a tisztaságot, a kolozsma pedig a keresztség szentségében való részesülést jelképezte.” A fehér gyolcs szimbolizmusában a ’tisztaság’, ’szentség’ képzetekre való utalás mellett a ’folytonosság’ jelentés is hangsúlyos. A vászonféléknek ezért van nagy szerepük a halottas szokásokban. Több vidékről – pédául a Székelyföldről, a Mezőségről – van adatunk arra, hogy a halottas kendők, lepedők egyik fő díszítőmotívuma a madársor, az ún „repülőmadaras” minta, ami nyilvánvaló utalás a lélek túlvilági útjára.122 (A lélekmadár jelképéről hátrébb lesz szó.) Ugyancsak általános szokásnak mondható a halottas kendők ajándékként való osztogatása a temetésen résztvevők között123, ami talán az eltávozott halott és az ittmaradt élők közötti kapcsolatot hivatott szimbolikusan biztosítani. Erre azért is szükség van, mert a katolikus teológia szerint a lélek üdvözülési folyamata a halállal nincsen még lezárva, az érte mondott imák, áldozati adományok (pl. misevégzés) elősegíthetik az üdvözülését. A csángók között „korozsmának” nevezett fehér vászon mint a Másik Világgal való kapcsolat szimbóluma a régebbi korok folklórjában, például a gyógyító célzatú ráolvasó imádságokban is megjelenik. Íme egy 16. század elejéről származó ráolvasás „fekÿles lwthwul”: „En nemes assonÿom sÿz marÿa, / mÿkorth az the senth fÿadoth sÿlethÿd ÿeswsth sÿzen es thÿstan, / azkorth the hozÿad gÿwe egÿ serehte Sented se... [szent] Janos / az ÿob kezÿben hoza egÿ fegÿr sÿp thÿs... [tiszta keszkenőt] az fegÿr sÿp thÿsta kezkeneben az the senth fÿadoth el fel wÿewÿe / wÿththe wala az ÿardan wÿzÿre – az ÿardan wÿzÿben megh mossa megh fÿrüsthy, / mel sÿp thÿstan megh marada az fegÿr sÿp thÿsta keskene az the szent fÿadthwl / olÿan sÿp thÿstan megh maragÿon ez Sere lw ez gonosz fekÿlthÿwl, / in nomine patris”.124 Egy hasonlóképpen fekélyes ló gyógyítására szolgáló, 1635-ből származó ráolvasásban: „Mikor Vrunk Jezus Christus suletek: / am el mene az eo szereteo szenth szolghajahoz, kerezteleo Szent Janoshoz / hogj megh kereztelkednek az Jordanak uizebe; / Mikor Vrunk Jesus Christusnak nem arthatanak es az eo szent korozmanjanak, / az Jordanak uizeuel az eo Szent korozmania helen marada.”125
A vászon a túlvilággal való kapcsolatot fejezi ki akkor is, amikor a moldvai csángók pünkösd hajnalán a Kis-Somlyó hegyének keleti lejtőjén kendőn át nézik a felkelő Napban megmutatkozó Szentlelket. A moldvai csángó lakásbelsőkben is a falon lévő tányérok körül, amelyeknek a közepében Nap van, rendszerint kendő (kendező”, „szervet”) található. Ha halott van a csángó háznál, az ajtó bal oldalára ütnek egy szeget, arra tesznek egy „kendezőt” (szervetet), hogy törölje meg vele Szent Mihály a kaszáját, amivel elvágta a halott nyakát. A halott lelke három napig ül a szegre akasztott lélekvásznon, és siratás közben lehet vele beszélgetni.126 (10. kép) A vászonfélék folytonosság-jelkép jelentésével függ össze az a hiedelem is, hogy a gyermekágyas asszony látogatóinak távozás előtt a ruhájukról egy cérnaszálat, rongydarabkát kell levenniük és a szobába visszadobniuk, ami által a nem szándékos tejelvitel, azaz a rontás megakadályozható. Felcsíkon a hiedelemcselekmény elvégzése után ezt mondták: „Se tejetek, se álmotok, se a kicsi bubátok nem kell!” Ugyanitt előfordul az is, hogy egy darab piros rongyra egy kevés anyatejet
122 A jelképet több kutató is így értelmezi. Erről összefoglalóan: Demeter É. 2005. 248. 123 A szokás Moldva-szerte általános ma is, de például Kászonban is megvolt. Lásd: Kós K. et alii 1972. 194. 124 Pócs É. 1986. II. 546., XV. 20. szöv. – Először Horváth István közölte 1835-ben (A babonás lóorvoslás. Tudományos Gyűjtemény VII. 1835. 112–113.) a Jankovich Miklós táblabíró (szül. 1773) birtokában lévő kéziratból, több lóorvosló ráolvasás közt. Megjelent még: Bolgár Ágnes: Magyar bájoló imádságok a XV–XVI. századból. Budapest, 1934. 18. 125 Pócs É. 1986. II. 545., XV. 19. szöv. 126 Harangozó Imre szóbeli közlése, Szamosújvár, 1999. nov. 12. Csángó sorskérdések V. konferencia.



cseppentenek, és azt az ajtó alá szögezik.127 Értelmezésünkben a vászon ebben az esetben az anyatej helyben maradását szimbolizálja. Végezetül, mint idevágó hiedelemadatot, megemlítjük, hogy a kalotaszegi néphit szerint a kereszteletlen gyermekből lett félelmes mitikus „fehér leány” tudja a kincs lelőhelyét, de csak annak árulja el, aki kézzel fehér zsebkendőt ad oda neki. De aki ezt meg meri tenni, az elszárad, meghal. A fehér szövet ebben a szimbolikus összefüggésben is a túlvilági kapcsolat, itt a halállal való kapcsolat jelképe. Ezt a kincs után áhítozó adatközlő is érzi-tudja, amikor felmerül benne az ötlet, hogy a zsebkendő átnyújtásakor a közvetlen kapcsolatot, a szellemlénnyel való érintkezést kellene elkerülni: „Én keresek egy botot, ráteszek egy fejér zepkendőt, s odaadom, s akkor elviszen oda, ahun van a pénz.” (Nagypetri)128 A „fehér ember” (olykor: „fehér asszony”) a Mezőségen is szerencsehozó, de ugyanakkor félelmet keltő, démoni természetű természetfeletti lény. Vele való találkozáskor zsebkendőt, fehér rongydarabot kell neki átnyújtani, ebben az esetben kincset ad, megmutatja a kincs lelőhelyét, megáldja a malomba, vásárba utazókat stb.129
A főző nő
A főzés – hasonlóan a kötözéshez, valamint a fonáshoz és a szövéshez – ugyancsak mágikus tevékenység, rendszerint ártó célzatú, de lehet gyógyító hatású is (mint például a szépasszonyok által kicserélt „agos”/„abagos” gyermek szimbolikus „megfőzése” esetén, bizonyos népmesei motívumokban stb.). A szimbólum minden megjelenési formájában a nőiséghez kapcsolódik, a főzés mindenekelőtt a boszorkányok attribútuma. A rítus mágikus varázserejébe vetett hit kialakulásában a következő képzetek játszhattak szerepet: 1. a kavaró (forgó) mozdulatok; 2. a hevítés mint a démon megidézésének egyik lehetséges technikája; 3. az edény zárt terének mágikus, feminoid jellege. Amint hátrébb látni fogjuk, az edény szimbolizmusának szakrális jelentése is lehet, de ott hiányoznak a hevítés képzetei. (Lásd hátrébb. A nyelv ugyancsak kifejezi a kavaró-keverő mozdulatok ártó jellegét: „kavar” (értsd: ’ármánykodik’), „kifőz” valamit (’kiterveli a rosszat’), „megfőz” valakit (’meggyőz, becsap’) stb.
127 Csíkdánfalva, Gáll Izabella egy. hallg. gyűjtése, 2001. 128 Keszeg V. 1999b. 393., Gálffy Mózes adatközlése alapján. 129 Keszeg V. 1999a. 338–241.



5. A zuhanás képzetköre. A karneváli világ.
A zuhanás mint az időlegesség szimbóluma
A föld stabil pontjától való eltávolodás, a biztos támasz megszűnése szédülést, hányingert, tériszonyt okoz. Ezt a közismert, kellemetlen érzést Gaston Bachelard a gravitáció pszichológiájáról és a belőle származtatható szimbólumokról szóló könyvében úgy magyarázza, hogy mindez voltaképpen a szervezet pszichikai-erkölcsi blokádja, egyféle tiltakozás a Földtől való eltávolodással szemben, mintegy emlékeztetés földi mivoltunkra.1 A tériszonynak ezt az érzését a francia kutatók találó megnevezéssel „Antaiosz-komplexus”-nak nevezik.2 A görög mitológiabeli Antaiosz ugyanis, Poszeidón és Gaia fia, legyőzhetetlen óriás volt, aki ha megérintette anyját, a Földet, mindig új erőre kapott, de végül Héraklész a levegőbe emelte és ott megfojtotta. Gilbert Durand – részben G. Bachelard nyomán – a zuhanáshoz a gyors mozgás, a gyorsulás, az időlegesség és végül a sötétség képzeteit is társítja, és ennek megfelelően arra a következtetésre jut, hogy a képzetkörbe tartozó szimbólumok is mind tartalmazzák a futó idő, a gyorsan bekövetkező Végzet jelentéseket. Pszichologizáló megközelítésének megfelelően a zuhanástól és a lent világától való félelem érzetéből egy sor olyan szimbólumot vezet le, amelyek rokonságban állnak a sötétség, az állatiasság és a nyüzsgés előbb tárgyalt szimbólumaival. A zuhanás rémálomhoz hasonlít, és pokoli látomásokba torkollhat – írja.3 A mitológiai téma jelentőségét mutatja, hogy mítoszok, legendák sokasága szól a zuhanás, a gravitáció, a szédülés, az összetörettetés, az alvilágba kerülés katasztrofális aspektusairól. A görög mitológiában a tengerbe zuhant Ikarosz és/vagy az alvilágba taszított Tantalosz ilyen tragikus hősök. A keresztény teológia a világban jelen lévő Rosszat a fellázadt angyalok égből való letaszításának mítoszával magyarázza. Az angyalok bukásáról szóló tanítás nem a Bibliából, hanem a Kr. e. 1. századi apokrif zsidó írásokból származik.4 Ez a téma – Lucifer mint fellázadt és letaszított angyal – a magyar folklór „parasztbibliai” történeteiben is megjelenik.5
A zuhanás morális tartalma: a bűnbeesés és büntetés
A zuhanásnak erkölcsi értelemben is lehet katasztrofális aspektusa. Ezt fejezik ki például a lázadó angyalok letaszításáról vagy a Bibliában Ádám bűnbeeséséről szóló mítoszok. A folklórban a szakadékba taszítás az apokaliptikus büntetés ismétlődő motívuma, a szakadék a pokollal és a káosszal egyenértékű szimbólum. A falba épített feleség (Kőmíves Kelemenné) balladájának vannak olyan román változatai (Meşterul Manole), amelyben az asszonyt befalazó kőművesek a történet végén egy apokaliptikus büntetésről szóló vízióban szakadékba zuhannak. Azok a mitológiai hősök, akik túl akarnak lépni saját emberi vagy földi korlátjaikon, ugyancsak zuhanásra vannak ítélve (Ikarosz mítosza). Ugyanígy azok is, akik Istenhez akarnak hasonlatosak lenni (a bukott angyalok története, Ádám és Éva bűnbeesése). A végzetes, halált hordozó időtől való félelem morális tartalommal telítődik, a zuhanás és összetörettetés képzete a mítoszokban mint erkölcsi büntetés jelenik meg.
1 Bachelard G. 1998. 254–262. 2 Uo. 258. és Durand G. 1977. 138. 3 Durand G. 1977. 137–138. 4 Schütz C. 1993. 329. 5 Lammel A.–Nagy I. 1995. 13–15.



A zuhanás által egyszersmind a Gonosz tulajdonába kerülünk. A zuhanás így lesz a testi bűnök, a féltékenység, a gyűlölet, a gyilkosság emblémája. A halál sok mitológiában a bűnbeesés közvetlen következménye. A nyelv is arról tanúskodik, hogy a pozitív erkölcsi és társadalmi értékek „fent” vannak, a negatívak pedig „lent”, erre Szilágyi N. Sándor nyelvész a Hogyan teremtsünk nyelvi világot? c. könyvében számos példát hoz: (erkölcsi) felemelkedés, magasztos (= ’magas’!) eszme, fennkölt gondolat, feldicsér, felmagasztal, felsőbbrendű, szárnya nőtt, a (csillagos) égig dicsér/magasztal, plafonig ugrik stb.; illetve másfelől: (erkölcsi) lesüllyedés, alantas gondolat/szándék, lesüllyed, lezüllik, leissza magát, lerészegedik, lehülyéz, leszid, lehord, leszamaraz, lejtőre kerül, a földig/porig aláz, a béka (feneke) alatt, padlóra küld/kerül, ég és föld a különbség stb.6 A pokol, ami az erkölcsi rossz és a büntetés színtere, valamint a pokol folyói, mocsarai valahol lent vannak (vö. „szálla alá poklokra”). Ugyancsak valahol lent van a labirintus is, ami a Sárkány otthona.
Az öntudatlanság állapota (álom, halál, szerelem)
A nyelv kifejezései egyértelműen tanúsítják, hogy az álom és a halál azonos képzelettartományhoz, az öntudat nélküli „lent” világához tartozik (pl. „álomba zuhan”, „álomba merül”, „felébred”). Bizonyos folklórszövegek, például a defenzív célzatú archaikus népi imák ugyancsak arról tanúskodnak, hogy álmunkban az Ördög tulajdonába kerülhetünk: „álom ingem el ne kapjon, csalárd tőlem távol járjon”, „álom ingem el ne kapjon, / csalárd ingem meg ne csaljon”, „Jézus, serkents fel pokoli álmomból, / Sátán, menj el mellőllem, ne késérgess” stb. Ennek megfelelően feltűnő az is, hogy az álomhoz a tisztátalanság képzetei is hozzátartoznak: „én felkelék én ágyamból, kimosdódám bűneimből”, „Kejj fel, ember, mély álmodból, / mosdójzál ki mocskaidból, / kendejzél ki büneidből!”, „Mivel már bésetétedik, / kérünk Teremtőnk tégedet, / hozzánk kegyelmességedet, / mutasd szokott őrzésedet. / Gaz álmok távol legyenek, / sátányok megköttessenek, / hogy testünk ne fertejzenek!” stb. Az emberre hirtelen rátörő álom voltaképpen zuhanás abba az ismeretlenbe, amely a bűn sötét, kaotikus világát is tartalmazza.7 A nyelvi kifejezések („szerelembe esni”) és a népdalszövegek arról tanúskodnak („...szerelembe nem estem, csak szóba, / sajnálom, de nem tehetek róla”, „nem esem, nem esem, én a Marosnak vizébe, / inkább esem kisangyalom véled szerelembe” stb.), hogy a szerelem mint lelkiállapot ugyancsak az öntudatlanság, azaz a „lent” szférájához tartozik.
Az álom pokoli világának ellentéte az ébrenlét, a tiszta öntudat (pl. „fent van” kifejezés ’ébren van’, ’tudatánál van’ jelentésű). Az álomból való ébredés, a reggeli/hajnali „felserkenés” a dolgok tiszta, valóságos látását eredményezi, ezért a vallásos ember törekszik az álombeli sötét, bűnös, tisztátalan világ elhagyására. Például népi imádságokban: „Angyal őriz, / Márja nyugit, / Isten serkengess / minden gonoszimból”, „Én felkőtem az én bűnös ágyamból, / kimentem az én bűnös ajtóm elejibe, / kimosdódtam az én bűnös bűnjeimből”. A névnapi köszöntők „serkenj fel” szövegformulája ugyancsak a tiszta, bűntelen, egészséges létre, egy megújult szép napra való felébredésre buzdít a szómágia eszközével. A középkori keresztény ember számára a haldoklás idejének, a halál pillanatának tiszta öntudata különösen fontos, hiszen az határozza meg a lélek túlvilági sorsát. A haldokló lelkét megszerezni akaró ördög ilyenkor összezavarhatja az ember elméjét,
6 Szilágyi N. S. 1996. 23–24. 7 Tánczos V. 2001. 73.



és ezzel örök kárhozatra juttathatja az embert. Egy moldvai csángó asszony így fogalmazott: „Minden nap kérem s hálálom a Jóistent, hogy halálom óráján ne sirüljön [forduljon] el az eszem.” (Lészped)8
A hús mint a szellem tagadása
A mítoszok a női menstruációt gyakran valamely korábban elkövetett bűn másodlagos következményének fogják fel, az asszonyok meglakolnak valamilyen bűnükért. A kereszténységben az eredendő bűn feminizálódik, itt a kígyó nem közvetlenül, hanem közvetve idézi elő a menstruációt: „Megsokasítom szenvedéseidet a terhesség alatt, fájdalomban fogsz szülni.” Ezeket a mitikus képzeteket azonban a szexualitással csak később, az ókeresztény korban kapcsolták össze (pl. Szent Ágoston). G. Durand szerint a kereszténység voltaképpen banalizálta a zuhanás eredeti, archetipikus képzetkörét, amikor morális, testiségre vonatkozó jelentéssel ruházta fel.9 A kereszténység felfogásában a húsban az ördög, a halál rejtőzik, ezért a hús az emberben élő Rossz, diabolikus erő. A bőrét éles kővel hasogató Szent Jeromos10 legendái és ezek ábrázolásai jellegzetesnek mondhatók a kereszténység testiségszemléletére. A hús már az Ótestamentumban is a testből és lélekből álló ember törékeny, időleges része, a szellem ellentéte. (A héber „bászár” szó egyaránt jelenti a ’hús’-t és a ’test’-et is.) Mivel az Újszövetségben a krisztusi megváltó vér képzete asszociálódik hozzá, továbbá mert Krisztus emberi természetét is a hús által lehet jelképesen kifejezni, így a szimbólum jelentése az evangéliumokban némiképpen rehabilitálódik. Mindazonáltal a hús az Újszövetségben is a Sátán szövetségese, mert bűnre viszi az embert. A keresztény egyház testiséget elítélő szemlélete voltaképpen Krisztus kortársától, Szent Páltól (megh. 67-ben) származik11, akitől később az egyházatyák (például Szent Ambrus, Szent Ágoston) átvették azt a gondolatot, hogy a hús a szellem ellenfele, egy meg nem szelídített szörny, ami állandóan lázad. Nagy Szent Gergely12 szerint az Isten nem lakik azokban, akik a hús rabságában élnek, akik viszont megszabadulnak a hús rabságából, Isten angyalaihoz lesznek hasonlatosak, akik nem ismerik a világ csábításait.13 Hasonlóképpen vélekedik a középkor is, például Clairvaux-i Szent Bernát (1090–1153) szerint a hús már születésekor bűnre hajló, elsötétíti az ember belső látását.14 A keresztény szemlélet ugyanakkor a test méltóságát is hangsúlyozza, ugyanis a test a lélek otthona. Szent Pál apostol írja az első korinthusi levélben: „Nem tudjátok, hogy testetek a bennetek lakó Szentlélek temploma, akit Istentől kaptatok? Nem tudjátok, hogy nem vagytok a magatokéi? Nagy volt a ti váltságdíjatok. Dicsőítsétek meg tehát az Istent testetekben.”15 A test azért lehet figyelemre méltó, mert Krisztus nemcsak a lelket, hanem a testet is megváltotta: noha a test a bűn és a halál rabja, de a feltámadás reményét is hordozza.16 A test a lélekkel együtt újjászületik az örök üdvösségre, hiszen a kereszténység azt ígéri, hogy az ember a maga teljességében
8 Saját gyűjtés, 1995. 9 Durand G. 1977. 141–142. 10 Szent Jeromos egyházatya (megh. 420) Stridon szülötte, amit a muraközi Csáktornyával azonosítottak. Ezért a magyar pálosok nagyon tisztelték. A betlehemi barlangban remetéskedett. Megírta Remete Szent Antal életrajzát. 11 Ez Pál apostol leveleiben többször is elhangzik. Például: Róm 7,14 és 8,8; Gal 5,13 és 6,8 stb. 12 Nagy Szent Gergely egyháztanító, majd pápa (megh. 604). 13 Chevalier J.–Gheerbrant A. 1994. I. 252. 14 Uo. 15 1Kor 6,19–20. 16 Dávid K. 2002. 231.



támad fel. Paul Valéry szerint egyetlen más vallás sem adott akkora rangot az emberi testnek, mint a kereszténység.17 A testiséghez ugyanakkor még egy másik pozitív szimbolikus jelentés is kapcsolódik: a test egésze az emberi személyiség lényegét is kifejezheti, hiszen a szívnek, a lélek szimbólumának ad szállást. „Új szívet adok nektek, és új lelket oltok belétek; kiveszem testetekből a kőszívet, és hússzívet adok nektek” – írja Ezékiel próféta.18
A húsfogyasztás
Sigmund Freud óta tudjuk, hogy a mohó étkezés és a szexualitás szimbolikus síkon egyenértékű, ezért a száj a szexualitás emblémája lehet.19 Az étkezési hús fogyasztásához ugyanúgy a bűn vagy legalábbis a tilalom képzetei kapcsolódnak, mint a szexuális értelemben vett „húsfogyasztáshoz”, vagyis a két képzet összekapcsolódik. Mindkét tett voltaképpen merénylet a szellem világossága, a világ isteni rendje és tisztasága ellen. „Az aszkétizmus nemcsak szeplőtelen, hanem mértékletes és vegetariánus” – írja G. Durand.20 A Bibliában a hússal kapcsolatos tilalmak megszegése idézi elő a második bibliai katasztrófát is, a vízözönt. A hús tehát pusztulással fenyeget, ezért a húsfogyasztás – szexuális és táplálkozási értelemben egyaránt – jelképezi mind a halált, mind a morális értékek elvesztését. G. Durand a zuhanás szimbólumait is idő- és halál-vonatkozásúaknak tartja, és azt írja, hogy az almába harapó Éva képzete a harapó állat képzetkörébe visz.21 Az időlegesség és a hús tehát szinonim fogalmak. A Farsang és a Böjt harcának lényege, hogy az összeütközésből mindig a Böjt kerül ki győztesen, azaz a keresztény ember végül a testi aszkézis, az örök szellemi világosság és értékek jegyében újra és újra megtagadja a farsangi időszak karneváli húsfogyasztásának időlegességét. A világ kultúráiban a legtöbb tabu mindenütt a szexualitásra vonatkozik. A szexualitáshoz a bűn képzete kapcsolódik. A szexualitást – bár más kontextusokban vannak más jelentései is (pl. isteni szent nász) – a világ világos, ésszerű rendje elleni tettnek fogják fel. A húsfogyasztás zuhanás, alámerülés a káoszba, az öntudatlanságba, az értelem nélküli létbe. A keresztény tanítás szerint mindenki bűnben születik, azaz az eredendő bűn a szexualitás révén száll át minden emberre.
A szellemi értékek a hús tagadásában nyilvánulnak meg. A mennyei lények például Isten angyalai, a szentek stb. – nem rabjai a húsnak: a szűziesség, a tisztaság, az aszkétizmus jellemzi őket, következésképpen szépek, szentek és örök életűek, mert mindezek a szimbolikus logika szerint összetartozó fogalmak. Például a csíksomlyói búcsú központi éneke, az Egészen szép vagy Mária... (Tota pulchra es Maria...) a Szeplőtelen Fogantatás teológiai dogmájának a dicsérete, aminek lényege, hogy mivel az istenszülő Szűz Máriára nem szállt át az eredendő bűn, és életében soha bűnt nem is követett el, ezért ő olyan tökéletesen tiszta, szent lény, aki soha nem halhat meg. A csíksomlyói kegytemplom 16. századi gótikus Mária-szobra is ennek a teológiai tanításnak a művészeti ábrázolása. (11. kép) A „szép” szó jelentése a régi magyar nyelvben: ’tiszta’, ’szent’, ’szűz’, és leginkább az égből jött tiszta szellemlényeket illeti ez a jelző (vö. Marton Szép Ilona, Júlia Szép leány, Szépjézus, Szépszűzmárja stb.). Archaikus népi imádságokban az „eleven ostya szép virág” a legszentebb, legtisztább Oltáriszentség metaforája.
17 Chevalier J.–Gheerbrant A. 1994. I. 254. 18 Ez 36,26. 19 Durand G. 1977. 144. 20 Durand G. 1977. 144. 21 Uo., 148–149.



A korábban tárgyalt halál- és időjelképeket a vér nagy tabuja is a hús (test) szimbolizmusához kapcsolja. A vér, ami – legalábbis jelentésének egyik vonatkozásában – nyilvánvaló szimbolikus rokonságban áll a halál sötét vizével, egyszersmind a hús (a test) esszenciája is, tartalmazza annak lényegét. Az állati vér fogyasztásának tabuival archaikus kultúrákban gyakran találkozhatunk.22 Az erdélyi román falvakban például általános volt, hogy a levágott disznó vérét nem fogyasztották el.
A Karnevál
Az indoeurópai nyelvekben használatos „karnevál” szó a ’szekér’ + ’hajó’ jelentésű latin carrus navalis származéka. A carrus navalis a latinitásban eredetileg egy allegorikus szekér volt, a termékenység és az óév halálának, káoszba hullásának szimbóluma, ugyanakkor a megújuló mitikus idő dramatizált jelképe. Az olasz carne vale (jelentése: ’megválás a hústól’) szóból való származtatás hibás, népetimológia. A Karnevál etnológiai értelemben nem más, mint a káoszhoz való visszatérés, az intézményesített zűrzavar.23 Hangsúlyozni kell, hogy a karneváli világ a népi kultúrákban nemcsak a tavaszi farsangi szokásokban24 teremtődik meg, hanem más ünnepek (például a téli és a nyári napforduló szokásai, a különféle bolondünnepek stb.) alkalmával is, sőt akár úgy is fogalmazhatunk, hogy a nagyobb közösségi ünnepek mind tartalmaznak valamilyen karneválszerű szokáselemet (pl. lakodalmi szokások, búcsújárások, aratóünnepek stb.), ami természetesen sohasem véletlen.
A karneváli világszemlélet jellemzői
Tekintsük át vázlatosan a karneváli világszemlélet25 legfontosabb jellemzőit: a) A farsang idején a világ a feje tetején áll, az egész világegyetem apokaliptikus képet mutat (a levegőben halak repülnek, a Nap és Hold lekerül a földre stb.), a világot kormányzó erők, tájékozódási pontok nincsenek már érvényben (a lovas fordítva ül a lóra, a farsangi menet vezetői irreális térképeket „tanulmányoznak” stb.). b) A társadalmi együttélést szabályozó törvényeket felfüggesztik: a hatalmi hierarchia nincsen már érvényben, a társadalmi értékrend felborul, a szexualitás tabui eltűnnek, a tulajdont nem tartják tiszteletben stb. (12. kép) Szerémi György (1490–1559) ferences barát krónikájában a fiatal II. Lajos királyról azt írja, hogy minden húshagyókedden a gonosz szellemek fejedelmévé tették: „Azonfelől engem bolonddá tettek minden évben húshagyókor, fejemre Luciferfejeket helyeztettek, ökörszarvakat tettek rá, lábamra ökörlábakat, s orrom mindig olyan volt, mint a gólyáé, s kígyófarkam volt, ami Isten ellen volt, és az összes szentek ellen.” „Gyermekkortól kezdve rosszra nevelték, minden évben húshagyókedd napján a gonosz szellemek fejedelmévé tették, pajzánságba húzták be őt az udvarhölgyek [...] s táncolásra tanították, nem országa védelmére.” Még ha azt feltételezzük is, hogy a krónikás – a mohácsi csatában odaveszett király gyászos végzetének okait, előzményeit nyomozva – minden bizonnyal túloz, de leírása történeti néprajzi szempontból mindenképpen figyelemre méltó, hiszen sztereotípusokra, és az illető korban valóban létező szokáselemekre épül.26
22 Uo., 144–147. 23 Burke P. 1992. 67–76. 24 A magyar farsang szó a német vaschang szóra vezethető vissza. Analóg hangfejlődésű szavak a nyelvjárásokban: erső (első), arsó (alsó), Karsa (Kassa) stb. 25 A kérdés alapvető elméleti irodalmából: Bahtyin M. 2002.; Ivanov V. V. 1983.; Burke P. 1991.; Schindler N. 2000. Továbbá lásd még: Szilárd Léna: A karneválelmélet V. Ivanovtól Bahtyinig. Budapest, 1989. 26 Tonk Sándor Régi erdélyi farsangok című tanulmányának adata. In: Barabás L.–Pozsony F.–Zakariás E. (szerk.) 1996. 11.



A társadalmi rend érvénytelenítését a különféle erőszakos megnyilvánulások is jelzik. Előfordulnak például a farsangi színjáték résztvevői elleni játékos, de olykor a játékosság határait messze túllépő támadások (pl. a „hammas”/„hamubotos” vagy az „ördögollós” maszkos alakoskodók a nézőket inzultálják, erotikus jellegű agressziókat követnek el) stb. Olykor a karneváli színjátékot megjelenítő csoportok rivalizálása, sőt egymás elleni agressziója a játék hagyományos rituális eleme. Például a sok karneváli elemet tartalmazó gorzafalvi (Moldva) újévköszöntő játékok során a falu utcáin egymással találkozó „uráló” csoportok gyakran durván összeverekednek. Velencében a 16. század végén húshagyókedd éjszakáján 17 embert öltek meg. Londonban ugyanekkor inasok garázdálkodtak, kövekkel, furkósbotokkal, szerszámokkal követtek el agressziót.27 A Farsang felfordult világa, a tabuk feloldása, a státuscserén alapuló rítusok stb. az etnológiai irodalom szerint „biztonsági szelepként” funkcionálnak: a farsangi napok után következő hétköznapok világában megerősítik a hierarchikus rendet és a közösségi érzést. (Ennek a fontos társadalmi szimbólumnak a működési elveit a legkimerítőbben Victor Turner írta le a státusmegfordítás rítusainak értelmezése során.28) Előfordul azonban, hogy a rítus kerete túl szűknek bizonyul a felgyülemlett elégedetlenség kifejezésére. Ilyenkor az ünnep ürügyén lázadások törhetnek ki, a történelem folyamán még az is gyakran előfordult, hogy egy-egy farsang az adott feltételek mellett (pl. álarc viselése, alkoholizmus, legitimált erőszak, fegyverviselés stb.) vérfürdővé változott. Igaz ugyan, hogy a társadalmi lázadások közvetlen akcióinak szimbolikus nyelve nem azonos a karneváli világkép szimbolikus nyelvével, de ilyenkor a karneváli ünnepek résztvevői a rítusok nyelvét „átkódolják” a lázadás nyelvévé.29 A kétféle kód össze is keveredhet, előfordulhat például, hogy a lázadások a maguk közvetlen akcióit szimbolikus rítusokkal legitimálják. Ilyen „átkódolás” történt például a Dózsa György-féle 1514-es parasztháború idején, amikor a lázadók a keresztes háborúkban szokásos jelvények alatt, egyházi zászlókkal indultak harcba. Ugyancsak a társadalmi rend felfüggesztését jelenti a tulajdonjog megkérdőjelezése és a lopási jog „érvénybe lépése”. Ez a szokáselem nemcsak a farsangi játékokban, hanem más – hasonló karneváli jellegű – népszokásokban is megjelenik. A hétfalusi boricatánc alkalmával a házról házra járó táncosokat kísérő, maszkot viselő „kukák” a meglátogatott házból vagy az udvarról rendszerint ellopnak valamit. A Székelyföldön hasonlóan járnak el a lakodalmi mulatságokba bekérezkedő „maszkurák” is. Gyimesben és a Csíki-havasok hegyi csángó telepein (Kostelek, Egerszék, Csinód) szokásban volt, hogy a vőlegény násznépének tagjai a menyasszonyos háztól észrevétlenül loptak el valamit, amit ellenérték fejében szolgáltattak vissza.30 c) A karneválszerű ünnepek orgiasztikus jellegűek, felfokozott hangulat és pazarlás jellemzi őket, szemben a hétköznapok mértéktartásával. A középkori népi kultúra hagyományos ünnepei mind karneválszerűek. A középkorban a nagyobb ünnepek mérik az időt, az élet voltaképpen az előző ünnepre való visszaemlékezésből és a következőre való várakozásból áll.31 A mértéktelen étkezésben, mindenekelőtt húsfogyasztásban, valamint a mértéktelen italfogyasztásban megnyilvánuló hedonizmus és zűrzavar a karneváli
27 Burke P. 1991. 224. 28 Turner V. 2002. 180–218. 29 Burke P. 1991. 241. 30 Csinód, saját gyűjtés, 2003. 31 Burke P. 1991. 213–214.



világ egyik legfontosabb jellemzője. Az eszem-iszom csúcspontja a farsang utolsó napján, húshagyókedden volt. Egy 17. századi angol forrás így ír erről: „...akkora sütés-főzés, tésztagyúrás, kevergetés-kavargatás, fűszerezés, ízesítés, sózás, cukrozás, rafinált ínyenckedés folyt, hogy az ember azt hihette, mindenki kéthavi adagot akar a bendőjébe tömni, konstantinápolyi vagy nyugat-indiai tengeri útra raktároz húst a gyomrában”.32 Az európai folklórban a 12. századtól mutatható ki az a legenda, hogy a földön valahol létezik a földi paradicsom, csakhogy ez a tejjel-mézzel folyó Eszemiszomország, amelyben János pap uralkodik, az ősszülők bűne miatt hozzáférhetetlen az emberiség számára.33 A magyar folklórban is „János pap országa” néven emlegetett mesebeli hely, ahol kolbászból fonják a kerítést, ahol a disznó késsel a hátában sétál az utcán stb., voltaképpen nem más, mint az örök farsang víziója, minden farsangi világteremtés végső modellje. Az erdélyi húshagyókeddi farsangi felvonulásokon – például Háromszéken és Marosszéken – szokásos palacsintasütés is János pap országának szimbolikus megteremtése.34 Az apácai húsvéti kakaslövés alkalmával elhangzó tréfás temetési búcsúztatóban, az ún. „cigányprédikáciában” is minduntalan utalások történnek egy mitikus Eszem-iszomországra: „Delló, delló, szász tinó! / Ki hallotta hírit János pap országának, / S abban benne lévő híres cigánypapnak? / A szájából kinőtt húsz öl agyarának, / Abba húsz szalonnát méltán akaszthatnának.”35
A felfokozott szexualitás az orgiasztikus jelleg egy másik megnyilvánulása. A farsangi szokásokban egyre-másra felbukkannak a fallikus jelképek (zöldségekkel ábrázolt fallosz, hosszú orr, kolbász stb.), gyakori az erős szexualitással, nagy nemi erővel rendelkező állatok szerepeltetése (pl. a kecske, a kakas és a disznó a bujaság jelképei, a nőrablásra vetemedő medve és a szőrös erdei ember a nagy nemi potenciát szimbolizálják stb.), előfordul a megtermékenyítést jelképező szántás rituáléja (a történeti folklórban hajadonokkal is) stb. A farsangi játékokhoz Európa-szerte hozzátartozik az obszcén vagy legalábbis kétértelmű dalok éneklése, a különböző erotikus játékok eljátszása. A farsangot szimbolizáló bábu („Ilyés”, „Döme” stb.) amit a játékok során, elítélnek, kivégeznek, eltemetnek, elégetnek stb. – mindig erős szexuális jelképiséggel rendelkezik, és az ilyenkor elhangzó siratóparódiák is ilyen jellegűek: „Jaj, Ilyés komám, mér hótál meg? Mér hagytál itt münköt? Mé hótál meg? Ki dugja bé a csepegő likakot a kapu alatt? Jaj, Ilyés, mér tuttál itthagyni?” „Jaj, jaj, drága sógor! Mér hagytál itt? Ha tudnák, hogy életibe, hogy szerette a sütőtököt! De most a töke az asztalon, ő meg a nyújtópadon. Jaj, jaj!” (Alsósófalva)36 (Lásd 13. és 14. kép.) d) Kifelé úgy tűnik, hogy minden karnevál hatalmas színjáték. Csakhogy a „valódi” színpadi játékoktől a karneváli játékok egy igen lényeges dologban különböznek, mégpedig abban, hogy itt nincs éles határvonal színész és néző között. E sajátosság miatt a karnevál több mint egyszerű színjáték: valóságos világértelmezéssé, közösségi létfilozófiává lesz. Mihail Bahtyin írja: „A karnevált nem nézik, hanem élik, méghozzá mindenki, mert a karnevál – eszméjéből következően – össznépi. Amíg a karnevál tart, senkinek nem lehet más élete, mint a karneválbeli. Nem lehet kilépni belőle, mert nincsenek térbeli határai. Amíg tart, addig csak a törvényei szerint lehet élni, addig csak a karneváli szabadság törvényei
32 Uo. 218–219. 33 Delumeau J. 2004. 92. 34 A magyar farsangi szokások monografikus bemutatását találjuk Ujváry Zoltán könyveiben (Ujváry Z. 19831988. I–IV., 1990, 1991a stb.). Erdélyi farsangi szokások leírását tartalmazza a Kriza János Néprajzi Társaság 4. évkönyve: Barabás L.– Pozsony F.–Zakariás E. (szerk.) 1996. 35 Pozsony F. 1998. 100. 36 Barabás László gyűjtése. Uo. 184–185.



érvényesek. A karnevál egyetemes, az egész világ különleges állapota, a világ újjászületése és megújulása, amelynek mindenki részese.”37 Az össznépi karneváli színház laza eseménysorokat jelenít meg. A nagy színjáték spontán szerkezetű elemekből áll össze, amelyek minden korban és minden helyszínen aktualizált tartalommal rendelkeznek: régen pap, ördög, bolond, jogtudorok, vadállatok stb. voltak a farsangi színjátékok szereplői, ma az erdélyi farsangi játékokban ezek mellett megjelennek az ismert politikusok, tévériporterek, közéleti személyiségek, futballsztárok, valutaüzérek stb. alakítói. (15. kép) Az 1990es évek első felében például az egyik felcsíki falu (Csíkcsicsó) farsangi menete a bukaresti „bányászhadjáratot” imitálta. Az előadott színjáték rendszerint bohózat, ami lehet például tréfás bírósági eljárás, tréfás lakodalom, vásári alku, a Farsang és a Böjt csatájának eljátszása stb. A farsangi bohózatok leginkább a 14–16. században virágkorát élő francia népi vígjáték, a farce (ejtsd: fársz) utódainak tekinthetők, amelyeknek elvetemült vagy együgyű – de mindig egyfajta szimpátiával és humorral megjelenített – társadalmi típusfigurák voltak a szereplői. A beöltőzés, vagyis az álarc, jelmez használata minden farsangi játékban kötelező. Az 1786-os párizsi karneválról egy angol utazó azt írta, hogy „a pápák, a kardinálisok, a szerzetesek, az ördögök, az udvaroncok, a harlekinek és a jogászok egyetlen tarkabarka tömeggé olvadtak össze”.38 A farsangi színjátékok a különböző korokban és a különböző helyszíneken természetesen nem voltak teljesen egyformák, de bizonyos elemek jellegzeteseknek és gyakoriaknak mondhatók.39 A farsangi felvonulás például csaknem mindenütt általános volt. A farsangi menet a világ egészének előrehaladását és az ellentétes erők összeütközését jelenítette meg, továbbá tartalmazta a diadalmas felvonulás, a győzelmi ünneplés jelentését is. A különféle versenyek és performance-jelenségek (például Háromszéken farsangi lóversenyekre került sor), a szóbeli vetélkedések, sőt olykor verbális agressziók ugyancsak általánosan elterjedtek voltak. A Farsang és a Böjt középkori szimbolikus csatáit több festő (Hieronymus Bosch, Peter Bruegel stb.) is megörökítette. (16. kép) Azt, hogy képeik nem puszta fantáziaszülemények, az európai folklórhagyományok is bizonyítják. Cibere vajda és Konc/Csont király farsangi küzdelmének bábokkal való megjelenítése az egész magyar nyelvterületen elterjedt volt. A Nyárád mentén Vízkeresztkor Csont király győzött, húshagyókor pedig Cibere vajda. Parajdon húshagyókor Konc királyt elkergették, illetve eltemették. Ugyancsak jellegzetes dramatikus játékelem volt a bírósági tárgyalás és ítélkezés. A dél-erdélyi szász falvakban farsangkor szokásos volt a „bolondok ítélkezése”. Nagysinken például a „bolondok szekerén” mondták ki az ítéletet a helységben történtek fölött, úgy, hogy az egész faluközösség részt vett a jókedvű játékban.40 Előfordult, hogy húshagyókedden magát a Farsangot is szimbolikusan bíróság elé állították, majd kivégezték. Olykor a farsangon belül került sor a népi igazságszolgáltatás különféle szimbolikus rítusaira. Például a kihágások elkövetőit a közösség macskazenével (charivari) szégyenítette meg, a pártában maradt vénleányokkal ekét vagy tuskót húzattak stb. Marosszéken a vénleány- és vénlegénycsúfolás bevett rítusa az ún. „csutakhúzás” vagy „tőkehúzás” volt41, ami mögött a szokáskutatók szerint minden bizonnyal mágikus termékenységi képzetek, az agrármágia régi emlékei
37 Bahtyin M. 2002. 15. 38 Burke P. 1991. 219. 39 Ezek legteljesebb magyar összefoglalása: Ujváry 1990. 40 Barabás L.– Pozsony F.–Zakariás E. (szerk.) 1996. 31. 41 Uo. 80.



lappanganak.42 A Nyárád menti Szentgericén a „didergés” népszokásának keretében húsvét első- vagy harmadnapján 15–20 cigánybandának öltözött férfi járta végig a falut, és az ablak alatt vagy az ajtó előtt nagy zajjal „dideregtek”: hangjukat elváltoztatva, egymással versenyezve kikiabálták a családtagokkal történt kárhoztatható eseteket. A „didergők” „ajándékokat” is vittek magukkal, például a tolvajnak börtönt, a hanyag papnak keresztelni való gyermeket, a lúdtolvajnak libát, az eladósodott embernek váltót stb.43 Az európai farsangokon gyakori volt az állatok bántalmazása (pl. levegőbe dobált, agyonhajigált állatok stb.)44, és előfordultak szimbolikus vagy valóságos állatáldozatok is. Kászonban például a „kövér farsangi bika” elárverezését a bika „megütése” követte. Ezeknek a rítusoknak vélhetően ugyancsak termékenységvarázsló, megújító mágikus szerepük volt. (17. és 18. kép) e) A farsangi szokáskör más szokáselemei is tartalmaznak termékenységképzeteket. J. G. Frazer magát a Farsangot is mint vegetációs szellemet fogja fel, akit a húshagyókeddi farsangtemetések alkalmával csak azért temetnek el, hogy egy nagy dramatikus dráma keretében újra feltámadhasson.45 Az állatalakban megszemélyesített Farsang egyszersmind a bőség, a földi Eszem-iszomország szimbóluma is. A gyakran felbukkanó korom, hamu par excellence termékenységjelképek: a húshagyókeddi tuskóhúzást sok helyen bekormozott arcú legények végezték, a farsangi felvonulásokban csaknem mindenhol jelen lévő „hammas” vagy „hamubotos” fő ténykedése a hamut tartalmazó zsákkal, zacskóval való ütögetés, ami nyilvánvaló egészség- és termékenységvarázslás. A gyakori fallikus jelképek is a teremtő nemzőerőt szimbolizálják. A farsangtemetések végén eltemetett, elégetett bábuk („Ilyés”, „Döme” stb.) erősen szexualizált, hangsúlyozott maszkulin nemiséggel rendelkező figurák. Csíkménaságon húshagyókedden a falu fiatalsága beharangozás előtt a templom körül az ősök sírja fölött táncolt, majd mise után a papot hazakísérték és a táncot a pap udvarán folytatták.46 A templom körüli temetőben, a sírok fölött táncolt tánc régi középkorias szokás. A frazeri eszmekörben maradva, joggal feltételezhető, hogy itt is a tavaszi természet erejének mágikus serkentéséről van szó. A rítus szimbolikus jelentése (az ősök életerejének megszerzése, jelenbe való transzponálása) minden bizonnyal kapcsolatban áll mind a temető felszántásával (pl. népdalokban, hiedelmekben), mind a temető vesszővel való megcsapásával. (Például A három árva balladatípusban az édesanya feltámasztása történik általa.) Az utóbbi két jelképről hátrébb még szó lesz. (Lásd XIV. 3.) f) A világ felfordult voltát rendszerint nemcsak a rítusok, hanem a „szavak inváziója” (Peter Burke) is kifejezi. A karneváli jellegű szokásokhoz kapcsolódó rítusszövegekben ugyancsak zűrzavaros, képtelen világ teremtődik meg, tehát a szavak világában is megvalósul a bőség és a káoszba való alázuhanás: „Látom a gazdasszonyomnak sűrű mosolygását, zörgeti, pörgeti ládája kulcsát, előveszi hét singes kolbászát s a nyolc befonott kalácsát, tizenkét liter mézes pálinkáját.” hangzik egy gyimesi betlehemes játék adománykérő formulája. A csernakeresztúri karácsonyi játékban, az ún. „zsidózás”-ban a két katona hetvenkedő, a verbális agresszió elemeit is tartalmazó párbeszéde ugyanezt a képtelen karneváli világot, János pap országát teremti meg. Ezeket a párbeszédeket a magyar néprajzi szakirodalom ún. „feleselő versek”-nek vagy „veszekedős versek”-nek nevezi: „Ó,
42 Bálint S. 1989. 177.; Ujváry Z. 1990 és 1991a. 43 Barabás L.–Pozsony F.–Zakariás E. (szerk.) 1996. 88–89.; Barabás L. 1999. 126–127. 44 Burke P. 1991. 219. 45 Frazer J. G. 1995. 192–198. 46 Bálint S. 1989. 177.



emberi nemzet, indulj, vigasságra, / mert eljött az Úrjézus szegény szállásodra. [...]/ Jó esték kívánok a házi gazdának, / de annál is inkább a szép kedves lányának. / Beköszöntött a tél fehér szakállával, / Tömöm a csizmámat, nem győzöm kapcával. / Jó estét, vitézek, ide hallgassatok, / egy jó tormás tyúkhússal engem jól tartsatok. / A sárgarépákat mind nekem hántsátok, / Majd ha sok pénzem lesz, fizetni is fogok. / Állj, félre, barátom, hadd szóljak én egyet, / az eszem helyén van, nem ettem vadmeggyet. / – Hallgass, te félügyü, te meszes üstökü, / olyan a fejed, mint egy üres küpü. / – Hiába dicsekedsz, nem hallgat meg senki, / jobb lesz, ha kikotródsz, hogy ne rúgjalak ki! / – Mit?! Mikor én 48’-ban főkapitány voltam, / a temető dombján sok huszárt levágtam, / s mikor a lovamra én felülni akartam, / a felhő ágassába majdnem felakadtam! / – Hej, barátom, hogy megnőttél, talán napkeletről jöttél! / Illene egy üveges sapka a fejedre, s egy bot a hátsó feledre! / – Vékony cérna, köménymag, hej, de hetyke legény vagy, / a falunak adósa vagy, de egy fillérnek ura nem vagy! / Sütőbe a laska, beleesett a macska, / nézd, pajtás, a tarkát, hogy feltartsa a farkát! / Harminchárom récetojás, mennyi itt a bőrokolyás! / Húzz rá nékem, te muzsikás!” (Csernakeresztúr)47 Hasonló képtelen, humoros világot teremtenek a karácsonyi kántálóénekek eléneklése után elmondott beköszönő versek: „Mikor a főhídon / Főkapitány vótam, / Disznóláb fegyverem, / Döblec vót a a nyergem. / Mikor megehültem, / Haraptam a jégbe.” (Zabola)48 Ezeket a beköszönő rítusszövegeket a moldvai csángók „elajánlásoknak” nevezik: „Hallom asszanyomnak sürü mosolygását, / Zerrgeti, pergeti a ládája kóccsát, / Eléveszi hét singes kolbásszát, / S a nyócba fonott Szent János kaláccsát. / Ha nem ad belőlle, úgy hargadjon meg az orra, / Mind a százesztendős berbécsnek a szarva! / Szállásikra adja az Isten!” (Pusztina)49 g) A fentiek alapján nem szorul különösebb magyarázatra, hogy a karneválszerű ünnepeken a vallásos értékrend érvényét veszti. Ezt fejezik ki a vallásos Szent profanizálásának különböző rítusai: a farsangi ünnepeken az egyházi szertartásokat parodizáló játékokban laikusok celebrálnak misét, a litániákban áldás helyett szitkokat mondnak és átkokat kérnek, álpapok gyóntatnak, keresztelnek, esketnek és temetnek, a temetéseken szokásos siratóénekek szexuális vonatkozásokkal teli paródiákká lesznek stb. A csíkmenasági ún. „zsidóvecsernye” szövegéből idézünk: „Uram, őrizz meg: / hosszú láb fődektől, / csaposos kertektől, / nagy szarvú ökröktől, / vasas taligától, / vastag szalonnától, / vénasszonyok szájától, / fortélyos lótól, / huncut feleségtől!”50 (19. kép)
Ilyenkor ráadásul a pokol erői is elszabadulnak. A farsangi időt lezáró húshagyót magyarul „ördögfarsangnak” nevezik, amikor a Gonosz erői az emberek között járnak, és ott mulatoznak. A magyar folklórban számos elrettentő történet szól arról, hogy akik a farsang során álarcot öltenek és ördögnek, démonoknak öltöznek, azokat a pokol erői valóban elragadják. Például Temesvári Pelbárt (kb. 1435–1504) egyik története arról szól, hogy 1480 körül egy férfiruhában farsangoló fiatalasszonyt a démonok tömege a mocsarakba hurcolt, ott megkínozta, majd vízbe ölte.51 Csíkbánkfalvában azt mesélték, hogy az ún. „dúsgazdagolás” („ördögbetlehem”) színjátékszerű népi játékának egyik ördögszereplőjét napokon át kínozták, földhöz verték az ördögök, mert kicsúfolta őket.52
47 Ismeretlen egy. hallg. gyűjtése, 2001. 48 Fejér Imola egy. hallg. gyűjtése, 2006. 49 Nyisztor Ilona népdalénekes gyűjtése, 2002. 50 Kardalus János tanulmányából. In: Barabás L.– Pozsony F.–Zakariás E. (szerk.) 1996. 150. 51 Bálint S. 1989. 174. 52 Uo. 180–181.



Az egyház természetesen mindig elítélte a farsang feje tetejére állított világát, a keresztény morál felfüggesztését. Temesvári Pelbárt ferences szerzetes hatalmas beszédgyűjteményében, az 1489-ben készült Pomeriumban bűnbe süllyedésnek, erkölcsi fertőnek minősíti a farsangi mulatozást, különösen a benne megjelenő erotikát és szexualitást: „[...] főleg ebben a böjt előtti időben szoktak Krisztus ellen sok gyalázatos vétket elkövetni a torkoskodás, a paráználkodás, a dorbézolás és sok farsangi hiábavalóság által. [...] Kigúnyolják Krisztust és az ő szenvedését [...] az illetlen táncos felvonulások, álarcos bálok és kartáncok által, melyeket főleg ezekben a napokban űznek az emberek, most farsang idején az emberek ki vannak téve a vétkek pestisének és éjszakájának, sokkal inkább, mint egéssz esztendőben. [...] Ágoston mondja: Minden táncban megtett ugrás ugrás a pokol fenekére. Minden pajkos mozdulat ugyanis ugrás a szennycsatorna mélyére.”53 Szkhárosi Horvát András 16. századi református prédikátor és költő egyik szatirikus versezetében szintén elítéli a farsang túlkapásait: „Csak a csúf innepről, a farsangról szólok, / Mennyi sok bolondság ott vagyon, tudjátok, / Minden gonoszságra vagyon szabadságtok. / Senki ne féljen akkor részegségtül, / Gonosz gyilkosságtul, fertelmes élettül, / Csak böjtben, megszűnjék az gonosz étkektül, / Túrótul, tikmonytul, és az húsételtül.”54
A karneváli világkép itt felsorolt állandó elemei mind a világrend felbomlását fejezik ki kozmogóniai és erkölcsi értelemben egyaránt, ezért tekinthető a farsang a káoszba alázuhant kozmosz legfőbb és ugyanakkor legösszetettebb jelképiségű szimbólumának. „Keresztény jelentések rakódtak pogány jelentésekre, de nem érvénytelenítették azokat; az eredmény ezért úgy olvasandó, mint egy palimpszeszt. A rítusok egyszerre hordoznak üzenetet az étellel, a szexualitással, a vallással és a politikával kapcsolatban” – írja Peter Burke.55
A karneváli ünneplés alkalmai
Előbb már hangsúlyoztuk, illetve példáztuk, hogy tavaszi farsangi ünnepeken kívül a népi kultúrában számos más karneválszerű ünnep is létezett, és létezik ma is. Az egész karácsonyi idő azért öltött ilyen jelleget, mert Isten fia, azáltal hogy jászolban született, maga állította a feje tetejére a világot. Az újkorban Franciaország-szerte a betlehemi gyermekgyilkosság emléknapján, aprószentek ünnepén (dec. 28.) a fiatal papság megszervezte a Bolondok Ünnepét, amelynek keretében megválasztották a bolondok püspökét, táncoltak és kártyáztak a templomban, miseparódiát celebráltak, áldásosztás helyett szitkozódtak, miseénekek helyett trágár dalokat énekeltek, kiforgatták a Miatyánkot, felvonultak az utcán stb. A reformáció előtti Angliában mindez valamivel szelídebben zajlott: gyermekpüspököt választottak, gyermekmisét celebráltak, gyermekek prédikáltak a szószékről stb., de a szokást 1541-ben ott is betiltották.56 A szentek névünnepei is karneválszerűek voltak, vagy legalábbis gyakran tartalmaztak ilyen mozzanatokat: Szent Ágota ünnepén (febr. 5.) Spanyolországban a nők parancsoltak, aminek az volt a magyarázata, hogy a hősiesen kiállt kínzások (pl. melleit levágták) amazonná változtatták Szent Ágotát. Szent Márton napján (nov. 11.) a németalföldi Groningenben a 17. század elején a vendéglősök ingyen adták a sült libát. A hentesek védőszentjének, Szent Bertalannak az ünnepén (aug. 25.) ugyancsak sokfelé zajlott nagy evés-ivás, Bolognában például ezt a napot a „disznó ünnepének“ hívták, és az állatot diadalmenetben hordozták végig a városon.57 A pünkösd után
53 Tonk Sándor tanulmányából. In: Barabás L.– Pozsony F.–Zakariás E. (szerk.) 1996. 10–11. 54 Idézi: Bálint S. 1989. 176. 55 Burke P. 1991. 228. 56 Uo. 228–232. 57 Uo. 233–234.



következő Úrnapja (az Oltáriszentség ünnepe), majd a nyári napfordulót jelző Szent Iván (Keresztelő Szent János) ünnepe (jún. 24.) valódi „nyári farsangok” voltak. Ilyenkor nemcsak látványos körmenetekre és vallásos színjátékokra került sor, hanem hatalmas vigadozásokra is. Egy szerzetes így ír a 16. századi észtországi Szent Ivánünnepről: „...az egész ország örömtüzekkel ünnepelte meg. A tűz körül az emberek táncot jártak, dalokat énekeltek, jókedvükben nagyokat szökelltek, és bizony nem kímélték a dudát. Patakokban folyt a sör ... micsoda randalírozás, paráználkodás, verekedés, gyilkolás és iszonytató bálványimádás folyt ott.”58 A helyzet Magyarországon is hasonló lehetett, bár ezt a rendelkezésre álló történeti források alapján inkább csak sejthetjük, részletes szokásleírásokkal sajnos nem rendelkezünk. A jezsuita Inchoffer Menyhért (1584–1648) például egyik művében azt írja, hogy a Keresztelő Szent János ünnepét a magyarok szemkápráztató fénnyel, tűzgyújtással és a tűz körüli ugrándozással, tánccal, harsány énekléssel ülik meg. Az ünnep pogány babonás szokások gyakorlásához is vezetett, aminek folytán szükségessé vált a megrendszabályozása.59 Egy Székelyföldön feljegyzett 19. századi rendszabály arra utal, hogy a nyári napforduló ünnepének „megrendszabályozása” még évszázadokkal később is gondot okozhatott az egyháznak: „Szent János estin a virrasztótétel semmiképpen nem engedtetik éppen éjfélig, annál inkább hajnalig vagy virradtig, hanem csak késő vacsorakorig, amikor az ember le szokott nyugodni ágyában. Az pedig tisztességesen és becsületesen légyen.”60 Az evés-ivás, a mértéktelen mulatozás és a szexuális szabadoskodás jegyében került sor a tavaszünnepekre. A pünkösdi király és pünkösdi királyné választására is, ami ugyancsak egyfajta „fordított világ” megteremtését jelentette. Ezt az ünnepet Bálint Sándor olyan ősi tavaszünnepnek tartja, aminek eredeti funkciója a tavasz eljövetelének serkentése, valamint a termés, szaporodás mágikus úton történő biztosítása volt, és aminek ételmüket vesztett rítusait (survival) az egyház Európaszerte több-kevesebb sikerrel igyekezett keresztény tartalommal megtölteni.61 Az ünnep színes, irodalmi leírását megtaláljuk Jókai Mór Egy magyar nábob című regényében is. A farsangi jellegű ünneplés egyéb, egyedi alkalmai voltak a nyilvános kivégzések (főleg, ha jelképesen történtek), a hadi bevonulások és hadi diadalok ünneplései, a királykoronázások, a királyi gyermekek születésének ünneplései, királyi esküvői szertartások stb. Angliában a 18. században farsangi ünneplésekhez vezettek a parlamenti választások is.62 Karneváli elemeket a búcsújárások is tartalmaztak. A búcsúk mindig a profán szórakozások (eszem-iszom, mértéktelen italozás, körhinta stb.) alkalmai is voltak. Az udvarhelyszéki Oroszhegy határában lévő, csodálatos gyógyító vízzel rendelkező Szent László-kút (ún. „urusos kút”) búcsúját Batthyány Ignác erdélyi püspök 1783ban azért tiltotta be, mert tudomására jutott, hogy „az oda gyülekezni szokott rossz keresztények által az ájtatosságnak végződése után sokszor botránkoztató dolgok, részegségek, veszekedések, vérontások mentek végbe, nem lelki haszonra, hanem inkább lelki kárra adva alkalmatosságot”.63 A búcsúkon gyakran került sor performance jellegű eseményekre is. Például ilyen volt Csíksomlyón a búcsú központi jelvényének, az eredetileg 42 kg súlyú labarumnak a körbehordozása a több óráig
58 Burke P. 1991. 232. 59 Bálint S. 1977. I. 470. 60 Uo. 61 Uő 1989. 336. 62 Burke P. 1991. 234–236. 63 Bárth János: Havasalja havasa. Tanulmányok a székelyvarsági hegyi tanyák népéről. Kecskemét, 1998. 34. – Az idézet az oroszhegyi r. k. egyház számadáskönyvéből való.



tartó pünkösdszombati körmeneten, ami a ferences gimnázium legjobb diákjának, az ún. „laborifernek” volt a kitüntető kiváltsága. A csíksomlyói búcsún a falvak vetélkedése kifejezetten versenyszerű volt. Feljegyezték, hogy a 19. század végén a fiatal Majláth Gusztáv Károly erdélyi püspök, miközben szobája ablakából nézte a székely falvak tettlegességig fajuló versengését a nagy körmenetbeli előkelőbb helyekért, sírva fakadt, és nem értette, hogy hová is csöppent. A helyi viszonyokat jól ismerő egyik papja, az egyházi énekszerző Simon Jukundián ezzel vigasztalta: „Én akkor sírnék, ha nem versenyeznének az elsőségért.”64 A püspököt elkeserítő rituális versengésnek mély történelmi gyökerei, középkori előzményei vannak egész Európában. A franciaországi Champagne-ban 1573-ban egy pap azt írja, hogy a helyi körmenetek lényegében nem egyebek, mint egyházak közötti versenyek.65 A délolaszországi Palmiban augusztus 16-án tartott Szent Rókus-búcsú „körmenetében” a kisváros negyedeinek versengése zajlik. A valamikori szent esemény mára voltaképpen zajos sporteseménnyé vált, aminek alig van már vallásos jellege: több csoport a lakosság hangos biztatásától kísérve összehajló vonalon futva viszi a súlyos Szent Rókus-szobrokat a központi templom felé, és az a kerület győz, amelyiknek csapata előbb ér célba.66 Amint látjuk, az egyház által nehezményezett karneváli jelleg voltaképpen minden nagyobb ünnep rítusrendjében, még a búcsújárásokban is megtalálható. De mi szükség van a népi kultúrában ilyen ünneplésre? Mivel magyarázható a karneváli rítusok fennmaradása a folyamatos egyházi tiltások és az állandó vallásos szellemű átértelmezések közepette? A karneváli világszemlélet, illetve az ezt kifejező rítusok, költészet stb. szívós fennmaradását egyedül a kultúrában betöltött funkció, vagyis a farsang jellegű szokások „értelme” magyarázza. Mihail Bahtyin a François Rabelais művészete, a középkor és a reneszánsz népi kultúrája című könyvében67 kimutatta, hogy a karneváli lét egy egészen sajátos létszférát jelent, aminek nincsen köze sem a vallásos szemlélettől átitatott mindennapok világához, sem az egyház ünnepeihez. A karneváli világszemlélet a hagyományos népi világkép egyik alapvető konstitutív tényezője, aminek fontos szerepe van mind a lét filozófiai értelmezésében, mind az élet, a közösség gyakorlati megszervezésében.
Friedrich Nietzsche A tragédia születése avagy görögség és pesszimizmus című könyvében (1872) két ősi létformát állít szembe egymással: a dionüszoszi orgiasztikus életelv a féktelen ösztönök gyönyörteli, ám ugyanakkor borzadályos tombolását jelenti, az apollói princípium pedig a lét harmóniáját, a hűvös és racionális fogalomalkotást, a szigorú formateremtést. A művészetben – Nietzsche felfogásában mind az apollói (pl. Homérosz derűje), mind a dionüszoszi (pl. a görög tragédiák végzete) létforma megjelenik.68
A Böjt
A Farsang és az azt követő Böjt csak egymás ellenében értelmezhetők: a Káoszt azért kell szimbolikusan megteremteni a farsangi szokásokban, hogy a böjt idején újjá lehessen születni belőle.
64 Mohay Tamás szóbeli közlése a Bálint Sándor-emlékkonferencián. Kolozsvár, Kriza János Néprajzi Társaság, 2004. október. 65 Burke P. 1991. 237. 66 Alszeghy Zoltán: Vádlottak padján. In: Erdélyi Zsuzsanna (szerk.): Boldogasszony ága. Tanulmányok a népi vallásosság köréből. Budapest, 1991. 20–21. 67 Bahtyin M. 2002. 68 Nietzsche Fr. 1986.



A farsangi mulatozásban az ember a hússal kerül kapcsolatba, ami – amint ezt előbb már láttuk – minden megjelenési formájában a múló idő, tehát a halál megjelenítője. A hús a nőiséghez tartozik, az időlegesség és a halál szövetségese. Amikor a böjti időben az ember a húst, a testi vágyakat és szenvedélyeket az örökkévalóság jegyében visszautasítja, hitet tesz az időtálló szellemi értékek és egy másfajta, isteni eredetű társadalmi morál, vagyis a rendezett Kozmosz mellett.69
A Káosz lenti, zűrzavaros erői feletti belső, lélektani győzelem hamvazószerdán következik be: régen ilyenkor hamuval mosták ki az edényeket, dögszekéren húzták haza a farsangon muzsikáló zenészeket stb. Ezek a szimbolikus rítusok kifejezték a keresztény ember vallásos elkötelezettségét, és egy másfajta, aszkétikus morált, valamint intellektuális jellegű önfegyelmet tettek mindenki számára kötelezővé. Hamvazószerdán Cibere vajda végleg legyőzte Konc királyt. A Székelyföld katolikus falvaiban a farsangi időben, de legfőképpen a hamvazószerdát megelőző húshagyókedden előadott ún. „dúsgazdagolás” vagy „ördögfarsang” nevű játék arról szól, hogy a szegény Lázárt elutasító kevély dúsgazdagot kegyetlenül megkínozzák, majd pokolra viszik az ördögök.70 A moralizáló népi színjáték arra tanított tehát, hogy a böjti áldozathozatalnak, az aszkézisnek nagy erkölcsi és intellektuális értéke van, a test vágyainak követése pedig az ember végső megsemmisüléshez, a Káoszba való zuhanáshoz vezet.
69 Durand G. 1977. 147–148. 70 A játékot 2000–2001 táján az udvarhelyszéki Szentegyházán újították fel.



1
A karneváli világkép − vázlat −
Ajánlott szakirodalom
BAHTYIN, Mihail
1982 François Rabelais művészete, a középkor és a reneszánsz népi kultúrája. Budapest, Európa Kiadó (2. kiad. Budapest, Osiris Kiadó, 2002.) BARABÁS László–POZSONY Ferenc–ZAKARIÁS Erzsébet (szerk.)
1996 Kriza János Néprajzi Társaság Évkönyve 4. Erdélyi és partiumi farsangok. Kolozsvár BOZÓKI Anita
2001 János pap országa, a földi paradicsom motívumának története. Budapest, ELTE, Régi Magyar Irodalomtörténeti Tanszék. Irányító: S. Sárdi Margit egy. docens (http://scifi.elte.hu/szakdoli1.pdf ) BURKE, Peter 1991 A népi kultúra a kora újkori Európában. Budapest, 1991. 213−244. (A Farsang világa c. fejezet) HANKISS Elemér 2006 Félelmek és szimbólumok. Egy civilizációelmélet vázlata. Budapest, Osiris Kiadó HUIZINGA, Jan 1990 [1938] Homo ludens. Budapest, Universum Könyvkiadó és Könyvterjesztő Kft. DELUMEAU, Jean
2004 A paradicsom története – a gyönyörök kertje. Budapest, Európa Könyvkiadó GOFF, le Jacques−SCHMITT, Jean-Claude 1981 Le Charivari. Paris, EHESS−Mouton SCHINDLER, Norbert 2000 Karnevál, egyház és fordított világ. A 16. századi nevetéskultúra funkciójáról. In: Sebők Marcell (szerk.): Történeti antropológia. Módszertani írások és esettanulmányok. Budapest, Replika Kör, 183–216. TURÓCZI-TROSTLER József 1961 János pap országa. In: Uő: Magyar irodalom − Világirodalom. Tanulmányok. I. 217−264. UJVÁRY Zoltán 1990 Farsang. Debrecen (Néprajz egyetemi hallgatóknak 5.) 1991 Farsangi népszokások. Debrecen
A karneváli ünneplés
Az indoeurópai nyelvekben használatos „karnevál” szó a ’szekér’ + ’hajó’ jelentésű latin carrus navalis származéka. A carrus navalis a latinitásban eredetileg egy allegorikus szekér volt, a termékenység és az óév halálának, káoszba hullásának szimbóluma, ugyanakkor a megújuló mitikus idő dramatizált jelképe. Az olasz carne vale (jelentése: ’megválás a hústól’) szóból való származtatás hibás, népetimológia. A Karnevál etnológiai értelemben nem más, mint a káoszhoz való visszatérés, az
intézményesített zűrzavar.1 Hangsúlyozni kell, hogy a karneváli világ a népi
kultúrákban nemcsak a tavaszi farsangi szokásokban2 teremtődik meg, hanem más
1 Burke P. 1992. 67–76.
2 A magyar farsang szó a német vaschang szóra vezethető vissza. Analóg hangfejlődésű szavak a
nyelvjárásokban: erső (első), arsó (alsó), Karsa (Kassa) stb.



2
ünnepek (például a téli és a nyári napforduló szokásai, a különféle bolondünnepek stb.) alkalmával is, sőt akár úgy is fogalmazhatunk, hogy a nagyobb közösségi ünnepek mind tartalmaznak valamilyen karneválszerű szokáselemet (pl. lakodalmi szokások, búcsújárások, aratóünnepek stb.), ami természetesen sohasem véletlen.
(Imreh István−Szeszka Erdős Péter: A szabófalvi jogszokásokról. Moldvai Magyarság XVI. 2006. 9. 17.)



3
Szent István király napja. Szabófalvi „matahalák” tánc közben. 1907. Yrjö Wichmann felvétele. Suomalais-Ugralainen Seura
Lásd még erről: Imreh István−Szeszka Erdős Péter: A szabófalvi jogszokásokról. Moldvai Magyarság 2006. 9. 17.
Szent István király napja. Ostorral hadonászó szabófalvi „matahala”. 1907. Yrjö Wichmann felvétele. Suomalais-Ugralainen Seura



4
Szent István király napja. Szánon hordókat visznek, a hordókban meztelen legények vannak elbújva. 1907.
Yrjö Wichmann felvétele. Suomalais-Ugralainen Seura
A karneváli világszemlélet jellemzői
Tekintsük át vázlatosan a karneváli világszemlélet3 legfontosabb jellemzőit: a) A farsang idején a világ a feje tetején áll, az egész világegyetem apokaliptikus képet mutat (a levegőben halak repülnek, a Nap és Hold lekerül a földre stb.), a világot kormányzó erők, tájékozódási pontok nincsenek már érvényben (a lovas fordítva ül a lóra, a farsangi menet vezetői irreális térképeket „tanulmányoznak” stb.). b) A társadalmi együttélést szabályozó törvényeket felfüggesztik: a hatalmi hierarchia nincsen már érvényben, a társadalmi értékrend felborul, a szexualitás tabui eltűnnek, a tulajdont nem tartják tiszteletben stb. Szerémi György (1490–1559) ferences barát krónikájában a fiatal II. Lajos királyról azt írja, hogy minden húshagyókedden a gonosz szellemek fejedelmévé tették: „Azonfelől engem bolonddá tettek minden évben húshagyókor, fejemre Lucifer-fejeket helyeztettek, ökörszarvakat tettek rá, lábamra ökörlábakat, s orrom mindig olyan volt, mint a gólyáé, s kígyófarkam volt, ami Isten ellen volt, és az összes szentek ellen.” „Gyermekkortól kezdve rosszra nevelték, minden évben húshagyókedd napján a gonosz szellemek fejedelmévé tették, pajzánságba húzták be őt az udvarhölgyek [...] s táncolásra tanították, nem országa védelmére.” Még ha azt feltételezzük is, hogy a krónikás – a mohácsi csatában odaveszett király gyászos végzetének okait, előzményeit nyomozva – minden bizonnyal túloz, de leírása történeti néprajzi szempontból
3 A kérdés alapvető elméleti irodalmából: Bahtyin M. 2002.; Burke P. 1991.; Schindler N. 2000. Továbbá lásd
még: Szilárd Léna: A karneválelmélet V. Ivanovtól Bahtyinig. Budapest, 1989.



5
mindenképpen figyelemre méltó, hiszen sztereotípusokra, és az illető korban valóban
létező szokáselemekre épül.4 A társadalmi rend érvénytelenítését a különféle erőszakos megnyilvánulások is jelzik. Előfordulnak például a farsangi színjáték résztvevői elleni játékos, de olykor a játékosság határait messze túllépő támadások (pl. a „hammas”/„hamubotos” vagy az „ördögollós” maszkos alakoskodók a nézőket inzultálják, erotikus jellegű agressziókat követnek el) stb. Olykor a karneváli színjátékot megjelenítő csoportok rivalizálása, sőt egymás elleni agressziója a játék hagyományos rituális eleme. Például a sok karneváli elemet tartalmazó gorzafalvi (Moldva) újévköszöntő játékok során a falu utcáin egymással találkozó „uráló” csoportok gyakran durván összeverekednek. Velencében a 16. század végén húshagyókedd éjszakáján 17 embert öltek meg. Londonban ugyanekkor inasok garázdálkodtak, kövekkel, furkósbotokkal, szerszámokkal követtek
el agressziót.5
* Hallowen
„A német egyházi vezetők bírálják az Amerikából átvett Hallowen szokását. Wolfghang Huber a berlin-brandenburgi evangélikus egyház püspöke szerint annak a hátborzongató hiedelemnek, miszerint az elhunytak lelke ezen a napon ismét felbukkan, semmi köze nincsen a kereszténységhez. Az ünnep pedagógiai szempontból is káros, mert ilyenkor a gyermekek házról-házra járva édességeket követelnek, különben az ablakok betörésével vagy más csínnyel fenyegetik a „vendéglátókat”. Georg Sterzinsky berlini katolikus érsek egy hírtelevíziónak nyilatkozva azt mondta, hogy a Hallowen divatjelenség: Németországban azért követik a szokást, mert minden korszerűnek számít, ami Amerikából jön.” (Szabadság, 2006. nov. 1.)
* Szabófalvi matahalák – Lásd: Szeszka-Imreh, Moldvai Magyarság 2006. 9. 17.
A Farsang felfordult világa, a tabuk feloldása, a státuscserén alapuló rítusok stb. az etnológiai irodalom szerint „biztonsági szelepként” funkcionálnak: a farsangi napok után következő hétköznapok világában megerősítik a hierarchikus rendet és a közösségi érzést. (Ennek a fontos társadalmi szimbólumnak a működési elveit a legkimerítőbben Victor Turner írta le a státusmegfordítás rítusainak értelmezése során.) Előfordul azonban, hogy a rítus kerete túl szűknek bizonyul a felgyülemlett elégedetlenség kifejezésére. Ilyenkor az ünnep ürügyén lázadások törhetnek ki, a történelem folyamán még az is gyakran előfordult, hogy egy-egy farsang az adott feltételek mellett (pl. álarc viselése, alkoholizmus, legitimált erőszak, fegyverviselés stb.) vérfürdővé változott. Igaz ugyan, hogy a társadalmi lázadások közvetlen akcióinak szimbolikus nyelve nem azonos a karneváli világkép szimbolikus nyelvével, de ilyenkor a karneváli ünnepek résztvevői a rítusok nyelvét „átkódolják” a lázadás nyelvévé. A kétféle kód össze is keveredhet, előfordulhat például, hogy a lázadások a maguk közvetlen akcióit szimbolikus rítusokkal legitimálják. Ilyen „átkódolás” történt például a Dózsa Györgyféle 1514-es parasztháború idején, amikor a lázadók a keresztes háborúkban szokásos jelvények alatt, egyházi zászlókkal indultak harcba. Ugyancsak a társadalmi rend felfüggesztését jelenti a tulajdonjog megkérdőjelezése és a lopási jog „érvénybe lépése”. Ez a szokáselem nemcsak a farsangi játékokban, hanem más – hasonló karneváli jellegű – népszokásokban is megjelenik. A hétfalusi boricatánc alkalmával a házról házra járó táncosokat kísérő,
4 Tonk Sándor Régi erdélyi farsangok című tanulmányának adata. In: Barabás L.–Pozsony F.–Zakariás E. (szerk.)
1996. 11.
5 Burke P. 1991. 224.



6
maszkot viselő „kukák” a meglátogatott házból vagy az udvarról rendszerint ellopnak valamit. A Székelyföldön hasonlóan járnak el a lakodalmi mulatságokba bekérezkedő „maszkurák” is. Gyimesben és a Csíki-havasok hegyi csángó telepein (Kostelek, Egerszék, Csinód) szokásban volt, hogy a vőlegény násznépének tagjai a menyasszonyos háztól észrevétlenül loptak el valamit, amit ellenérték fejében
szolgáltattak vissza.6 c) A karneválszerű ünnepek orgiasztikus jellegűek, felfokozott hangulat és pazarlás jellemzi őket, szemben a hétköznapok mértéktartásával. A középkori népi kultúra hagyományos ünnepei mind karneválszerűek. A középkorban a nagyobb ünnepek mérik az időt, az élet voltaképpen az előző ünnepre való visszaemlékezésből és
a következőre való várakozásból áll.7 A mértéktelen étkezésben, mindenekelőtt húsfogyasztásban, valamint a mértéktelen italfogyasztásban megnyilvánuló hedonizmus és zűrzavar a karneváli világ egyik legfontosabb jellemzője. Az eszem-iszom csúcspontja a farsang utolsó napján, húshagyókedden volt. Egy 17. századi angol forrás így ír erről: „...akkora sütés-főzés, tésztagyúrás, kevergetés-kavargatás, fűszerezés, ízesítés, sózás, cukrozás, rafinált ínyenckedés folyt, hogy az ember azt hihette, mindenki kéthavi adagot akar a bendőjébe
tömni, konstantinápolyi vagy nyugat-indiai tengeri útra raktároz húst a gyomrában”.8 Az európai folklórban a 12. századtól mutatható ki az a legenda, hogy a földön valahol létezik a földi paradicsom, csakhogy ez a tejjel-mézzel folyó Eszem-iszomország, amelyben János pap uralkodik, az ősszülők bűne miatt hozzáférhetetlen az emberiség
számára.9 A magyar folklórban is „János pap országa” néven emlegetett mesebeli hely, ahol kolbászból fonják a kerítést, ahol a disznó késsel a hátában sétál az utcán stb., voltaképpen nem más, mint az örök farsang víziója, minden farsangi világteremtés végső modellje. Az erdélyi húshagyókeddi farsangi felvonulásokon – például Háromszéken és Marosszéken – szokásos palacsintasütés is János pap országának
szimbolikus megteremtése.10 Az apácai húsvéti kakaslövés alkalmával elhangzó tréfás temetési búcsúztatóban, az ún. „cigányprédikáciában” is minduntalan utalások történnek egy mitikus Eszem-iszomországra: „Delló, delló, szász tinó! / Ki hallotta hírit János pap országának, / S abban benne lévő híres cigánypapnak? / A szájából kinőtt húsz öl
agyarának, / Abba húsz szalonnát méltán akaszthatnának.”11
A felfokozott szexualitás az orgiasztikus jelleg egy másik megnyilvánulása. A farsangi szokásokban egyre-másra felbukkannak a fallikus jelképek (zöldségekkel ábrázolt fallosz, hosszú orr, kolbász stb.), gyakori az erős szexualitással, nagy nemi erővel rendelkező állatok szerepeltetése (pl. a kecske, a kakas és a disznó a bujaság jelképei, a nőrablásra vetemedő medve és a szőrös erdei ember a nagy nemi potenciát szimbolizálják stb.), előfordul a megtermékenyítést jelképező szántás rituáléja (a történeti folklórban hajadonokkal is) stb. A farsangi játékokhoz Európa-szerte hozzátartozik az obszcén vagy legalábbis kétértelmű dalok éneklése, a különböző erotikus játékok eljátszása. A farsangot szimbolizáló bábu („Ilyés”, „Döme” stb.) – amit a játékok során, elítélnek, kivégeznek, eltemetnek, elégetnek stb. – mindig erős szexuális jelképiséggel rendelkezik, és az ilyenkor elhangzó siratóparódiák is ilyen jellegűek: „Jaj, Ilyés komám, mér hótál meg? Mér hagytál itt münköt? Mé hótál meg?
6 Csinód, saját gyűjtés, 2003.
7 Burke P. 1991. 213–214.
8 Uo. 218–219.
9 Delumeau J. 2004. 92.
10 A magyar farsangi szokások monografikus bemutatását találjuk Ujváry Zoltán könyveiben (Ujváry Z. 19831988. I–IV., 1990, 1991a stb.). Erdélyi farsangi szokások leírását tartalmazza a Kriza János Néprajzi Társaság 4.
évkönyve: Barabás L.– Pozsony F.–Zakariás E. (szerk.) 1996.
11 Pozsony F. 1998. 100.



7
Ki dugja bé a csepegő likakot a kapu alatt? Jaj, Ilyés, mér tuttál itthagyni?” „Jaj, jaj, drága sógor! Mér hagytál itt? Ha tudnák, hogy életibe, hogy szerette a sütőtököt! De
most a töke az asztalon, ő meg a nyújtópadon. Jaj, jaj!” (Alsósófalva)12
d) Kifelé úgy tűnik, hogy minden karnevál hatalmas színjáték. Csakhogy a „valódi” színpadi játékoktől a karneváli játékok egy igen lényeges dologban különböznek, mégpedig abban, hogy itt nincs éles határvonal színész és néző között. E sajátosság miatt a karnevál több mint egyszerű színjáték: valóságos világértelmezéssé, közösségi létfilozófiává lesz. Mihail Bahtyin írja: „A karnevált nem nézik, hanem élik, méghozzá mindenki, mert a karnevál – eszméjéből következően – össznépi. Amíg a karnevál tart, senkinek nem lehet más élete, mint a karneválbeli. Nem lehet kilépni belőle, mert nincsenek térbeli határai. Amíg tart, addig csak a törvényei szerint lehet élni, addig csak a karneváli szabadság törvényei érvényesek. A karnevál egyetemes, az egész világ különleges állapota, a világ újjászületése és megújulása, amelynek mindenki
részese.”13 Az össznépi karneváli színház laza eseménysorokat jelenít meg. A nagy színjáték spontán szerkezetű elemekből áll össze, amelyek minden korban és minden helyszínen aktualizált tartalommal rendelkeznek: régen pap, ördög, bolond, jogtudorok, vadállatok stb. voltak a farsangi színjátékok szereplői, ma az erdélyi farsangi játékokban ezek mellett megjelennek az ismert politikusok, tévériporterek, közéleti személyiségek, futballsztárok, valutaüzérek stb. alakítói. Az 1990-es évek első felében például az egyik felcsíki falu (Csíkcsicsó) farsangi menete a bukaresti „bányászhadjáratot” imitálta. Az előadott színjáték rendszerint bohózat, ami lehet például tréfás bírósági eljárás, tréfás lakodalom, vásári alku, a Farsang és a Böjt csatájának eljátszása stb. A farsangi bohózatok leginkább a 14–16. században virágkorát élő francia népi vígjáték, a farce (ejtsd: fársz) utódainak tekinthetők, amelyeknek elvetemült vagy együgyű – de mindig egyfajta szimpátiával és humorral megjelenített – társadalmi típusfigurák voltak a szereplői. A beöltőzés, vagyis az álarc, jelmez használata minden farsangi játékban kötelező. Az 1786-os párizsi karneválról egy angol utazó azt írta, hogy „a pápák, a kardinálisok, a szerzetesek, az ördögök, az udvaroncok, a harlekinek és a jogászok
egyetlen tarkabarka tömeggé olvadtak össze”.14 A farsangi színjátékok a különböző korokban és a különböző helyszíneken természetesen nem voltak teljesen egyformák, de bizonyos elemek jellegzeteseknek és
gyakoriaknak mondhatók.15 A farsangi felvonulás például csaknem mindenütt általános volt. A farsangi menet a világ egészének előrehaladását és az ellentétes erők összeütközését jelenítette meg, továbbá tartalmazta a diadalmas felvonulás, a győzelmi ünneplés jelentését is. A különféle versenyek és performance-jelenségek (például Háromszéken farsangi lóversenyekre került sor), a szóbeli vetélkedések, sőt olykor verbális agressziók ugyancsak általánosan elterjedtek voltak. A Farsang és a Böjt középkori szimbolikus csatáit több festő (Hieronymus Bosch, Peter Bruegel stb.) is megörökítette. Azt, hogy képeik nem puszta fantáziaszülemények, az európai folklórhagyományok is bizonyítják. Cibere vajda és Konc/Csont király farsangi küzdelmének bábokkal való megjelenítése az egész magyar nyelvterületen elterjedt volt. A Nyárád mentén Vízkeresztkor Csont király győzött, húshagyókor pedig Cibere vajda. Parajdon húshagyókor Konc királyt elkergették, illetve eltemették. Ugyancsak jellegzetes dramatikus játékelem volt a bírósági tárgyalás és ítélkezés. A dél-erdélyi szász falvakban farsangkor szokásos volt a „bolondok ítélkezése”. Nagysinken például a
12 Barabás László gyűjtése. Uo. 184–185.
13 Bahtyin M. 2002. 15.
14 Burke P. 1991. 219.
15 Ezek legteljesebb magyar összefoglalása: Ujváry 1990.



8
„bolondok szekerén” mondták ki az ítéletet a helységben történtek fölött, úgy, hogy az
egész faluközösség részt vett a jókedvű játékban.16 Előfordult, hogy húshagyókedden magát a Farsangot is szimbolikusan bíróság elé állították, majd kivégezték. Olykor a farsangon belül került sor a népi igazságszolgáltatás különféle szimbolikus rítusaira. Például a kihágások elkövetőit a közösség macskazenével (charivari) szégyenítette meg, a pártában maradt vénleányokkal ekét vagy tuskót húzattak stb. Marosszéken a vénleány- és vénlegénycsúfolás bevett rítusa az ún.
„csutakhúzás” vagy „tőkehúzás” volt17, ami mögött a szokáskutatók szerint minden
bizonnyal mágikus termékenységi képzetek, az agrármágia régi emlékei lappanganak.18 A Nyárád menti Szentgericén a „didergés” népszokásának keretében húsvét első- vagy harmadnapján 15–20 cigánybandának öltözött férfi járta végig a falut, és az ablak alatt vagy az ajtó előtt nagy zajjal „dideregtek”: hangjukat elváltoztatva, egymással versenyezve kikiabálták a családtagokkal történt kárhoztatható eseteket. A „didergők” „ajándékokat” is vittek magukkal, például a tolvajnak börtönt, a hanyag papnak
keresztelni való gyermeket, a lúdtolvajnak libát, az eladósodott embernek váltót stb.19 Az európai farsangokon gyakori volt az állatok bántalmazása (pl. levegőbe
dobált, agyonhajigált állatok stb.)20, és előfordultak szimbolikus vagy valóságos állatáldozatok is. Kászonban például a „kövér farsangi bika” elárverezését a bika „megütése” követte. Ezeknek a rítusoknak vélhetően ugyancsak termékenységvarázsló, megújító mágikus szerepük volt. e) A farsangi szokáskör más szokáselemei is tartalmaznak
termékenységképzeteket. J. G. Frazer magát a Farsangot is mint vegetációs szellemet
fogja fel, akit a húshagyókeddi farsangtemetések alkalmával csak azért temetnek el,
hogy egy nagy dramatikus dráma keretében újra feltámadhasson.21 Az állatalakban megszemélyesített Farsang egyszersmind a bőség, a földi Eszem-iszomország szimbóluma is. A gyakran felbukkanó korom, hamu par excellence termékenységjelképek: a húshagyókeddi tuskóhúzást sok helyen bekormozott arcú legények végezték, a farsangi felvonulásokban csaknem mindenhol jelen lévő „hammas” vagy „hamubotos” fő ténykedése a hamut tartalmazó zsákkal, zacskóval való ütögetés, ami nyilvánvaló egészség- és termékenységvarázslás. A gyakori fallikus jelképek is a teremtő nemzőerőt szimbolizálják. A farsangtemetések végén eltemetett, elégetett bábuk („Ilyés”, „Döme” stb.) erősen szexualizált, hangsúlyozott maszkulin nemiséggel rendelkező figurák. Csíkménaságon húshagyókedden a falu fiatalsága beharangozás előtt a templom körül az ősök sírja fölött táncolt, majd mise után a papot
hazakísérték és a táncot a pap udvarán folytatták.22 A templom körüli temetőben, a sírok fölött táncolt tánc régi középkorias szokás. A frazeri eszmekörben maradva, joggal feltételezhető, hogy itt is a tavaszi természet erejének mágikus serkentéséről van szó. A rítus szimbolikus jelentése (az ősök életerejének megszerzése, jelenbe való transzponálása) minden bizonnyal kapcsolatban áll mind a temető felszántásával (pl. népdalokban, hiedelmekben), mind a temető vesszővel való megcsapásával. (Például A három árva balladatípusban az édesanya feltámasztása történik általa.) Az utóbbi két jelképről hátrébb még szó lesz. f) A világ felfordult voltát rendszerint nemcsak a rítusok, hanem a „szavak inváziója” (Peter Burke) is kifejezi. A karneváli jellegű szokásokhoz kapcsolódó
16 Barabás L.– Pozsony F.–Zakariás E. (szerk.) 1996. 31.
17 Uo. 80.
18 Bálint S. 1989. 177.; Ujváry Z. 1990 és 1991a.
19 Barabás L.–Pozsony F.–Zakariás E. (szerk.) 1996. 88–89.; Barabás L. 1999. 126–127.
20 Burke P. 1991. 219.
21 Frazer J. G. 1995. 192–198.
22 Bálint S. 1989. 177.



9
rítusszövegekben ugyancsak zűrzavaros, képtelen világ teremtődik meg, tehát a szavak világában is megvalósul a bőség és a káoszba való alázuhanás: „Látom a gazdasszonyomnak sűrű mosolygását, zörgeti, pörgeti ládája kulcsát, előveszi hét singes kolbászát s a nyolc befonott kalácsát, tizenkét liter mézes pálinkáját.” – hangzik egy gyimesi betlehemes játék adománykérő formulája. A csernakeresztúri karácsonyi játékban, az ún. „zsidózás”-ban a két katona hetvenkedő, a verbális agresszió elemeit is tartalmazó párbeszéde ugyanezt a képtelen karneváli világot, János pap országát teremti meg. Ezeket a párbeszédeket a magyar néprajzi szakirodalom ún. „feleselő versek”-nek vagy „veszekedős versek”-nek nevezi: „Ó, emberi nemzet, indulj, vigasságra, / mert eljött az Úrjézus szegény szállásodra. [...]/ – Jó esték kívánok a házi gazdának, / de annál is inkább a szép kedves lányának. / Beköszöntött a tél fehér szakállával, / Tömöm a csizmámat, nem győzöm kapcával. / – Jó estét, vitézek, ide hallgassatok, / egy jó tormás tyúkhússal engem jól tartsatok. / A sárgarépákat mind nekem hántsátok, / Majd ha sok pénzem lesz, fizetni is fogok. / – Állj, félre, barátom, hadd szóljak én egyet, / az eszem helyén van, nem ettem vadmeggyet. / – Hallgass, te félügyü, te meszes üstökü, / olyan a fejed, mint egy üres küpü. / – Hiába dicsekedsz, nem hallgat meg senki, / jobb lesz, ha kikotródsz, hogy ne rúgjalak ki! / – Mit?! Mikor én 48’-ban főkapitány voltam, / a temető dombján sok huszárt levágtam, / s mikor a lovamra én felülni akartam, / a felhő ágassába majdnem felakadtam! / – Hej, barátom, hogy megnőttél, talán napkeletről jöttél! / Illene egy üveges sapka a fejedre, s egy bot a hátsó feledre! / Vékony cérna, köménymag, hej, de hetyke legény vagy, / a falunak adósa vagy, de egy fillérnek ura nem vagy! / – Sütőbe a laska, beleesett a macska, / nézd, pajtás, a tarkát, hogy feltartsa a farkát! / – Harminchárom récetojás, mennyi itt a bőrokolyás! / Húzz rá
nékem, te muzsikás!” (Csernakeresztúr)23 Hasonló képtelen, humoros világot teremtenek a karácsonyi kántálóénekek eléneklése után elmondott beköszönő versek: „Mikor a főhídon / Főkapitány vótam, / Disznóláb fegyverem, / Döblec vót a a nyergem.
/ Mikor megehültem, / Haraptam a jégbe.” (Zabola)24 Ezeket a beköszönő rítusszövegeket a moldvai csángók „elajánlásoknak” nevezik: „Hallom asszanyomnak sürü mosolygását, / Zerrgeti, pergeti a ládája kóccsát, / Eléveszi hét singes kolbásszát, / S a nyócba fonott Szent János kaláccsát. / Ha nem ad belőlle, úgy hargadjon meg az orra, / Mind a százesztendős berbécsnek a szarva! / Szállásikra adja az Isten!”
(Pusztina)25 g) A fentiek alapján nem szorul különösebb magyarázatra, hogy a karneválszerű ünnepeken a vallásos értékrend érvényét veszti. Ezt fejezik ki a vallásos Szent profanizálásának különböző rítusai: a farsangi ünnepeken az egyházi szertartásokat parodizáló játékokban laikusok celebrálnak misét, a litániákban áldás helyett szitkokat mondnak és átkokat kérnek, álpapok gyóntatnak, keresztelnek, esketnek és temetnek, a temetéseken szokásos siratóénekek szexuális vonatkozásokkal teli paródiákká lesznek stb. A csíkménasági ún. „zsidóvecsernye” szövegéből idézünk: „Uram, őrizz meg: / hosszú láb fődektől, / csaposos kertektől, / nagy szarvú ökröktől, / vasas taligától, /
vastag szalonnától, / vénasszonyok szájától, / fortélyos lótól, / huncut feleségtől!”26
Ilyenkor ráadásul a pokol erői is elszabadulnak. A farsangi időt lezáró húshagyót magyarul „ördögfarsangnak” nevezik, amikor a Gonosz erői az emberek között járnak, és ott mulatoznak. A magyar folklórban számos elrettentő történet szól arról, hogy akik a farsang során álarcot öltenek és ördögnek, démonoknak öltöznek, azokat a pokol erői valóban elragadják. Például Temesvári Pelbárt (kb. 1435–1504) egyik története arról
23 Ismeretlen egy. hallg. gyűjtése, 2001.
24 Fejér Imola egy. hallg. gyűjtése, 2006.
25 Nyisztor Ilona népdalénekes gyűjtése, 2002.
26 Kardalus János tanulmányából. In: Barabás L.– Pozsony F.–Zakariás E. (szerk.) 1996. 150.



10
szól, hogy 1480 körül egy férfiruhában farsangoló fiatalasszonyt a démonok tömege a
mocsarakba hurcolt, ott megkínozta, majd vízbe ölte.27 Csíkbánkfalvában azt mesélték, hogy az ún. „dúsgazdagolás” („ördögbetlehem”) színjátékszerű népi játékának egyik ördögszereplőjét napokon át kínozták, földhöz verték az ördögök, mert kicsúfolta
őket.28 Az egyház természetesen mindig elítélte a farsang feje tetejére állított világát, a keresztény morál felfüggesztését. Temesvári Pelbárt ferences szerzetes hatalmas beszédgyűjteményében, az 1489-ben készült Pomeriumban bűnbe süllyedésnek, erkölcsi fertőnek minősíti a farsangi mulatozást, különösen a benne megjelenő erotikát és szexualitást: „[...] főleg ebben a böjt előtti időben szoktak Krisztus ellen sok gyalázatos vétket elkövetni a torkoskodás, a paráználkodás, a dorbézolás és sok farsangi hiábavalóság által. [...] Kigúnyolják Krisztust és az ő szenvedését [...] az illetlen táncos felvonulások, álarcos bálok és kartáncok által, melyeket főleg ezekben a napokban űznek az emberek, most farsang idején az emberek ki vannak téve a vétkek pestisének és éjszakájának, sokkal inkább, mint egéssz esztendőben. [...] Ágoston mondja: Minden táncban megtett ugrás ugrás a pokol fenekére. Minden pajkos
mozdulat ugyanis ugrás a szennycsatorna mélyére.”29 Szkhárosi Horvát András 16. századi református prédikátor és költő egyik szatirikus versezetében szintén elítéli a farsang túlkapásait: „Csak a csúf innepről, a farsangról szólok, / Mennyi sok bolondság ott vagyon, tudjátok, / Minden gonoszságra vagyon szabadságtok. / Senki ne féljen akkor részegségtül, / Gonosz gyilkosságtul, fertelmes élettül, / Csak böjtben, megszűnjék
az gonosz étkektül, / Túrótul, tikmonytul, és az húsételtül.”30
A karneváli világkép itt felsorolt állandó elemei mind a világrend felbomlását fejezik ki kozmogóniai és erkölcsi értelemben egyaránt, ezért tekinthető a farsang a káoszba alázuhant kozmosz legfőbb és ugyanakkor legösszetettebb jelképiségű szimbólumának. „Keresztény jelentések rakódtak pogány jelentésekre, de nem érvénytelenítették azokat; az eredmény ezért úgy olvasandó, mint egy palimpszeszt. A rítusok egyszerre hordoznak üzenetet az étellel, a szexualitással, a vallással és a
politikával kapcsolatban” – írja Peter Burke.31
A karneváli ünneplés alkalmai
Előbb már hangsúlyoztuk, illetve példáztuk, hogy tavaszi farsangi ünnepeken kívül a népi kultúrában számos más karneválszerű ünnep is létezett, és létezik ma is. Az egész karácsonyi idő azért öltött ilyen jelleget, mert Isten fia, azáltal hogy jászolban született, maga állította a feje tetejére a világot. Az újkorban Franciaország-szerte a betlehemi gyermekgyilkosság emléknapján, aprószentek ünnepén (dec. 28.) a fiatal papság megszervezte a Bolondok Ünnepét, amelynek keretében megválasztották a bolondok püspökét, táncoltak és kártyáztak a templomban, miseparódiát celebráltak, áldásosztás helyett szitkozódtak, miseénekek helyett trágár dalokat énekeltek, kiforgatták a Miatyánkot, felvonultak az utcán stb. A reformáció előtti Angliában mindez valamivel szelídebben zajlott: gyermekpüspököt választottak, gyermekmisét celebráltak, gyermekek prédikáltak a szószékről stb., de a szokást 1541-ben ott is
betiltották.32 A szentek névünnepei is karneválszerűek voltak, vagy legalábbis gyakran tartalmaztak ilyen mozzanatokat: Szent Ágota ünnepén (febr. 5.) Spanyolországban a
27 Bálint S. 1989. 174.
28 Uo. 180–181.
29 Tonk Sándor tanulmányából. In: Barabás L.– Pozsony F.–Zakariás E. (szerk.) 1996. 10–11.
30 Idézi: Bálint S. 1989. 176.
31 Burke P. 1991. 228.
32 Uo. 228–232.



11
nők parancsoltak, aminek az volt a magyarázata, hogy a hősiesen kiállt kínzások (pl. melleit levágták) amazonná változtatták Szent Ágotát. Szent Márton napján (nov. 11.) a németalföldi Groningenben a 17. század elején a vendéglősök ingyen adták a sült libát. A hentesek védőszentjének, Szent Bertalannak az ünnepén (aug. 25.) ugyancsak sokfelé zajlott nagy evés-ivás, Bolognában például ezt a napot a „disznó ünnepének“ hívták, és
az állatot diadalmenetben hordozták végig a városon.33 A pünkösd után következő Úrnapja (az Oltáriszentség ünnepe), majd a nyári napfordulót jelző Szent Iván (Keresztelő Szent János) ünnepe (jún. 24.) valódi „nyári farsangok” voltak. Ilyenkor nemcsak látványos körmenetekre és vallásos színjátékokra került sor, hanem hatalmas vigadozásokra is. Egy szerzetes így ír a 16. századi észtországi Szent Iván-ünnepről: „...az egész ország örömtüzekkel ünnepelte meg. A tűz körül az emberek táncot jártak, dalokat énekeltek, jókedvükben nagyokat szökelltek, és bizony nem kímélték a dudát. Patakokban folyt a sör ... micsoda randalírozás, paráználkodás, verekedés, gyilkolás és
iszonytató bálványimádás folyt ott.”34 A helyzet Magyarországon is hasonló lehetett, bár ezt a rendelkezésre álló történeti források alapján inkább csak sejthetjük, részletes szokásleírásokkal sajnos nem rendelkezünk. A jezsuita Inchoffer Menyhért (15841648) például egyik művében azt írja, hogy a Keresztelő Szent János ünnepét a magyarok szemkápráztató fénnyel, tűzgyújtással és a tűz körüli ugrándozással, tánccal, harsány énekléssel ülik meg. Az ünnep pogány babonás szokások gyakorlásához is
vezetett, aminek folytán szükségessé vált a megrendszabályozása.35 Egy Székelyföldön feljegyzett 19. századi rendszabály arra utal, hogy a nyári napforduló ünnepének „megrendszabályozása” még évszázadokkal később is gondot okozhatott az egyháznak: „Szent János estin a virrasztótétel semmiképpen nem engedtetik éppen éjfélig, annál inkább hajnalig vagy virradtig, hanem csak késő vacsorakorig, amikor az ember le
szokott nyugodni ágyában. Az pedig tisztességesen és becsületesen légyen.”36 Az evés-ivás, a mértéktelen mulatozás és a szexuális szabadoskodás jegyében került sor a tavaszünnepekre. A pünkösdi király és pünkösdi királyné választására is, ami ugyancsak egyfajta „fordított világ” megteremtését jelentette. Ezt az ünnepet Bálint Sándor olyan ősi tavaszünnepnek tartja, aminek eredeti funkciója a tavasz eljövetelének serkentése, valamint a termés, szaporodás mágikus úton történő biztosítása volt, és aminek ételmüket vesztett rítusait (survival) az egyház Európa-szerte több-kevesebb
sikerrel igyekezett keresztény tartalommal megtölteni.37 Az ünnep színes, irodalmi leírását megtaláljuk Jókai Mór Egy magyar nábob című regényében is. A farsangi jellegű ünneplés egyéb, egyedi alkalmai voltak a nyilvános kivégzések (főleg, ha jelképesen történtek), a hadi bevonulások és hadi diadalok ünneplései, a királykoronázások, a királyi gyermekek születésének ünneplései, királyi esküvői szertartások stb. Angliában a 18. században farsangi ünneplésekhez vezettek a
parlamenti választások is.38 Karneváli elemeket a búcsújárások is tartalmaztak. A búcsúk mindig a profán szórakozások (eszem-iszom, mértéktelen italozás, körhinta stb.) alkalmai is voltak. Az udvarhelyszéki Oroszhegy határában lévő, csodálatos gyógyító vízzel rendelkező Szent László-kút (ún. „urusos kút”) búcsúját Batthyány Ignác erdélyi püspök 1783-ban azért tiltotta be, mert tudomására jutott, hogy „az oda gyülekezni szokott rossz keresztények által az ájtatosságnak végződése után sokszor botránkoztató dolgok, részegségek, veszekedések, vérontások mentek végbe, nem lelki haszonra, hanem inkább lelki kárra
33 Uo. 233–234.
34 Burke P. 1991. 232.
35 Bálint S. 1977. I. 470.
36 Uo.
37 Uő 1989. 336.
38 Burke P. 1991. 234–236.



12
adva alkalmatosságot”.39 A búcsúkon gyakran került sor performance jellegű eseményekre is. Például ilyen volt Csíksomlyón a búcsú központi jelvényének, az eredetileg 42 kg súlyú labarumnak a körbehordozása a több óráig tartó pünkösdszombati körmeneten, ami a ferences gimnázium legjobb diákjának, az ún. „laborifernek” volt a kitüntető kiváltsága. A csíksomlyói búcsún a falvak vetélkedése kifejezetten versenyszerű volt. Feljegyezték, hogy a 19. század végén a fiatal Majláth Gusztáv Károly erdélyi püspök, miközben szobája ablakából nézte a székely falvak tettlegességig fajuló versengését a nagy körmenetbeli előkelőbb helyekért, sírva fakadt, és nem értette, hogy hová is csöppent. A helyi viszonyokat jól ismerő egyik papja, az egyházi énekszerző Simon Jukundián ezzel vigasztalta: „Én akkor sírnék, ha nem
versenyeznének az elsőségért.”40 A püspököt elkeserítő rituális versengésnek mély történelmi gyökerei, középkori előzményei vannak egész Európában. A franciaországi Champagne-ban 1573-ban egy pap azt írja, hogy a helyi körmenetek lényegében nem
egyebek, mint egyházak közötti versenyek.41 A dél-olaszországi Palmiban augusztus 16-án tartott Szent Rókus-búcsú „körmenetében” a kisváros negyedeinek versengése zajlik. A valamikori szent esemény mára voltaképpen zajos sporteseménnyé vált, aminek alig van már vallásos jellege: több csoport a lakosság hangos biztatásától kísérve összehajló vonalon futva viszi a súlyos Szent Rókus-szobrokat a központi
templom felé, és az a kerület győz, amelyiknek csapata előbb ér célba.42 Amint látjuk, az egyház által nehezményezett karneváli jelleg voltaképpen minden nagyobb ünnep rítusrendjében, még a búcsújárásokban is megtalálható. De mi szükség van a népi kultúrában ilyen ünneplésre? Mivel magyarázható a karneváli rítusok fennmaradása a folyamatos egyházi tiltások és az állandó vallásos szellemű átértelmezések közepette? A karneváli világszemlélet, illetve az ezt kifejező rítusok, költészet stb. szívós fennmaradását egyedül a kultúrában betöltött funkció, vagyis a farsang jellegű szokások „értelme” magyarázza. Mihail Bahtyin a François Rabelais művészete, a középkor és a
reneszánsz népi kultúrája című könyvében43 kimutatta, hogy a karneváli lét egy egészen sajátos létszférát jelent, aminek nincsen köze sem a vallásos szemlélettől átitatott mindennapok világához, sem az egyház ünnepeihez. A karneváli világszemlélet a
hagyományos népi világkép egyik alapvető konstitutív tényezője, aminek fontos szerepe van mind a lét filozófiai értelmezésében, mind az élet, a közösség gyakorlati
megszervezésében.
Friedrich Nietzsche A tragédia születése avagy görögség és pesszimizmus című könyvében (1872) két ősi létformát állít szembe egymással: a dionüszoszi orgiasztikus életelv a féktelen ösztönök gyönyörteli, ám ugyanakkor borzadályos tombolását jelenti, az apollói princípium pedig a lét harmóniáját, a hűvös és racionális fogalomalkotást, a szigorú formateremtést. A művészetben – Nietzsche felfogásában – mind az apollói (pl. Homérosz derűje), mind a dionüszoszi (pl. a görög tragédiák végzete) létforma
megjelenik.44
39 Bárth János: Havasalja havasa. Tanulmányok a székelyvarsági hegyi tanyák népéről. Kecskemét, 1998. 34.
Az idézet az oroszhegyi r. k. egyház számadáskönyvéből való.
40 Mohay Tamás szóbeli közlése a Bálint Sándor-emlékkonferencián. Kolozsvár, Kriza János Néprajzi Társaság, 2004. október.
41 Burke P. 1991. 237.
42 Alszeghy Zoltán: Vádlottak padján. In: Erdélyi Zsuzsanna (szerk.): Boldogasszony ága. Tanulmányok a népi vallásosság köréből. Budapest, 1991. 20–21.
43 Bahtyin M. 2002.
44 Nietzsche Fr. 1986.



13
6. A Böjt
A Farsang és az azt követő Böjt csak egymás ellenében értelmezhetők: a Káoszt azért kell szimbolikusan megteremteni a farsangi szokásokban, hogy a böjt idején újjá lehessen születni belőle. A farsangi mulatozásban az ember a hússal kerül kapcsolatba, ami – amint ezt előbb már láttuk – minden megjelenési formájában a múló idő, tehát a halál megjelenítője. A hús a nőiséghez tartozik, az időlegesség és a halál szövetségese. Amikor a böjti időben az ember a húst, a testi vágyakat és szenvedélyeket az
örökkévalóság jegyében visszautasítja, hitet tesz az időtálló szellemi értékek és egy
másfajta, isteni eredetű társadalmi morál, vagyis a rendezett Kozmosz mellett.45
A Káosz lenti, zűrzavaros erői feletti belső, lélektani győzelem hamvazószerdán következik be: régen ilyenkor hamuval mosták ki az edényeket, dögszekéren húzták haza a farsangon muzsikáló zenészeket stb. Ezek a szimbolikus rítusok kifejezték a keresztény ember vallásos elkötelezettségét, és egy másfajta, aszkétikus morált, valamint intellektuális jellegű önfegyelmet tettek mindenki számára kötelezővé. Hamvazószerdán Cibere vajda végleg legyőzte Konc királyt. A Székelyföld katolikus falvaiban a farsangi időben, de legfőképpen a hamvazószerdát megelőző húshagyókedden előadott ún. „dúsgazdagolás” vagy „ördögfarsang” nevű játék arról szól, hogy a szegény Lázárt elutasító kevély dúsgazdagot kegyetlenül megkínozzák,
majd pokolra viszik az ördögök.46 A moralizáló népi színjáték arra tanított tehát, hogy a böjti áldozathozatalnak, az aszkézisnek nagy erkölcsi és intellektuális értéke van, a test vágyainak követése pedig az ember végső megsemmisüléshez, a Káoszba való zuhanáshoz vezet.
45 Durand G. 1977. 147–148.
46 A játékot 2000–2001 táján az udvarhelyszéki Szentegyházán újították fel.



6. A felemelkedés és a Fent szimbólumai
A. Bevezetés: Az idő elől való menekülés szimbólumairól
Az eddig tárgyalt jelképkörök szimbólumainak jelentésében valahol mindig megtaláljuk az elfolyó időre, vagyis a halálra vonatkozó jelentéselemeket. Kétségkívül az emberi lét egyik alapélményéről van szó, amit a képzelet nagyon sok szimbólummal ragad meg, amelyeknek összetettsége és egymásba fonódása ugyanakkor az idő-élmény összetettségét is kifejezi. Amikor a képzelet szimbólumok révén megjeleníti a múló időt, ezáltal már úrrá is lesz rajta. A veszélyt ábrázolni ugyanis már annyi, mint felülemelkedni rajta. Minden megjelenítés olyan reflexió, ami által az ember mintegy kívül kerül a Rosszon, és így szembefordulhat az őt fenyegető veszéllyel. Gilbert Durand szerint a képzeletben élő idő- és haláljelképek azért olyan szuggesztívek, sötétek és rettenetesek, hogy ugyanez a képzelet létrehozhassa a múló időt legyőző világos és nagyszerű jelképeket, hogy minél jobban kifényesíthesse az állatiassággal, a sötétséggel harcoló hősök fegyvereit. Az emberi képzelet olyan területre vonzza az időt, ahol legyőzheti.1 Az ezután bemutatásra kerülő néhány jelképkör szimbólumai tehát a képzelet terápiájaként is értelmezhetők: a zuhanás jelképkörének ellenében szerveződnek a felemelkedés jelképei (1), a Sötétség archetípusával a Fény archetípusa állítható szembe (2), az állati diszkreditálás és a hús szimbolizmusának ellentéte pedig az elválasztás és a hősi harc (3) jelképköre lesz. Idekívánkozik az a megjegyzés is, hogy a Gilbert Durand-i rendszerben ennek a három képzetkörnek (az ő szóhasználatában: „sémának”) három ontogenetikus reflex feleltethető meg, pontosabban a a francia kutató értelmezésében a szimbólumok ezekből a primer reflexekből származtathatók: a felemelkedés jelképeit a függőleges testtartásra való törekvés, a fényjelképeket a látás (fényérzékelés), az elválasztás és a harc jelképeit pedig a kézzel való bánás reflexe hozza létre. Az első két „séma” (felemelkedés–fény) voltaképpen komplementáris (közös elem bennük a vertikalitáshoz és a fenthez való kapcsoltság), és mindhárom szimbólumkör az Erő-képzet körül alkot egyetlen nagyobb, összefüggő képzetkört, ún. „konstellációt”.2
B. A felemelkedés szimbólumai
A vertikalitás mint irány
A függőleges irányú felemelkedés az egyetlen olyan térirány, aminek egyértelműen pozitív szimbolikus jelentése van. Az ember kedvezően ítéli meg ennek a mozgásnak minden megnyilvánulását.3 A keresztények áldozatot követelő keresztútvégzése, a sámán létrán való felmászása, a sportolók küzdelme a gravitációs erővel, a madarak szárnyalása stb. mind olyan heroikus törekvések, amelyeket minden ember együttérzéssel és egyetértéssel szemlél. A felemelkedés égi jellegű, sokszor valóságosan is az. „Feljebb emeljetek, / feljebb a bűn gyászos éjiből! / Ott a helyem Jézus mellett, / életét értem adta föl” – hangzik a temetési énekként használatos 266. református zsoltár. A vertikalitást megvalósító minden gesztusnak pozitív morális jelentése is van, hiszen a legfőbb érték, jó felé való irányulásról van szó. Gaston Bachelard, aki teljes könyvet írt a levegőbe való felemelkedés szimbolizmusáról, axiomatikus metaforának tekinti ezt a szimbólumot. „Vajon nem vertikalizálás-e minden értéktulajdonítás?”
1 Durand G. 1977. 150–152. 2 Uo. 3 Uo. 153–156.



kérdezi.4 Ő egyenesen platóni ideaként, transzcendens valóságként fogja fel a felemelkedés álomszerű (onirikus) gesztusait: „Racionalizmusunktól vezérelve, azt gondoljuk, hogy az onirikus utazás eszköz valamiféle célnak az eléréséhez. Nem vesszük észre ugyanakkor, hogy a cél maga az utazás, hogy a képzeletbeli utazás a legvalóságosabb mindenekfölött, amely egész pszichikus lényünket átfogja.”5 Az egész szimbólumkör nyilvánvalóan a zuhanás ellentétére támaszkodik: a Lent világának kulminális pontjai (pl. szakadék, sírbolt, labirintus, állati száj, kloáka, pokol stb.) olyan negatív pszichológiai és morális értékek, amelyek a felemelkedés gesztusainak heroizmusát, pozitív pszichológiai és morális értékeit hivatottak kiemelni. Az égboltozatot a vállain tartó Atlasz a vertikalitásért harcoló hős prototípusa.
Létra, sámánlétra
A létra az Ég elérésének biztos eszköze, rajta közlekednek mindazok, akik a transzcendenciával kapcsolatban állnak (sámánok, jósok, szentek stb.). A létrán zajló „forgalom” kétirányú (például Isten angyalai is járhatnak rajta), tehát a létra tökéletes mediátor. Az egyiptomi mitológia két istene, Ré és Horusz létrát állítanak fel, hogy a halottak lelkei felmehessenek az égbe. A kereszténységben a létra az üdvözülés szimbóluma. (20. kép) Mivel az ég Krisztus kereszthalála révén nyílt meg az emberek számára, Pázmány Péter (15701637) egyik prédikációjának allegóriájában a krisztusi keresztfához támasztott létra a mennybe jutás metaforájává válik: „Ily kegyetlenül a keresztfához szegezvén Jézust..., felemelék; az-az feltámaszták Jákób lajtorjáját, mellyen a Mennyországba hághassunk, kimutaták az áldott fát, mellyen igazság szolgáltatik; felállíták amaz ércz kígyót, mely nem a testi sebeket gyógyítja, hanem pokolbeli kígyók mérgét oltya és lelki sebeket orvosolya: felemelék a Noé bárkáját, melyen a bűnök özön-vizétől megoltalmaztatunk; megmutaták Dávid kulcsát, melyel az egek kapui megnyitatnak.”6 A mennybe jutásra vonatkozó jelentést a népi kultúra díszítőművészete is átvette. A húsvéti tojás a feltámadás- és az örök élet szimbóluma7, a függőleges irányú létra motívumának megjelenése a húsvéti írott tojásokon tehát egészen természetes. A motívum gyakorisága a román tojáshímeken egészen magas. Például az olténiai tojáshímek mintegy egyharmadának alapmotívuma a labirintus, és több mint egytizedének a függőleges irányú létra.8 A létra mint húsvéti tojásmotívum magyar tájegységek tojáshímein is előfordul, például Gyimesben a motívumot „lajtorjásnak”, a Palócföldön „istenlétrásnak” nevezik.9 A román néphit a halottkultuszban gyakran előforduló létra alakú kalácsféléket hasonló jelentésű szimbólumnak tartja, amelynek fő funkciója a lélek mennybemenetelének biztosítása.10 Végezetül megjegyezzük, hogy a létra mint a mennybe jutás szimbóluma különböző műfajiságú népi narratívákban is megjelenik (mese, monda, látomás, vicc stb.). Mivel az égbe jutás csak bizonyos feltételek mellett valósulhat meg, a létra a lelki megigazulást, a szellemi felemelkedést is jelképezheti. A létra különböző fokai a keresztény szimbolizmusban a megvilágosodás, az erény, a szentség stb. különböző szintjeit jelezhetik. (21. kép)
4 Bachelard G. 1999b. 13–17. 5 Uo. 26. 6 Idézi: Gazda K. 2005b. 23. 7 A román húsvéti tojásokról szóló monográfia: Gorovei A. 1937. A magyar húsvéti tojások szimbolikájáról lásd: Györgyi E. 1974.; Gazda K. 2002.; Demeter É. 1999, 2004, 2006; Nyisztor T. 1994. 8 Gazda K. 2002. 286. 9 Uo. 285.; Demeter É. 2005. 244. 10 Gazda K. 2002. 286.



Szent hegy. Sírhalom
Az ember szentséggel, kegyelemmel ruházza fel a hegyeket, ezért mesterségesen is épít szakralizált „hegyeket” (pl. templom, oltár, sírhalom, piramis stb.), amelyek a létrához hasonlóan az Ég felé való törekvést szimbolizálják.11 (22., 23. és 24. kép) A református templomtornyok csúcsán a fényjelkép kakas található. Mindezek a szimbólumok a dinamikus gesztus elsőbbségét hirdetik az anyag, a gravitáció felett.12 Mircea Eliade A szent és a profán című könyvében kifejti, hogy a világoszlopot (axis mundi) szimbolizáló szent hegy sok mitológiában a világ középpontjában található. Ez az a hely, ahol a három kozmikus sík – a föld, az ég és az alvilág kapcsolatba lép egymással. A kozmikus hegy, azáltal hogy az Éggel érintkezik, szakralizálja is „a mi világunkat”, vagyis az összes többi ország közül kiemeli, magasabb rendűvé teszi azt az országot, amely körülötte terül el. A szent városok és a szentélyek a világ középpontjában a szent hegyen találhatók, és maguk a templomok is a kozmikus szent hegy utánzatai. A keresztények számára a világegyetem csúcsát a Golgotán magasodó krisztusi kereszt jelenti.13 Gaston Bachelard sok irodalmi és mitológiai példával bizonyítja, hogy a hegy szimbolizmusához monarchikus eszmék társulnak, és hogy a hegyek csúcsain való álmodozás központi magja a világegyetem azonnali uralásának érzete.14 A magyar királykoronázási szertartás részeként a már megkoronázott és karddal felövezett király az ország vármegyéinek és szabad királyi városainak földjéből összehordott, tehát az egész országot jelképező ún. „királydombra” lovagolt fel, és a négy égtáj felé tett jelképes kardcsapás, az ún. „napvágás” által fejezte ki, hogy országát minden ellenségtől megvédi. Bálint Sándor szerint az uralkodók tiszteletére, esetleg halálának emlékezetére összehordott halom olyan archaikus mondaelem, ami még a pogánykori magyar hagyományból származik.15 A holttest fölé emelt sírhalom ugyancsak a szent hegy szimbolikus megfelelője, amely egyfelől az eltávozott lélek ég felé való törekedését és az örökkévalóságot szimbolizálta, másfelől a holttest intimitását segített megvalósítani. (Utóbbi vonatkozásról hátrébb, a sírbolt jelképisége kapcsán a X. 1. alfejezetben esik majd szó.) A sírhalom a halott lelkével szembeni tisztelet kifejeződése, és egyszersmind mágikus védekezés a halott visszajáró lelke ellen. Az ártatlanul meggyilkolt személy visszajáró lelke veszélyes lehet, ezért általánosan elterjedt szokás, hogy a holttest fölé emelt sírhalomra az arra járók ágakat és köveket dobálnak.16 Egy ilyen típusú monda és hozzá kapcsolódó szokáscselekmény ma is él a barcasági Ürmösön és környékén egy rablók által meggyilkolt árva leány sírjával kapcsolatosan: „Van egy út, amelyik kivezet a Tepe tetejire, annak a tetejin vót valamikor a dákok üdejibe valamilyen kastély. [...] S annak a tövibe, az út széjin van egy kőcsomó. S az a kőcsomó úgy neveződött, hogy valamikor egy árva lány arra járt volna. S tehát annak az árva lánynak nem volt semmi, se pénze, sem semmije, két almája, s azé a két almájé valami rablók megölték. S oda temették a kőcsomó alá. S az ürmösi leszármazottak valamikor, hát ki tudja, az mikor történt, hát igaz kellett legyen, oda akkor ahánszor valaki arra járt, örökké vetett vagy egy ágat, vagy egy követ. Tehát az egy akkora csomó, mind, mind egy
11 A hegy szimbólumának bibliai és irodalmi megjelenéséről: Frye N. 1997. 188–236. 12 Durand G. 1977. 157–159. 13 Eliade M. 1996a. 30–36. 14 Bachelard G. 1998. 268–287. 15 Bálint S. 1977. II. 207. 16 Az erre vonatkozó erdélyi adatokat Szabó T. Attila több kisebb közleményben publikálta. (Például: Néhány adat a „babonás helynevek”-hez. In: Anyanyelvünk életéből. Válogatott tanulmányok, cikkek. I. Bukarest, 1970. 352–353. – a korábbi közleményekre való könyvészeti utalásokkal.) A hiedelemkör székelyföldi mondáit Kakas Zoltán sepsiszentgyörgyi muzeológus gyűjtötte össze, akinek gyűjtése még kiadatlan.



szekér széna, úgy lehet képzelni. Me bárki, ha pásztorok, me ottan ugye jártak el a pásztorok, juhászok, kirándulók, ürmösi népek, met az a Tepe valamikor még kaszálták is. De osztán akkor fennmaradt vót a juhoknak, na, hát akárki arra járt, arra örökké vetett egy követ, vagy egy ággallyat.” (Ürmös)17 Sok néprajzi adatunk van arra is, hogy az ártó hiedelemlények sírhelye fölé dobálnak köveket vagy ágakat. Erre azért van szükség, mert az elpusztult hiedelemlény (pl. csordásfarkas) megtámadhatja azt, aki ezt elmulasztja. Ujváry Zoltán a Borsod-Abaúj-Zemplén megyei Putnokról közöl két idevágó hiedelemtörténetet.18 Ezekben az esetben tehát a sírhalomnak defenzív, védekező funkciója van.
A szent óriás
Archetipikus szimbólumnak tekinthető a hegyen élő szent óriás alakja is, aki szent életet él, segíti az embereket, szörnyeket győz le stb. Az Aknavásár környéki székelyes csángó falvakban gyűjtött mondák szerint az óriások („hertányok”) rózsafüzérrel a nyakukban, a hegyeken átlépve minden nap Csíksomlyóra jártak szentmisére, de mivel elromlott a világ, méretük egyre kisebb lett, míg végül maguk is emberekké lettek.19 A hegyen élő jó óriás alakját idézi Gyulai Pálnak Az óriásleányka című, moralizáló tartalmú verse is, amely nyilvánvalóan népi ihletésű. A történet arról szól, hogy a torockószentgyörgyi várban lakó óriás meginti, a dolgozó ember iránti tiszteletre tanítja kislányát, aki a völgyben szántó-vető parasztot és eszközeit mint játékszert gyűjti a kötényébe. A székelyföldi Bálványosvárról ugyancsak létezett olyan népmonda, ami arról szólt, hogy az itt élő óriás tündérlányok pár lépéssel akármikor a háromszéki síkságon termettek, és az ökröket mint csibéket szedték fel a kötényükbe.20
A templom
Mivel a templom mesterséges szent hegy, ezért a két szimbólum gyakran együtt jelenik meg: a szent hegyen emelkedő szent templom a keresztény vallásos szimbolizmus egyik jellegzetes képe, amelynek szoláris jellege (pl. keleten tűnik fel, ragyog az aranytól) ugyancsak égi mivoltát hangsúlyozza. Az archaikus népi imádságok jellegzetes látomásos kezdőképe a keleten feltűnő „aranytemplom” vagy „aranykápolna”, közepében „arany oltárral” vagy „arany székkel”. Az így megjelenített templom a mennyország szimbóluma: „Én felkelék szép piros hajnalba, / kimenék ajtom elejibe, / feltekinték napkeletre, / hát ott vagyon fehér kőkáponna, / küjjel arannyos, belől irgalmas. / Abba üle szent asszonyunk, / szent urunk székibe.” (Pusztina)21 A középkori kereszténység platonikus szemlélete szerint a templom épületének tükröznie kell az egész világegyetem teljességét, a templomban található képi ábrázolásoknak ki kell fejeznie az egész üdvtörténetet a világ teremtésétől Krisztus második eljöveteléig. Ez a törekvés jól megfigyelhető például a kívül-belül freskókkal ellátott észak-moldvai kolostorok – mindenhol nagyjából ugyanabban a szerkezetben elhelyezett – ábrázolásain. Georges Duby írja a keresztény templom szimbólumának jelentéséről: „A templom megépítése – méghozzá szilárdan, időállóan, szépen faragott kövekből – volt a legelső, legfontosabb feladat. A liturgikus cselekedetnek teljes pompájában kellett lezajlania. S főleg: az épületnek saját magában kellett tartalmaznia azokat a legfőbb jegyeket, amelyek révén az építész művészete, mely hasonlít a
17 Jakab Katalin egy. hallg. gyűjtése, 2005. 18 Ujváry Zoltán: A szakállas farkas mondájához. Ethnographia LXXIII. 1962. 3. 458–461. 19 Saját gyűjtés, 1994. 20 Ipolyi A. 1854/1987. 127. 21 Saját gyűjtés, 1995.



zeneszerzőéhez, igyekszik felfoghatóvá tenni a világegyetem elrendezését. A festészet és a szobrászat segítségével mindig csupán visszfényét érhetjük el a láthatatlannak. Ugyanakkor a templom a legteljesebb kifejezését akarja biztosítani. Ez az épület ugyanis együttműködhet az isteni kinyilatkoztatásban, mint a liturgia szekvenciái vagy a szent szöveg elemzése. Olyan szimbólumegyüttest kell alkotnia, amellyel észrevétlenül átitatódik azoknak a szíve, akiknek imáit körülveszi. Mint a kozmosz és a mikrokozmosz – az ember – globális megjelenítése, vagyis az egész teremtésé, magát az Istent mutatja meg, aki sohasem akart különbözni attól, amit teremtett.”22 A templom tehát összegző jellegű, totális keresztény szimbólum: kifejezi a történelem és a dogma egységét, valamint az Ó- és Újtestamentum kapcsolatát, összeköti a földi és a transzcendens világot. Ezért lehet magának az anyaszentegyháznak a szimbóluma is. A székelyes csángó nyelvjárásban a „szentegyház” szó nemcsak az egyházszervezetet, hanem magát a templomépületet is jelenti. (A nem székelyes északi csángók a templomot „miszé”-nek nevezik, a templomban zajló szertartás nevéről.)
A szárny és a madár
A függőleges testhelyzet utáni vágy igazi, spirituális kifejezője a szárny, az égbe való felemelkedés valódi eszköze, amit a (sámán)létra és más jelképek csak helyettesíthetnek. A madár az általa hordozott szimbolikus jelentés (repülés) folytán teljesen elveszíti állati jellegét, csak egyszerű hordozója lesz a szárnynak. Ezért a szárnyaló madarat nem az állatjelképek között tartjuk számon, hanem a felemelkedés szimbólumai között. Ez újabb világos példa arra, hogy az archetipikus szimbólumok mindig igei jelentések körül jönnek létre, és minden szimbólumkörnek („sémának”) van egy jól érzékelhető dinamikus magja. Mindebből az is következik, hogy ezekhez a szimbólumokhoz mindig a jelentések felől, és sohasem a jelölők felől kell közeledni. A szárny a szárnyalás (igei jelentés) jellemzője, nem pedig a madáré (főnévi jelölő).23 G. Bachelard – a fentebb már említett neoplatonikus szemléletének megfelelően – a szárnyalást, a repülést tartja olyan „ideának”, amit különféle főnévi szimbólumok (szárny, madár, angyal, repülő stb.) fejezhetnek ki, de amelyek nem egyebek, mint egy mélyebb eszme „racionalizálásai” és „lefordításai”. „Az álom világában nem azért repülsz, mert szárnyad van, hanem azért hiszed, hogy szárnyad van, mert repültél” – írja.24 Ezért van az, hogy a szárnyak elhelyezése gyakran nem adekvát, például a mitológiai ábrázolásokban előfordul, hogy a repülő hősök a szárnyukat a sarkuknál viselik. Például Hermész (római mitológiában: Mercurius), az istenek hírnöke és a halott lelkek vezetője, szárnyas sarut hord a lábán. Ebben az esetben a repülésszimbólum „racionalizálása”, „lefordítása” elmarad, a mitológiai ábrázolásokon nyilvánvalóan nem valóságos képeket, hanem ún. „onirikus szárnyakat”25, a repülés igei jelentésének valódi (értsd: álomszerű, szimbolikus) kifejeződéseit láthatjuk. A képzelőerőnek ugyanez a működése figyelhető meg a mesebeli szárnyas ló (prototípusa a görög mitológia Pegazusa), a szárnyas repülő kígyó, a szárnyakkal ellátott (vihar)sárkány és sok más hasonló szimbólum esetében is. A Kalevalában Észak úrasszonya úgy üldözi Väinämöinen bölcs öreg varázslót és sámánt, hogy összetört csónakának oldalából köt magának szárnyat, egy vogul
22 Duby G. 1994. 236–237. 23 Durand G. 1977. 159–162. 24 Bachelard G. 1999b. 29. 25 A terminus szintén G. Bachelard-tól származik. Uo. 32–33.



hősénekben pedig a vadász a menekülő szarvas üldözése közben hótalpait illeszti saját oldalához szárnyak gyanánt.26 Az állati jellegüket többé-kevésbé elveszített madarak – például sas, héja, holló, kakas, galamb, daru, pelikán, gólya stb. – heraldikai jelképekké váltak. Igaz ugyan, hogy a heraldikai jelentések egy racionalizálódási folyamat nyomán jöttek létre (pl. így lett a galamb a béke, a pelikán az önfeláldozás jelképe stb.), tehát ilyen értelemben ún. „kulturális jelképeknek” tekinthetjük ezeket a szimbólumokat, de nem kevésbé igaz az sem, hogy rendszerint a heraldikai jelképek mögött is ott találjuk az archetípusokat (pl. a sas mint az égi erő és nemzőerő jelképe, a kakas mint a harciasság szimbóluma), ami által ezek a jelképek a laikusok számára is „értelmezhetőnek” tűnnek. A továbbiakban áttekintjük a madár (szárny) jelképéhez kapcsolódó fontosabb archetipikus jelentéseket: a) A levegőben élő madarak az Ég hírnökei, a fenti istenségekkel tartanak kapcsolatot, lényegüket tekintve hozzájuk tartoznak. A madár tehát Isten madara, ezért könnyen szakralizálódnak. Például a Szentlélek galamb képében szokott manifesztálódni (25. kép), így szállt alá az apostolokra is. Ilyen értelemben tipikus madár a pacsirta, hiszen nehezen látható, az égben él, a Naphoz tartozik, és csak spirituális jellege van. Mivel hajnalban énekel, fényjelkép is. William Shakespeare Romeó és Júlia című tragédiájában a pacsirta az éjszakai jellegű csalogánnyal (fülemülével) kerül oppozícióba, ami az éjszaka és a gyász madara. A magyar néphit a fecskét Isten madarának tartja, ezért a fecske és a fecskefészek tabu. Erdély katolikus vidékein az istállóban a fecskefészek mellé feltűzött szentelt barka a fecske, illetve a neki hajlékot adó istálló védelmét célozza. (26. kép) A Gyimesekben a fecskét és a barázdabillegetőt (ún. „leánkamadár”) Babba Mária kedvelt madarának tartják.27 Ehhez kapcsolódik az a képzet is, hogy a madaraknak saját nyelvük van, amit az emberek csak különleges körülmények között (pl. veszélyhelyzetben, tiszta gyermekek közvetítésével stb.) értenek. René Guénon a madarak titkos nyelvét az angyalok nyelvével tartja egyenértékűnek.28 b) Bizonyos madarak az égi akarat, égi erő hírnökei. Ezért válhatott a sas a harci rendek, az új nagyra törő erőszakos civilizációk jelképévé. A sas az indoeurópai kultúrában az uralkodóházak jelképe. Az aztékoknál is a „birodalom madara”, a náci Németország is a madár ragadozó természetét hangsúlyozta.29 Az égből jövő erős madárhoz totemisztikus képzetek is kapcsolódnak: a sas vagy a hozzá hasonló állatok az égből származó nemzőerő szimbólumai is lehetnek. Ennek a képzetnek a magyar turulmonda ideáltipikus kifejeződése. A monda lényege az, hogy az égből turulmadár (a latin nyelvű középkori krónikákban előforduló „astur” jelentése ’héja’) képében alászálló isteni erőtől egy földi nő (Emese) fogan, aminek következtében egy istenkirály (Álmos) születik.30 A kereszténységben Szűz Máriát a Szentlélek termékenyíti meg, amely galamb képében szokott manifesztálódni. Egyazon archetipikus szimbólum két megjelenéséről van szó tehát, aminek kapcsán ezt írja László Gyula: „Az Emese álma-féle fogantatás elképzelésekkel érthettük meg először a szeplőtelen fogantatást.”31
26 Lükő G. 1942. 71. 27 Takács Gy. 2001. 418. 28 Guénon R. 1997. 59. 29 Saunders N. 1996. 114. 30 Dümmerth D. 1986.; Demény I. P. 1997. 43–72. 31 László Gy. 1944. 396.



c) A szárny az erő és a hatalom jelképe, amit a nyelv is kifejez: „szárnyaszegett” (’tehetetlen’, ’erőtlen’), „szárnyára ereszt” (’kibocsát az életbe’), „szárnyra kel” (’elhagyja a szülői házat’, ’önálló életet kezd’), „szárnya alá vesz” vagy „kiterjeszti a szárnyait valaki fölé” (’megvéd’, ’oltalmaz’), „a szárnyát leeresztette” (’szomorú’, ’levert’, ’erőtelen’), „megnyirbálja valakinek a szárnyait” (’megfoszt valakit az erejétől, a kibontakozás lehetőségétől’) stb.32 d) A hozzá kapcsolódó felemelkedés-képzet miatt válik a madár a tiszta szellemiség, a tisztaság utáni vágy kifejezőjévé. A szárnyak megsokszorozása a tisztaság fokozódásának a jelképe. (Hasonló szimbolikus logikával a mitológiákban gyakran találkozunk: például a sok kéz az erő megsokszorozódásának, a sok szem a mágikus látás erősödésének, illetve a mindentudásnak a jelképe.) Az Ég felé emelkedés, a transzcendencia keresése mindig katarktikus élmény. Ezért van az, hogy a madár angyallá igyekszik válni. Ezt jól példázzák az archaikus imádságok látomásos képei: „Né, hol menen madárka, / de nem madárka, szárnyasz angyalka, szárnya alatt kolozma, / kolozmába igaz hit, / igaz hitbe szent kereszt.” (Moldva, Nagypatak)33 Feltűnő az is, hogy a madár (angyal) felemelkedését, azaz a transzcendencia keresését rendszerint fényképzetek és elválasztó, illetve tisztító metódusok kísérik.34 e) Mivel a legtöbb mitológia a madarakat a földi és az égi szféra közötti összekötőnek (mediátor) tartja, ezért természetszerűen kapcsolja a madárhoz a lélekvivés jelentését, sőt gyakran maga a madár válik lélekjelképpé. Az angyal, ami a madár pszichológiai rokona, sőt amint láttuk, olykor a látomásos képekben össze is olvad vele, ugyancsak gyakran tűnik fel lélekvivő szerepben. A lelkek madár képében járnak a túlvilágra és vissza – ez általánosan elterjedt mitológiai motívum. Például egy szibériai evenki sámán négy fából faragott madarat hív segítségül, ha a lelkek birodalmába akar jutni: egy sast, hogy lelkét megvédje a gonosz szellemektől, egy hollót, hogy őrizze őt transzállapotában, egy hattyút, hogy elröpítse a céljához, és egy mágikus gyógyító erővel rendelkező fakopácsot, hogy a meggyógyítani kívánt személy elrabolt lelkét visszaszerezze.35 A sámánok lelke madár képében száll a túlvilágra megtudni a jövendőt vagy megküzdeni a rosszindulatú szellemekkel. Ezért tűzdelik teli a fejüket madártollakkal a szibériai sámánok és az észak-amerikai indiánok. Eredetileg a sámán egész ruházata madár képét formázta, a ló vagy a dob mint a sámán lova csak a sámánhit későbbi szakaszában lett a sámán utazóeszköze. Ennek a képzetnek rokona az a magyar hiedelem, hogy a boszorkányok lóvá változtatott embereken lovagolva mennek fel a Gellért-hegyre. Az ősi samanisztikus hiedelemvilág maradványai még a mai folklórban is megjelennek. Több ilyen adatot találunk például Illyés Endrének A magyar református földmívelő nép lelki élete című könyvében: előfordult például, hogy valaki egy fa tetejéről hóna alá kötött madárszárnyakkal próbált a menyországba jutni; egy erényes vénleány temetésén egy bokor fehér galamb (ti. a lelkét váró angyalsereg) repkedett a sír felett, hogy elvigye lelkét az üdvözültek boldogságába.36 Erdélyi Zsuzsanna az archaikus népi imádságok hajnali égen felröppenő madarait ugyancsak samanisztikus lélekjelképeknek tartja: „Piros hajnal hasada, / égi madár reppene, / tekintsétek a Máriát, / mint sirassa szent fiát.” (Gyimes) Ugyanakkor észreveszi, hogy az apokrif népi imaszövegekben a (hajnali) égen repülő madár és a
32 O. Nagy G. 1966. 616–617. 33 Tánczos V. 2001. 184. 34 Durand G. 195. 35 Saunders N. 1996. 50–51. 36 Illyés E. 1931. 167.



repülő angyal képe – amint ezt előbb már láttuk – a közös lélekvivő funkció miatt kontaminálódik: „Nyitva látom mennyország ajtaját, / Abba látok apró madarakat, / de nem apró madarak, hanem szárnyas angyalok, / szárnyuk alatt korona.” (Jászalsószentgyörgy, Szolnok megye)37 A kereszténységben a madár ugyancsak lehet lélekszimbólum, sőt a legfőbb isteni személyek lelkét is kifejezheti. A galamb például Isten lelkének, illetve a Szentléleknek gyakori manifesztációja: „Megkeresztelése után Jézus azonnal feljött a vízből, mire megnyílt neki az ég és látta, hogy Isten Lelke galamb képében leereszkedik és rászáll.”38 Ennek megfelelően a vallásos folklórban is találkozhatunk az isteni személyek, szentek, angyalok lelkének madárként való megnyilatkozásaival. Például az alábbi dunántúli regösénekben: „S ahol az égen három szép madár. – / Az első szép madár az kinek az feje aranyos, / Még az is úgy volna Szent Péter apostol. // ... // Második szép madár, az kinek az tolla toll-bársos. / Még az is ugy volna mi urunk Úr Isten. // ... // Harmadik szép madár, az kinek az farka főrendes. / Még az is ugy volna Szent Mihály arkangyal.” (Búcsú, Vas megye)39
f) A madár lélekvivő és lélekjelkép jelentését Róheim Géza és Lükő Gábor tanulmányai már a 20. század első felében meggyőzően és bőséges példaanyaggal bizonyították.40 E két funkció folytán a halál képzete logikusan kapcsolódik össze a madárképzetekkel, tehát a mindenki által jól ismert halálmadár jelentés pszichológiailag teljesen indokolt. A temetői fejfákon feltűnő madarak a halott elszálló lelkét ábrázolják. A székelyföldi ember alakú fejfákon egyenesen az ember feje tetején ül a lélekmadár.41 Az erdélyi magyar tájegységek halottkultuszában használatos textíliák motívumait dr. Kós Károly és Szentimrei Judit vizsgálták42, de leíró jellegű munkáikban ritkán tértek ki a motívumok lehetséges szimbolikus jelentéseire. A szórványos adatok alapján azonban mégis megállapítható, hogy a halottas kendőkön és lepedőkön gyakran fordulnak elő madarakat ábrázoló minták (pl. „repülőmadaras”, „sormadaras”), amelyeket a kutatók a halott túlvilági útjával hoznak összefüggésbe.43 Kászonban régen a halottat ún. „madaras” lepedőre tették, és madarakat varrtak a koporsóból kicsüngő széles kendő két végére is.44 A Veszprém megyei halottas lepedőkről írott tanulmányában Lackovits Emőke ugyancsak arra hoz adatot, hogy a dunántúli néphit szerint a halottas lepedők sormadarai halottkísérő madarak, amelyek a lelket vezetik át a túlvilágra.45 A következő népdalrészletben a lélekvivő halálmadár képe és az ugyancsak halál- és betegségjelkép sárga szín szimbolikája kapcsolódik össze: „Három sárga kendőt veszek, / ha felkötöm, sárga leszek. / Sárga leszek, mint a halál, / elrepülök, mint a madár.”46
A halálmadár szerepben általában a bagoly szokott megjelenni, ami az állat tulajdonságaival jól megmagyarázható. Éjszakai életmódjuk, merev szemük, sikolyszerű hangjuk, az a tény, hogy fejüket csaknem 180 fokban tudják elfordítani (emiatt mindent látóknak hiszik őket), puha, hangtalan repülésük mind-mind olyan tulajdonságok, ami miatt okkult erők birtokosának, a természetfölötti szellemvilággal
37 Erdélyi 1988. 722.; Erdélyi 1976. 248., 54. szöv. 38 Mt 3,16. 39 Lükő G. 1942. 66. 40 Róheim G. 1913. 23–36.; Lükő G. 1942. 61–71. 41 Lükő G. 1942. 61–62. 42 Kós K.–Nagy J.–Szentimrei J. 1972, 1974, 1978, 1981. 43 Kós K.–Nagy J.–Szentimrei J. 1974. 151–153, 163. 44 Szentimrei Judit: Tűzvilágnál varrott székely hímzések. Hargita VI. 1973. jan. 10. 3. Idézi: Székely L. 1997. 58. 45 Lackovits E. 1990. 42. 46 Lükő G. 1942. 61.



kapcsolatot teremtő madaraknak lehet tartani őket. Ezért a baglyok az egész Földön általánosnak mondható halálmadár funkció mellett47 a jóslásokban jutnak szerephez. Közismert, hogy a bagoly a bölcsesség madara is, például Minerva istennőt gyakran ábrázolják bagoly fejjel. g) Mivel a madarak lélekvivőként átjárnak a másik világba, ezért több madarat jövendőmondónak tartanak. Amint láttuk, a bagoly (kuvik) sok európai és nem európai népnél is halálmadár.48 Ugyancsak általánosan elterjedt szokás, hogy a kakukktól meg lehet kérdezni, hány évig élünk. A magyar néphitben az első fecske jövendöli meg közeli férjhezmenetelét annak a lánynak, aki először látta meg. A holló a gyász madara, rossz hír hordozója.49 Lükő Gábor észrevette, hogy a moldvai csángók voltaképpen az ördögöt nevezik hollónak, amikor a „hollu vigye el” szólást az ’ördög vigye el’ jelentésben használják.50 Értelmezésének helyességét további proverbiumok is alátámasztják: „fekete hollónak fekete a tojása” (’hitvány embernek hitvány a gyermeke is’), holló fészkén hattyút keres (’hitvány emberek között derék embert keres’), „holló a hollónak nem ássa ki a szemét” (’gonosz emberek nem ártanak egymásnak’) stb.51 h) Mediátor szerepénél fogva a madár lehet egyszerű hírvivő is. Ezt az archetipikus funkciót Arany János a Mátyás anyja műballada megírásakor ugyanúgy a népköltészetből ismerte, mint az alábbi, 1941-ben kelt világháborús verses levél szerzője: „Irom e levelem fekete betükkel! / Tőrőlőm a szemem tarka zsepkendőmel. / Előttem egy fehér galamb repdes / Várja a levelet. / Hogy elvihesse az én kedvesemnek. / Fehér galamb vidd el az én szeretőmnek / Ezt a könytől ázott bus levelet / S tedd az ablakába. / S mond meg neki hogy kinek vagy a postása / Fehér galamb még csak egyre kérlek / Sugd meg neki azt is a fülébe / Hogy gyorsan választ kérek.” (Gernyeszeg)52 Az istenség akaratát közvetítő angyalok szintén madárszerűek. i) A madárképzetekhez kapcsolódó, egymással összefüggő – előbb felsorolt jelentéselemek között van néhány olyan is, amelyek alkalmassá teszik a madár jelképet arra, hogy erotikus tartalmakat is kifejezzen. Lélekjelképként és az égi tisztaság utáni vágy kifejezőjeként a madár tökéletesen alkalmas arra is, hogy a tiszta szerelmi vágy, vagyis a spiritualizálódott, szublimálódott Erósz szimbóluma legyen.53 Az ellenállhatatlan erővel rendelkező, ide-oda röpdöső Erósznak (római nevén: Amor) ugyancsak szárnyai vannak. Ezt a jelentést tökéletesen kifejezi a magyar népi líra „galambom” metaforája: „Akkor szép az erdő, mikor zöld, / mikor a vadgalamb benne költ. / A vadgalamb olyan, mint a lány, / maga jár a szép legény után.” Vagy: „Repülj, madár, repülj, / Ménaságra repülj, / az én galambomnak, gyenge vállára ülj.” Utóbbi esetben a lélekszimbólum-jelentéssel való kapcsolat nyilvánvaló: a szerelmes voltaképpen a saját lelkét küldi a kedveséhez. Általában azt mondhatjuk, hogy a magyar népdalokban a madár gyakran azonos az egyik szerelmessel. Például: „Akkor szép a sűrű erdő, mikor zöld, / amikor a dalos madár benne költ, / dalos madár, sejehaj, szállj le ablakaimra, / kisangyalom, borulj a vállaimra.” Ugyanezzel a képzettel a hiedelemvilágban is találkozunk. A moldvai csángó szerelmi jóslásokban a barázdabillegetők a szerelmeseket jelképezik: „Aszt ugye, mikor meglátták tavaszkór, akkor meglátta, eggyet látott, akkor aszongya: »No, meglátám a leánka-madarat, egyedül dolgozom a nyáron, egyedül leszek!« De ha
47 Saunders N. 1996. 112. 48 A téma monografikus feldolgozása: Róheim G. 1913. 49 Lükő G. 1942. 78. 50 Uo. 51 O. Nagy G. 1966. 288. 52 Vajda András doktorandusz hallgató gyűjtése, 2006. 53 Durand G. 1977. 161–162.



kettőt látott, aszongya: »No, hát a nyáron immá férhez menyek, ketten leszünk!«” (Magyarfalu)54 A foglyul ejtett madár a leányság végét, az asszonysors nehézségét jelképezi. Például ebben a csángó népdalban: „Mikor leján vótam, szabad madár vótam, de hogy eladódtam, fogott madár vótam.” (Pusztina)
Nyíl, égi sugár
A nyílvesző és az égen repülő madár izomorf képzetek: a felemelkedés, a lendület, az erő, a szakralitás stb. olyan elemek, amelyek lélektani szempontból már-már egyenértékűvé teszik a két szimbólumot. Ugyanakkor, ha az eddig tárgyalt felemelkedés-jelképekre visszatekintünk, szembeötlő, hogy a létrától a madáron át a nyílig az erő fokozódását érzékelhetjük. Nem véletlen, hogy Isten angyalai egyszersmind erős katonák is: a szárny az arkangyaloknak (Mihály, Ráfael és Gábor), akik a mennyei seregek vezérei, és más harcos szenteknek is (pl. Szent Györgynek) gyakori attribútuma. A honfoglaló magyar férfiakat tegezzel, de sohasem tömött tegezzel, hanem csupán néhány nyílvesszővel, maximum héttel temették. A tudományos kutatás a nyílak számának sokáig rangjelző szerepet tulajdonított, holott helyesebb a samanisztikus világkép sajátosságaival való értelmezés. Dienes István a nyílak fő funkcióját az alvilági utazás veszélyeinek elhárításában látja, a halott lelke ugyanis a hétrétegű alvilág veszélyeit legyőzve el kellett érje az árnyak honát: „A halottak mellé helyezett hét nyílcsúcs samanisztikus jellege, a Mindenségről alkotott mágikus világképpel való összefüggése sokkal valószínűbb, hiszen épp ennyi az egymás alá rétegződő alvilági tartományok száma” – írja.55 A nyíl és az égi sugár közeli pszichológiai rokonságban állnak egymással. Közös jellemzőik a tisztaság, a fény, a transzparencia, az egyenesvonalúság, a gyorsaság, a spirituális megismerés stb. Az égből alászálló sugár az égi Isten par excellence megnyilatkozása. Ezt jól példázza Szent Kristófnak az a legendája, mely szerint a szent óriás egy pogány király börtönében keresztény hitre térít két szép bűnös leányt, akik el akarják őt csábítani. A király a hitvallóvá lett lányokat kivégezteti, majd nyíllal Kristófot is. Ezen idő alatt egy égi nyíl kioltja a király szemét. A haldokló szent azt tanácsolja a királynak, hogy az ő vérével kenje be a szemét, és így látni fog. A király ezt megteszi, majd a bekövetkező csoda hatására ő is megtér.56
Az égi szárnyas ló
A ló jelképiségéről előbb a haláljelképek között már volt szó (I. 1. alfejezet). Ennek a jelképnek ugyanakkor van egy teljesen pozitív arca is: a ló szimbolikája alapvetően megváltozik azzal, hogy a hátára ül az ember, és a szárnyalás, a repülés lesz az első jelentés.57 Ezek a jelképek nem tartoznak az alvilági ló képzetkörébe, sőt ellenkezőleg: az ember legnemesebb vívmánya az égi ló. A Nap lovának megjelenése rokon az alvilági lóéval, de jelentése ellentétes, teljes mértékben pozitív jelkép. A görög mitológiabeli Pegazus egy szárnyas ló, aki Poszeidón tengeristen és Medusza gorgó frigyéből született. Akkor ugrott ki anyja nyakából, amikor Perszeusz lefejezte. Híven szolgálta gazdáját, Bellerophontészt, akivel együtt elpusztították az elöl oroszlán, hátul sárkány, középen kecske, torkából lángokat okádó Khimairát, és sikeresen harcoltak az amazónok ellen is.
54 Hegedűs L. 1952. 256. 55 Dienes I. 1978a. 38–39. 56 Bálint S. 1977. II. 90. 57 Durand G. 1977. 92–98.



A magyar tündérmesék szárnyas lova a mesehős segítője, kalauza, de magatartása olykor fenyegető is lehet, ami azt mutatja, hogy ebben a megjelenésében is őriz valamit a ló jelképiségének ambivalenciájából. Ha valami oknál fogva nem tud társ, segítő lenni, vagy ha konfliktus támad közte és a hős között, a hősre nézve végzetes lehet a repülése. A kereszténység harcos szentjei (Szent György, Szent Márton, Szent Hubert stb.) ugyancsak szárnyas lovakon járnak. Bizonyos nyelvi kifejezések arról tanúskodnak, hogy talán az ősi hitvilág főistenének is lehetett lova: egy gyógyító erejű növényt a népnyelv „istenlovafarka” névvel nevez meg58, a „hol az istenlovába voltál?” kifejezés pedig közismert. Először Lükő Gábor hívta fel a figyelmet arra, hogy a palóc és az alföldi ácsolt ládák (az ő szóhasználatában: „szekrények”) fedele olykor nyerget formáz, a láda egésze a maga négy lábával pedig lovat. Ezek a magyar ácsolt ládák leginkább a burját-mongol sámánládához hasonlítanak, amelynek vasból kovácsolt lábai vannak, ráillesztett lófarokkal: „Ezeket a ládákat a sámánok lovuknak tekintették, melyen a szellemek birodalmába lovagolnak. Lábait a ló lábához hasonlóra formálták vasból, végére lófarkot kötöttek, oldalára csengőket. A rájuk vésett képek: nap és hold hatalmas kör alakú ábrázolásai közt a sámán és segítői. A burjátok ruhásládáinak szerkezete és díszítése is rokon a mi szekrényeinkével. A mi szekrényeink tetőszerkezete viszont jobban formázza a régi fanyergek szerkezetét, mint a burját sámán ládája.”59 Demény István Pál a sepsiszentgyörgyi Székely Nemzeti Múzeumban található háromszéki és kalotaszegi ácsolt ládákat elemezve – bár az elemzett múzeumi anyagban hasonló láda nincsen –, teljesen helyénvalónak ítéli Lükő Gábor éles szemű megfigyeléseit, amelyekhez hozzáteszi, hogy a láda–ló megfelelést egy havaselvi román találós kérdés is erősíti, aminek megfejtése „láda”: „Van nekem egy lovam. Ha felemelem a nyergét, látszanak a belei.”60
C. Az Égi Isten
A felemelkedés és repülés célja mindig a legfőbb érték elérése61, ami az ember számára voltaképpen mindig lehetetlen. Bábel tornyát az emberek azért kezdik építeni, hogy bebizonyítsák az égi Istenhez hasonló hatalmukat, de Isten összezavarja a nyelvüket, szétszórja őket a földön, hogy ne tudják befejezni azt a vállalkozást62, ami az ember mértéktelen gőgjének, a legfőbb hatalom iránti tisztelet hiányának is a szimbóluma. A mítosz jelentése, hogy az Égben lakó Isten mindörökké elérhetetlen, és az ember által teremtett legnagyobb értékek is mulandóak, jelentéktelenek az isteni örökkévalósághoz képest.63 Az égi Isten a transzcendenciának, a legvalóságosabb Szentnek a legfőbb szimbóluma. Paul Diel az istenségről szóló monografikus összefoglalójában azt írja, hogy Isten nem illúzió, de nem is valóság, hanem egy mitológiai szimbólum: egy emotív és elképzelt válasz egy olyan megválaszolhatatlan kérdésre, amit az emberi nem soha nem szűnik meg feltenni.64 Eszerint tehát az égi Istenre – és az ördögre is is mint egy örök pszichikai realitás szimbólumára lehet tekinteni. Mi jellemzi tehát ezt a pszichikai realitást, és ennek nyomán milyen istenképet alakít ki az emberiség?
58 Grynaeus T. 2004. 9. 59 Lükő G. 1982. 41–42. 60 Demény I. P. 2004. 7. 61 Erről összefoglaló igénnyel: Eliade M. 1996b. és 2005. 58–141.; Culianu I. P. 2003. 32–44.; 62 1Móz 11,1–9. 63 Vö. Pál J.–Újvári E. (szerk.) 1997. 64–65. 64 Diel P. 2002. 38–42.



a) A vallás és az istenségképzetek eredetével kapcsolatos szakirodalom, még ennek ún. „klasszikus” része is (Charles de Brosses, Auguste Comte, Edward Burnett Tylor, James George Frazer, William Robertson Smith, Émile Durkheim stb.) rendkívül terjedelmes és szerteágazó. Abban azonban egyöntetűnek látszik a kutatók véleménye, hogy a vallásosság kezdeti stádiumát a szellemlényekbe vetett hit (animizmus) és többistenhit (politeizmus) jellemezte, és hogy az egyistenhit kialakulása viszonylag kései jelenség. A többistenhívő mitológiák többségében, így az ősi magyar hitvilágban is, jelen van azonban egy főisten-képzet. Amint ezt a 19. század végétől sejtjük, és a 20. századi módszeres kutatások (pl. Diószegi Vilmos munkássága) nyomán biztosan tudjuk is, a magyar samanista jellegű „ősvallás”, vagy más szóval „a magyar mitológia”, ugyancsak politeista volt, különféle felsőbb- és alsóbbrendű istenségeink, valamint természetfeletti szellemlényeink lehettek. Az istenpanteon csúcsán már ekkor egy főisten állt, akinek alakja később – más istenségekhez, pl. a Boldogasszonyhoz vagy az Ördöghöz hasonlóan – keresztényiesült. A magyar Isten szó eredete, következésképpen a jelentése is ismeretlen, de a magyar nyelvben hozzá társított állandó jelzők – pl. Teremtő Isten, Úr Isten, Öreg Isten, Atya Isten, Nagy Isten, Mindenható Isten, Jó Isten stb. – sokat elmondanak az ősi főisten természetéről. Ezek az ősi magyar képzetek is egy egyetemesebb istenképbe illeszkednek, más népek istenképéhez hasonlatosak. b) Az Isten az éghez, a magassághoz tartozik. Mint láttuk, a felemelkedés és repülés célja mindig a legfőbb érték, azaz a fent lévő Isten elérése. Az égi Istent sok nyelvben úgy nevezik, hogy „Valaki Nagyon Magas”. Mircea Eliade azt írja, hogy a világ legnépszerűbb imája a Miatyánk, ami így kezdődik: „Mi Atyánk, ki vagy a mennyekben...” Lehetséges, hogy az emberiség legrégebbi imája is egy égi atyát szólított meg, hiszen ahol az ég van, ott van az Isten is.65 c) A hatalmas Isten az elérhetetlenség pszichológiai érzetének a kivetülése. A magyar nyelv erre vonatkozó kifejezéseink is sokatmondóak, például: „ó, Véghetetlen Úristen”, „kegyelmed véghetetlen” stb. A gigantikussá tétel lélektani folyamatát a pszichoanalitikus értelmezés a skizofrén tudat egyik sajátosságának tekinti. C. G. Jung arról ír, hogy az álomban olykor az objektumok természetfölöttivé nőnek, és így kialakul a transzcendencia karikatúraszerű képe.66 d) Isten végtelen hatalma (majestas) irtózatot, misztikus borzalmat ébreszt az emberben: az égi Isten félelmetes. Rudolf Otto ennek az érzésnek a kifejezésére találóan használja a „mysterium tremendum” (’rettentő titok’) kifejezést, de a magyar „istenfélelem” szó is rendkívül kifejező. A görögök erre a „szebasztosz” szót használták, amit csak az istenre vonatkoztattak, a szó egyetlen teremtményt sem illetett meg. A korai keresztények még a császárt sem nevezték „szebasztosznak”, mert ez bálványimádás lett volna.67 Az ószövetségi Szentírás tele van olyan kifejezésekkel és történetekkel, amelyek ezt a bénító, páni félelmet, Jahve haragját és bosszúját példázzák. A református énekeskönyv 165. dicsérete így hangzik: „Itt van Isten köztünk... / Minden csendre térve, / Őelőtte hulljon térdre.”68
e) A fény az égi Isten örök tulajdona és jellemzője. Például az alábbi látomásban: „Nyútotta a Szűz Anya a kezit, átvett az Úr Jézustól. Átvett az Úr Jézustól, s akkor vitt fennébb a lépcsőkön. Még fennébb vitt. Hogy mentünk fennébb, ott látak egy fényes öreget. Fémlett a fényes szakálla. Szemei, szép szemei. A haja, szőke haja. De szép.
65 Eliade M. 2005. 58. 66 Jung C. G. 1993. 49. 67 Otto R. 1997. 24. 68 Uo. 27.



Tündöklött! Világosság! A fölhök alatta, minha az angyalak, izé, lettek volna. De fémlett, olyan fényes vót. Láttam az anygyalaknak a szemeiket, úgy fémlett. Olyan szép vót! S akkor, mondom: Szűzanya Máriám, kicsoda ez? Kicsoda? Aszangya: »Mi Atyánk.« Mi Atyánk? »Igen, vár tégedet«.” (Lészped)69
A „fényes” jelző a második isteni személyt, Krisztust is megilleti. Egy katolikus vallásos himnuszban ezt találjuk: „közeleg az égből, dicsőséges fényből, szent neve legyen áldott”. Minden kozmoszteremtés az isteni fény kibocsátásával kezdődik. („Fiat lux!”70) Ezért a fény kultusza gyakran összekapcsolódik a magasság, a hegyek kultuszával. A hegyek csúcsain mind a képzeletben, mind a valóságban ragyogó templomok emelkednek. (Előbb, a VII. 3. alfejezetben már szó volt arról, hogy a keleten feltűnő aranyos templom vagy kápolna látomásos képei a kereszténységben az égi Isten örök lakását, a mennyországot szimbolizálják.) f) Az égi Isten a világegyetem és az ember teremtője. A magyar nyelvben és a folklór archaikus műfajaiban a Teremtő az Isten szinonimája. Számos teremtésmonda szól arról, hogy a főisten (vagy a főisten valemelyik alteregója, Jézus Krisztus, Szűz Mária stb.) a világ, illetve a világban létező dolgok (pl. emberek, népek, emberi tulajdonságok állatok, növények stb.) teremtője. Az alábbi moldvai csángó archaikus népi imádságban mind a teremtés, mind a megváltás, mind az üdvözítés a legfőbb Isten szuverén képessége: „Ó, én Uram Teremtőm, / aki ingem teremtél, / szent lelkedvel szerettél71, / szent véreddel megváltál, / fogadj hozzád, Úrisztenem!” (Szabófalva) g) Mivel ebben a képzetkörben egy maszkulin erő manifesztációjáról van szó, ennek következtében a különböző mitológiákban erotikus következményekkel kell számolni: az Égi Atyának rendszerint „gyermekei” is vannak. A különböző mítoszokban népek, nemzetségek származtatják magukat az égi istenektől, vagy az istenkirályoktól. Például vannak népek, akik „a Nap fiainak” tartják magukat, a görög mitológiában a félistenek és a héroszok istenek utódai. A magyar káromkodások a nemi aktust is a főistennek tulajdonítják. Mircea Eliade szerint szoros kapcsolat van az égi vagy földi uralkodó és az atyai tulajdonságok között, ezért a mítoszokban az Ég és az Atya szimbólumok összekapcsolódnak. Mivel az Égi Isten az, aki megtermékenyíti az Anyaistennőt, így a férfiasság, az atyaság és a szuverenitás attribútumai összekeverednek, kialakul az Égi Férj archetipikus képzetköre. A földi monarchikus atyai uralkodó szimbólumköre voltaképpen az Égi Férj/Atya szimbólumköréből vezethető le, illetve a mítoszokban ez a két képzetkör gyakran kontaminálódik.72 Az Apa–Ég összetartozásra a magyar folklórból is sűrűn idézhetünk példát. Felcsíkon a keresztelés után, amikor a keresztszülők hazaérnek, a következőt mondják: „Pogányt vittünk, keresztényt hoztunk!” (Csíkdánfalva) Ezután a csecsemőt az apának adják, vagy pedig leteszik a földre, és onnan veszi fel az apa.73 Előfordul az is, hogy a megkeresztelt csecsemővel az asztal lábát megkerítik (a megkerítés birtokbavételt jelent), és ha szülők nem elég figyelmesek, beteszik az asztal alá. (Csíkszentdomokos)74 A csecsemő asztal alá tevését Seres András is említi a Barcaságról, ahol csak mímelik ezt a rítust, miközben
69 Jánó Ilona látóasszony látomása. Peti Lehel gyűjtése, 2005. 70 1Móz 1,3. 71 A „szeret” szónak a régi magyar nyelvben volt egy ’valamivel ellát’ jelentése is. Eszerint az imasor értelme: ’szent lelkeddel elláttál’, azaz az Isten az ember megteremtése után a saját lelkét adta neki. 72 Eliade M. 2005. 108–115. 73 Gáll Izabella egy. hallg. gyűjtése, 2001. 74 Balázs L. 1999.



ezt mondják: „Akinek a gyermek a legkedvesebb, az vegye ki innen.” (Ürmös)75 A magyar nyelvterület más vidékein is általánosan előforduló szokás volt, hogy a keresztelés után a keresztanya a csecsemőt a „pogánykát vittünk, keresztényt hoztunk“ szövegformula kíséretében a küszöbre vagy a földre tette, ahonnan az apa emelte fel.76 h) Az istenségek mindig az Ég teljhatalmú urai, és ez a fenti Isten uralja a lenti világot is (vö. Úr Isten). A mitológiák különböznek abban, hogy a világegyetem irányítása milyen mértékben áll a legfőbb teremtő lény irányítása alatt. Bizonyára a pogány magyar hitvilágból öröklődött képzet az, hogy a főisten bizonyos mértékig passzív, de a néphit neki tulajdonítja a nagy sorscsapásokat („istencsapása”, „Istenem, de meglátogattál!” stb.) és a villámot („megütötte az istennyila”). Ősi örökség lehet az is, hogy a főistent csak végső, tragikus veszélyhelyzetekben (pl. közvetlen életveszély, égiháború, árvíz, tűzvész idején, csaták előtt és alatt stb.) szokás közvetlenül megszólítani. i) Az Égi Isten mindenhatóságánál és mindentudásánál fogva a legfőbb igazságosztó. (A törvénykezésre vonatkozó szimbólumokról – trónszék, jogar, kard stb.– alább, a földi uralkodó szimbolizmusa kapcsán lesz szó.)
D. A földi uralkodó, az istenkirály
Az uralkodói jog az égből származik, a földi királyok „Isten kegyelméből” uralkodnak. A világ fölött egyetlen általános isteni törvény uralkodik, és a földi uralkodók is ezt a törvényt képviselik, amelyből egyébként saját hatalmuk is származik.77 A földi, történelmi szuverén uralkodó képzete gyakran az Égi Isten – előbb bemutatott – képzetkörével fonódik össze, vagyis szimbolikus síkon végbemegy az Ég/Égi Isten és a földi Uralkodó képzetköreinek asszimilációja: Krisztus egyszerre istenember és istenkirály, a magyar mitológiában Attilának és későbbi reinkarnációinak hatalma az égből származik stb. A 13. században a mongol Mangu kán a francia királynak küldött levelében ezt írta: „Ez az örök Isten parancsa: az égben csak egy örök Isten van, és egy uralkodó lesz a földön is, Dzsingisz kán, aki az Isten fia!” Ez a monarchikus gondolat kétségkívül profetikus küldetéstudatot jelentett az egész mongol népnek, hiszen Dzsingisz kán pecsétnyomóján is ez állt: „Egy Isten az égben és a Kán a földön! A föld Urának pecsétje.”78 A földi istenkirály megőrzi az Égi Isten tulajdonságait, sőt attribútumait, ugyanis az isteni tulajdonságok a földi uralkodóra is kivetülnek. A hatalom égi eredetének folyományaként minden szuverén földi hatalom hármas jellegű: 1. papi, mágikus; 2. jogi, törvénykezésre vonatkozó és 3. katonai. Eszerint az elképzelés szerint az istenkirály hatalmának végső forrása az égben van, tehát vallásos-mágikus síkon is felelős a népéért. A hatalom égi eredete jogosítja fel az uralkodót a jogi, törvényhozó hatalom gyakorlására, amit a hagyományos népi szemlélet nehezen tud elválasztani a végrehajtó hatalom gyakorlásától.79 Eszerint az archaikus jogfelfogás szerint a hatalom egy és oszthatatlan, ez a világkép nem ismeri a három hatalmi szféra szétválasztásának elvét, ami a modern demokratikus joggyakorlat kötelező normája.
75 Seres A. 1984. 416. 76 Magyar Néprajz VII. 1990. 27–28. 77 Gurevics A. J. 1974. 142–144. 78 Eliade M. 2005. 81. 79 Az uralkodó kérdéskörével összehasonlító indoeurópai perspektívában Georges Dumézil foglalkozott. Különböző tanulmányaiból magyarul jelent meg válogatás (Dumézil G. 1986). A téma magyar szakirodalmából kiemeljük Klaniczay Gábor Az uralkodók szentsége című könyvét (Klaniczay G. 2000).



A jogar és a kard
A jogar és pszichológiai megfelelői (kard, bot stb.) hatalmi jelképek, az uralkodás attribútumai. Ezekhez a szimbólumokhoz a felemelkedés, az erőképzet, az igazságosztás, a morális ítélet, azaz a büntetés és a jutalmazás jelentései kapcsolódnak. A jogar a kereszténységben ószövetségi eredetű szimbólum. Bálint Sándor szerint a megkoronázandó királyok kezében lévő kormánypálca (sceptrum) jelképiségét Júda királyi pálcája ihlette.80 Jákób fiaira mondott atyai áldása voltaképpen jövendölés Izrael tizenkét törzsének sorsáról: „Júda, téged dicsérnek majd testvéreid, kezed ellenségeid nyakán lesz. Atyád fiai meghajolnak előtted. [...] Nem tűnik el a jel Júdától, sem a királyi pálca a lábától, amíg le nem róják neki az adót, és a népek nem engedelmeskednek neki.”81 A jelkép Dávid zsoltárában is megjelenik: „Az Úr kinyújtja hatalmas jogarod Sionból: / uralkodj ellenségeid közepette! / Születésed óta tiéd a királyi méltóság a szent hegyen, / anyád méhétől kezdve, ifjúságod hajnala óta.”82
A kard – a jogarhoz hasonlóan – szintén uralkodói és hatalmi jelkép. Így jelenik meg a Bibliában is. Jeremiás próféta kardot nyújt át Júdás Makkabeusnak: „Aztán Jeremiás kinyújtotta a jobbját és átadott Júdásnak egy aranykardot. Átadáskor e szavakat intézte hozzá: „Vedd Isten ajándékát, a szent kardot! Megsemmisíted vele az ellenséget.”83 Szent Pál szintén hatalmi jelképként említi: „Tedd a jót és megdicsér. [...] De ha rosszat cselekszel, félj, mert nemhiába viseli a kardot. Isten eszköze ugyanis, hogy végrehajtsa az ítéletet a gonosztevőn.”84
A villámkard az égi isteneknek és a viharisteneknek jellegzetes attribútuma. Egy középkori, a folklórban is fellelhető magyar hagyomány szerint Attila hun király kardját, az Isten kardját, egy pásztorfiú találta meg, és a nagy hun király a hozzá került kardot égi jelnek tekintette, amely által Isten őt az egész világ urának rendelte. „Attila kardja” jelenleg Bécsben látható.85 Bálint Sándor – László Gyula nyomán – fölveti, hogy Szent István koronázási kardjának liturgikus alkalmazását esetleg ugyancsak befolyásolta az „Isten kardja” keleti kultusza, ami az Árpád-házi királyok családi hagyományaiban még bizonyára élt.86 A királykoronázás rítusa során, amikor a magyar királyt a karddal felövezték, előre, majd jobbra és balra sújtott vele (hátra azért nem, mert mögötte állt az őt oltalmazó Isten, aki vigyázott rá és országára), majd a koronázó dombon a négy égtáj irányába elvégezte az ún. „napvágást” is.87 Szórványos adatokból tudjuk, hogy a középkorban a király véres kardot hordoztatott végig az országban, hogy a nemzetet a háborús veszedelemre, és a fegyveres készülődés kötelességére figyelmeztesse. Thuróczi János 1488-ban kiadott krónikája ezt a szokást mint ősi hun-magyar hagyományt említi.88 A bot szerteágazó szimbolikus jelentésének (pl. kizöldülő bot mint termékenységjelkép, keresztény pásztorbot stb.) vannak olyan elemei is, amelyek közösek a kard és a jogar jelentéseivel. A bot ugyancsak lehet hatalmi szimbólum, mégpedig a mágikus eredetű hatalom szimbóluma, vagyis varázspálca. A kereszténységben Krisztust és sok csodatevő szentet is gyakran ábrázolták bottal. A magyar hiedelemlények közül a veszedelmes, vihart vagy jégesőt hozó
80 Bálint S. 1977. II. 204–205. 81 1Móz 49,8–10. 82 Zsolt 110 (109), 2–3. 83 2Makk 15,16. 84 Róm 13,4. 85 Pál J.–Újvári E. 1997. 241. 86 Bálint S. 1977. II. 205–207. 87 Uo. 88 Uo. 205–206.; Pál J.–Újvári E. 1997. 241.



garabonciásokról tudjuk, hogy bottal járnak. A jószágőrzésben a botnak ugyancsak mágikus szerepe lehet.89 A moldvai csángó garabonciások is szegekkel megvert bottal járnak.90 W. Shakespeare A vihar című drámájában Prospero varázspálcája az ember természetet is leigázó akaratának a szimbóluma. Ilyen értelemben a bot pszichológiai rokona a vessző is, ami által ugyancsak mágikus varázscselekmények (pl. népszokásokbeli egészségvarázslás vesszőzéssel, holtak feltámasztása a „temető megcsapásával” stb.) végezhetők.
Szék. Trónszék
Az Isten széke (trónszék) jelkép jelentése a megdicsőülés, éghez tartozás, kiemelkedés az emberek közül, hatalom. A szimbólum tehát a korona és a jogar jelképeinek közeli rokona. Az archaikus eredetű magyar szövegfolklórban – a szokásköltészet és a népi imák motívumai között – van egy olyan kép, amely az ősi magyar anyaistennőt, akinek Szűz Mária örökébe lépett, trónszékben jeleníti meg („dicsértessék Jézus föld kerekségébe, / dicsértessék Márja minden bor székébe”; „Isten anyja születék, / szent székébe ülteték” stb.). Szűz Mária a keresztény apokrif hagyomány szerint is égi trónuson, megkoronázva ül Krisztus jobbján. Az istenek trónszékét a képzelet a hegyek tetejére helyezi. Ezt fejezi ki az Istenszéke (rom. Scaunul Domnului) helynév a Kelemen-havasokban. A trónszékbe való ültetés a lét teljességének az elérését, az istenközelséget szimbolizálja, akárcsak a korona. (27. kép) Ez a jelentés van jelen nemcsak az uralkodók trónszékbe való ültetésének rítusaiban, hanem a lakodalmi szokásokban is: az egybekelteket a keleti kereszténységben megkoronázzák és trónszékbe ültetik, jelezve azt, hogy létük kiteljesedett. A moldvai csángó Csíkban a székbe ültetett fiatal párt a lakodalmi mulatság végén a násznép között ünnepélyesen körbehordozzák. Az udvarhelyszéki Nyikómalomfalván a húshagyókeddi bálban az új házasokat és a jegyeseket szokták „felemelni”, és megtapsolni. Váratlanul megragadják és felemelik még azokat a fiatalokat is, akikről a farsang folyamán kiderült, hogy egymáshoz tartoznak. Régebb felemelték az elöljárókat is: a papot, a harangozót, sőt még azt is, akinek gyereke született. A rítus által a közösség tudomást szerez az új társadalmi státusokról, de egyszersmind meg is dicsőíti, valóságosan és jelképesen is a közösség fölé emeli azokat, akik erre érdemesek, akik kiemelkednek a közösségből.91 Egy 17. századi székelyföldi egyházi rendelkezés megtiltja a pünkösdi királynéasszonyültetést.92 A tiltás nyilvánvalóan a pünkösdi királyné népi kultuszára vonatkozik, aminek része lehetett a termékenységet szimbolizáló királynéasszony rituális trónra ültetése is. J. G. Frazer egy Róma és Nápoly közötti délolasz kisváros, Frosinone farsangi szokásairól szólva leírja, hogy a Karnevált megszemélyesítő fenséges koronás bábut egy négy lótól vontatott hatalmas kocsi tetejére erősített óriási székbe ültetik, és úgy hordozzák végig nagy ünnepélyességgel a városon, míg végül egy köztéren letépik a díszeit és az egész alakot máglyára vetik.93 A moldvai csángó falvakban szokásos, hogy a falu búcsús ünnepére, elsőmisés pap primíciájára vagy egyéb nagy vallásos ünnepre érkező püspököt a falu határában lovasbandérium és fúvószenekar fogadja,
89 Gunda Béla: A mágikus jószágőrzés. In: Gunda B. 1989. 90 Seres A. 1994a. 321. 91 Király Annamária egy. hallg. gyűjtése, 2005. 92 Bálint S. 1989. 338. 93 Frazer J. G. 1995. 193–194.



majd az egyházfőt autóra erősített, trónszéket imitáló karosszékben kísérik a templomig.94 (28. kép)
Oltár és asztal
Az oltár a sírhalomra emlékeztet, és szimbolikus jelentése is hasonló, ugyanis az élet és halál közötti átjárásra, az öröklétre és a teremtés egységére utal. A kőoltárok az istenség örökkévalóságát, elpusztíthatatlanságát szimbolizálják. Az ószövetségi zsidó hagyományra a föld- és kőoltárok építése volt a jellemző, szemben a pogányok asztal típusú oltárával, hiszen az Úr ilyen oltár építését írta elő Mózesnek a tízparancsolat átadásakor.95 A kereszténységben előbb az utolsó vacsora áldozatára emlékeztető asztal jellegű oltártípus volt a jellemző, ami a 13. századig a szentély közepén állt. Az emelvény jellegű, a szentély hátfalához helyezett, szobrokkal és festményekkel dekorált monumentális oltártípusok a 15–16. században terjedtek el. 96 A 2. századtól kezdődően az egyre erőteljesebb vértanú-kultusz miatt az oltárokat a vértanúk sírja fölé emelték, ahol pedig nem voltak vértanú sírok, ott később az oltárok fölé vagy magába az oltárba ereklyéket helyeztek el.97 A mártírszentek sírja fölé emelt oltárok, majd később templomok megteremtették a közösség szimbolikus egységét azzal a mártírral, amelynek védelme alatt állt. A szentté avatottak testereklyéinek oltárra emelése („felemelése”) örök megdicsőülésük szimbóluma. A katolikus egyház liturgikus előírása szerint a szentmise rögzített oltár hiányában asztalon is bemutatható, ami ebben az esetben az oltárhoz hasonlóan Krisztus testét jelképezi, tehát megszentelődik. Ezért a magyar néphitben általánosan elterjedt képzet, hogy az asztal tabu, például tilos ráülni. Az asztal megszentelődése miatt az asztalra tétel rítusa is szent cselekménnyé válik. Gyimesbükkön a keresztelőről hazahozott csecsemőt az asztalra tették, és áldást mondtak rá.98 Nem véletlen tehát, hogy a hagyományos parasztházakban az ún. „szentsarok” mindig az oltárt jelképező asztal körül alakult ki. Amint látjuk, a vertikalitás képzetköre társadalmi, jogi és vallási vonatkozásban monarchikus elképzelésekhez vezet el. A képzetkörhöz tartozó egymással rokon szimbólumok a világ különböző kultúráiban hasonlóak, ami azért természetes, mert ezek a monarchikus jelképek mindenhol archetipikusan motiváltak.99
E. A vertikalitás jelképei az emberi test mikrokozmoszában
A diffúz mitikus tudatban az emberi test (mikrokozmosz) és a világegyetem (makrokozmosz) részei egymásnak megfeleltetődnek, egymást helyettesíthetik. A mítoszokban az egész világegyetem antropomorf. Se szeri, se száma például azoknak a mitikus történeteknek, amelyek az emberi testrészekből, hajból, vérből stb. teremtett természeti objektumokról szólnak.
A fej és a koponya
Ebben a szimbolikus világlátásban az ég–fej asszociáció egészen természetes. A fej több oknál fogva is az Ég szimbóluma, illetve fiziológiai megfelelője: fent van, kerek formájú, az ég „szemei” a csillagok, a fejet tartó gerincoszlop megfeleltethető a Világ Hegyének (például a védikus hagyományban) stb.
94 Saját gyűjtés. 95 Kiv 27,1–8. 96 Pál J.–Újvári E. 1997. 350–352. 97 Várnagy A. 1993. 301. 98 Székely L. 1997. 49. 99 Durand G. 1977. 171–172.



1. Az égi Isten lakóhelye az emberi test mikrokozmoszában a fejben van, a Szent természetszerűen a fejhez tartozik. Ez a szemlélet az archaikus népi imádságok imákban következetesen érvényesül, például az alábbi moldvai csángó imaszövegrészletekben: „Ne készérj te gonosz, / vagyon nekem fejem, / fejem felett Uristen...” (Bogdánfalva); „Sátán, menj el mellőllem, ne késérgess, / van nékem fejem, fejem az Úrjézus Krisztus, / eléáll helyettem, megfelel képembe!” (Onyest); „...három andzsal a fejem felett, / edzs őrez, sz edzs nyugit, / harmadik [vezet] ez igaz utra!” (Jugán); „Angyali sereg estrázsál, / őrizze fejemet / mennyei felség, ne ártson lelkemnek ördögi irigység, / semmi némű / veszedelmes kétség!”(Degettes)100
2. Általánosan elterjedt képzet, a vallásos tudat egyetemes sajátossága, hogy mivel a lélek a fejben lakozik, a fej az élet, a fizikai és pszichikai erő központja. Ezzel magyarázhatók a fej- és a koponyakultusz összes megnyilvánulásai a világ vallásaiban. A koponyának kétféle kultusza lehetséges, attól függően, hogy saját vagy ellenséges halottról van-e szó: a fejben lakozó lélek védelme (pl. a kereszténységben a fej szentelt gyertyával, rózsafüzérrel való „megkerítése”), vagy a fejben lakozó életerő megszerzése (pl. skalpok, fejvadászok). A szimbolikus gondolati tartalom ugyanaz: a fejben életerő, lélek van, tehát a koponya/fej birtoklása révén az életerő, lélek birtoklása is megtörténik. A szkíták a leginkább gyűlölt ellenségeik koponyájából ivóedényt készítettek.101 Az ószövetségi történet szerint a filiszteusok a csatatéren megtalált Saul levágott fejét magukkal viszik, és a bibliai szövegből úgy tűnik ki, hogy győzelmi trófeaként mutogatják: „Amikor másnap a filiszteusok odamentek, hogy kifosszák az elesetteket, ott találták Sault és három fiát Gilboa hegyén elterülve. Levágták Saulnak a fejét, leszedték róla a fegyverzetét és körbe küldték a filiszteusok földjén, hogy így tudtukra adják bálványaiknak és a népnek az örömhírt.”102 A koponya alatti két keresztbe tett lábszárcsont közismert keresztény és szabadkőműves jelkép: a csontok az anyag felnégyelését, megsemmisítését, vagyis a fizikai halált jelentik, a föléjük tett koponya pedig a szellem tökéletességét, fennhatóságát, a halálból való újjászületés lehetőségét. A krisztusi keresztfa tövében lévő koponya, ami mint ábrázolási forma a 9. századtól terjedt el, Ádám koponyáját szimbolizálja, akinek ősbűnét kereszthalála által Krisztus tette jóvá, aki a második Ádám. (A közöttük fennálló megváltástörténeti kapcsolatot sok apokrif legenda is kifejezi, amelyek a magyar folklórban is jelen vannak: Krisztus keresztfáját abból a cédrusfából faragták, ami Ádám sírján nőtt; a Golgota keresztje éppen Ádám sírján, azaz a Koponyák hegyén emelkedett stb.)
Az ősi magyar hitvilág ugyancsak ismerte a koponyakultusz különböző megnyilvánulásait, aminek alapja a kettős lélekről vallott elképzelés volt.103 Eszerint minden életműködés hordozója az életlélek (más néven: leheletlélek, testi lélek), de emellett az embernek van egy ún. szabad lelke (más néven: árnylélek vagy árnyéklélek; ősi neve: ísz, isz, iz) is, ami az ember testtől független második énje, testen kívüli megjelenése, és ami álomban vagy eksztatikus állapotban (pl. sámánok, jósok esetében) el tud szakadni a testtől. Az élet kihunytával csak az életlélek vész el a testi porhüvellyel együtt, a szabad lélek ellenben túléli az embert, továbbra is kapcsolatban marad a tetemmel, hívásra vagy kéretlenül is visszajöhet (vö. „hálni jár belé a lélek”), tulajdonképpen félelmetes szellem („rágjon/egyen meg az íz!”). Az obi-ugorok elődei a halotti maszkok arcrészét azért készítették maradandó anyagból,
100 Saját gyűjtés, 1990-es évek dereka. 101 Hoppál M. et alii 1994. 121. 102 1Sám 31,9. 103 Erről lásd: Dienes I. 1975, 1978a, 1978b.; Diószegi V. 1958, 1962, 1967.



égetett agyagból vagy fémből, hogy a szabad léleknek maradandó lakóhelye legyen. A kalandozó magyarok iparkodtak megszerezni elesett bajtársaik fejét, mert vallásos képzeteik szerint az árnyéklélek foglalatának, a koponyának a megsemmisítésével a hős testestül-lelkestül megsemmisül. Az ősi magyar néphit szerint tehát az ember halála nem az életlélek (leheletlélek) távozásával, hanem a szabad lélek foglalatának a megsemmisítsével következik be.104 Ez a képzet magyarázza az ősmagyarok által végzett jelképes koponyavéséseket (trepanációkat), ugyanis ezekkel a műveletekkel a beteg ember lelkének „visszatalálását” igyekeztek biztosítani. (A ravasz, nem kiszámíthatóan viselkedő ember neve azért „agyafúrt”, „fúrt agyú”, mert az illető eszelős, beteg, tulajdonképpen gyógyításra szorul.) Az állatoknak szintén a koponyában él tovább a szabad lelkük, ezért a népi hitvilág mágikus cselekményeiben az állatok koponyái az egész állatot képviselhetik.105 A kereszténységben a lélekképzetek nem dualisztikusak, a keresztény embernek csak egyetlen lelke van. A vallásos tudatban a lélekképzetek is megszentelődnek, de amint ezt a fentebb idézett archaikus népi imádságok példái alapján is megfigyelhettük, a népi hiedelemvilágban továbbra is a fej marad az ember legszentebb isteni részének, a léleknek a lakóhelye. A mágikus defenzív imák „fejem az Úristen” képe voltaképpen megszállottság-motívum: azt fejezi ki, hogy ha a Szent a fejet birtokába vette, akkor a Sátánnak nincs ott amit keresnie. A fej tehát szakrális, sprituális értelemben magát a személyiséget helyettesíti. Ebben az összefüggésben kell értelmeznünk az ún. megkerítés mágikus célzatú rítusait is. A felcsíki falvakban a haldokló fejét vagy arcát szentelt gyertyával kerítik körbe106, ami nyilvánvalóan a fejben lakozó lélek védelmét célozza. Székely László azt írja, hogy Csíkrákoson a haldokló arcát szentelt gyertyával „írják” körül, miközben így fohászkodnak: „Jézus, Mária, Szent József, ne hagyjátok el őt és segítsétek a mennyországba!”107 Lokalizálatlan – vélhetően Csíkban és Gyimesben általánosan elterjedt – szokásként említi, hogy a halottat a gyertyaszentelői viaszgyertyával „megkerítik”, azaz az égő gyertyát végigviszik a holttest körül, és közben ezeket mondják: „Akik benn vannak, menjenek ki, akik kint vannak, jöjjenek be!” Ezután a halott kezébe teszik, vagy egy kis ideig mellette tartják a szentelt gyertyát.108 A talányos formula értelmét megvilágítja a halott mellett Csíkszentdomokoson mondott álpárbeszéd: „A halott nevibe mondjuk, mintha ő kérné: Menj ki én lelkem a testből, vezessenek a szent angyalok a mennybe, a Jóisten kezibe.”109 A halott melletti „zsoltározás” közben Pusztinában a halott fejéhez égő gyertyát helyeznek: „Kétfelől a fejinél két gyertya ég meddig az imádság tart.”110
A gyógyító céllal mondott ráolvasó imádságok szövegét kísérő hiedelemcselekményekben ugyancsak megtaláljuk a körbekerítés rítuselemét. A megigézett beteg fejét vízvetés alkalmával szokták rózsafüzérrel, esetleg szentelt gyertyával körbekeríteni: „Ezt tudja, ha erőst fáj a feje. Még vizet es vethet vele, s hanem egy olvasót veszen a kezibe, s így (kezével körmozgást végez) megkolindálja vele. S imádkozik reja, s mindjárt múl a betegség. ... Eltöpdösik. Keresztet vet, s eltöpdösik.” (Csíkszentdomokos)111 Vagy a „szentantaltüze” nevű betegség (orbánc) esetében: „Veszek egy szentelt gyertyát a kezembe, s vetek három keresztet a fejire, s
104 Dienes I. 1975. 83.; Diószegi V. 1967. 28. 105 Dienes I. 1978a. 37. 106 Balázs L. 1995. 76–81, 85, 252–255.; Székely L. 1997. 57. 107 Uo. 57. 108 Székely L. 1997. 58. 109 Balázs L. 1995. 252. 110 Saját gyűjtés. 111 Uo.



akkor aval a szenteltgyertyával mondom el háromszor így visszafelé. Hordozom előtte, s háromszor elmondom a verseket. S akkor kilencszer. Egy-egy háromszor elmondok, s akkor kilencszer mondok egyet.” (Moldva, Újfalu-Szitás)112 A „megkerítés” eleme olykor magában a ráolvasásszövegben is megjelenik, például igézet gyógyítása esetén vízvetés kíséretében: „Arra kérem a Názáretbeli Jézust, / vegye le a szentótárról a gyútott gyertyát, / kericcse meg egész testyit s fejit, / hogy úgy tisztuljon meg, / mint a Názáretbeli Jézus megtisztult az ő feredejibe.” (Gyimes, Hidegségpataka)113 Nyilvánvaló, hogy az elűzendő démon a fejet támadja meg, tehát ettől kell távol tartani: „menjen csattogtassa a kősziklákat, / ne az én bubámnak a fejit!” – hangzik Gyimesben az igézetdémon egy elküldő formulája.114 Vagy ugyanez vihardémon esetében is: „menjen a tengeren járó vizekre, / s ne üsse meg a mü fejünköt!” (Gyimesfelsőlok)115 Az archaikus népi imákban a fejben lakozó lélek védelme más mágikus védettségjegyek – például szent személyek, szentelt gyertya, krisztusi kereszt stb. által is megvalósítható: „Három Márja fejem felett, / ezer angyal énkürültem” (Klézse); „Feem felett szen kereszt, / szájomba szen kenet, / szivembe szent csepp vér, / ki elveszi fejem felül szen keresztet, / szájomból szen kenetet, / szivemből szent csepp vért, / azok ártsanak énnékem, más senkise!” (Kukujéc); „Kerüld, Jézosz, házomot, / állj meg ez ajtomba, / z aposztolok a zablakamba, / szent kereszt e fejemnél, / szent kennyic (= kenet) e száomba, / z Isztennek a nyugodalma az én testyembe.” (Jugán)116 (Az utolsó imarészletben a ház mint a személyiség mikrokozmoszának, az emberi testnek a szimbóluma. Erre a jelképiségre még visszatérünk.) A „megkerítés” tehát mind a haldokláshoz kapcsolódó rítusokban, mind a vallásosmágikus folklórszövegekben birtokbavételt jelent, esetünkben a lélek lakóhelyéül szolgáló fej Szent általi végleges birtokbavételét. A rítus különös jelentőségét akkor értjük meg igazán, ha tudatában vagyunk annak, hogy hasonló mágikus eljárás, „megkerülés”, „megkerítés” révén a lélek a Sátán tulajdonába is kerülhet. Egy gyimesi asszony idős édesanyja szellemi zavarodottságát, a lélek végleges elveszítésével egyenértékű öngyilkossági szándékát így jellemezte: „Édesanyámot megkerülte a Gonosz!”117
A haldokló elszálló lelkét azért kell a Szent birtokába juttatni, mert a középkori vallásos mentalitásban gyökerező népi vallásos képzetek szerint az Ördög ugyancsak igyekszik a haldokló lelkét megkaparintani.118 A haldokló feje körül dúló harc a középkori vallásos világkép egyik fontos témája, megjelenik a teológiai gondolkodásban, a vallásos irodalomban és a képzőművészetben.119 Végezetül a koponyakultusznak egy igen archaikus, meghökkentő megnyilvánulását idézzük. Lészpeden, a madéfalvi veszedelem (1764) idején települt székelyes csángó faluban, a falu mitikus ősének, egy Selyem Józsi nevű embernek a koponyáját időnként közszemlére kitették a templomban. Egy Baranyába kitelepedett lészpedi asszony 1952-ben felidézte a koponyával kapcsolatos gyermekkori emlékét és egyszersmind magyarázta is a rítus eredetét: „Sejem Pista koponyája... s én aszt levertem, s úgy megejettem, hoty szinte kirekedett az eszem. Mikor a temetőt megcsinyájják, ety koponyát kivesznek, akit odatemettek hamarább, legelébb a
112 Saját gyűjtés. 113 Saját gyűjtés. 114 Takács Gy. 2001. 411. 115 Tánczos V. 1995. 33. 116 Saját gyűjtés. 117 A megtörtént esethez kapcsolódó hiedelemtörténet és elvégzett démonűzés (exorcizmus) részletes leírása: Tánczos V. 1995. 273–274. 118 Balázs L. 1995. 252. 119 A témáról részletesen: Delumeau J. 2004. II. 28–39.



temetőbe. Annak a koponyáját kiveszik, s aszt teszik a templomba bé. Hogy amikor mongyák a nagy miséket, a fekete miséket a hótakétt, akkor az a fekete gyászkoporsó ki van tével a templomban, s az a koponya itt van a tetejin. S én elmentem a templomba imátkozni, mer járogattunk a templomba igy nappal es. S az ki vót téve, s amikor én bémentem, senki sem vót a világon a templomba, csak én mentem akkor bé. S én ott imátkozóttam, de örökké neztem azt a koponyát, mer az embernek a fejin igy van, s keresztbe es mintha varrva lenne. S én azt addig neztem s addig, hogy a szemei hogy vótak, s neztem, hogy az orra hogy vót, s felvettem a kezembe. De ahogy felvettem a kezembe, én azt visszaszalasztottam. Mikor az leesett, hát akkorát koppant... s én úgy megejettem... bátran felragattam, vissza oda, s ki a templomból. Jaj, de megejettem! Ugy monták, hogy amikor az új cintoromot megcsinájják, s aki előbbcör odakerül, hát amikor a fejiről lerohad a hús, akkor kiveszik s odateszik.”120 A falualapító sírból kivett és nagy vallásos események alkalmával az élők közé vitt koponyája, mágikus kapcsolatot teremt a közösség mitikus ősével, és örök időkre szólóan törvényesíti az utódok jelenlétét az ősök által alapított területen, aminek a templom a szakrális központja és lényegi jelképe.
A szarvak
a) A fejen található szarvak a férfierő elsajátítását jelképezik.121 Az el nem rothadó, fegyverként is használható szarvak maszkulin jellege nyilvánvaló, hiszen csak a hímek viselnek szarvakat, amelyeknek a formája is a szuggesztív férfierőt asszociálja. A szarv és maszkulin „társai” – például kard, kés, bot, kulcs, gyertya, kígyó, sőt maga a fej is, amin a szarv található – egyértelmű fallikus jelképek. Ezt a szimbolizmust az is jelzi, hogy nagyon gyakran női jellegű szimbólumokkal – például üregszerű, nyílással rendelkező tárgyakkal, edényekkel, öltözeti darabokkal (pl. csizma, kalap) stb. – együtt fordulnak elő, tehát ún. komplementer jelképekről van szó. A szarv által szimbolizált erő egyaránt lehet a jó vagy a rossz ereje, ami minden esetben agresszivitással ötvöződik: szarvat viseltek a sisakukon a római katonák, szarvas állat (pl. bika) alakjában küzdöttek egymással a magyar táltosok, láthatatlan szarvakat viseltek a néphit boszorkányai. A szarvból készült kürt (tülök) szimbolikájában jelen van a szarv mágikus varázsereje és a hangszerekhez gyakran társuló teremtésképzet. Például a népmesékben: „Bement a házba, s kihozott egy tehénszarvból készült tülköt. – Tedd el, fiam, a tarisznyádba, s amikor hazaérsz, akkor fújj belé, s majd meglátod, hogy mi lesz...”122
b) Mivel az erő hatalom, a szarv hatalmi jelkép is, az istenek, sámánok, királyok viselnek szarvakat. Ez a jelentéstartalom egy sor magyar proverbiumban jelen van: a „megnő a szarva” (’elszemtelenedik’), „fenn hordozza a szarvát” (’elbízza magát’), „szarvat ad valakinek” vagy „megnöveszti a szarvát” (’felbátorítja’), „szarvat emel” (’fellázad valami ellen’) stb.123 A „felszarvaz”, „szarvat rak/kap/hord/visel”, „szarvai vannak/nőttek” stb. szólások a megcsalt férjekre vonatkoznak, de a proverbiumok keletkezésének magyarázata nem tisztázott. Kissé mesterkéltnek tűnik az a magyarázat, miszerint a hűtlen asszony ellenkező értelemben mintegy hőssé, erőssé teszi a férjét, tehát a szólások gúnyos jelentésárnyalatúak. Egy másik – talán
120 Halász Péter: Lészped helynevei. Budapest, 1981. 4. – Az adat kapcsán Gunda Béla további kutatásokat tartana fontosnak. Lásd: A moldvai magyarok kutatásának újabb eredményei. In: Petercsák Tivadar (szerk.): A határainkon kívüli magyar néprajzi kutatások II. Budapest, 59–78. 121 Durand G. 1977. 174–175. 122 Nagy Olga: A vasfogú farkas. Bukarest, 1987. 79. 123 O. Nagy G. 1966. 617.



túlságosan is kézenfekvő – magyarázat az lehetne, hogy a szarvakat viselő férjek hasonlóak a buta és türelmes állatokhoz. Végezetül említést érdemel az az asztrológiai babona, hogy a Bak jegyében születettek szerencsétlenek a szerelemben, ha férfiak, megcsalja őket a feleségük, eszerint tehát a szólásokban szereplő szarv a bakra utal.124 A szarv letörése a hatalomtól való megfosztást szimbolizálja (pl. „letöri a szarvát”). Egy húsvéti locsolóversben a feltámadó Krisztus megfosztja az ördögöt hatalmától: „Szerencsés jó reggelt adjon az Úristen, / Régi szokás szerint versmondani jöttem. / Örömünk csillaga éppen ma feltetszett, / Lelki ellenségünk szarva letöretett, / Halálnak ereje semmit sem véthetett, / Győzelem zászlaja életbe léphetett; / Örüljön, vigadjon ezen kereszténység, / S táplálja lélekben és szívben reménység.” (Csík)125
c) A szarv nemcsak az erőt, hanem általában az erős belső érzelmeket – például dühös indulatot, kitörő örömöt stb. – is szimbolizálhat. Michelangelo híres Mózesszobra126 abban a pillanatban ábrázolja a pusztában vándorló zsidó nép vezetőjét, amikor – miután az Úrtól megkapta a két kőtáblára vésett Tízparancsolatot megtudja, hogy népe hűtlen lett az Úrhoz és bálványokat imád. Mózes arcán és egész testtartásán a felháborodás tükröződik, a pattanásig feszült indulattól szarvai nőnek. Nikosz Kazantzakisz Zorbász, a görög című regényének alábbi részletében egy másfajta belső indulatról van szó, ami hasonló szimbolikus formában nyilvánul meg: „Emlékszem, egyszer kis unokahúgom, Alka, négyéves korában, amikor karácsony este egy játékbolt kirakata előtt bolondoztunk, hozzám fordult: – Sárkány bácsi (így hívott), Sárkány bácsi, ide nézz, szarvam nőtt a nagy örömtől! – Megijedtem. Miféle csoda az élet, s hogyan is egyesül minden lélek, s válik eggyé, valahányszor a mély gyökerekhez ér? Rögtön eszembe jutott, hogy az egyik távoli múzeumban láttam egy fényezett, ébenfából faragott Buddha-maszkot: Buddha szabaddá vált, és átjárta a legmagasabb rendű öröm, hétévi küzdelem után. Az örömtől annyira megduzzadt a homlokán a két halánték, jobbról-balról, hogy kiugrott, átszakítva a bőrt, mint egy spirál acélrugó, csupa erő, szarv lett belőle.”127
F. A lélek felemelkedése. A levegő
A lélek elhelyezkedéséről vallott mitikus képzetek alakulásában a függőlegesség mint irány fontos szerepet játszik. Amint előbb láttuk, az ember lelkének lakóhelye sok mitológiában – így a magyarban is – a fejben van, de gyakoriak azok a képzetek is, amelyek szerint a lélek a hajban, növények esetében a rügyekben lakozik, amelyek ugyancsak fent vannak. A mitológiák többsége a lelket szélszerűnek képzeli el. A képzet alapja az, hogy valaki addig él, addig van benne lélek, amíg lélegzik. Tehát a levegőhöz, szélhez lélekképzetek kapcsolódnak, és a „lélek” szavunk is a „lehelek” igéből származik.128 Bizonyos szibériai népeknél szokás, hogy a barátság jeléül szippantanak egymás leheletéből, ami a lélek kicserélésének jele, és a rítus által műrokonság jön létre.129 A lehelet lélek- és életjelkép jelentésének William Shakespeare is tudatában volt, amikor a Hamletben ezt írta: „Elhidd, ha a szó lehelletből leszen, / S lehellet életből; nincs éltem arra, / Hogy kilehelljem a mondottakat.”130
124 Uő 1988. 433–434. 125 Székely L. 1997. 176–177. 126 A gigantikus Mózes-szobor, amit Michelangelo II. Gyula pápa síremlékére készített, a római S. Pietro in Vincoli templomban található, a mellékalakokkal együtt. 127 Nikosz Kazantzakisz: Zorbász, a görög. Budapest, 1968. 63. 128 Lükő G. 1942. 17–21.; Oláh A. 1986. 57. 129 Lükő G. 1942. 17. 130 William Shakespeare: Hamlet, III. felvonás, 4. szín.



Az eredetmagyarázó mondákban a földből megalkotott ember lelkének teremtése gyakran isteni lehelettel történik: „Ő csak béfútt belénk, s akkor az ember megindult. ... Azt a lelket, amit ő adott, azt vissza kell neki adjuk.” (Lujzikalagor)131
Oláh Andor a magyar népi orvoslásról szóló monográfiájában meggyőző módon, példák tömkelegével mutatja ki, hogy a népi tudat számos betegséget a levegő mozgásának tulajdonít („a szél hozza magával”, „a levegő hozza”, „szélkifúvás”, „szél bántja” stb.), vagyis a szelet mint betegségdémont személyesíti meg. Ez a pneumatan132 a magyar hiedelemvilág legősibb, samanizmus korabeli rétegéhez tartozik, de más népek (pl. az ókori görögök) népi gyógyászatában is jelen van. Az, „ami elrontja, meggyógyítja” elvnek megfelelően az is természetes, hogy a betegségek gyógyítása is gyakran „szélre hangolt”, azaz például ráfújással is történhet.133 A boszorkányperek is arról tanúskodnak, hogy a rálehelés egyaránt lehet rontó és gyógyító hatású. A votjákok az orvost „fúvó”-nak (pellas, tunas-pellas, tunopello) nevezik, a tatárok pedig azt tartják, hogy ásítás közben az embernek azért kell befognia a száját, hogy a rontó széldémon (ördög) be ne menjen rajta.134 Valószínűleg ez lehet az eredete az ásítással kapcsolatos ismert illemszabálynak is. A szél élő lelkek tartózkodási helye, illetve maga a szél is lehet valamilyen hidelemlény. Pünkösdkor a Szentlélek érkeztekor erős szélzúgás töltötte be a házat, ahol az apostolok tartózkodtak. A halottból eltávozott lélek is szél alakjában járhat-kelhet a földön. A hazajáró lélek este már a ház körül tartózkodik, ezért Csíkban azt tartják, hogy este tilos kiönteni az ajtón a vizet, mert a házi szellemeket leöntheti az ember. Ha mégis megteszi ezt valaki, figyelmeztetés gyanánt előbb ki kell szólni az ajtón: „Félre, aki elöl jár!” (Csíkszentkirály)135 Az udvarhelyszéki Siklódon napnyugta után nem szabad szemetet kidobni a házból, az istállóból ganét kihányni, mert ilyenkor a házhoz tartozó megholtak lelkei otthon vannak.136 A magyar néphit szerint a szél rossz helyről, démoni tájról – például az az ördögök országából, az ördögök sarkantyújából, bolond lyukból stb. – fúj. A gonosz démonok gyakran járnak szél alakjában. A Sárkány, amint láttuk, kifejezetten vihardémon, a garabonciás szelet, vihart tud támasztani, és olykor a lidérc is széllel jár. A forgószélben rossz lelkek (boszorkányok, szépasszonyok, ördögök stb.) tartózkodnak, akiket meg lehet szólítani, el lehet küldeni, sőt fémtárggyal meg is sebezhetők. Ha a forgószélbe fejszét, kést, sarlót vágnak, elcsitul a szél, és a benne járó gonosz lélekről esetleg kiderül, hogy maga is megsebesült: „Egyszer jött egy nagy szél. Ment két ember az úton. Egyik azt mondta a másiknak, vigyázz, aszongya, vannak benne, felkapnak, és elvisznek. Aszonta a másik, nem, én annál okosabb vagyok, itt a késem, belévágom. Elévette a késit, s belévágta. Ő azt hitte, hogy kiesik, kimarad. De elvitték a kést. Az ember éppen járt Udvarhelyre, s a késit ott találta meg az üzletesnél. Egy asztalon volt az a kés. Kezdte forgatni, s azt kérdezte az üzletes: – Talán üsmeri maga bácsi a kést? – Nem – aszongya –, csak nézem – aszongya. – Tudja, honnan hoztam én – aszongya –, a Gyimesből! Ehol hoztam el a nyakam csigájába!” (Gyimes, Hidegségpataka)137 A levegőbeli szellemlények természetét az illatuk jelzi. A gonoszaknak rossz illatuk van (pl. az ördög kénkőszagú), a szent, tiszta lények ellenben jó illatot
131 Saját gyűjtés. 132 A görög pneo ige jelentése: ’lehelek’, ’lélegzek’, ’élek’, ’horkanok’, ’tüsszögök’. 133 Oláh A. 1986. 52–88. 134 Uo. 69–70. 135 Saját gyűjtés. 136 Szilveszter Zsuzsa egy. hallg. gyűjtése, 1999. 137 Salamon A. 1987. 113., 93. szöv.



árasztanak. A szentté avatási perekben vallomást tevők például gyakran állítják, hogy a szentség hírében elhunyt személyek holttestei jó illatot árasztottak. Egy 1986-ban tisztázatlan körülmények között meghalt – feltételezhetően a Securitate által meggyilkolt – szentség hírében álló moldvai csángó orvos udvarán lévő kútnak és az orvos temetőbeli sírjának rózsaillata támadt, a kút vize és a sírhalom földje betegeket gyógyított meg: „Tuggya, mit csinált a Jóiszten az ő bücsületire? Az a kút, mellik [mellett] ő felnőtt, mellikből ő használt, s ott az ő agrádájába (udvarában) van, Jóiszten adott egy ullan dárt (ajándékot), hogy csipkerózsa illattya volt kerek esztendeig! Messze... há, há (igen, igen)! Hordták a vizet. Világ (a nép). Hordták a vizet.” „Szok világ (nép) járja erőszt! Vitték a vizet haza. [...] A temetőbe isz érződik a bűze. Elhordták mármentyát (sírhalmát). Az oláhok isz. Kötik gúnyába a fődet, teszik fel, hol sérik (fáj). Paralizáltaknak (bénultaknak) használ erőst. Vannak szokan, mellik meggyógyult.”138
A szél a hozzá kapcsolódó lélek- és életképzetek miatt termékenységjelkép is, és erotikus vonatkozásai is vannak. Jelentésének erre a vonatkozására még visszatérünk.
Összegzés
A felemelkedés jelképei egy időn túli, metafizikai világ felé való szellemi törekvést fejeznek ki. Az ide tartozó képek mind dinamikusak, de ez a dinamizmus más és más jellegű lehet. Megtaláljuk itt az olümposzi biztonság felé való törekvés lassú, de biztos emelkedést kifejező képeit (pl. létra, lépcső, hegy, felemelt szent kövek stb.), a szaladóbb, múlékonyabb képekben megnyilvánuló szellemi megnyilvánulások jelképeit (szárny, madár, angyal, nyíl stb.), amelyekre a tiszta spiritualitás és az aszkétikus jelleg a jellemző, hiszen a gyors repülés a testiség (hús) szublimálódását is jelenti. Utóbbi esetben igen hangsúlyos elemmé a tisztaságképzetek válnak. „Az angyal extrém eufemizmus, majdnem a szexualitás ellenpólusa” – írja erről G. Durand.139 Az ember szellemi, isteni mivoltát kifejező lélekjelképek természetes módon kapcsolódnak a pozitív értéktelítettségű vertikalitáshoz, illetve a fentiség képzetéhez. A lélek lakóhelye a világot modelláló emberi test mikrokozmoszában a fejben van, de lélekképzetek kapcsolódnak a felfelé szálló levegőhöz, a fák ágainak hegyén található rügyekhez, a fej tetején lévő hajhoz stb. is. Az egész jelképkör domináns eleme az a dinamikus erőképzet, amely ugyancsak különböző módon jelentkezhet, de amely minden esetben az Ég elérését célozza, és a gravitáció ellenében hat. A felfelé törekvés, előhaladás, harc stb. dinamikus gesztusait az istenkirály, a szakrális fejedelem képviseli, akinek hatalma égi természetű. A monarchikus eszmék mindig transzcendens megalapozottságúak. A király voltaképpen annak az istenségnek a földi képviselője, aki felé a felemelkedés, minden lehetséges emberi utazás legvalóságosabbika történik.
138 Csoma Gergely: Egy csángó legenda nyomában. In: Halász Péter (szerk.): „Megfog vala apóm szokcor kezemtül...” Budapest, 1993. 103, 105. 139 Durand G. 1977. 178.



7. A Fény és a Szó
A fény- és napjelképek a sötétség jelképei ellenében szerveződnek. A fény és a sötétség harca gyakran dramatikus mítoszokban jelentkezik, hiszen a mitológiáknak megvannak a maguk égi, szoláris, morálisan is „fent lévő” hősei, akik az alvilági, sötét erőket reprezentáló szörnyekkel, démonokkal állnak harcban. A felemelkedés a fénnyel kapcsolódik össze, a legtöbb vallás elismeri az égi és a fényes izomorfizmusát (pl. „fényes Apolló”, „fényes Jézus” stb.). A Szent Grálmondakörnek hangsúlyosan szoláris jellege van. Egy 13. századi Grál-regény, a Queste del Saint Graal (A Szent Grál keresése) ismeretlen, misztikus szerzője azt írja, hogy a szent hegy tetején álló szent vár legmagasabb pontján egy fantasztikus, égi fényben ragyogó templom emelkedik, ami a Krisztus vérét tartalmazó szent edénynek, a Grálnak a székhelye és végső soron magának az égi Istennek a lakása.1 A szóban forgó égi templom a felemelkedés és a fény nagy képzetköreinek szintetikus képe. Ezzel a látomással a magyar vallásos folklórban is gyakran találkozunk, például az archaikus népi imádságokban: „Hegyet hágék, / lőtőt lépék, / kő káplonicskát láték, / bellől arannyas / küel irgalmas, / Szent Világ Úrjézus Krisztus benne lakik vala.” (Diószén)2
A. Az égi fény
Az égi fény színtelen vagy kevéssé színes. Olyan tünemény, ami már nem is tünemény, mert megragadhatatlan. Az égi fény maga a vizuális nirvána, amit a költők az éterrel asszociálnak. Az égi fény mindig a tisztaság érzetét kelti. Ha ezt a megragadhatatlant akarjuk képzeletünkben megragadni, talán leginkább az azúrkék ég vagy a fényes csillag ragyogó tisztaságára gondolhatunk.3 A kereszténységben a szeplőtelenül fogantatott, minden bűntől mentes Szűz Mária ismert metaforája a „szép fényes csillag” (stella slendens). Ez a jelképiség is mélyen gyökerezik az emberi pszichében, valóban archetipikusnak mondható. Lélektani tesztekkel igazolható, hogy a hideg színek intellektuális jellegűek, elmélkedésre késztetnek, ugyanis eltávolítják az ingereket. Ezért lesz a fehér, a világoskék, az azúr, az arany a transzcendencia színe, a mennyországból érkező lények megjelenítője.4 J. W. Goethe az ég kékje kapcsán beszél egész ismeretelméletének egyik kulcsfogalmáról, az „ősjelenségről” (Urphänomen), az ég örök tisztaságában való elmerülés vágyát maga is archetípusnak tartja: „Amikor végül is megpihenek az Urphänomenben, ezt megnyugvás gyanánt teszem. Ám nagy különbség van aközött, hogy az ember nembeliségének határainál nyugszom-e meg, avagy a magam véges személyiségének határainál.”5 L. N. Tolsztoj Háború és békéjében a főhős Andrej Bolkonszkij herceg egész világszemléletét gyökeresen megváltoztatja az ég mély kékjének látványa, amit az austerlitzi csatatéren súlyos sebben fekve szemlélt.
Az arany szín
Az arany szimbolizmusa kapcsán meg kell különböztetnünk a vizuális képzeteket az anyagiság képzeteitől (aurum vulgi), továbbá külön kell kezelnünk az alkimisták
1 Durand G. 1977. 179–180. 2 Erdélyi Zs. 1976. 353., 97. szöv. 3 Bachelard G. 1999b. 180–182. 4 Durand G. 1977. 181. 5 Idézi: Bachelard G. 1999b. 182.



által keresett eszményi aranyképzetet (ún. „filozófiai arany”) mint transzcendens szimbólumot. Ebben a fejezetben csak a vizuális jelképről lesz szó. Az arany színnek hangsúlyozottan szoláris jellege van, mindig a fénnyel van valamiféle kapcsolatban. Az arany az égi fehér színhez hasonlóan spirituális jelentést kap: az istenségek rendszerint aranyban vagy fehérben szoktak megjelenni, ami ugyancsak jelzi, hogy tökéletesen szinonim képzetekről van szó. Például a Jelenések könyvében gyakran együtt fordul elő: „Erre megfordultam, hogy lássam, kitől jön a szózat. Amint megfordultam, hét arany gyertyatartót láttam, a hét arany gyertyatartó között pedig ember fiához hasonlót. Bokáig érő ruhába volt öltözve, mellén aranyövvel övezve. Feje és haja fehér volt, mint a hófehér gyapjú, szeme mint a lobogó tűz, lába mint a kemencében izzó sárgaréz, hangja mint a nagy vizek zúgása. Jobbjában hét csillagot tartott, szájából kétélű, hegyes kard tört elő, arca pedig olyan volt, mint a teljes fényében ragyogó Nap.”6 „Fehér felhőt láttam, a felhőn ember fiához hasonló ült. Fején arany koronát viselt, kezében éles sarló.”7 „Akkor a megnyílt mennyben egy fehér lovat pillantottam meg. [...] Szeme olyan, mint a lobogó tűz, fején ékes diadém, rajta olyan név, amelyet senki sem ismer, csak ő maga. [...] A mennyei seregek tiszta fehér gyolcsba öltözve fehér lovon kísérték.”8
A fehér szín
a) Amint az idézett példákból is kitűnik, a fehér a mennyország színe. Már Platón azt írja a Törvényekben, hogy az istenségek ábrázolásának legmegfelelőbb színe a fehér. A mennybe vitt leány balladájában a Júlia szép leányhoz érkező „fodor fehér bárány” égi követ, a néprajzkutatók véleménye szerint „a kereszténységet megelőző hitek fehér áldozati bárányát idézi”.9 Ebben az összefüggésben tehát a fehér szín kultusza voltaképpen a napkultusz változata. A földön a királyokat, fejedelmeket illeti a fehér szín, mert – amint ezt már előbb láttuk – ők a Napisten leszármazottai. Árpád vezért is ezért ábrázolják rendszerint fehér lovon.10 b) A fehér az abszolút csend, a születés előtti idő szimbóluma is. Mivel a halál, a nemlét minden szimbolikus gondolkodásban megelőzi a születést vagy az újjászületést, a fehér a halál színe lesz.11 Köztudott, hogy az egész keleti világban, mind a közép-ázsiai, mind a távol-keleti népek körében, fehér a gyász színe. Az egész első évezredben és a korai középkorban fehérben gyászoltak a keresztény Európa népei is. Ez azzal magyarázható, hogy addig a kereszténység a halál feltámadás jellegét hangsúlyozta, és mivel a halálban a Krisztussal való találkozás lehetőségét látták, ezért a halálban is a húsvét örömét, a mennybe jutás lehetőségét ünnepelték. A fekete gyászszín csak később, a 13. században terjedt el, akkor, amikor a halálhoz kapcsolódó eszkatologikus képzetek helyét fokozatosan háttérbe szorították a bűnbánatra, a megtisztulásra és ennek nyomán a megbocsátásra vontakozó teológiai tanítások. A gyászmisékből ekkor tűnik el a húsvéti időben énekelni szokott alleluja, bevezetik a fekete színű gyászmiseruhákat, elterjednek a komor gyászzenék és a számadásra felszólító halotti beszédek.12 Ekkor keletkezik a Dies irae... (Napja Isten haragjának...) kezdetű komor, bűnbánatra serkentő egyházi gyászének is.13
6 Jel 1,12–16. 7 Uo. 14,14. 8 Uo. 19,12–14. 9 Erdélyi Zs. 1961. 183. 10 Uo. 179. 11 Chevalier J.–Gheerbrant A. 1994. I. 76. 12 Várnagy A. 1993. 180. 13 Szerzője Tommaso Celano Ferenc-rendi szerzetes, költő (megh. kb. 1255).



A 15. századtól vannak adatok arra nézve, hogy Franciaországban a királynék előjoga volt az ún. „fehérgyász”, és a megözvegyült királynét „fehér királynő”-nek nevezték. François Clouet udvari festő Deuil Blanc (Fehér gyász) gyász című 1559ben készült festménye az apósát, II. Henrik francia királyt gyászoló Stuart Mária skót királynőt ábrázolja. A csipkével szegett, fehér tüllből készült fejdíszt, amelyről a fehér fátyol a földig ért, a királynő később, 1587-ben saját kivégzésén is méltósággal viselte.14 (29. kép) A fehér gyász a magyar folklórban is jelen van. A fehér szín halottkultuszbeli jelentése erőteljesen a lelki tisztasághoz, a bűntelenséghez kapcsolódik. Gyakori használatát leginkább a fiatal halott temetésén, a halott lakodalmának rítusaiban lehet megfigyelni (pl. halott menyasszony). A Dunántúlon, Somogy és Baranya megye egyes falvaiban az idősebb asszonyok még a 20. század második felében is házilag szőtt fehér lenvászon ruhában temették, majd gyászolták a halottaikat, és ez a viselet, az ún. „halálra való ruha” volt szokásos a halottsiratás alkalmával is. A rózsafüzér társulati tagok Csíkban fehérben gyászolják az elhunyt társulati tagokat.15 Az udvarhelyszéki Bétában a társulat elhunyt tagját a tagok fehér lobogókkal kísérik utolsó útjára. (30. kép) Az aranyosszéki fehér gyász emlékét Orbán Balázs és Jankó János adatai nyomán Bálint Sándor így idézi fel: „Aranyosszéken minden család a maga kertjébe, Torockón pedig sziklába vájt sírboltba helyezte halottját, de jel vagy felírás nélkül. [...] A halottat régebben tiszta fehérbe öltöztették és fehér lepedőbe burkolva tették koporsóba. A lányhalottat fehérbe öltözött lányok vitték a sírhoz. Torockó népe szakrális szemlélete szerint a halál és temetés Szent Mihály gondviselésében inkább menyegző, mint fekete gyász.”16 A fehér gyász a népmesék motívumai között is megjelenik: „Egy érckoporsóba tétessen, és tiszta fehér ruhába. A koporsót kössék fel négy aranyláncon a templomba.”17 Egy udvarhelyszéki hiedelem szerint a halottat nem szabad fekete öltözetben temetni, mert azt a túlvilágon úgyis fehérre kell mosni. (Siklód)18 A Kis-Küküllő menti Ravában a felöltöztetett halottat a második világháború előtt még nem fekete ravatalra, hanem az ún. „elsőházban” elhelyezett nyújtópadra tették, amit földig érő, fehér ágytakaróval takartak le, majd tyúktollal megtöltött derékaljat helyeztek rá, és ezt csipkés szélű fehér lepedővel borították le. Így a nyújtópad is fehér volt, és rajta a halott is fehérben feküdt. Az egyházi fekete terítős ravatal csak az 1960-as években vált általánossá a ravai halottkultuszban.19 Ortutay Gyula helyesen állapította meg, hogy a népdalok, balladák szövegeiben ugyancsak ott bujkál a fehér gyász emléke.20 Erdélyi Zsuzsanna színszimbolikáról szóló tanulmánysorozata idéz is néhány ilyen lírai szöveget: „Fejér ruha a fejemen, / Fekete gyász a szüvemen” „Édes anyám, édes anyám, / Készítsd el a fehér ruhám! / Most indulok olyan útra, / Kiről többet ne várj vissza.”21 Végezetül Apor Péter erdélyi memoáríró egyik történeti adatát idézzük egy magyarországi temetésről: „mind fejér szoknyában, válban, előruhában öltöztették fel, koporsóját kivül a nagy rendeknek fejér bársonnyal vagy tafotával, az alábbvalóknak fejér gyolcscsal vonták bé... a kisasszonyok koporsójára fejér selyem matériát, az alábbvalóknak fejér gyolcsot vontak.”22
14 Moldován D. 1973. 592. 15 Székely L. 1997. 65. 16 Bálint S. 1977. II. 328. 17 Fábián Imre: Zöldike királyfi. Népmesék. Kolozsvár, 1989. 43. 18 Szilveszter Zsuzsa egy. hallg. gyűjtése, 2001. 19 Adorjáni Rudolf kézirata a ravai halottbúcsúztatókról. 20 Idézi: Moldován D. 1973. 586. 21 Erdélyi Zs. 1961. 185–186. 22 Moldován D. 1973. 594.



A fenti folklóradatokat nem lehet egyszerűen a középkori hivatalos egyházi gyakorlatban is létező liturgikus fehér gyász elhomályosult, értelmüket vesztett kulturális csökevényeinek, vagyis ún. survival jelenségeknek tekinteni. Inkább arra kell gondolni, hogy a fehérben való gyászolás képi világában lélektanilag ma is logikusan, a közösség számára „érthetően”, de legalábbis „érezhetően” jelenik meg az üdvösség, a fehér mennyország archetipikus képe. Ezt egyébként néhány fent idézett folklórszöveg egyértelműen (pl. a siklódi hiedelemadat, a népmeserészlet) vagy kikövetkeztethetően meg is fogalmazza. A néprajzi szakirodalomban találkozunk továbbá olyan nézettel is, amely a fehér gyászt azzal magyarázza, hogy mivel a fehér a rossznak, a bajnak is lehet a színe, emiatt lesz a halál színévé.23 Ez a vélekedés teljesen elhibázott, hiszen amint látjuk, a fehér szín éppen a lét beteljesedését, az üdvösség elérését fejezi ki, és az átesztétizált halál szimbólumai közé sorolandó.
c) A fehér a tisztaság, a bűntelenség, az ártatlanság közismert szimbóluma. Ezért a beavatási rítusokban gyakran fordul elő a neofiták színeként. (31. kép) Például az ókori Rómában azok a személyek, akik valamilyen köztestületi funkcióra jelölték magukat, egy ideig fehér öltözetben jártak az utcán.24 Gábriel arkangyal fehér liliommal köszönti Máriát, akinek a fehér liliom attribútuma lett. Például az alábbi moldvai csángó Mária-énekben: „Óh fényességes szép hajnal, / Akit így köszönt az angyal: / Üdvözlégy teljes malaszttal. / Te vagy fehér liliomszál, / Csipke között kivirágzottál, / Szentségedvel illatoztál.” (Szárász, Baranya megye)25
Köztudottan fehér a hajadon lányok ruhája, szűzlányok koszorúja stb. Ez a jelentés bukkan fel az alábbi népdalban, ahol a fehér rózsa a hajadon leány, a piros rózsa pedig az édesanya jelképe: „Túlsó soron a mi házunk, / Fejér rózsa nyílik nálunk, / Ha fejér kell, azt is adok, / Ha piros kell, magam vagyok.”26 A fehér csak az újkorban vált a menyasszonyi ruha színévé, korábban a menyasszonyi ruha egésze nem volt fehér, csupán a fejrevalók (kendőfélék, keszkenő, fátyol) és a menyaszonyi ing voltak fehér színűek.27 Erdélyben a fehér menyasszonyi ruha csak a 18. század elejétől általános, addig az előkelő menyasszonyok színesben esküdtek, és a ruha színének megfelelő gyertyák égtek az esküvői szertartás alatt. Sopron vármegyében még az első világháború előtt is színesben esküdtek.28 A moldvai csángó lakodalmi szokásokban ma sem fehér a menyasszony, nem is volt az soha. A menyasszonyi viselet színes öltözeti darabjainak, gyöngyeinek stb. rontáselhárító (apotropeikus) és termékenységvarázsló szerepe is volt, tehát az archaikusabb színes lakodalmi viseletben egy másik funkció érvényesült. d) Mivel a végtelent, az ürességet, a magányt asszociálja, rémületet is kelt, a fehér a démonok, a Rossz színe is. Ez a lélektani magyarázat teszi érthetővé azt, hogy fehérek a kísértetek, a veszélyes hiedelemlények, a halál stb., illetve más kultúrákban a Rosszat szimbolizálhatják a különböző fehér állatok (pl. jegesmedve, fehér cápa stb.). A színesség mindig érték, erő (erről a IX. 4. alfejezetben lesz szó), a szín hiánya pedig lehangoló, félelmetes. Feljegyezték, hogy Kamerun déli részén, amikor a bantu négerek között megjelent az első fehér ember, a bennszülöttek előbb elszaladtak előle rémületükben, majd miután meggyőződtek békés szándékáról, a holtjaik felől kezdtek
23 Például: Székely L. 1997. 65. 24 Ferber M. 2001. 17. 25 Erdélyi Zs. 1961. 183. 26 Uo. 181. 27 Gazda Klára szóbeli közlése. 28 Erdélyi Zs. 1961. 187–188.



érdeklődni tőle, merthogy meg voltak győződve arról, hogy az illető a holtak birodalmából tért vissza.29
A kék szín
A kék az Ég és az égi dolgok színe. J. W. Goethe a kéket hideg, negatív, passzív színnek nevezi, amelyet leginkább a „Nichtsein”, azaz a megfoghatatlanság jellemez. Erdélyi Zsuzsanna ennek kapcsán ezt írja: „Ez a megfoghatatlanság az emberben a kozmikus végtelenség (Kosmische Unendlichkeit) érzetét kelti, mely a művészetben a renaissance ragyogó kékjétől a toszkán, lombard festészet kék alapozottságán nyugvó perspektívájától egész a XIX. század »kék romantikájáig« ível.”30 Erdélyi Zsuzsanna színszimbolika-tanulmánya összefoglalja a kék égi jellegéből származó további képzeteket, illetve jelentésárnyalatokat, amelyek kimutathatók a magyar népi lírában: messzeség, elérhetetlenség, fölfoghatatlanság („Elmenek én messzire, / Ama kék hegytetőre”); tisztaság, ideális állapot („A kék eget sötét felhő borítja, / Megválásom még az ég is siratja...”); állandóság, remény, hűség („Ott nyílik a kéknefelejcs, / Kis angyalom el ne felejts”; „Kék én előttem a kötő, / De még kékebb a szívem belől. / Kékellik a liliomszál, / Rabod vagyok, mert megfogtál.”)31 A „kék szem”, továbbá a „búzavirág” és a „lenvirág” is a hűség, a derű, a békés, boldog élet szimbólumának tűnik, annak a tiszta vágynak a jelképei, amilyennek a legény szeretné látni a leányt („A te szemed tiszta kék, / Az én szívem érted ég”). A kék sötétebb változatai (pl. „kökényszem”) érzékiséget fejeznek ki.32 A fenti, egyetlen összefüggő képzetkörbe tartozó jelentések és jelentésárnyalatok a kultúra más területein is jelen vannak. A kereszténységben a kék az ég királynőjének, Szűz Máriának a színe, ezért a Mária-ünnepeken régen kék volt a miseruha színe egész Magyarországon.33 A lovagi költészetben szintén a hűség szimbóluma (pl. kék virág, kék öv stb.), még a „kék vér” is a feudális hűségre utal, legfőképpen az arisztokrácia hűségére a fejedelemhez, az uralkodóhoz. A romantikus költészetben a kék az Eszmény, a végtelen utáni emberi vágyak sejtelmes szimbóluma. Ebben a jelentésben fordul elő például Novalis (1772–1801) Heinrich von Ofterdingen című regényében is: a kék virág, amiről a regény címadó főhőse, a középkori szerelmi líra egyik képzelt költője álmodik, az egész európai romantika híres jelképe lett. Az azúr a legnemesebb, tiszta, ideális kék szín, a Földközi-tenger egének kékje. A szó etimológiailag a lapis lazuli perzsa szóból származik, ami egy halványkék féldrágakő neve. A kereszténység szívesen használta ezt a színt, illetve ezt a féldrágakövet a legmélyebb vallási titkok, az isteni tiszta ideák érzékeltetésére. Lapis lazuli kő felhasználásával, titokzatos módszerrel készültek a chartres-i katedrális ablakai, amiről Márai Sándor az Európa elrablása című könyvében ezt írja: „Tudja, az a kék, az a különös kékség... Az arabok elhozták Turkesztánból a lapis lazulit, így csinálták azt a kéket... Azóta nem tudja senki.”34 A jezsuita rend római Il Gesù főtemplomában Loyolai Szent Ignác (1491–1556) rendalapító hatalmas barokk síremléke fölött, egy oltárépítmény legtetején, a három isteni személy között található a világ legnagyobb lapis lazuli féldrágakője, ami a földgömböt ábrázolja.
29 Chevalier J.–Gheerbrant A. 1994. I. 76. 30 Erdélyi Zs. 1961. 583. 31 Uo. 584–586. 32 Uo. 588. 33 Uo. 587. 34 Márai Sándor: Európa elrablása, Budapest, Akadémiai Kiadó–Helikon Kiadó, é. n. [1995] 26.



B. A Másik Világ világossága
A világ teremtésekor, amikor minden sötétségben volt, az Isten a fényt teremtette meg legelőször.35 A fény tehát az istenektől származik, és ugyanakkor az istenek fenti világát is a fény jellemzi a leginkább. A fény hagyományosan a jóság, az élet, a megismerés, az igazság, a hírnév, a remény és más hasonló pozitív értékek egyetemes szimbóluma.36
A gyertya
Mivel az ember az istenek világát fényben, a Rossz túlvilági birodalmát pedig homályban képzeli el, a mítoszokban és a vallásokban gyakran találkozunk olyan rítusokkal, amelyeknek az a funkciójuk, hogy a halottak túlvilágra induló lelkét fényszimbólumokkal lássák el. (32., 33. és 34. kép) A keresztény szimbolikában a fény, a világosság lelki megvilágosodást is jelent. Ezért válik a gyertya fényforrás központi keresztény jelképpé, nemcsak az isteni fény, hanem egyszersmind az értelmi megvilágosodás szimbólumává is. Az égő gyertya már az ókeresztény korban Krisztus-jelkép volt, akiről a Bibliában többször is elhangzik, hogy ő „a világ világossága”. A gyertya ebben az összefüggésben ugyanakkor alapvető életjelkép is, hiszen Krisztus az örök élet forrása. A teremtés kezdetén az isteni fény megjelenése ugyancsak az élet létrejöttét eredményezte, illetve előzte meg. A gyertya azért is privilegizált Krisztus-jelkép, mert szimbolizmusában az áldozati elem alapvető jelentőségű: miközben másoknak világít, önmagát emészti fel. Ezzel a jelképiséggel nemcsak a keresztény szimbolikában találkozunk, hanem a nyelv is kifejezi ezt az archetipikus tartalmat: „megemészti magát, mint a gyertya” (’feláldozza magát, az életét másokért’), „elfogy, mint a gyertyaszál” (’lesoványodik’, ’csökken az életereje’), „eloltották a gyertyáját” (’megölték’) stb. A katolikus liturgikus szertartásoknak a fény- és életjelkép égő gyertya kötelező kelléke, és jelen van számos népi paraliturgikus vallásos cselekményben és a lakodalmi szokásokban is (35. kép). Moldvában a kereszteléskor a keresztapák három szál gyertyát visznek a templomba, amelyek közül egyet otthagynak, kettőt pedig visszahoznak. A gyermekágyas asszonynak az „avatás” tisztító célzatú templomi szertartása során égő gyertyát kell a kezében fognia. Házszenteléskor Moldvában és a Székelyföldön is égő szentelt gyertyával a kézben, letérdelve várják a papot. Az egész magyar nyelvterületen elterjedt szokás, hogy égiháború idején szentelt gyertyát gyújtanak és mellette imádkoznak. Ugyancsak az értelmi megvilágosodás, megigazulás, az igazi örök értékek melletti elkötelezettség szimbólumaként fordul elő a különböző népi büntetőrítusokban is. A moldvai csángók körében például szokás volt, hogy a megesett leánynak a templomi szertartás alatt égő gyertyával a kezében kellett nyilvánosan vezekelnie. Ezekre a megszégyenítő rítusokra még akkor is sor került, ha időközben a leány férjhez ment, a pap ugyanis addig nem szolgáltatott ki számára semmilyen szentséget, és a megszületett csecsemőt sem keresztelte meg, amíg a vezeklésre sor nem került.37 A fény- és örökélet-jelkép gyertya a haldoklók kezében arra szolgál, hogy a halottnak a másik világon is legyen világossága: „Ha valaki hal meg, két kezébe két szál gyertyát fognak, s ez ég, ég, ameddig ismerik, hogy meghót, elment a lelke. Osztá megkerülik háromcor a házat, s utána felragajszák az asztalra, vagy az ablakba, s elégetik.” „Hát azt mondják, hogy menjen a másvilágra gyertyával a kezébe. Menjen
35 Ter 1,3. 36 Ferber M. 2001. 135. 37 Kotics J. 1997. 45.; Ilyés S. 2004. 65.



világosságval, hogy legyen világossága.” (Pusztina)38 A rítus elmulasztása súlyos következményekkel jár a lélek túlvilági útjának vonatkozásában: „Eltemették Péter bácsit, aki a harangozó vót, s akkor a felesége künt vót a kertbe, s hát hallja: Dójnika, Dójnika! Imádkozzál értem, s adjatok gyertyát, me setétségbe vagyok, s most küzsdöm a fődvel. – Hallta rendesen. Megmondta. Me vaj megálmodja, vaj mi. Me ő, Péter bácsi úgy hót meg gyertya nékül a kórházba, nem vót ki gyertyát tegyen a kezibe, azelőtt perfuziózták. A felesége feljárt, odahítta a szent papokot, meggyóntatták, megszentkenetezték, s akkor úgy másnap meg es halt. De gyertya nékül. Az azé kell, hogy ne legyen túlvilágon setétbe. Krisztus világossága! S ha elvesztette a világosságot, elvesztett mindent. Akkor setétbe menen pokolra. Azétt mondta: – Dójnika, Dójnika! Adjatok gyertyát, setétségbe vagyok. Met nekem nincs gyertyavilágom, s most küzsdöm a fődvel.” (Szitás)39
A moldvai csángó falvakban a temetési szertartásnak igen sok szokáselemében van jelen a gyertya, ami ugyancsak a lélek üdvözülésében játszott fontos szimbolikus szerepével magyarázható. Pusztinában a halál beállta után, a holttest mellett is négy ún. „testgyertya” (ti. olyan hosszú mint a test) és egy „zsoltárgyertya” ég, amiket harangszókor és a halott melletti „imádkozás” (virrasztás) alkalmával gyújtanak meg. A koporsóba is tesznek gyertyát a halott fejéhez, a két könyökéhez és a lábához, továbbá egy ötödik gyertyát ráragasztanak a halott mellére egy pénzérmére. A temetési menetben a koporsó mellett visznek négy szál gyertyát, amelyeket ugyancsak „testgyertyának” neveznek, de ezek valamivel rövidebbek. A pap és a „deák” (kántor) kezébe is gyertyát adnak. A „halottas háznál” virrasztáskor és a temetés után is hosszabb ideig (két-három hétig, de akár negyven napig is) villanyégőket égetnek, amit azzal magyaráznak, hogy a hazajáró léleknek szüksége van fényre („jobban lásson, tudjon könnyebben járkálni”). Halottak napján a falu temetőjében gyertyát égetnek, és egymásnak is osztogatják Isten nevében. A halottak napi tor alkalmával mindenki kap a kezébe egy kis gyertyát, azzal imádkoznak, amikor ülnek le enni.40
C. A felkelő Nap szimbólumköre
Az antropomorf Nap
A magyar folklór legkülönbözőbb műfajaiban sűrűn fordulnak elő az antropomorf Napra vonatkozó különböző képzetek. Ez a nagy gyakoriság arra utal, hogy ez esetben is – akárcsak az előbb tárgyalt Nap-istenség azonosítás esetében – a kultúra egyik igen archaikus eleméről van szó. Például a Jézuska ruháit szárító Máriáról szóló történet Tamás apostol apokrif evangéliumában található, de Kríza Ildikó felfigyelt arra, hogy az Európa-szerte folklorizálódott legenda székelyföldi és moldvai magyar változatai olyan archaikus elemeket is tartalmaznak, ami máshol nem fordul elő: Mária magát a Napot kéri, hogy süssön ki.41 Székely László csíki gyűjtésében is több ilyen szöveg van: „A Napot sírva kéri / Mária, hogy süssön ki: / Süss ki ó égi forró Nap, / Ne légy oka bánatomnak, / Nagy fájdalmamnak.” (Csíkszentdomokos)42 Egy nagyböjti vallásos népénekben a Krisztust kereső Mária Magdolna ugyancsak a Napot szólítja meg: „Merre láttad Őt, felelj fényes Nap az égen, / Te tudod tán merre jár, az én fényességem. / Három király csillaga, mutass nekem utat, / Mert amíg fel nem lelem, szívem meg nem nyughat.” (Magyarcsügés)43
38 Nyisztor T. 1997. 119–122. 39 Saját gyűjtés, 1995. 40 Források: Virt I. 2001.; Nyisztor T. 1997.; Saját gyűjtés. 41 Kríza I. 1982. 72–73. 42 Székely L. 1997. 38. 43 Uo. 174.



Az antropomorf Nappal prózai epikus műfajok (mesék, legendák) hőseként is találkozhatunk. Alább egy Gyimes vidéki vallásos legendát idézünk, amit az 1923-ban született adatközlő még a dédnagyanyjától, „vén mámájától” hallot, aki nagyon nagy napnak tartotta Szűz Mária fogantatásának ünnepét (dec. 8.): „Az öreg Szent Anna és Szent Jovákim elvitték az áldozatukat a templomba, de a »rabbin« nem fogadta el, mert nem volt gyermekük. Ez ugyanis annak a jele volt, hogy bűnösök, Isten nem szereti őket. Elválnak egymástól és bánatosan bujdosni, vezekelni indulnak külön-külön, hogy az Isten bocsássa meg a bűnüket, amiről nem is tudtak. Külön-külön mindkettejüknek megjelent az Isten angyala, aki közölte, hogy gyermekük fog születni. Visszatérnek a templomhoz, ahol megtalálták egymást. Bémentek a templomba, s öröm hálaénekekben töltötték az időt. Olyan boldogok voltak mind a ketten, hogy azon a boldogságon és gyönyörűségen még a Nap is három óráig állott és gyönyörködött, vigadozott. Este, mikor a Nap hazament, azt kérdi az édesanyja: te fiam, te fiam, hol voltál egész nap, hol késtél így meg; mennyit átkoztak a napszámosok, hogy máma be hosszú voltál? Azt mondta a Nap: édesanyám, azért késtem három órát, mert olyan gyönyörűséget láttam két öreg között, amilyen boldogságot nem láttam, amióta az eget járom, és nem is fogok látni sohasem. ... Két öregnek nem vót gyermekik, s a jó Isten megáldotta őket, hogy az öregasszony magzatot fog szülni, s az a magzat egy leányka lesz, aki meg fogja szülni Isten fiát, aki a világot meg fogja váltani. Ezért gyönyörködtem, s ezért gyönyörködök, s várni fogom azt a jövendőlést, hogy érjem meg én is azt a boldogságot.” (Gyimes, Rakottyás)44 Az antropomorf Nap szimbóluma esetében nehéz eldönteni, hogy kereszténység előtti képzetek továbbéléséről, avagy – amint ezt Kríza Ildikó is lehetségesnek tartja „természetes gondolkodás, asszociáció következményeiről”45, vagyis az archetipikus képzelőerő működéséről van-e szó. A kettő mindenesetre nem zárja ki egymást.
Napisten
A felkelő Nap az emberi képzelet egyik legnagyszerűbb, egyértelműen pozitív jelentéstartalmú képe. A Nap a legfőbb fényt testesíti meg, jótevő, egészséghozó ereje mindenki számára nyilvánvaló. A felkelő Nap az éjszaka legyőzője, fényes felemelkedése hatalmas erőről tanúskodik. A fentiekből következően a Nap az égi isten (Napisten) legfőbb jelképe lesz. Ez a szimbólum mindenhol istenségekre és Szentre vonatkozó – Rudolf Otto terminusával élve: numinózus46 – asszociációkat és érzelmeket ébreszt. A kereszténységben a világot kereszthalála által megváltó Krisztus és a győzelemjelkép Nap asszociációja egészen természetes. (36. kép) A középkorban Krisztust következetesen a fénnyel hasonlítják össze: a Sol salutis (’felkelő, köszöntő Nap’), a Sol invictus (’legyőzhetetlen Nap’), a Sol occasum nesciens (’lenyugvást nem ismerő Nap’) kifejezések Krisztus állandó, ismétlődő metaforái. (37. kép) Egy nagyböjti népi Mária-siralomban a „kialudott napom fénye” kép ugyancsak a keresztfán kiszenvedett Krisztusra vonatkozik. A népi napkultusz különböző megnyilvánulásai kétségkívül igen archaikus gyökerűek, még a kereszténység előtti idők kultikus formáinak emlékét őrzik. Az őskeresztények például az 5. századig istenségként imádták a felkelő napot. A felkelő Nap irányába történő imádkozás a népi vallásosságban, különösen az archaikusabb
44 Székely L. 1997. 222. – Póra Sándor kántor közlése. 45 Kríza I. 1982. 73. 46 Otto R. 1997. 16–17.



kultúrájú vidékeken ma is bevett gyakorlatnak mondható.47 Az idősebb moldvai csángók napközben is a Nap irányába szoktak imádkozni.48 A csángók csíksomlyói pünkösd hajnali napvárása és a Napban megmutatkozó Szentlélek imádása ugyancsak a napkultusz archaikus megnyilatkozása. (38. kép) A gyimesi csángók körében szokás volt, hogy a Tatros fővölgyétől távolabbi „patakokban” lakók reggel keletnek fordulva letérdeltek, és pap hiányában nyelvük alatt „fehér mogyorófalapival” a felkelő Napnak, azaz közvetlenül magának az Istennek gyónták meg a bűneiket.49 A felkelő Nap irányába végzett hajnali imavégzésekre a második világháború idején, rendkívüli helyzetben, életveszélyben is sor került: „Mikor állóharcok voltak, és a lövészárkokba tartózkodtak az idevalók is, a csángók is, reggel, amikor a Nap felkelt, kiszökdöstek a lövészárkokból, és a felkelő Nap felé fordulva imádkoztak. Mondottam is nekik, hogy mit csinálnak ilyen marhaságot, lelőhetik, azt felelték, hogy ők már a hitükből nem térnek ki.”50 A gyimesi csángók között feljegyzett egyes átokformulák ugyancsak arra engednek következtetni, hogy a Napot az istenséggel azonosították: „Verjen meg a Nap s a Hold!”; „Verjen meg a Nap, ha nem igaz!”51
Az égi Isten és a földi uralkodó közötti – előbb tárgyalt – szoros szimbolikus kapcsolatból következően a szoláris képzetek, szimbólumok a földi uralkodók körül is megjelennek. XIV. Lajos francia királyt (1643–1715) kortársai Napkirálynak (Le roi soleil) nevezték, de ez a metafora szimbolikus értelemben minden földi uralkodóra ráillik. A napkorona a római pénzeken is megjelenik attól kezdve, hogy a császárok felveszik a comes solis invicti címet.52 Egy bukovinai székely álomértelmezés így fejezi ki a Nap és a földi uralkodó közötti sorsszerű kapcsolatot: „Ha a Nap leesik az égről, a fejedelem meghal.” (Andrásfalva)53
Korona, napkorona, koszorú
A korona, a nimbusz szoláris szimbólum, uralkodói attribútum. A vallásos és a politikai szimbolikájában a transzcendencia manifesztációja, titkos jele. Gilbert Durand a koronát a felemelkedés és a fény nagy jelképköreit szintetikusan összegző szimbólumnak tartja.54 A korona, a fejdísz kiemeli viselőjét az emberek közül és a felsőbb világgal hozza kapcsolatba. A keresztény világban, művészetben az emberi létezés lehető legmagasabb fokának elérésére utal, jelentése minden esetben égi megdicsőülés, kiemelkedés a földi létből, Istennek szenteltség.55 (39. kép) A jelkép tágabb értelme a lélek meghódítása, mely fokozatosan tudatára ébred saját isteni fényének. Ezt fejezi ki a kislányok virágkoronája, a menyasszonyi koszorú, a klérikusok tonzúrája és a királyi korona is. A régi kézműves céhekben szokás volt, hogy a felszabadult inas legénnyé avatása során, a szertartás végén ún. legénykoszorút, legénykoronát tettek a felavatott fejére. Ez a céhkoszorú ugyancsak a tökéletesség elérését szimbolizálta.56 Az újonnan befejezett épületekre helyezett virágkoszorúk (a Székelyföldön: „koszorú”) szintén a tökéletesség elérésének jelképei. Az aratókoszorú, amit az aratók az aratás utolsó napján búzakalászból fontak, ugyancsak győzelmi jelkép volt, végső soron az élet győzelmét, a bőséget szimbolizálta. Az aratók az aratókoszorút az
47 Bosnyák S. 1973. 48 Tánczos V. 2001. 79–82. 49 Uő 1996. 99.; Takács Gy. 2001. 70. 50 Takács Gy. 2001. 120. Vécsey Gyula kéziratos munkájából. 51 Takács Gy. 2001. 70. 52 Durand G. 1977. 186. 53 Bosnyák S. 1991. 609. 54 Durand G. 1977. 186. 55 Biedermann H. 1996. 217. 56 Domonkos O. 1977.



aratómenet élén kézben, rúdon vagy fejre helyezve vitték be a faluba. Erdély-szerte szokás volt az is, hogy a koszorút és annak hordozóját eső- és termékenységvarázslás végett a falubeliek csuromvizesre öntözték.57 A kereszténységben a korona Krisztus fenségének kifejezője. A koronára legméltóbb földi személy Krisztus édesanyja, akit Nagyboldogasszony napján (aug. 15.) történt elszenderedése után angyalok visznek égbe, mint az Ég Királynőjét ültetik Krisztus jobbjára és koronázzák meg: „A felséges égi karok, / És a ragyogó csillagok, / Koronát Máriának, / Nyújtnak Jézus Anyjának.” (Csíkbánkfalva)58 Az üdvözült lelkek ugyancsak számot tarthatnak az égi koronára: „Elvégzettem én már a páljafutásimat, / ezend a világan a csendes életemet, / hitet megtartottam, harcoltam jó harccal, / kérlek kegyes Jézus, add meg koronámat!” (Pusztina)59 Csíkban és Gyergyóban vízkereszttől nagyböjtig játszott „dúsgazdagolás” nevű dramatikus Lázár-játék végén a játszók így köszönték meg a nézők figyelmét: „Köszönjük mind nektek, hogy meghallgattatok, / A mi beszédünket meg nem utáltátok, / Ezért nektek mennyben legyen koronátok!” Ugyanez a jelentés a húsvéti locsolóversekben is megjelenik: „Virágozzék szépet, ékes virágokat, / nyerjen az égben fényes koszorúkat.” (Csíkszentgyörgy)60 A halotti koszorú ugyancsak az égi megdicsőülés szimbóluma. A jómódú kolozsvári hóstáti gazdák síremlékére régen búzakalászból font koszorút tettek, amire az elhunyt arcképét is ráhelyezték.61 Több archaikus szimbólumot tartalmaz a szilágysági, Kraszna vidéki református Varsolcon óesztendő éjszakáján végzett „kútkoszorúzás” rítusa: a templomi harangzúgás alatt a falu kútjaira az asszonyok, lányok némán koszorúkat helyeznek, majd utána aranyosvizet merítenek a kútakból. A koszorúkat ma művirágból készítik, de régen a koszorú anyaga libatoll volt. A rítus célja a varsolciak szerint: „hogy megtiszteljék azt a kutat”; „kívántak arra a kútra áldást, hogy sok bő vize legyen ... sok víz legyen, soknak jusson, szárazság ne legyen”. Van olyan személy is, aki a koszorúzás közben szótlanul mondja a következő ráolvasásszerű kérést, amit ő „imának” nevez: „A gonosz elmenjen, a jó maradjon!”62 A koszorúzás rítusában a kút és a kútvíz megdicsőülése, kultikus tisztelete valósul meg. Az átmeneti időben végzett kultikus tiszteletadás révén voltaképpen varázslás, az élethez szükséges víz biztosítása történik. A rítus mágikus jellegére utal a szent kezdet determinatív erejére való utalás, a némán mondott ráolvasásformula (a szótlanság értelmezéséről a IX. 6. alfejezetben lesz szó), a vízi és az égi szférával egyidejű kapcsolatot tartó lúd tollának felhasználása stb. A házasságkötés, a szent nász az emberi lét kiteljesedését, megkoronázását jelenti, és ugyancsak egyfajta égi megdicsőülés. Ezért az összeházasodott fiatal párt a keleti kereszténységben valóságosan is megkoronázzák. A korona tehát a szerelmi kapcsolat szentségét, égi jellegét is kifejezheti. Ez a szimbolizmus jelenik meg az alábbi északi csángó szerelmi varázslásban: „Lányok tesznek vala ágyba.. nem tudom mit... sz sánnak vala koronákat, hogy... tudod-e? Szentjánoszi virág... júnéba, júnéba sánódik, szárig virág, apróska. Szentjánoszi... sz mongya, mellik úgy megálmoggya éjend urszitáját (varázslását). Mellikvel... teszik vala koronákat lányok, teszik vala fejére... alusznak vala, álmodnak vala... Én nem tudom, ke én nem csántam... Választnak vala, én nem tudom mit álmodnak vala, én nem tudom, nem sántam vala. Teszik vala koronát fejére, avval szentjánoszi virágval, sz fekszik vala le... de én nem tudom. Szem
57 Madarassy László: Magyar aratószokások. Ethnographia 1928.; Uő: Az aratókoszorú. Ethnographia 1931. 58 Nagyboldogasszony-napi énekelt ima. Székely L. 1997. 217. 59 Moldvai csángó halottas ének. Saját gyűjtés. 60 Honismeret 1996. 2. 61. Mirk László közlése. 61 K. Kovács L. 1944. 312. 62 Nagy Réka (2003) és Széman Rózsa (2006) egy. hallgatók gyűjtése.



nem tanácsoltam szenkivel illeneket, szem nem. De halltam, halltam, illeneket halltam... Szeretőjét... há!” (Jugán)63
A halotti koszorú és a menyasszonyi koszorú eszmei lényegüket (megdicsőülés, a lét kiteljesedése) tekintve voltaképpen egy és ugyanaz. Ez az azonosság érhető tetten a halott lakodalmának rítusaiban. A mennybe vitt leány által kötögetett búzavirágkoszorú is egyszerre utal a szent nászra és a halálban bekövetkező égi megdicsőülésre. (A búzamező A nagy hegyi tolvaj balladájában is a „fejvevő hely” szimbóluma.) A következő moldvai népdalban is menyasszonyi koszorúról van szó: „Hegyen, földen járogatok vala, / Virágocskát gyöjtögelek vala, / Csokrëcskába csokrolgatom vala, / Csincsecskékbe csincsëlgetem vala, / Bokrétába bokrolgatom vala. / Lyányok, lyányok, jó lyány barátaim, / Hájtok eszte hozzám guzsajasba, / Néktek adom hugom kosorúját. / Nem kell nekönk senki kosorúja, / Mert most kötik e mihinket vala, / Ágból, bogból s tiszta fehér liliomból.” (Csügés)64
A koronajelkép fent ismertetett alapvető jelentéselemei – uralkodói hatalom, a közösség összetartása, égi megdicsőülés, szent nász stb. – mind jelen vannak Brassó városának eredetmondájában és a hozzá kapcsolódó egykori szász népszokásban. A legenda szerint a város latin Corona neve (német: Kronstadt) onnan ered, hogy a város építésének idején egy koronát találtak a földben. Erről az eseményéről a város szász lakossága Keresztelő Szent János napján, éppen a nyári napforduló ünnepén emlékezett meg. A lányok egy magas pózna tetejére koronát, virágkoszorút, süteményeket kötöztek, majd a póznát felállították, és a fiatalság énekelve körültáncolta. A koronafát sikeresen megmászó és a koronát lehozó legény egy díszes poharat kapott jutalmul, aminek „jánospohár” volt a neve, és amiből az ünnepséget követő lakomán mindenki ivott.65
A keleti irány
A keleti irány az eredet, a forrás, az ébredés, a megvilágosodás értelmét rejti magában. Ez a jelképiség szorosan kapcsolódik a felemelkedés és a fény szimbólumkörének minden jelképéhez, G. Durand szerint megragadó izomorfizmus áll fenn a Nap–kelet–Zenit–hajnalpír–madár–az Éjszaka erőit legyőző Hős/Isten jelképisége között.66 Az egyiptomiak, a perzsák, a keresztények keletnek imádkoztak (40. kép), mert – Szent Ágoston szerint – a lélek önként fordul afelé, ami nagyszerű. Keletre van a földi paradicsom, a Szentírás szerint keleten van Krisztus trónja, és keletről várható második eljövetele is: „Mint ahogy a villám napkeleten támad és napnyugatig látszik, olyan lesz az Emberfiának eljövetele is. ”67 Ugyanez a szimbolika egy szabófalvi asszony középkorias víziójában így jelenik meg: „[A Nap felé maga fordul-e, amikor imádkozik?] Nem. Többött (többet, többnyire) arra. [Merre?] La răsărit (keletnek). Honnét jő fel a Nap. [Oda imádkozik?] Arra imádkoznak a legtöbb. [Miért?] Udzs vették el (örökölték). Métt kell miszéket sálják (a templomokat építsék)... mind a miszék arra vannak, idzs (így). Sz pap mundta, imádkuzzunk spre biserică (a templom felé). Menjünk, vesszünk keresztet misze felé. De a legtöbb idzs, la răsărit. Udzs mundzsák, Krisztusz jő. Memmbe. Ityilatra (ítéletre). Akkor arrulnétt jő! Mikor a Krisztusz jö ityilat napjáră, hodzs zsudekáljon el (ítélkezzen), akkor arrulnit jö. Szürkül bé, leszesz szetét... hodzs leszesz akkor. Krisztusz tetszik meg (tűnik fel) fend
63 Csoma G. 1997. 191. 64 Csűry Bálint: Néprajzi jegyzetek a moldvai magyarokról. Erdélyi Tudományos Füzetek 27. Kolozsvár, 1930. 22. 65 Bálint S. 1977. I. 474–475. 66 Durand G. 1977. 186–196. 67 Mt 24,27.



keresztvel, leszesz szetét mind, sz ű jő keresztvel arrulnit. Kühült (kívül) szetét mind. Ű sán (ő csinál) világut. Ű világit. Krisztusz.”68 (Szabófalva)
Az idézett látomás egyéb szimbolikus elemeket is tartalmaz. Megjelenik benne például a káosz sötétségében rendet teremtő isteni fény szimbóluma és a keleti irányultságú templom képe. Georges Duby írja A kaedrálisok kora című könyvében, hogy a teljes világegyetemet szimbolizáló keresztény templomok magát Istent mutatják meg, és ezt azzal is kifejezik, ahogyan a térben elhelyezkednek: a középkori templomok mind keleti irányultságúak, vagyis az istenséget szimbolizáló hajnali fény felé vannak fordulva, ami a feltámadás keresztény reményének is a szimbóluma.69 Ezért az imavégzés megkülönböztetett jelentőségű iránya a keleti irány. Az archaikus népi imádságok képei is a keleti irány kultikus tiszteletéről szólnak, mert mindig keleten tűnnek fel a mennyország látomásos képei (pl. keleti templom, kápolna, aranyos karszék a benne ülő istenséggel, bölcső a Kisjézussal stb.) és mutatkoznak meg az Ég isteni lényei: „Én felkelék szép piros hajnalba, / kimenék ajtóm elejibe, / feltekinték napkeletre. / Hát ott vagyon fehér kőkáponya, / kűjjel arannyos, belől irgalmas. / Abba üle szent asszonyunk / szent urunk székibe.” (Pusztina); „Én felkelék z én ádzsomból, / felnezek a napkelet felé, / meglátom a Szépszüzmárját.” (Lujzikalagor); „Ne sírj, asszonyom, Mária, / állj ki napkeletre, / térgyig vérbe, / könyökig könnyübe. / Eléjött az ő áldott szent fia...” (Gyimes, Bálványospatak) stb.70
A hajnali idő
A „szép piros hajnal” közismert folklórkép a verses, lírai jellegű műfajokban fordul elő: „Mink vagyunk a rózsák: / Mink szeressük egymást, / Szép piros hajnalban, / Megöleljük egymást”; „Nem egyszer sz nem egyszer, ezernyi ezerszer, / úgy hallottam rózsám, rózsafán termettél, / Piros pünkösd napján, hajnalban születtél, / Áldott az a napom, mellyen megszerettél.”71 Egy összetett jelentésű, szintetikus szimbólumról van szó, amelyben a következő jelentések ismerhetők fel egyidejűleg: 1. A hajnal a kezdet ideje, erőképzet asszociálódik hozzá. Minden a hajnali időben történt eseménynek determinatív jelentősége van a jövőre nézve. 2. A „szép” jelző a hajnali idő tisztaságára utal (a „szép” szó a régi nyelvben a ’szent’, ’szűz’, ’tiszta’ jelentésű volt; vö. latin pulchra), az aranykor idejének tisztaságát és szentségét fejezi ki. 3. A piros szín élet- és szerelemjelkép. Ennek megfelelően a „szép piros hajnal” a tiszta szerelem és a reményteljes születés ideje.
Amint már láttuk, az istenségekre vonatkozó képzetek erősen szolarizáltak (Napisten), így a mítoszokban és vallásokban a hajnali idő az istenségek születésének ideje is.
A kereszténységben a hajnali idő, ami megelőzi a Nap felbukkanását, Mária napszaka, hiszen ő szülte Jézust, a felkelő Napot. Az adventi idő ugyanilyen logika alapján lesz a Mária tisztelet ideje, december pedig Mária hónapja. A Thewrewk-kódex Mária hét öröméről szóló imádságában ezt olvashatjuk: „...másod örömöd lészen, mikoron te szép tengeri csillag az fényes Napot szüléd mikép az hold ő fényét...”72 Ezt a jelképiséget a Kájoni János által összeállított Cantionale Catholicum című gyűjtemény (1676) egyik éneke így foglalja össze: „Oh fölkelő szép finyes nappál / Tündöklő szép piros hainál / Drágalátos szűz Mária ... / Hozd föl nékünk az igáz nápott, / Hogy láthassuk Sz. Atyánkot...”73 A középkori egyházi fényszimbolikában (pl. a
68 Saját gyűjtés, 1996. 69 Duby G. 1994. 237. 70 Saját gyűjtés. 71 Erdélyi Zs. 1961. 409–410. 72 Idézi: Erdélyi Zs. 1976. 236. 73 Kájoni J. 1719. 27. – Idézi Erdélyi 1976. 236.



himnuszköltészetben) gyakoriak a Mária–hajnal, Mária–hajnalcsillag, Mária–adventi hajnal stb. azonosítások, illetve az ezekkel azonos értékű Mária-metaforák: „stella matutina” (hajnali csillag), „stella maris” (tengernek csillaga), „stella splendens” (ragyogó csillag) stb. A néphitben a hajnalcsillag ugyancsak Mária csillaga. Több vallásos folklórműfajban is megjelenik a hajnalban ébredő Mária képe. A hajnalban ébredő istenanya lesz az, aki megszüli Krisztust, aki majd kereszthalála árán megváltja az emberiséget, és megtöri a Gonosz hatalmát: „Be szép piros hajnal van, / kiben Márja nyuguvék, / az Úr tölle születék, / pokol tölle töreték.” (Pusztina) „Hajnal, hajnal, piros hajnal, / Márjám elnyuguvék, / urunk tölle születteték, / pokol eltöretteték.” (Bogdánfalva)74
A kakas mint a hajnal madara
A hajnalban nyugvó istenanya ébresztése a folklórszövegekben rendszerint kakas által történik. A kakas fia elfogatását és kereszthalálát adja hírül Máriának: „Iersié kokasszó / szolit e Márjánok: / Kelj Bodogságos Sziepszizmárjo, / met viszik szent fijadot feszitni!” (Moldva, Forrófalva); „Kejj fel, Márija, kejj fel, / a te áldott szent fijadot / szent ablakod alá / szent kereszfádra felfeszitették!” (Gyimesfelsőlok)75; „Nagypéntek hajnalban a kakas búsan szól: / Kelj fel szűz virágszál, ébredejz, ha alszol; / Elborult, elborult szép napod virága, / Gyilkosok kezében szűz méhed virága.” (Gyimes, nagyböjti Mária-siralom)76 A kép értelmezéséhez tudnunk kell, hogy a napkelte közeledtét jelző kakas jellegzetes fényjelkép, a kereszténységben pedig a lélek éberségének jelképe, hiszen az istenség közeledtét adja hírül. A fent idézett ima- és énekszövegekben is a megváltás közeledtére figyelmezteti Máriát, amihez fia születésén és kereszthalálán keresztül vezet az út. A református templomok tornyára, a harang fölé helyezett kakasok arra figyelmeztetnek, hogy mindig legyünk éberek, és lelkileg készek az Úrral való találkozásra. Fényjelképként a kakasnak kísértetűző hatalma is van, ezért a templomok szélkakasai a gonosz elleni védekezés szimbolikus eszközei is. Hamlet meggyilkolt apjának szelleme szintén a kakas szavára távozik: „Úgy beszélik, / Hogy a kakas, a reggel harsonája, / Metsző, hegyes torkával fölveri / A napnak istenét; s az ő jelére, / Ha tűz-, ha vízben, földön vagy egen / Csatangol a bolygó lélek, siet / Mesgyéi közé.”77 Máté evangéliumában a háromszori kakasszó jelzi a végét annak a nagypéntekre virradó éjszakának, amelyben Péter háromszor tagadja meg Krisztust.78
D. Nézés, tekintet, szemek
Valamit látni, megnézni annyi, mint megérteni az illető jelenség lényegét. A látás-komplexum szimbolikus jelentése ’értelem’, ’tudás’. Se szeri, se száma azoknak a nyelvi kifejezéseknek, amelyek ezt a jelentést kifejezik. Például: „látom” = ’értem’, „világos?” = ’érthető?’, „rémlik valami?” = ’kezded érteni?’ vagy ’emlékszel?’, „sötét, mint az éjszaka” = ’buta’, „vaklárma” = ’értelmetlen zaj’, ’kaotikus viszonyulás valamihez’ stb. Valakinek a szemében világíthat „az értelem tiszta fénye”, a tudós képes „meggyújtani a tudomány fáklyáját/szövetnekét”, de ha nem találja egy tudományos kérdés megoldását, akkor szellemi értelemben is csak „vakon tapogatózik”.
74 Saját gyűjtés. 75 Ua. 76 Rakottyás, Székely L. 1997. 158. 77 William Shakespeare: Hamlet, I. felvonás, 1. szín. 78 Mt 26,34–75.



Isten szeme
A tisztánlátás és helyes ítélkezés isteni tulajdonságok, vagyis a szemek, a látással való érzékelés és az isteni transzcendencia között izomorfizmus van. A tekintet, a nézés az erkölcsi ítélet szimbóluma, ami mindenekelőtt az istenség jogosítványa. Az Isten szeme szimbólum azt fejezi ki, hogy a legfőbb értelem Istennél van, aki mindent lát és mident igazságosan megítél („Isten szeme mindent lát”). Az ószövetségi zsidó hagyomány szerint Isten az elhunyt veséiből ítéli meg annak érdemeit (vö. „Isten a vesékbe lát”), Jehova elől semmit nem lehet elrejteni: „Látja szeme az ember útjait, / és minden lépését szemmel tartja.”79 „Az Úrnak mindenütt ott van a szeme, / a rosszak és a jók fölött egyaránt őrködik.”80 A magyar „fenn az Isten!” szólást akkor szokták használni, amikor valaki a földi igazságtételt lehetetlennek tartva vagy abban csalódva, az istenítéletre hagyatkozik. A különböző narratívákban a Nap és a Hold antropomorf tulajdonságokkal vagy olykor istenségekként jelenhetnek meg. Ilyen esetekben övék a mindentlátás képessége és ezzel együtt ők képviselik a legfőbb értelmet is az erkölcsi ítéletet is. Általánosnak mondható képzet, hogy a Hold az éjszaka „szeme”, a Nap pedig a nappalé.81 Az isteneknek a mitológiákban ezer szemük van, a folklór természetfölötti lényeinek is lehet több szeme, ami kivételes látnoki képességeik szimbóluma. A szemnek, különösen az istenség szemének óvó funkciója is van, ezért a szem motívum a népi díszítőművészetben gyakran jelenik meg védekező, gonoszelhárító (apotropeikus) szerepben. Az istállóajtók, (székely)kapuk, padlásvégek többnyire félbevágott napból kiinduló sugaras díszítményeit sokfelé istenszemének nevezik.82 Ezeket a napdíszítményeket, amelyek mind katolikus, mind protestáns vidékeken elterjedtek, a néprajzi szakirodalom egy része a régi magyar naptisztelet maradványának tartja, mások az egyházi jelképrendszerből vezetik le, mondván, hogy a Szentháromság titkát a katolikusok és nyomukban a reformátusok is háromszöggel ábrázolták, középen sugárzó szemmel. Számos történeti adat szól amellett, hogy a napdíszítmény jellegű istenszeme motívumnak (41. kép) védekező és rontáselhárító funkciója lehetett: a kapu mögött élő embereket és állatokat az Isten szeme védte minden bajtól, amit ártó démonok (pl. rontó boszorkányok, pusztító betegségdémonok) és rossz szándékú emberek (pl. tolvajok) okozhattak. Balassa Iván írja a Székelyföldön széltében-hosszában elterjedt motívumról: „Köztudomású, hogy a székelyek körében a kapunak, ajtónak rendkívül nagy jelentőséget tulajdonítottak, melyen át a jó és rossz ember egyaránt beléphetett, de a kapu, különösen, ha a nap is ott sugárzott rajta, védelmet nyújtott.”83 A népviselet díszítőelemei között is igen gyakran találunk különféle szemmotívumokat, amelyeknek szem mivoltára a minták népi neve is világosan utal („gyíkszem”, „rákszem”, „farkasszem” stb.). A legarchaikusabb népviseleti hagyományokat őrző tájegységeken (Gyimes, Moldva, Kalotaszeg stb.) végzett motívumvizsgálatok alapján Gazda Klára a szemmotívumok mögött ugyancsak gonoszelhárító apotropeikus funkciót feltételez, hasonlóan a köröm/karom (pl. „békaköröm”) és legfőképpen a kereszt motívumaihoz.84
79 Jób 34,21. 80 Péld 15,3. 81 Ferber M. 2001. 139. 82 Balassa I. 2000. 365. 83 Uo. 375. 84 Gazda K. 2000b, 2001c, 2005a.



A vak jós
A folklórban a vakság, illetve a félszeműség vagy a kancsalság transzcendens képességek birtoklását is jelentheti (vö. vak jós, halottlátó, „néző ember” stb.). Homérosz, a vak költő a Másik Világban élő vátesz metaforája. Ezt a szimbolizmust Gilbert Durand az áldozati aktusokra jellemző logikával magyarázza: a szemek (fizikai látás) feláldozása mágikus úton a belső látás (transzcendencia) erősödését eredményezi. A fizikai lét feloldódik, és a valóságos látás helyét egy második, archetipikus, platonikus értelemben vett lényegi látás, az „ideák” közvetlen érzékelése veszi át. Ebben a szublimálódási folyamatban feláldozásra kerül a metafora anyagi oldala (szem), hogy a tiszta értelem (látás, tudás) megmaradhasson.85 V. J. Propp a varázsmese gyökereiről szóló könyvében azt írja, hogy a kacsalábon forgó várba érkező hős azért látja néptelennek a várat, mert még nincs beavatva a Másik Világba. A varázsmesék vasorrú bábája vak, mert erős a transzcendens látása. V. V. Ivanov a „látható” és a „láthatatlan” világ irodalmi szövegben való realizációiról értekezve86, ugyancsak V. J. Proppot idézi: „a vakság fogalmának elemzése a láthatlanság fogalmához vezet el bennünket. Az ember nem önmagában, hanem valamihez való viszonyában vak.”87
Az ártó tekintet, szemmel verés
A ránk tekintő isteni szemekből sugárzó értelem az árnyékot és a bűnt is érzékeli, és ennek megfelelően a morális ítéletnek lehet büntető jellege is. Van tehát ártó, fenyegető tekintet is, aminek félelmetes voltát a nyelv is kifejezi: „tekintete hamuvá perzsel”, „megvillan a szeme”, „elborul a tekintete”, „ha a szeme ölni tudna” stb. A szemmel verés általi megrontás a néphit szerint akaratlan megcsodálás, megirigylés révén történik. Valamit meglátni és megkívánni tehát annyi, mint a szemlélt tárgyat mágikus úton megrontani, Erdélyben használt tájszóval: „megigézni”. Sokatmondó, hogy a ’irigység’ jelentésű latin „invidia” szó etimológiailag a ’ránézni’ jelentésű „in-videre” igéből származik. Ilyen megcsodálás általi, a bibliai előidőben történt rontást idéz fel a következi moldvai csángó ráolvasó imádság: „Elindult a Bodogságos Szépszüzmárja / az ölibe az ő áldott szent fijával. / Megtalálkozott három zsidó lejánval. / Egyik aszonta: / Ojan szép fényes a te áldott szent fijad, / mind a szép fényes Nap! / Második aszonta: / Ojan szép fényes a te áldott szent fijad, / mind a szép fényes Hód! / Harmadik aszonta: / Ojan szép fényes a te áldott szent fijad, / mind a szép fényes csillag! / S mind a hárman halálra igizték. / Visszatért a Bódogságos Szépszüzmárja / az ölibe az ő áldott szent fijával, / vizet vett a Jordán viziből, / vizet vetett az ő áldott szent fijának, / s vizet vetek én es ennek az Ilonának.”88 Mivel a szép, kívánatos dolgokat szokták megigézni, különösen veszélyeztetettek az újszülöttek, a kiskorú gyermekek, a zsenge korú állatok és növények, a virágzó gyümölcsfák, az ifjú férjek stb. Mivel a sokszínűség a sok erő szimbóluma, az igézés elleni védekezés a piros színnel, csillogó ékszerekkel és egyéb drágakövekkel, hajba fűzött pénzérmékkel stb. történhet. Más kultúrákban előfordul a fátyol, amulettek stb. használata is.
85 Durand G. 1977. 187–190. 86 Folklórpárhuzamok egy Gogol-témához. In: Ivanov V. V. 1984. 252–279. 87 Ivanov V. V. 1984. 269. 88 Pusztina, saját gyűjtés, 1991.



E. Szó (Ige)
A mítoszokban minden kozmoszteremtés a fénnyel kezdődik. A „Fiat lux!”89 a világteremtés egyetemes szövegformulája. A fény az, ami a teremtés kezdetén egyedül létező végzetes sötétségben rendet teremt. A teremtő Fénnyel egyedül a teremtő Szó (Ige) egylényegű, ami hasonlóképpen teremtő erejű. János evangéliumában a Szó a Fényhez asszociálódik, amely ragyog a sötétségben: „Kezdetben volt az Ige, / és az Ige Istennél volt, / mert Isten volt az Ige. / Ő volt kezdetben Istennél, / minden ő általa lett / és nélküle semmi sem lett, / ami lett. / Benne élet volt, / és az élet volt az emberek világossága. / A világosság a sötétségben világít, / de a sötétség nem fogta föl.”90 Ez a platonista szemlélet ugyancsak jelen van a világ nagy mitológiai rendszereiben.91 C. G. Jung arról értekezik, hogy „az, ami ragyog” és a „beszélni” szavak etimológiája az indoeurópai nyelvekben és az egyiptomi nyelvben összefügg.92 A Szó is, akár a Fény, a mindenhatóság szimbóluma. A Kalevalában az öreg varázsló Väinämöinen a szavak birtokosa, aki a szó által teremt, és a teremtett világ fölötti hatalmat is gyakorolja. Az ember- és világteremtés a keresztény mitológiában ugyancsak a kimondott mindenható Szó által történik. A keresztfán függő Krisztus a népi imádságokban a Világ Uraként jelenik meg, aki a teremtő szavaknak is a birtokosa: „Magos keresztfán meglátta / Az ő drága szent anyja az ő drága szent fiát, / Térgyig vérbe, könyökig könyübe. / Szegény szomorú várt szenteket, / Szentekvel szót mondott, / Testet teremtett, lelket adott.” (Moldva, Szitás)93 A mitikus lényekkel idegen nyelvű szavakkal vagy fordítva mondott szavakkal lehet kommunikálni (a rituális inverzió elve). A székely mondákban mitikus lényként megjelenő medvéről például azt tartják, hogy csak románul ért, ezért a vele való találkozáskor, ha románul szólnak hozzá, akkor morogva válaszol. A gyimesi és a csíki hiedelmek szerint a kígyótól megmart testrészre a kilenc főkígyó nevét kell egyházi imádságok (Miatyánk, Üdvözlégy, Hiszekegy) kíséretében reámondani: „Iceice, Tréice, Muskutere, Sáspió, Kujosika, Kaszarikarëaku, Kaszarëáku, Silleforësz, Mërászkulk!” (Csíkszentgyörgy)94
A Szó tehát maga a lényeg, a legmélyebb valóság, platóni idea. Mircea Eliade szerint a hinduizmusban a meditáció vagy isteni ikonok fölötti elmélkedésre vagy bizonyos mágikus talizmánszerű szavak, ún. „mantra” szavak kimondására támaszkodik, amelyek egyszerre szimbolizált valóságok és szimbolizáló jelek, valóságos szemantikai és ontológiai koncentrátumok.95
A névmágia
A dolgoknak nevet kell adni, mert a név maga a dolog, a név a valós létezés bizonyítéka. Aminek nincs neve, annak valós létezése, identitása sincs. A név és a dolog annyira összetartoznak, hogy ebben az esetben már nem is beszélhetünk szimbolikus vagy mágikus kapcsolatról. A névváltoztatás teljes lefoglalást jelent, általában olyankor kerül rá sor, amikor az illető személy új hivatást, feladatot és ezáltal új identitást kap. Jézus egyedül Péternek, a legelső apostolnak változtatja meg a nevét az apostoli testületből. (Pétert korábban
89 Ter 1,3. 90 Jn 1,1–5. 91 Lásd: Durand G. 1977. 190–195. 92 Uo. 190. 93 Saját gyűjtés, 1995. 94 Saját gyűjtés, 1980. 95 Durand G. 1977. 192.



Simonnak hívták, de Jézus Kéfának vagy Kéfásnak, azaz Petrosznak, Péternek nevezi.) Az Ószövetségben az Úr hívja Ábrámot és Ábrahámra változtatja a nevét, majd hívja Jákóbot, akit Izráelnek nevez. A keresztség és a bérmálás szentségeinek felvételével, szerzetesrendekbe való belépéssel a katolikusok új nevet kapnak, és ezáltal mintegy újjászületnek. Ez a „lefoglalás” magyarázza a titkosszolgálatok beszervezett informátorainak névváltoztatásait is, hiszen a (titkos) név birtokában lenni annyi, mint ismerni az illetőt és uralkodni fölötte. A betegség- és rontásmegelőzés egyik archaikus népi technikája a veszélyeztetett személy ún. „óvónevekkel” való ellátása. Az óvónevek a démon megtévesztését szolgálták, például megvalósítható általuk a személy létének a letagadása (Nevetlen, Nemvagy, Mavagy, Nemél stb.), esetleg értéktelenségének hangsúlyozása (Halaldi, Beteg, Féreg stb.).96
A nevek kimondására vagy a névadásra vonatkozó tabuk mind mágikus szemléleten alapulnak.97 Az Ószövetségben Isten nevét csak a kiválasztottak ismerhették, és csak félelemmel eltelten, suttogva mondhatták ki. A rettegett vagy kultikusan tisztelt állatok „igazi” nevét is tilos volt kimondani, helyette körülíró megnevezéseket – például „farkas (állat)”, „szarvas (állat)” stb. –, esetleg kedveskedő kifejezéseket használtak.
A gyógyító és az ártó szó (szómágia)
A világgal való lényegi azonosság folytán a kimondott szó ugyanolyan ontológiai valóság, mint maga a világ. Ezért ha egyszer elhangzott, nem érvényteleníthető: „Az egyszer kimondott átkot semmi meg nem állíthatja, amíg borzasztó útja véget nem ér” – olvassuk egy sáromberki családi Biblia utolsó lapjára írt bejegyzést a 19. század végéről.98 Ugyanezt a gondolatot a Gilgames eposzban sok ezer évvel korábban majdhogynem ugyanezekkel a szavakkal fogalmazták meg: „Jaj, az egyszer kimondott szó soha többé nem semmisül meg!” – kiált fel Gilgames kétségbeesetten, amikor tudomására jut, hogy barátja, Enkidu halálát az istenek tanácsa kimondta.99 „Ha az embernek a temetési énekből egy vagy két szó az eszébe ötlik, rövid idő alatt közeli rokona hal meg.” – tartja egy udvarhelyszéki hiedelem100, vagyis az önkéntelenül kigondolt szó is lehet tett értékű (performatív nyelvi funkció). A ráolvasások „specialistái”, a szavak kimondása hatalmat gyakorolnak a betegségeket okozó vagy természeti kárral fenyegető gonosz démonok felett. Az általuk kimondott, esetleg csak elmormolt szavak által valódi varázslás történik, ezért a régi magyar nyelv – például 1578-ban Bornemisza Péter az Ördögi kísértetek című munkájában – ezeket a ráolvasó imádságokat a ’varázslás’ jelentésű „báj” szóval nevezte meg. (A „báj”, „bájilász” főneveket, illetve a „bájil”, „megbájil” igét a nem székelyes „ősibb” moldvai csángók ma is ilyen értelemben használják.) A szóval azonban rontani is lehet. Német nyelvterületen a szóval, nyelvvel való rontás hite legalább annyira elterjedt, mint Magyarországon a szemmel verés hiedelemképzete. Minden bizonnyal a német kölcsönhatásnak is szerepe van abban, hogy a magyar nyelvterület északnyugati részén a szemmel verés neve „megszólítás”. (Keleten, így Erdélyben és Moldvában is, a rontás neve „igézet”.)
96 Solymossy Sándor: Névmágia. Magyar Nyelv XXIII. 1927. 83–99.; Zlinszky Aladár: A névvarázs. Magyar Nyelv XXIII. 1927. 100–109. 97 A tabu alatt álló szent szavakról, nevekről lásd: Frazer G. 1995. 145–151. 98 Vajda András doktorandusz gyűjtése, 2002. 99 Gilgames, Hetedik tábla. 100 Siklód, Szilveszter Zsuzsa egy. hallg. gyűjtése, 2001.



A tudatosan használt ártó szót átoknak nevezik.101 Az ember sorsát a kimondott ártó szó determinatív erővel meghatározhatja, különösen akkor, ha a szent kezdet idején – például születésekor, az emberélet nagy fordulóikor – mondták ki: „Engem anyám megátkozott, / Mikor a világra hozott, / Olyan átkot rakott reám, / Haragszik egész világ.” (Szitás, népdal)102 Az igaztalanul kimondott, bűntelen személyre kért átok visszafordul, ugyanis – amint láttuk – a kimondott szónak mindenképpen hatnia kell: „Mondd meg, babám, az anyádnak, / ne átkozzon fűnek-fának. / Mer az átok helyet keres, / azt fogja meg kit érdemes.”103 A moldvai csángó Pusztinában 2004ben, amikor a helyi katolikus pap az oltáron esküdözve és átkozódva kezdte azokat fenyegetni, akik önkényesen foglaltak le temetőbeli sírhelyeket, a templomban jelen lévő hívek közül sokan félelemtől eltelve hangosan felkiáltottak: „Istenem, ne engedd meg!”104 A moldvai csángók között az 1990-es évek első felében híre kelt annak, hogy Külsőrekecsinben a helyi pap ún. „feketemisét” mondott, amellyel egyik hívének, egy az idő tájt Bukarestben élő fiatal lánynak a halálát akarta kikényszeríteni, amiért az illető a külföldről jött segélyek eltulajdonításával igaztalanul vádolta meg őt. A „feketemisét” fekete öltözetben, mezítláb, kezében égő gyertyával végezte, majd a szertartás végén az oltárra helyezett edényben lévő hamut elfújta, és a kezében lévő gyertyát is kifújta, miközben azt kérte az Istentől, hogy az őt megrágalmazó személy is hasonló módon semmisüljön meg. A „feketemisét” követően a fiatal lány rövid idő múlva valóban meghalt.105 A kimondott esküszó is átokként működik. A hamis esküt a népi keresztény értékrend a legsúlyosabb bűnök egyikének tartja, ami nem maradhat büntetés, bűnhődés nélkül. (Lásd például Arany János Hamis tanú című balladáját.) Vélhetően román folklórhatás is szerepet játszott azoknak a hosszú, részletező átokdaloknak a kialakulásában, amelyek a moldvai csángók körében maradtak fenn. Szembeötlő, hogy ezek a dalok inkább tréfás jellegűek, hiányzik belőlük az átok beteljesedésébe vetett hit, a valódi, komoly átokra jellemző erős emotív töltet: „Sír a szemem, mind a kettő, hull az könnyem, mint az eső, / Hull előmbe, hull az fődre, ki a gyászos kebelembe, / Hulljon annak kebelébe, az ki vélem hullattassa. / Fáj a szívem szivedért, két feteke szemedért, / Hogy a varjak szedjék ki, két karóra rakják ki, / Hogy azt a világ tudja meg, hogy az én átkom fogott meg. / Fogjon meg a szájom átka, kötelen sirülj az ágyba, / Annyit sirülj meg egy éjjel, hány csillag vagyon az égen, / Annyi nyű egyen meg téged, hány fűszál vagyon a fődön. / Azt es a világ tudja meg, hogy az én átkom fogott meg. / Fogjon meg a szájom átka, egyen meg az ágy deszkája, / Ne úgy egyen, mind az almát, reszeljen meg, mind a tormát, / Azt es a világ tudja meg, hogy az én átkom fogott meg. – Ezt guzsalyasban énekelték, lakodalomba ez nem talál, met ez siralmatos. Mikor a legény a leányt elhagyja, akkor annak átkozni kell. De mind a kettőnek használ. Elátkozzák egymást a fődig.” (Szitás)106
Összegzés
A látás, a tekintet a világ észlelésének alapvető eszköze. A szem azonban nemcsak érzékel, hanem egyszersmind rendet is teremt. A „meglátás” révén értelmezzük is a világot, a „látás” a „tudás” szinonimája.
101 Az átok, káromkodás néprajzi vonatkozásairól lásd: Eperjessy E. 1999. 102 Saját gyűjtés, 1998. 103 Közismert népdal. 104 Nyisztor Tinka pusztinai néprajzkutató szóbeli közlése. 105 Uő. 106 Saját gyűjtés, 1998.



Ezért a szem által érzékelt fény a mítoszokban a kozmoszteremtés, és a mindenféle rendteremtés eszköze. A Kozmoszt a „világosan” szerkesztett, rendezett világ, a vele szemben álló Káosz pedig kaotikus és sötét. A látás és a fény az istenségek attribútuma, ezért a fényjelképek szorosan kapcsolódnak a felemelkedés jelképeihez. A hangosan kimondott érthető Szó a Fény szinonimája, hozzá hasonló platóni idea. Mindkettőnek legfőbb birtokosa a teremtő és mindenható Isten. A Szó ugyanolyan szerepet játszik a teremtésben és a megteremtett kozmosz elrendezésében, mint a Fény, ezért a két jelkép gyakran összekapcsolódik. A helyes percepció helyes értelmezést jelent, ami feljogosítja a helyesen látókat a morális ítélkezésre. A legfőbb ítélőbírók a mindent látó, következésképpen mindent tudó égi istenek és ezek földi helytartói.



8. Harc, tisztítás, elválasztás
A Sötétség erőivel vívott hősi harcot az emberi képzelet mindig szimpátiával kíséri. A hőssel való azonosulás akkor is fennáll, amikor a hős megszegi a társadalmi rendet, a tilalmakat, mert a végrehajtott jeles tettek mindig súlyosabban esnek latba, mint a sors parancsának való engedelmeskedés.1 Ez történik például Prométheusz közismert mítoszában is.
A. A harcoló Hős és fegyverei
a) Egy archaikus képzet szerint az ellentétes erők brutális összecsapásának kozmikus teremtő ereje van. A mitikus küzdelem célja nemcsak a Káosz legyőzése, hanem a világrend megerősödött formában való helyreállítása is. A farsangi játékokban a Kozmosz és az élet teremtő erői állnak harcban a Sötétség erőivel, és a kaotikus küzdelemből végül a rend étosza kerül ki győztesen. A vadászatban vagy a vadászatot imitáló mimetikus játékokban a kultúrhős és serege mindig legyőzi a káosz erőit, helyreállítva a világ rendjét. Ezért a vadászás, a szörnyek legyőzése az uralkodó kötelessége. Gyakori mitikus képzet az is, hogy a győztes harc által nemcsak a világ, hanem maga a hős is többleterőre tesz szert. Például a sportjátékok előtt imitált harcnak mágikus ereje van (pl. ökölvívók esetében).2 b) A hősök sokszor születnek istenek és emberek házasságából, máskor természetfeletti erejű emberek vagy bukott istenek utódai, ami rendkívüli képességeiket is megmagyarázza. A hős származása tehát gyakran utal arra, hogy alakja az égi és földi erők egyesülését szimbolizálja. Emiatt a hős voltaképpen legyőzhetetlen, ha mégis legyőzik, akkor bukását véletlen balszerencse (pl. lova megbotlása) vagy ármánykodás, árulás okozza. Mivel az Éggel tart kapcsolatot, a hős attribútumaiként gyakran jelennek meg a Nap-szimbólumok, hiszen maga a Nap is a Sötétség fölött győzedelmeskedő erő. Ugyancsak a Hős égihez tartozásának következménye a transzcendens tudás birtoklása. A Hős mindig intelligens, sokszor jós, próféta is (pl. saját halálát is megjósolhatja). A különböző mítoszokban – így az ősi magyar magyar samanisztikus világképben is – gyakran találkozunk a kiválasztottság (elhívás) motívumával, aminek jelentése a Hős által folytatott küzdelem isteni legitimitása. c) A mitikus hősök sajátos típusa a kultúrhős (kultúrhérosz), aki közösségi célokat, eszményeket, társadalmi normákat védelmez, törvényeket alkot. Ilyen közismert kultúrhős például a mitikus kovács Héphaisztosz, a tüzet megszerző Prométheusz, a szörnyeket legyőző Perszeusz és Thészeusz, a csodaszampót elrabló és kozmogonikus tetteket végrehajtó Väinämöinen, az Uruk városát építő és védelmező Gilgames, az Istentől kapott törvényeket érvényesítő Mózes stb. A hős sorsa eválaszthatatlan annak a közösségnek a sorsától, amelyet képvisel. A király mindig hős, katona is, és még akkor is kötelessége jelen lenni az ellenséggel vívott harcban, ha maga nem is harcol, ugyanis benne testesül meg az ország sorsát eldöntő égi isteni erő és akarat. Ezért követelték 1526-ban a magyar főrendek, hogy II. Lajos magyar király személyesen vegyen részt a mohácsi csatában. (Mint tudjuk, a király halála a csatavesztés után a magyar királyság széteséséhez vezetett, hiszen a király személye az ország egységét szimbolizálta.) Bill Clinton amerikai elnök, az
1 Durand G. 1977. 196. 2 Chevalier J.–Gheerbrant A. 1995. II. 253.



Irak elleni légitámadások megindításakor katonai egyenruhában jelent meg, ezzel fejezve ki közösségvállalását a „hadba szállt” néppel stb. d) A szakrális célokat, eszményeket követő hősök férfitársaságokba tömörülnek. Ilyen harcos testületeknek foghatjuk fel például a keresztény lovagrendeket, az indogermán epikus énekek „farkas-” és „medveembereit”, a közép-afrikai „párducembereket”, Bismarck Németországának harcos rituálékat végző egyetemista köreit stb. A testületek, rendek fegyvereiben az erő szublimálódik. A testületek tagjai mindenekelőtt harcosok, aki a társadalom többi tagjainál szélesebb körű jogokkal mindenekelőtt szexuális természetű jogokkal – rendelkeznek, magatartásukat ugyanakkor az aszkétizmus jellemzi. Komoly beavató rítusoknak vetik alá őket, amelyeket a hősi jeles tettek liturgikus megfelelőiként lehet értelmezni.3 Az általuk vívott harc mindig valamilyen transzcendens eszme jegyében történik. A valamely eszmei cél érdekében létrejött férfiszövetségek, férfitársaságok, harci rendek (német: „Männerbrund”) működéséhez hasonló azoknak a legénytársaságoknak a működése is, amelyek egy-egy kalendarisztikus népszokás megszervezése és lebonyolítása érdekében jönnek létre. Az illető népszokásnak mindig van egy olyan eszmei tartalma, üzenete, ami a szokás megszervezését metafizikai szinten is indokolja, és a benne való részvételt erkölcsi kötelességgé vagy legalábbis legitimmé teszi. Erdélyi román vidékeken ilyen legényszervezetek alakultak például a karácsonyi kolindálás népszokás keretében játszott maszkos alakoskodás4, az ún. „turkázás”, „turkajáték” stb. lebonyolítására. Ezeket a szervezeteket a titkosság, a katonai jellegű belső szervezkedés, ősi mágikus rituális aktusok egyidejű és csoportos végrehajtása, állatnak való maszkírozás és szent állatokká való átlényegülés jellemezte.5 Hasonló jellegű és célú ad hoc szerveződésű testületekkel a magyar folklórban is találkozhatunk. A Székelyföld katolikus vidékein ilyen társaságokat hoznak létre nagyhét utolsó három napján szokásos „jézusőrzést” vagy „szentsírőrzést” eljátszó legények is. (42. és 43. kép) A csíki és gyergyói „jézusőrző katonák” szervezeti rituáléjának a következő általános jellegzetességei vannak: elkülönülés a közösségtől, fegyverviselés és harcos szertartások gyakorlása (pl. látványos felvonulás, őrségváltás stb.), a népszokásban való részvétel avatórítus jellege (a frissen leszerelt „katonakiszolgáltak” vesznek részt benne), aszketikus jellegű magatartás (gyónás és áldozás, némán és mozdulatlanul végzett őrszolgálat), többletjogok gyakorlása (a templomi szertartások alatt saját „katonai” törvényeiknek megfelelően viselkedhetnek, ők ministrálnak a húsvétvasárnapi nagymisén, ők az ünnepet lezáró húsvéti bál szervezői) stb.
A Hős beavatási rítusai
A Hős és a Hős beavatásának fogalmát – amennyiben a hősi tett szimbolikus lényegét kívánjuk megérteni – célszerű tágan értelmezni. Hősi aktusnak kell felfogni minden olyan törekvést, rítust, amely egy sprituális szempontból magasabb rangú létállapot elérését célozza. Tágabb értelemben hősnek kell tekinteni nemcsak a fegyverrel harcoló héroszt, hanem azokat a neofitákat is, akik a tökéletesség felé törekedve, beavatási rítusokon esnek át (ilyenek például az összeházasodó felek, a szerzetesrendekbe belépő klerikusok, az érettségi vizsgán helytálló diákok stb.).
3 Durand G. 1977. 201. 4 A Bartók Béla által is felhasznált kolindaszöveg előadását kísérő maszkos dramatikus játék szimbolizmusát Tallián Tibor elemezte a Cantata profana – az átmenet mítosza című könyvében. Lásd: Tallián T. 1983. 5 Tallián T. 1983. 116–121.



Mindkét esetben spirituális harcról, felemelkedésről, egy átmeneti krízisállapot sikeres meghaladásáról van szó. A hősnek az első győzelmet önmaga felett kell aratnia, hőssé csak az lehet, aki kiállta a „próbát”. Ez mutatkozik meg például a sámánavatás szertartásában, a mesehős elé állított feladatok teljesítésében, a harcos szervezetekbe való belépés avatórituáléiban. A lakodalmi népszokások legtöbb szokáseleme az ifjú pár szimbolikus megdicsőítését célozza: voltaképpen a násznép „harcos menete” és „harcos közössége” segít a próbák elé állított hős párnak abban, hogy az elébük állított akadályokat – pl. menyasszonyöltöztetés és -kikérés, álmenyasszony felismerése, feladványok megfejtése, az elkötött út felszabadítása (44. kép), a menyasszonylopás megakadályozása stb. – legyőzzék, és a szent kezdet idején aratott, a jövőre nézve determinatív erejű győzelem révén a boldog házaséletet maguknak biztosítsák. A beavatási (átmeneti) rítusok általános jelentése tehát az ember természeti állapotának megszüntetése, beavatás a szakrális kultúrába. Az archaikus társadalmakban ugyanis a kultúra isteni eredetű, nem emberi termék. A beavatási szertartás visszaállítja a kapcsolatot az egyedüli isteni valósággal, általa részt nyerünk a teremtő energiákból.6 A beavatás ugyanakkor több mint egyszerű „megkeresztelés”: szerződés és varázslat is, amelynek szertartása során gyakran kerül sor egy-egy vallás liturgikus szent drámáinak megismétléseire.7 Ezek a vallás lényegéhez tartozó szertartások metafizikai távlatot, mélységet adnak az avatás rítusainak, és visszafordíthatatlanná teszik az aktust. Mircea Eliade a beavatási rítusok következő típusait különíti el:8 1. A felnőtté válás közösségi rítusai nemtől függetlenek, mindenkire kötelezően érvényesek. 2. A titkos társaságokba való belépés rítusai egy nem számára fenntartottak. Főleg férfitársaságok rítusairól van szó, de vannak nőiek is. Ezek a társaságok lehetnek állandóak (pl. szabadkőművesek, szerzetesrendek) vagy efemer (pl. a rituális játékok szereplőinek közösségei) jellegűek. 3. A gyógyító specialisták (pl. pap-király, sámán, javasember stb.) beavató rítusai, amelyeknek során a jelölt intenzív vallásos tapasztalatra és az átlagosnál nagyobb mágikus erőre tesz szert. Az elnyert erő lehet akaratlagosan megszerzett vagy elhívás útján megkapott. A beavatási szertartás kötelező eleme a jelölt bántalmazása, kínzása, aminek kettős értelme van: 1. megtörténik a neofita alkalmasságának bizonyítása; 2. megvalósul a démonok, a rossz, a halál időleges győzelme (beavatási halál), amit a hősnek sikerül visszafordítania, és végül mindig megdicsőülve kerül ki a küzdelemből. Az egyiptomi mitológiában Szét 14 darabra szaggatja a meggyilkolt Ozirisz termékenységisten testét (ez a szám megfelel a fogyó Hold napjai számának), de Ízisz végtelen türelemmel összeszedi a testrészeket, majd az újraösszeállított testet meghinti bűvös életvízzel, aminek nyomán Ozirisz feléled, de csak annyi időre, hogy fiat nemz Ízisszel (Horusz), majd végleg a holtak országába vonul. Krisztus beavatási halála, harmadnapra való feltámadása, majd a holtak országába való alászállás („alászállt a poklokra”) utáni mennybementele hasonló Ozirisz történetéhez. A görögrómai mitológiában Dionüszosz (Bacchus) és Orfeusz olyan hősök, akiket szenvedéseik során megcsonkítottak, összevágtak, megjárták az alvilágot, és mindezek után elfoglalták örök helyüket az égben.
6 Eliade M. 1999. 13–14. 7 Durand G. 1977. 380–382. 8 Eliade M. 1999. 16.



A beavatási rítusok alapvetően áldozati jellegűek, ugyanis az önként vállalt szenvedés, feláldozott élet, testrész árán mindig egy állandóbb értékre, az öröklét valamiféle zálogára lehet szert tenni. Például a mitikus hős testi megcsonkításának eredménye gyakran valamiféle termékenységvarázslás, növényként való továbbélés, megváltás stb. A flagellálás is ebben a képzetkörben értelmezhető, ennek a rítusnak is alapvetően áldozati jellege van.
A kard mint a fegyver archetípusa
A harcoló hős mindig felfegyverzett. A fémből készült kard a fegyver archetípusa, ami mindenekelőtt a célirányos akarat szimbóluma.9 A fegyverzetnek nagyon agresszív polemikus jelentése van: a fegyver egyszerre erő és tisztaságjelkép. A kardra az „Igazság” szót szokták vésni, mert a hős vele vívott harca mindig jó ügyet szolgál, a kardnak igazságosztó jellege van. A fémeszközök, ideértve a fegyvereket is, egyszersmind fallikus jelképek is, de az igazságosztó jelleg hangsúlyosabb bennük, a szexualitásra, a nemzésre való utalás legfeljebb megerősíti az Erő képzetét.10 A vágó, fényes kard a szörny legyőzésére szolgál. A kard az az archetípus, amely felé minden fegyver mély jelképisége törekszik, ami tartalmazza a tisztítás és az elválasztás (jó–rossz, tiszta–tisztátalan stb.) képzetét is.11 Ezért minden mitológiában tipikus a karddal harcoló hős. A fényes fémkarddal vívott harc intellektuális jelleget kap, mert magának a fegyvernek a szimbolizmusa is spirituális jellegű. A harcoló hős prototípusa a ragyogó Apollón, vagy a bölcsesség és a háború istennőjeként tisztelt Pallasz Athéné (római Minerva). Az igazi hős harca eszmei jellegű, melynek célja a Gonosz legyőzése, az életerő megszerzése stb. A hős fegyverei gyakran fémötvözetek (például Agamemnón király teljes fegyerzete arany és ezüst ötvözete), ami gazdag jelképiséget tesz lehetővé, ugyanis minden fémnek megvan a maga szimbolizmusa. A fegyver magát a hős személyiségét jelképezi, a fegyverek cseréje ezért lehet a görögöknél a barátság szimbóluma. (Az Iliászban több ilyen történet fordul elő.) Amikor Szent Pál apostol az efezusiakhoz írt levelében egy metaforasorral leírja az igazi keresztények lelki fegyverzetét, egyszersmind jellemzi is keresztényi lelkületű hőseit, ezért az általa használt allegorikus szimbolika azóta is folyamatosan jelen van a vallásos művészetben: „Öltsétek fel Isten fegyverzetét, hogy helyt tudjatok állni az ördög cselvetéseivel szemben. Nem a vér s a test ellen kell viaskodnunk, hanem a fejedelemségek és hatalmasságok, e sötét világ kormányzói és az égi magasságok gonosz szellemei ellen. Öltsétek föl tehát Isten teljes fegyverzetét. Csak így tudtok ellenállni a gonosz napon és így tudtok mindent leküzdve helytállni. Álljatok ki tehát: derekatokra csatoljátok a tisztesség övét, öltsétek magatokra az igazság páncélját, lábatokra húzzátok a békesség evangéliumának hirdetésére a készség saruját. Mindehhez fogjátok a hit pajzsát, amellyel elháríthatjátok a gonosz minden tüzes nyilát. Vegyétek fel az üdvösség sisakját és markoljátok meg a lélek kardját, ami Isten igéje.”12
A harcoló hős archetípusát a kereszténység is átörökítette. Mihály, Ráfáel és Gábor arkangyalok így lettek a mennyei (had)seregek vezérei. Szent Mihály, aki legyőzi a sárkányt és uralkodik, Apollónhoz hasonlít; Szent György (45., 46. és 47. kép) Perszeusz utóda, hiszen megment egy szüzet, akit a város kútjából kijáró sárkány el akar nyelni.13 A keresztény hősök itt említett prototípusait számos „helyettesítő”
9 Durand G. 1977. 203–204. 10 Uo. 197–199. 11 Durand G. 1977. 202–203. 12 Ef 6,10–17. 13 Bálint S. 1977. I. 293–295.



sokszorozza meg. A középkorban és még a barokkban is minden egyházmegye, sőt plébánia szeretett volna magának patrónusul egy harcos szentet, akit „mozgósítani” lehet a Sárkánnyal, a démonokkal, és az egyházi közösséget fenyegető ellenséggel szemben. Így terjedt el Nyugat-Európában Szent Dónát (ókeresztény vértanú püspök, talán katona), Poitiers-i Szent Hiláriusz (az ariánus eretnekséggel harcoló 4. századi galliai püspök), Tours-i Szent Márton (316/317–397, tours-i püspök, katonaszent) és más harcos szentek kultusza. Magyarországon rendkívül nagyszámú középkori patrocíniuma van Szent Mihály arkangyalnak (pl. ő a gyulafehérvári székhelyű erdélyi egyházmegye védőszentje is) és a magyar harcos szent királyoknak (Szent István, Szent László). A démonokkal csatázó harcos szentekről szóló keresztény tanítás a népi képzeletet is megmozgatta. Egy gyimesi ráolvasó imádság, amely a boszorkányok által elvitt tehéntej visszavarázslására szolgál, valóságos csatajelenetet ábrázol: „Elindul a Boldogságos Szűzmária a Jordán vize mellett. / Szembe találá a kantéros (kantáros) boszorkányokot, / kérdi: hova mentek ti kantéros boszorkányok? / Menyünk fekete földnek szinire, / hol Bimbó, Lizi tejit, maráját (zsírját) elvenni, / eszit elferditteni, / szemeit elhomályosittani, / füleit megsüketitteni, / veséit összerombolni, / az összes szaporodását megsemmisitteni elmenyek! / A Boldogságos Szűzmária megkéri az ő áldott szent fiát, / adjon segítséget. / Elmenyen az Úrjézus Krisztus, / elküldi a szenteket. / Jeruzsálem hegyein leszállának, / Szent György, Mártin, Illés próféta, / Szent Mihály arkangyal / arany láncokkal a gonosz boszorkányokra rearohannak, / a láncokkal megkötözik, / a fegyverekkel esszelövődözik, / a kardokkal esszevágják, / a Jordán vizibe vetik. / Csúfabbul fognak járni, / mind aki nagy interesre (kamatra) / adja ki a szegényeknek a pénzit!”14 (Gyimes) Az északi csángó Balusesten egy öregasszony, a környék mágikus úton gyógyító specialistája, a betegségdémonokat egy hosszú, hegyes bottal támadta meg, miközben magyar és román ráolvasásokat mondott. (48. kép) A gyógyító ráolvasásokat kísérő rítusokban alkalmazott kés, sarló stb. a fémfegyver kicsinyített másai, a kard szimbolikus megfelelői. (49. kép) A fegyverek égi, megszentelt volta gyakran a sikeres harc feltétele. Közismert hiedelem ugyanis, hogy a boszorkányokat, ördöngősöket nem fogja a közönséges fegyver. A boszorkányt, a csordásfarkast stb. csak szentelt golyóval, olvasószemmel vagy kenyérmorzsával, esetleg szentelt ostyával lehet lelőni.15 A népmesék karddal felfegyverzett hősei mágikus úton szerzett csodás fegyverekkel, varázseszközökkel győzik le a szörnyet, távolítják el és semmisítik meg a varázst, szabadítják meg a királykisasszonyt. Ez a hőstípus örök életűnek tűnik, a mai populáris kultúra legkülönbözőbb műfajaiban is találkozunk vele. A modern mítoszok kutatói észrevették, hogy a detektívregények és a bűnügyi filmek tartalmazzák az európai folklór legfontosabb sztereotípusait, például a fő cselekményszál rendszerint a detektív és a gyilkos párharcának története. „Don Quijote nem megy ki divatból soha, mert az emberi lélek legmélyében gyökerezik, Sherlock Holmes Szent György egyenes ági leszármazottja, Maigret felügyelő pedig Szent Hilarius örököse” – írja Gilbert Durand.16
B. A vadászó hős, uralkodó
A vadászat szimbolizmusa folyamatosan foglalkoztatta a 20. századi mítoszkutatókat, különösen a pszichoanalitikusokat. A tudattalan komplexusait
14 Saját gyűjtés, 1980. 15 Városi Ágnes: Olvasószemmel lövik le az ullant. A boszorkány elpusztítási módja a fertőendrédi néphitben. Korunk XVI. 2005. 5. 58. 16 Durand G. 1977. 202.



elemző S. Freud „az apa legyőzését” látta benne, C. G. Jung pedig a „férfiasság erejének” egyik fontos manifesztációját, aminek a Kegyetlen Nő ellenében kell érvényt szerezni. G. Durand szerint is az erő maszkulin jellege, a nőtől való tüntető elkülönülés hangsúlyozódik a vadászatban, ami mindig jeles tett, bravúr, kultúrhős küzdelme a sötétség állata fölött. A vadászat célja a vadásztrófea meghódítása, ami ugyancsak egyfajta intellektuális szimbólum, az absztraktizációs képesség első kulturális megnyilvánulása. A vadászat tehát olyan mágikus tett, aminek magasabb eszmei jelentése is van, ezért a mágikus szavak, rítusok és racionális nyelv együttes használata figyelhető meg benne.17 A vadászó uralkodó (pl. Nimród, Hunor és Magor) a közösséget fenyegető állat legyőzésével demonstrálja a hatalmát. A vadászat ugyanakkor beavatási szertartás is, a harcosok közösségéhez való tartozás szimbóluma. A székelyföldi vadásztársulatokban ma is szokásban van, hogy amikor a társulat új tagjának először sikerül nagyobb vadat ejtenie, az új vadászt avatószertartásnak vetik alá, ami által teljes jogú taggá válik. A szertartás kezdetén a rangidős vadászmester az elejtett vad vérébe mártott zöld ágat, „töretet” nyújt át ünnepélyesen az avatandónak, amit az a kalapjára tűz, majd az elejtett vadon keresztbe fekve aláveti magát az avatásnak. A vadászmester előbb köszöntő beszédet tart, figyelmezteti a vadászetika és a társulat törvényeire, jókívánságokkal látja el, és végül egy frissen vágott mogyorófavesszővel megvesszőzi, miközben ezt mondja: „Felavatlak szent Hubertusz nevében!” A vesszőzést ezután a társulat minden tagja megismétli. Az avatás szertartása a vadászházban áldomásivással, közös evéssel végződik az új tag költségére.
Nőre való vadászás
A világ mítoszaiban gyakran találkozunk olyan történetekkel, amikor a mitikus uralkodó vadászata nőszerzéssel, majd nemzetségalapítással végződik. A középkori krónikákból (Kézai Simon krónikája, Képes Krónika, Budai Krónika) lényegében azonos szöveggel ismert magyar csodaszarvas mondában Nimród vezér fiai, Hunor és Magor az üldözött szarvast nem tudják ugyan elejteni, de a vadászat mégsem eredménytelen, hiszen a történet végén új hazát találnak, nőket rabolnak és nemzetséget alapítanak. Noha a vadászat nem nőre, hanem állatra történik, a vadászó hősök elől menekülő szarvas totemisztikus szimbólum jellege nyilvánvaló: a csodaszarvas monda lényege a nemzetségalapítás, a szarvas tehát a magyarság totemállata. Ezt az értelmezést erősíti az a tény, hogy mondai történet párhuzama él a lakodalmi szokásokban is, amelyekben a nőt (menyasszonyt) valamilyen állat (elmenekült szarvas, elszalasztott őz, elröpült madár, elveszett bárány stb.) jelképezi, a vadászó hős(ök) helyét pedig a vőlegény és annak násznépe veszi át. Egy néhány évtizeddel ezelőtt feljegyzett szokásleírás szerint, a moldvai csángó Bogdánfalvában a menyasszonyért jövő nászmenetnek a menyasszony szószólója, a „keresztapa” nem akart szállást adni, merthogy náluk „királné van”. A vőlegény násznépe erre azzal válaszolt, hogy náluk van a király. Mire a menyasszony keresztapja: „– Isten hozta keemeteket, keemetek miféle futó-fáradó emberek? – Mük vagyunk a római császárnak vadászói, madarászói. Elindultunk vadászni, és itt a magik házánál a vadackának csapásába akadtunk. Vaj a vadunkat jelen adják, vaj a házikat törvényszékre adjuk – feleli a keresztapa. – Mük magiknak a vadjikat nem tudjuk eléadni, ha magik azt a jegyes királt elé nem tudják mutatni – akadékoskodnak
17 Durand G. 1977. 176–177.



ismét a bentiek, mire a keresztapa elémutatja a vőlegényt: – Ismerik a jegyes királt? kérdi. Erre már a belsők megbékélnek: – Ez fog lenni.”18
Az ugyancsak moldvai csángó Trunkban a leányos háznál hasonló párbeszéd zajlott a keresztapa (a vőlegény részéről) és a „bémondó” (a menyasszony részéről) között.19 A belső-erdélyi Bálványosváralja lakodalmi költészetében ma is sűrűn találkozunk ezzel a jelképpel. Például a következő vőfélyvers-részletben: „Tisztelt násznagy uram, nagyon jól tudja, / e házban nőtt fel egy madárka, / ki párját régóta búslakodva várja, / s mikor tollas lett, fészkét elhagyta, / tudja, násznagy uram, ki az a madárka.” Ugyanott a menyasszony kikérése a búcsúztatásra a következő indoklással történik: „Tisztelt nagyvőfi uram, maga azt sem kérdi, hogy miért jöttünk ide. Mi azt a madarat keressük, amelyik az itteni szállásról az ottani szállásra akar repülni. Azt csodálom, hogy ezt a madarat sehol sem látom, s hogy ne vesszen kárba a sok fáradságunk, a menyasszony jöjjön elé a mi kis seregünk fáradságáért. ... Állítsák előnkbe azt a virágszálat, akiért nem sajnáltunk ennyi fáradságot.” Amikor a lakodalom után „kárlátni” mennek a násznép tagjai: „Ma hajnalban alig hogy virradt, reggel összegyűltünk egy szép számos sereggel, jöttünk tisztelt hajlékunkhoz végre a kedves menyasszonyunk nagy tiszteletére... Mert tisztelt nagy vőfiuram, régen kirepitették, vagyis szekérre ültették, elrabolták tőlem, mint egy szép madarat. De mégis az anyai szív utána vágy. Azért indultunk el mi is e nehéz utainkban, hogy keressük fel a lányt bármilyen sorsban.”20
A csíki falvakban a lakodalom során régen egy második kikérésre is sor került, ugyanis az esküvő után a menyasszony hazament a szüleihez21, ahonnan újra ki kellett őt kérni. Ilyenkor a vőlegény „vőfője” felszólítására megitták a Szent János poharát, majd a gazda kikérte a menyasszonyt: „Bocsánatot kérünk ezen bátor bejövetelünkért, de násznagyuram követjeként jöttünk: valamint a három szent király elindult vala Jézus keresésére Betlehem városába, mi is azonképpen azon galamb keresésére, akit a mai napon mátkájával a pap a szent hit kötelékével összekötött és aztán elszalasztottuk; mivel szelídnek hittük, azért meg nem kötöttük, s így míg a mi násznagyurunkat erre meg arra küldözgették, megszökött tőlünk és sok fáradságba került keresetünk után végre meg is találtuk. Most tehát kérjük tisztelt konstituált gazduramat és az egész vendégkoszorút, ne késleltessenek bennünket, hanem mi Istentől megmutatott menyasszonyunkat méltóztatnának kezükbe szolgáltatni.” (Csíkdánfalva)22 A szimbólum Csíkban a locsolóversekben is előfordul: „Egy kedves kis lánykát ideszalasztottunk, / Akinek mi mindig a nyomában voltunk! / Nyájasan akarunk mi ő véle bánni, / Őtet egy pár tojás meg fogja váltani, / Mégpedig pirosan meg legyen az festve, / Úgy a vízöntéstől meg is lészen mentve!” (Csíkszentmihály)23
Az idézett folklóradatok az utóbbi évtizedekben kerültek elő. Lükő Gábor 1942ben még csak feltételezte, hogy valaha nálunk is meglehetett a vadásztörténet emlegetése a lakodalmi szokásokban. Feltételezése – amint látjuk – helyes volt. A mondával és a lakodalmi szokások neki megfeleltethető elemeivel nemcsak a magyar, hanem más népek folklórjában is találkozhatunk a legszélesebb földrajzi területen, sőt már ókori előfordulásáról is van tudomásunk.24 Az ukrán leánykérők
18 Kós K. 1997. 85. 19 Domokos P. P. 2001. 461–462. 20 Fülöp Mónika egy. hallg. gyűjtése, 2002. 21 Ezt Székely László „exogamikus survival”-nak minősíti. Székely L. 1997. 85. 22 Uo. 84–85. 23 Székely L. 1997.176. 24 Erről összefoglaló igényű áttekintés: Demény I. P. 1997. 33–42.



például egy nyestet üldöznek. A román lakodalmi szertartás során a násznagy elmondja a szarvasvadászatot, miszerint ura, a fejedelem szarvasvadászaton van, egy szarvast üldöz és a nyomok ide vezették, ezért kéri, hogy adják ki a szarvast. A leányos háznál előbb vénasszonyokat mutogatnak nekik, míg végül előállítják a menyasszonyt.25 Lükő Gábor Moldva alapításának eredetmondáját (Drágos vajda a bölény üldözése során került Máramarosból Moldvába és alapított ott országot) a magyar csodaszarvas monda utánképzésének tartotta, az üldözésre utaló román lakodalmi szokásokat magyar, az ukránokat pedig tatár eredetűeknek vélte. A széles körben elterjedt folklóradatokból azonban inkább arra lehet következtetni, hogy – hasonlóan más archetipikus jelképek egymástól független megjelenéséhez – ebben az esetben sem ún. „motívumvándorlásról” van szó, hanem a hasonló szimbolikájú történetek és szokások egymástól függetlenül alakultak ki, egyszerűen azért, mert a különböző népek külön-külön is jól értették a jelképek egyetemes nyelvét. Hasonlóképpen hibás a folkloristák által leírt lakodalmi szokásokat a több száz évvel ezelőtt feljegyzett mondai történetek „elcsökevényesedéseinek” tartani. Sokkal helyesebb azt feltételezni, hogy archaikusabb közösségekben a lakodalmi szokások rítusai és szövegei a 20. században is ugyanolyan „érthetőek” voltak, mint mondjuk a honfoglalás korában élő magyarok számára a mitikus csodaszarvas üldözésének története.
C. A zúzódást okozó fegyverek
A fémból készült fegyverek – különösen ha vas és arany örvözetei – tiszták, szakrálisak, és a győztes hős attribútumai. Ettől a jelképiségtől alapvetően különbözik a zúzódást okozó fegyverek szimbolizmusa. Utóbbiak tisztátalanok, szennyezettek, a velük vívott harc bűnös lehet, vagy esetleg a sikertelenség esélyét is tartalmazza.26 A bunkó, a buzogány, a kő stb. az állatiasság szimbólumai is lehetnek. Például Kréta szigetén Ariadné királylány beleszeret Thészeuszba, és azzal a feltétellel, hogy majd feleségül veszi, átadja neki apja éles kardját és egy gombolyag fonalat, hogy a Minótaurosz megölése után megtalálja a labirintusból kivezető utat. Egyes mítoszváltozatokban azonban Thészeusz nem a kapott karddal, hanem bőrbuzogánnyal (esetleg puszta kézzel) öli meg a Minótauroszt, és a tisztátalan harci eszköz használatával elárulja hősi küldetését, amiért rosszul végzi ő is, végül az alvilági sziklákhoz szegezik.27
D. A kötöző Hős
Vannak olyan mítoszkutatók (például Georges Dumézil), akik a mítoszok lánccal, kötéllel stb. kötöző hősét szembeállítják a fegyverforgató hőssel. Mircea Eliade abból kiindulva, hogy mind a kötözés, mind az eloldozás egy felsőbb hatalmasságot feltételez, ezt a szimbolizmust a félelmetes, gúzsba kötő istenségekhez kapcsolja.28 Gilbert Durand úgy látja, hogy fejlődés figyelhető meg a mágikus kötöző hőstől a zúzó és vágó fegyvert használó hős felé.29 A kötözés szimbolikus jelentése a Rossz eufemizálása. A démonokat nem ölik meg, hanem elfogják, ami által a Szörny „módosíthatóvá”, sőt olykor az ember számára hasznossá válik. G. Durand szellemesen jegyzi meg, hogy még a Sátánról is
25 Lükő G. 1942. 106–108. 26 Durand G. 1977. 202–203. 27 Graves G. 1981. I. 499.; Durand G. 1977. 202. 28 Eliade M. 1997. 117–160. 29 Durand G. 1977. 204–207.



le lehet venni a bilincset, hogy az isteni igazságszolgáltatás szolgálatába álljon, azonban a megkötözés, a megláncolás csak időleges büntetés, ezért a megkötözés olyan kompromisszum, ami bár előfordul a keresztény legendákban (pl. Szent Márton derékövével kapcsolatosan), de alapvetően nem lehet keresztényi jellegű, ugyanis a tiszta, példás keresztény hős nem megkötözi, hanem felmetszi a Sárkányt.30 A megkötözés példáival a magyar hősmesékben (pl. Fehérlófia, Hajnalkötöző királyfi, Égitestszabadító stb. típusok) is gyakran találkozunk, amelyekben a hősök a megkötözés által a múló Időt szimbolizáló megszemélyesített napszakokat (Hajnal, Éjfél stb.) és démoni személyeket (boszorkány, Bakarasz emberke stb.) tesznek ártalmatlanná. A győzelem azonban mindig időleges, a démonok végül mindig elszabadulnak, és a napszakok megkötözése is csak addig tart, amíg a Hős teljesíti az előtte álló feladatot (pl. elhozza a varázseszközt, feloldja a varázslatot stb.).
E. A vas mágikus ereje
A mítoszokban szerte a világon él a vas égi eredetének eszméje. Ez a képzet talán onnan származik, hogy vaskészítéshez sokszor meteoritokat dolgoztak fel.31 A fém egyéb pozitív tulajdonságai mellett az égi eredet tudata kétségkívül hozzájárulhatott ahhoz, hogy a mitikus tudat a vasat és a vasból készült tárgyakat (a magyar folklórban: kard, kés, lánc, szög, vasbocskor, vasruha stb.) mágikus erővel ruházza fel. (50. kép) Íme néhány közismert proverbium, metaforikus nyelvi kifejezés, ami ezt a szemléletet kifejezi: „(olyan) erős, mint a vas”, „vasgyúró”, „vasakarat”, „vasfejű”, „vasból vannak az idegei”, „megemésztené a vasat is” stb. Több forrástípus elemzése révén Gazda Klára kimutatta, hogy a 9. században a magyarság körében még elevenen éltek a szakrális kovácshoz fűződő képzetek (pl. kozmoszteremtés, a gonosz villámmal való megölése, égitestek visszaszerzésében való segédkezés, a halál bezárása, a halottak mennybe vitele, gonoszelhárítás, a temető vaspálcával való megverése révén szintáttörés megvalósítása stb.). Ezek a képzetek később, elsősorban a kereszténység hatására, háttérbe szorultak. A szakrális kovács rítuséneke gyermekmondókává süllyedt le, a hősmítosz mesévé szelídült.32 a) A fémeszközök, különösen a fegyverek a Rosszat legyőző, megfékező Szent/Hős attribútumai. A ráolvasó imádságokban és hozzájuk társuló rítusokban a Szent a betegség- vagy vihardémont támadja meg fémeszközökkel. Amint előbb szó volt róla (lásd VIII. 1. alfejezet), a fémeszközzel vívott küzdelemnek spirituális jellege van, és a harc tisztító jellegű is: „Elindula Keresztelő Szent János vas kapával, vas lapátval, vas gereblyével, vas seprűvel, vas seprűvel seper, vas gereblyével gereblyél, vas kapával kapál, vas villával hány, térj meg térj meg, te tüzes pokolvar...” (Moldva, Somoska)33 A moldvai csángó garabonciás attribútuma a szegekkel megvert bunkósbot.34 A démonokkal harcba szálló Hős fémből készült fegyvere gyakran szakralizálódik. (51. kép) Egy általánosan elterjedt hiedelem szerint a boszorkányt és egyéb tisztátalan hiedelemlényeket csak szentelt golyóval lehet meglőni. A hős fémfegyvere olykor ötvözet: félig aranyból, félig acélból készül. A szoláris arany a tisztaságot és a szakralitást jelképezi, az acél pedig erőszimbólum: „Ej, Juliska ném, ha má maga meg tudta mandani, hogy mit csináltassak, a bocskor megvan, akka mast mandja meg, hagy huva menjek, hagy csináltassak fejszét, egy
30 Uo. 206. 31 Uo. 202–203. 32 Gazda K. 2003a, 2003b. 33 Csoma Gergely: A somoskai ráolvasófüzet. Néprajzi Látóhatár III. 1994. 1–2. 254. 34 Klézse, Seres A. 1994a. 321.



kicsi fejszét, hagy a fele legyen arany, a fele tiszta acél. – Na, ide figyelj Jóska. A váras vígin van egy vak sátaras cigán. Menj el ahhaz, szegődd meg avval.” (Gernyeszeg)35 b) A vas a hozzá társuló erőképzet miatt válik mágikus eszközzé. A mesékből, hiedelemmondákból ismert, hogy a vasfű kinyitja a zárat. Ha valaki nagyon erősen megszorít, és ezáltal eltör, kinyit stb. valamit, az álmélkodó közönség azt mondja rá, hogy a nagyerejű személynek „vasfű van a markában”.36 A moldvai csángó hiedelemvilágban a vasfűnek olyan ereje van, hogy a kasza eltörik és a lópatkó lehull, ha hozzáér.37 A vasfüvet ember nem tudja megtalálni, rendszerint valamilyen mitikus állattól (pl. teknősbéka, sündisznó stb.) kapja cserében az állat számára valamilyen értékes dologért: „Ha akarad, olyan erős legyen a kezed, vagy tolvaj akarsz lenni, hogy ne még legyen lakat, zár előtted. Keress egy tüvisdisznót, ne kutyát, me ez, ami nállunk van, ez kutya. Meg kell legyen kölykezve, elopad a kölykeit, bézárod valahová, éjje jön a sündisznó, hozza a vasfüvet, eviszi a kölykeit, a vasfüvet otthagyja a zárná. Másképp ezt a vasfüvet nem kapad meg.” (Detrehemtelep)38
A saját világától távolodó mesehősnek az égigérő fa megmászása közben vasruhát, vasbocskort kell elszaggatnia, ugyanis a Másik Világba való eljutás csak egy nagyerejű mágikus eszköz igénybevételével történhet meg. („Vedd fel ezt a vasruhát magadra, vedd a kezedbe a kardodat – mondta Világkovácsa a királyfinak.”39) Egy Szabolcs-Szatmár megyei ráolvasásban egy mitikus vasmadár éhező vasfiókája pusztítja el a napszúrás betegségdémont táplálék gyanánt: „Boldogságos Szűz Máriánk / felőled felrepült egy kismadár a vaserdőből, / Rakott vasfészket, / tojt vastojást, / Kőtött vascsirkét, / Ment, mendegélt ződ fűbe, levél alá, / Eledelt sehol sem talált neki, / Elkezdett sírni, ríni. / Senki nem hallotta, csak a Boldogságos Szűz Mária. /.../ Ne sírj, ne ríj te kismadár, / Eridj Annához, / Annát elírte a napszúrás álmába’, / Elírte a napszúrás szomjúságába’, / Elírte a napszúrás kilencvenkilencfélibe’, / Eridj hozzá, / Szedd ki neki a feje velejibül, / A szemöldökibül, / Az arcának szinibül, / És hagyjad őt, ahogy a Jóisten teremtette!”40 A szöveg több jelképe is az erő megsokszorozódását, koncentrálódását fejezi ki: a méret csökkenésével és a megifjodással (anyamadár → fióka) a mágikus erő fokozódik, továbbá a mitikus madár éhségének növekedése következtében ugyancsak nő a madár táplálékaként megjelenő pusztító démont megsemmisíteni hivatott erő. Az elküldés motívuma szintén fokozza a hathatósságot, hiszen az amúgy is nagyon erős madárfióka ereje még nagyobb lesz, ha küldetése a Szenttől származik, aki ráadásul maga a termékenységistennő Boldogságos Szűz Mária. c) A mágikus erőképzet folytán a vasnak rontáselhárító szerepe is van, és ilyen funkcióban gyakran fordul elő a hiedelmekben. A gonoszűzés egyik megnyilvánulási formája a démon helyhez kötése. A vasból készült hegyes tárgyakkal (kés, szög, tű stb.) le lehet szögezni, és ezáltal hatástalanítani lehet a Rossz erőit. Egy szászfenesi hiedelemközlés szerint egy román pásztor úgy állította meg éjszakai útjában a rossz szellemet, hogy a lábaszára mellé a földbe ledugott egy kést. A késhez leszállt a gonoszt, ahonnan nem tudott eltávozni. A pásztor csak akkor engedte útjára, miután elárulta, hogy a faluban kit akar meglátogatni. Erre azonban csak hajnalban került sor,
35 Szabó Judit: Rózsa királyfi. Berekméri Sándor gernyeszegi meséi. Bukarest, 1977. 36 Csíkszentkirály, saját megfigyelés. 37 Keszeg V. 1999a. 117. 38 Keszeg V. 1999a. 349. 39 Nagy Olga: A vasfogú farkas. Bukarest, 1987. 14. 40 Erdélyi Zs. 1976/1999. 857., 260. szöv. – A Harangozó Imre által gyűjtött ráolvasást Erdélyi Zsuzsanna a magyar néphagyományban változat nélkülinek találja, Pócs Éva szerint talán keleti hatásokat mutat, ugyanis román és orosz megfelelői ismertek.



amikor a szellemnek már mennie kellett. Az elszabadítás úgy történt, hogy a pásztor kivette a kést a földből, amire a gonosz villámgyorsan eltűnt, és soha többé nem mert visszajönni.41 Egy másik kalotaszegi adat arról szól, hogy a Rossz erőit azért is helyhez kötötték, hogy a törvényszéken zajló peres ügy kimenetelét rossz irányba ne befolyásolják: „Mikor Ferkő apó a törvényre ment, akkor Kalló Kati nagyanyám az ajtó sarkába, a fődbe beszúrt egy kést.” (Gyerővásárhely)42 A Mezőségen egy fiatalembert hazajáró halottként kísértett az édesapja az istállóban. A fiú úgy védekezett, hogy leszúrt egy vasvillát: „Bészúrtam a villát a küvek közé, a placra, bészúrtam oda, s nem engedtem, hogy menjen. Hallotta vóna édesanyám, hogy sírt. Úgy sírt, s úgy visítatt, hogy engedjem el. Engedjem el! Azt mondtam, hogy nem engedlek el, még eljüssz hozzám? Nem jüvek többet, azt mondta, nem jüvek többet, csak engedj el. S aztán ha kijütt maga, elengedtem, me kellett, hogy jüjjek bé.” (Szentmáté )43 A vihardémon a fejsze földbe vágása által megállítható, mintegy földhöz szegezhető. Moldvában a rítus elvégzésére „szakosodott”, nagy mágikus erővel rendelkező személyt „jégőrző”-nek nevezték. Egy nagypataki „jégőrző” így állította meg a démont: „Kákován született Jég Anti, másképpen Miklós Antinak hítták. Ez 1926 előtt vót. Mikor jött a homály, kiment oda, ahol vannak a keresztek, ott fejszéjit velévágta a fődbe, s imádkozott. [...] Ha jött a homály, futott ki a keresztúthoz, ütte bé a fejszéjét a földbe, s azt mondta: – Luci, ülj veszteg, ne gyere ide, menj ott el!”44 A leszögezett démon ott tombolja ki magát, ahová leszögezték, és a leszögezés helyén nagy kárt okoz: „A jégőrző, mikor látta, hogy jő a homály, tett egy szulicát (lándzsát) a Cserésporondján egy serempojra (sasfára, kapufélfára). Akkor az a homály elserült (elfordult), s oda leereszkedett. Egyebütt nem hullott jég, csak oda, ahol vót az a szulica. Mikor utoljára elmentek, hogy mi az oda felakadva, akkor ott egy rossz papot személtek (láttak) a szulicán felakadva, amelyik el vót vetve a komunából (községből), vaj hogy lett lesz, ő küldte ide a jeget s törte essze a mezőt.” (Somoska)45
Szarvas határában 1983-ban régészeti ásatások nyomán előkerült egy csontból készült avar kori tűtartó. A László Gyula szerint kora magyar temetőből származó lelet oldallapján rovásírás-felirat áll, amelynek olvasata mai magyar nyelven Vékony Gábor szerint a következő: „Üngür ísz ellen, / Íme e vas tu, / Szúródjon a gonosz íszbe, / Tu, tu, szúrj, bökj és varrd el! / Ki szétfejtesz, egybeöltesz, / Üngür ne egyen meg engem, / Uzd és emészd el őt, én Istenem!”46 Anélkül, hogy az eredet és olvasat kérdéséhez hozzászólnánk, itt csak annyit állapítunk meg, hogy a fenti szöveg tartalmazza a démon hegyes fémtárggyal való leszögzésének szimbólumát. Ugyancsak a vas erőjelkép volta magyarázza a legelőre kihajtott állatok vaseszközön való áthajtásának rítusát, amire rendszerint tavasszal, az első kihajtás alkalmával, Szent György-nap táján (ápr. 24.) szokott sor kerülni.47 A magyar nyelvterület egészén, így Erdélyben is általános volt, hogy az első kihajtás alkalmával a legelőre csapott állat (marha, juh stb. ) útjába láncot, ekevasat, fejszét stb. helyeztek,
41 Keszeg V. 1999b. 392., Gálffy Mózes adatközlése alapján. 42 Péter Kinga egy. hallg. gyűjtése, 2003. 43 Tatár Erzsébet egy. hallg. gyűjtése, 2005. 44 Seres A. 1994a. 328. 45 Uo. 329–330. 46 Juhász Irén–Róna Tas András: Rovásfeliratos avar kori lelet Szarvason. Magyar Tudomány 1985/2. Az olvasattal kapcsolatban lásd: Forrai Sándor: Az ősi magyar rovásírás az ókortól napjainkig. Lakitelek, 1994. Idézi: Harangozó Imre: „Asszonyaink párnára, ingre mentik a szűkülő hazát...” In: Gazda József–Szabó Etelka (szerk.): Kőrösi Csoma Sándor és a magyar keletkutatás. h. n., Kőrösi Csoma Sándor Közművelődési Egyesület, 2004. 287. 47 A szokáskör adatainak újabb összefoglalása: Gulyás É. 1997.



hogy keresztülmenjen rajta.48 A varázscselekmény jelentése is közismert: az állatok legyenek erősek, mint a vas, és tartsanak össze, mint a láncszemek. A mezőségi Magyarborzáson a juhokat április 24-e táján hajtják ki ún. „összemérésre”, amikor megmérik minden gazda állatainak tejét. A gazdák ilyenkor vasláncot tesznek a kapuba. Mialatt a juhok átrohannak rajta, a gazdasszonyok egy friss kútvízzel telt edényt tartanak a kezükben, amibe egy csalánt mártanak és ezzel öntözik a láncon áthaladó állatokat. Ezt a szertartást némán végzik.49 Nagyivánban szöget vertek az istállóküszöb fájába, és azon hajtották át a teheneket, hogy ne tudják megrontani őket. Előfordult az is, hogy az első kihajtás alkalmával tüzet gyújtottak, és annak füstjén hajtották át az állatokat.50 Amint a fenti példákból is kitűnik, az erőjelkép vason való áthajtáshoz, tísztító (füst, csalán) és termékenységvarázsló rítusok (vízzel való locsolás, zöld növénnyel való érintés) is társulhatnak. A némaság ugyancsak növeli a mágikus cselekmény erejét (lásd IX. 6. alfejezet).
F. A vágás tisztító rítusai
Az eddigiek során már több olyan példával találkoztunk, amelyek arról tanúskodtak, hogy a fény és felemelkedés képeihez gyakran társulnak a tisztaságképzetek is. Amint már említettük, a fenti, jól látható, érzekelhető dolgok egyszersmind érthetőek is, a szó mindkét értelmében „világosak”, következésképpen tisztáknak is látjuk őket. Minden fenti értéket a tisztaság jellemez. És fordítva: a lent világa, mivel homályos, ezért szellemi értelemben is öntudatlan, és következésképpen tisztátalan. Ezért van az, hogy a mitológiákban a felemelkedés minden imitált praktikája (pl. a sámánok esetében) egyúttal transzcendens és megtisztító aktus is. Az ember által áhított tisztaság a két szféra elválasztásának rituális aktusai által valósítható meg, ami a vágás rítusaiban realizálódik.51 Ezek a gesztusok nem áldozati jellegűek, hanem az állatvilágtól való különbözőséget fejezik ki. A tisztító célzatú vágás eszköze a kard, illetve a kard kicsinyített változatai (pl. kés, sarló stb.). A tiszta szellemi állapot elérése lehet a célja például a haj és a szőrzet rituális eltávolításának. A kopaszság, illetve a haj rövidre vágása vagy szélsőséges esetben a test teljes leborotválása, a testről való lemondást jelképezheti valamilyen eszmei érték jegyében. Hasonló szimbolikus értékük lehet a csonkításoknak vagy a (tej)fogak kitörésének. (Ez utóbbi rítus általánosnak mondható indoklása: „hogy ne legyen olyan foga, mint az állatnak”.)52 A körülmetélkedés nemcsak a zsidóknál, hanem más népeknél (például Polinéziában, az arabok egy részénél) is fellelhető volt, de mivel nem volt meg a zsidók szomszédos népeinél (asszírok, babilóniak, föníciaiak stb.), végül zsidó nemzeti jelképpé vált. A zsidó kultúrában a nyolcnapos korban elvégzett körülmetélés új születést szimbolizál, mintegy megismételve a köldökzsinór elvágását. További jelentései: beavatás a vallási titokba, szövetség Istennel. A rítus a kereszténység első századaiban a kereszténységen belül is éles viták tárgya volt, míg végül a vízzel való beavatást (keresztség) fogadták el beavatási rítusként.53
Gilbert Durand ezt a szimbólumot a megtisztítás és beavatás rituális filozófiájaként értelmezi, úgy véli, hogy a körülmetélésben a két nem elválasztása,
48 A kérdés szakirodalmából: Magyar Néprajzi Lexikon 4. Budapest, 1981. 657., „Szent György napja” címszó; Ujváry Z. 1995.; Gulyás É. 1997. 49 Poenar Rus Éva egy. hallg. gyűjtése, 2001. 50 Gulyás É. 1997. 225. 51 Durand G. 1977. 209–210. 52 Uo. 53 Chevalier J.–Gheerbrant A. 1994. I. 322–323.



szó szerinti széthasítása történik meg. A tisztátalan vér kiömlése jelzi a létrejövő különbséget a tiszta férfiasság és a tisztátalan nőiség között. A gyermek a rítus által a tisztátalanságból a tisztaságba megy át, ugyanis a kés éle támad és tisztít, ugyanakkor el is választ.54 Megemlítjük, hogy teljesen hibás S. Freudnek a Totem und tabu (1911) című könyvében megfogalmazott meghökkentő nézete, miszerint a körülmetélés a kasztrálás meggyengült, már erejét vesztett reminiszcenciája, amit valaha az öregek végeztek volna a fiatalokon.55
G. A tisztító víz
A test melegétől való mindkét irányú eltérésnek tisztító hatása van.56 A fehér hó például nemcsak a színe miatt, hanem hidegsége folytán is tisztít. Ezért van az, hogy a „szép tél”, a „szép karácsony”, a „szép ünnep” stb. képzeletünkben mindenekelőtt hófehér havas tájat jelent. Másfelől ugyanilyen megtisztító aktus a hevítés, égetés is (vö. boszorkányégetések). A víz jelképisége összetett, a víz különböző megjelenési formái más és más jelképkörökbe sorolják be ezt az alapvető szimbólumot. Az emberi tudatban önkéntelenül is élesen szétválik a piszkos, zavaros víz (lásd előbb mint idő- és haláljelkép) és a tiszta, csillogó víztükör. Az utóbbi nem is annyira mint anyag, hanem mint a tisztaságnak, a világosságnak a szimbóluma, mint a sötétség antitézise jelenik meg az emberi tudatban. A hideg víz alapvető tisztaságjelkép, sőt már nem is szimbóluma, hanem valóságos szubsztanciája a tisztaságnak. Minden katolikus hívő jól tudja, hogy néhány csepp szenteltvízzel az egész világot meg lehet tisztítani. A víz nemcsak tartalmazza, hanem sugározza is a tisztaságot, ugyanis a tisztaság sem más, mint sugár, spontán ragyogás. A fentiek alapján érthető, hogy a hagyományos világban a reggeli imavégzések kötelező elemei voltak az imavégzés előtti rituális mosakodások és egyéb tisztító rítusok (pl. kendővel való megtörülközés, szoba kiseprése stb.). Az archaikus népi imaszövegek „kimosdódám bűneimből”, „kikendeztem bűneimből” és más hasonló szövegformulái nemcsak mechanikusan mondott szövegek tehát, hanem a hajnalireggeli imavégzés előtt valóságosan is elvégzett rítusok. Az Istennel való hajnali találkozás tiszta állapotot kíván: „Hajnal, hajnal, szép piros hajnal, / így köszönt tégedet az angyal. / Kejj fel, ember, méj ámodból, / mosdójzál ki mocskaidból, / kendejzél ki büneidből!” (Lészped); „Én felkelek szép piros hajnalba, / én felkelek szép piros hajnalba. / Én kimenek ajtóm elejibe, / én kimenek ajtóm elejibe. / Én kimadzzsam minden bűneimtől, / én kimadzzsam minden bűneimtől. / Megdörölköddzöm aran kendezővel, / megdörölköddzém aran kendezővel. / Én felnezek nagy magas menyekben, / én felnezék nagy magas menyekben.” (Lujzikalagor)57
A Rosszat távol tartó és elűző tisztító víz képzete jól elkülöníthető az – ezután tárgyalásra kerülő – életvíz jelképiségétől.
H. A tisztító tűz
A tűz ugyancsak polivalens jelkép. Jelentéseinek kialakulásában a tűz eredete a meghatározó. Az elválasztás és tisztítás képzetkörébe az ütéssel keletkezett tiszta, katartikus égi tűz tartozik, a dörzsöléssel keletkezett tisztátalan, erotikus tartalmú tűzről a ritmikusság szimbólumai között lesz szó.
54 Durand G. 1977. 211–212. 55 Uo. 212. 56 Uo. 212–213. 57 Saját gyűjtés.



A kétféle tűz merőben különböző voltára jól világít rá az, hogy a németországi katolikus egyházi előírások szerint a húsvétszombatján szentelt tüzet nem lehet gyufával meggyújtani, öngyújtóval viszont igen. A tilalom mögött szimbolikus vonatkozásban az áll, hogy a dörzsöléssel, vegyi úton keletkezett tűz (gyufa) nem lehet a feltámadott Krisztus által jelképezett „világ világosságának” szimbóluma, az ütésssel keletkezett tűz (öngyújtó) viszont igen.58 A tűz kultikus tiszteletének a magyar népi kultúrában is igen sok nyoma van. Egy hiedelem szerint a tűzgyújtás a férfiak dolga, és csak akkor sikeres, ha tűzgyújtáskor nők nincsenek jelen. A nemek keveredésének tilalma a tűz (maszkulin) tisztaságának megőrzésére vonatkozhatott: „Aszmongyák, hogy ha kettő teszi a tüzet, akkor nem gyúl meg. [...] Ha ember es teszen, de akkor ne vegyüljön oda az asszon, akkor tegyen csak az ember, mer ha kettő teszi, akkor nem jó.” (Magyarfalu)59 A fenti adatot közlő idős csángó asszony még elmondta, hogy régen vassal, kővel és taplóval gyújtottak tüzet, a füstölgő taplót szalmában „szelelték”, amíg meggyúlt. Nehéz munka volt, sokat kínlódtak, de mégis el kellett végezni, mert mástól tüzet kérni szegénységet jelentett. A fenti képzetek László Gyula A honfoglaló magyar nép élete című könyvének tűzre vonatkozó összefoglaló megállapításai között is felbukkannak, természetesen más fontos információkkal együtt: „A régi családi áldozatok székhelye a tűz volt. Nálunk némelyik ételnek a legelső darabját a tűzbe szokták vetni, mikor pedig a tűz »fúj«, a háziasszony azzal engeszteli meg a tüzet, hogy lisztet vagy kenyérdarabot dob bele. Hogy a tűznek a családi őshöz köze van, az abból is kiderült, hogy az Alföldön még ma is illetlenség a szomszédba tűzért menni. Van egy kis magyar mesénk, amelyik arról szól, hogy a tüzek beszélgetnek, s az egyik panaszkodik, hogy nem tartják jól s harmadnap éjjel fel is gyújtja a házat. Szinte szó szerint találta meg ezt a mesét Mészáros Gyula a csuvasoknál. Göcsejben a tüzet ellátják bőven étellel, s azt tartják, hogy a tűz nagyböjtben párosul. ... Az alföldön a pásztorok, amikor egyik legelőről a másikra költöznek, a régi szállás tüzét magukkal viszik az új szállásra. Emlékezünk arra is, hogy tüzet nálunk csak férfiember gyújthatott. A tűznek ősként való tisztelete kétségtelenül még az ember őskorából származik, amikor is a halotthamvasztás dívott, vagy pedig a meghalt őst a házba a tűzhely alá temették. Mi is elégettük idegenben meghalt harcosainkat, ha nem volt mód hazahozatalukra. Ékes példája ennek a szentgalleni kalandról szóló elbeszélés, ahol a bolondos Heribald barát, ki jól összebarátkozott velünk, mint szemtanú írja le, hogy a toronyról leesett vitézeket máglyára raktuk, s elégettük. Őskori [...] korszakról tanúskodik az a burját adat, hogy a tüzet nem szabad vassal piszkálni. Hogy a tűz megpiszkálása nagy bűn, azt mindannyian tudjuk.”60 E bevezető után foglaljuk össze röviden az ütéssel keletkezett égi tűz szimbólumának legfőbb jelentéselemeit: a) „A fény az égés jelenségének géniusza.” – fogalmazza meg Novalis, a romantikus költő, a tűz katartikus jellegének lényegét. 61 Az égi tűz megszerzése révén a kozmosz intellektualizálódik, az ember eltávolodik az állatiasságtól. A tűz Isten ajándéka, ezért van az, hogy maga az Isten is rendszerint tűz alakjában jelenik meg, például Mózesnek égő csipkebokor alakjában, az apostoloknak tüzes nyelvek
58 Lásd: Hermann Bausinger: Népi kultúra a technika korszakában. Budapest, 1995. 44–51. – Az idézett példát a német kutató annak illusztrálására használja, hogy egy általános vélekedés szerint a hagyományos népi kultúra lényegileg irracionális, és olyan vallási mélységekben gyökerezik, ami feloldhatatlan ellentétben áll a modern technika racionalizmusával. 59 Plájás Ildikó egy. hallg. gyűjtése, 2002. 60 László Gy. 1944. 381–382. 61 Durand G. 1977. 215.



formájában, a moldvai csángóknak a felkelő Napban stb. Ezt az értelmezést erősíti az is, hogy a tűz és a madár adott kontextusban izomorf fogalmak lehetnek (pl. tűzmadár).62 b) Az égből jövő isteni tűz lélektanilag az égő nyílvesszővel, az égi csapással, vagyis a villámmal rokon, ami a megfellebezhetetlen isteni akarat és ítélet szimbóluma.63 A villámot a népnyelv „istennyilának” is nevezi. A moldvai csángók azt tartják, hogy a megtérni nem akaró nagy bűnöst a derült égből is villám csapja agyon („megüti az istennyila tisztából”). A villám a morális ítélkezés szimbóluma, ’sorscsapás’ jelentése is van. Az „istencsapása” és „Isten látogatása” kifejezések ugyanakkor az égi látogatások megtisztító voltára is utalnak, ugyanis a ’nagy sorscsapás, kár’ jelentésű „én Istenem, de meglátogattál!” felkiáltás a ’méltóvá lenni a szenvedésre’ jelentést is tartalmazza. A keresztény ember számára az elfogadott sorscsapás megtisztulást és ennek nyomán kegyelmi állapotot eredményez, végső soron tehát üdvözülést jelent. c) A tűz a legfőbb és legtökéletesebb áldozati elem, ugyanis teljes mértékben képes megsemmisíteni az istenségnek felajánlott áldozatot. A tűz által bemutatott áldozatok helyettesíthetik az agrárvallások véres áldozatait, de a két áldozati forma gyakran fordul elő kombináltan is (lásd például Ábrahám és Izsák közismert történetét az Ószövetségben).64 A katolikus vallás szentelményeit megszentelt mivoltuk miatt csak elégetni lehet, minden más módja a megsemmisítésnek tisztátalan. A húsvéti szentelt ételek minden maradványának (csontok, tojáshéj, kalács- és kenyérmorzsa stb.) tűzbe kell kerülnie. Az udvarhelyszéki Oroszhegyen a húsvét utáni hatodik vasárnapon szentelt búzát az imakönyvekben tartják, a kerti veteménybe, és az istállóba is tesznek belőle, mert gonoszűző funkciót tulajdonítanak neki, majd egy év múlva elégetik.65 A reformátusok a kenyérmorzsát mint úrvacsorai szentségi jegyet ugyancsak elégetik.66 A szentelmények megsemmisítésére vonatkozó fenti előírást a moldvai csángók követik a legszigorúbban. Jól példázza ezt az alábbi történet, ami Csík faluban esett meg. Az egyik útmenti kereszten, ami azonban magánterületen állt egy kerítés mögött, fából készült Krisztus-korpusz függött, ami azonban eltakarta a kereszt feliratát, ami egy román nyelvű Szent József-dedikáció volt. A házigazda, aki maga is József nevet viselt, szerette volna kizárólag Szent Józsefnek szentelni a telkén lévő és általa gondozott keresztet. Hogy a rajta lévő írás, azaz a Szent József-dedikáció, jól olvasható legyen, levette a Krisztus-korpuszt, majd lelkiismeret-furdalástól gyötörve elégette, hogy soha ne váljék profán cselekvések tárgyává. Lelkiismerete azonban ennek ellenére nem volt nyugodt: már a korpusz levétele előtt is imákat mondott, majd később egy búcsús zarándokutat is felajánlott engesztelés gyanánt.67 Moldvaszerte általános szokás volt, hogy az elhalt személy vallásos könyveit, kéziratait, szentképeit stb., ha nem volt olyan örökös, akire rá lehetett volna bízni ezeket, betették a halott koporsójába, vagy pedig elégették. A szerbeki „öregdeák” (kántor) azt végrendelkezte, hogy könyveit halála után égessék el, nehogy illetéktelen kezekbe kerüljenek. Felesége ezt meg is tette, noha gyermekei nehezményezték az eljárást, sajnálva az értékes régi könyveket.68
62 Uo. 216–217. 63 A tűzről mint az isteni hatalom és harag jeléről az ókori Izráelben: Goudsblom J. 2002. 89–99. 64 Az áldozat fogalmáról és formáiról: Mauss M.–Hubert H. 1997. 65 Vass Melánia egy. hallg. gyűjtése, 2005. 66 S. Lackovits Emőke szóbeli közlése a Bálint Sándor-emlékkonferencián. Kolozsvár, Kriza János Néprajzi Társaság, 2004. október. 67 Lukács János egy. hallg. gyűjtése, 1996. 68 Saját gyűjtés, 1995.



d) A fenti példák alapján is világos, hogy a tűz a megtisztítás egyik legfontosabb szimbóluma. Ezt a képzetet a tűz ételkészítéskor megfigyelhető tisztító jellege is erősíti. A tűz tökéletesen alkalmas a Gonosz megsemmisítésére és ezáltal a világ megtisztítására is. Moldvában a küldött békát, a gonosz lélek szimbólumát piros cérnára akasztva addig pirítják, amíg megjelenik az a boszorkány, aki küldte.69 A középkori eretnek- és boszorkányégetéseknek (autodafék) nemcsak büntető, hanem tisztító jellegük is volt. Hasonló szimbolikus közösségi rítusok voltak a könyvégetések is, amikor nem magukat az eretnekeket égették meg, hanem az eretnek eszméket tartalmazó írásokat, esetleg a könyvek szerzőinek képmásait tették a tűzre. Lényegében egy középkorias szemlélet és gyakorlat továbbéléseként lehet értékelni azt az autodafét is, amire 1995 áprilisában a moldvai Klézsében került sor, amikor a helyi értelmiség és papság által felbujtott tömeg magyar könyveket égetett az utcán mint az elutasított magyar identitás tárgyi szimbólumait. A tűz tisztító funkciója a kalendarisztikus ünnepekhez kapcsolódó átmeneti rítusokban is megjelenik. Az óesztendő éjszakáján történő égetéseknek – például a tüzes kerekek eregetésének, autóabroncsok meggyújtásának és körültáncolásának (utóbbi cigány közösségekben gyakori) stb. – a ciklikus megújulásra való utalás mellett ilyen funkciójuk is van. A farsangi és egyéb tavaszi szokásokban előfordul a szalmabábu, a hóember vagy egyéb jelképes alak megégetése, amit a tél, a halál és általában mindenféle rossz szimbolikus elpusztításaként lehet értelmezni. A nyári napforduló idején is számos tisztító rítus lehetett érvényben, legalábbis erre lehet következtetni a rendelkezésre álló történeti adatokból. Bod Péter írja Keresztelő Szent János napjának (jún. 24.) 18. századi megünnepléséről: „Ezen a napon ilyen dolgokat szoktak cselekedni: 1. A gyermekek szemetet, csontot egybeszednek, hogy azt megégessék és füstöt csináljanak, melynek azt az okát tartják, hogy a tájba a pogányok körül tüzet szoktanak volt tenni, hogy kégyók ne szaporodjanak ott, minthogy ez Szent János napja tájban szokott lenni, a keresztények – a tudatlanság is segítvén – a tájban tüzeket tettek, azokat általszökdösték és azt kívánták, hogy minden szomorúságuk égjen el. 2. Égő üszköket szoktak kezekben hordozni és azokkal a határokat kerülni, azt gondolván, hogy így áldatik meg az ő földeiknek termése. 3. Némely hegyeken ezen a napon kerekeket forgatnak, amelyek azt jelentik, hogy a nap már az égen felső pontjára hágott és minden dolgok változnak.”70
A megégetett házasságtörő (Barcsai) balladájában a házasságtörésen kapott feleség megégetésének nemcsak büntető, hanem tisztító jellege is van: „– Állj elé, állj elé, asszon, feleségem! / Három halál közül melyiket választod: / Vaj főbe lőjjelek, vaj fejedet vegyem, / Vaj hét asztal-vendégnek vígon gyertyát tartasz? / – Három halál közül én is azt választom, / Hét asztal-vendégnek vígon gyertyát tartok. // – Hallod, te szógáló, hozd bé a vég vásznot, / s a nagy kászu szurkot, // Tetejin kezdjétek, s talpig tekerjétek, / Talpánál kezdjétek, s tetejig égessétek.” (Nyárádmente)71
A Gonosz tűz általi megsemmisítésének és ezáltal a világ megtisztításának rítusai áldozati elemet is tartalmaznak: a bűnös élete árán megválthatja saját magát (ez még a boszorkányok esetében is elképzelhető), és ez jelentéselem már a tűz szimbolizmusának egy másik irányába, a regenerációs és életjelképek felé mutat.
69 Lükő G. 1942. 57–58. 70 Bálint S. 1977. I. 468–469. 71 Kriza J. 1975. 206.



I. A megtisztítás egyéb szimbólumai
Levegő, lehelet
A levegőnek olyan tulajdonságai vannak – áttetszőség, fény, érzékenység a hidegre és a melegre stb. –, hogy ezek folytán a felemelkedés és a tisztaság képzetköreinek egyik legfontosabb jelképe lehet. A népi tudat a rálehelésnek megtisztító és gyógyító szerepet tulajdonít. (Erről a VI. 6. alfejezetben már bővebben szóltunk.) Köztudott például, hogy a joga a helyes légzést a megtisztulás technikájaként fogja fel. A moldvai Pusztinában az igézést úgy is szokták gyógyítani, hogy a megrontott betegnek kereszt alakban háromszor „elfújják a fejét”, majd „eltöpdösik” az igézetet.72
Füst
A levegőben szálló füst szimbolizmusa teljesen analóg a levegőével. A tömjénfüst az egyházi liturgiában az égi kapcsolatot jelzi, de emellett megtisztít és megszentel.73 A népi gyakorlatban – a füstölésnek a tisztítás mellett – mágikus óvó-védő funkciója is van. Ez a funkció érvényesül például az állatok füstön keresztül való első tavaszi kihajtásakor, amiről az erőjelkép vas kapcsán már szóltunk. A füst a népi gyógyítás szertartásaiban is szerephez jut. Gyimesben a „menyétmarás” gyógyítása a tisztító víz és a tisztító füst együttes felhasználásával történik: „A meénket es megmarta vót a nyárba' a menyet, s a menyet bőrivel mostuk meg a tőgyit, de annak eldagad a vaszorája erőst... Ahol pisil. Megdagad az is nagyon, s a nyála szotyog annak es, ha a menyet marja meg. S akkor hoztunk menyetbőrt s megfüstöltük vele, s megmostuk, s attól jött meg.”74 Borsod megyében Szent Iván (Keresztelő Szent János) napján (jún. 24.) a szalmából rakott tűz fölé a leányok, legények, gyerekek ún. „tisztesfüvet”, árvacsalánt, szegfűvirágot, bodzát („borzék”) és papsajtot is tartottak, ezt mondogatván: „Szen' Pál, Szen' Péter, / Füstöd meg a füvecském, / Tisztesid meg, hasznosid meg!” Vagy: „Tisztes légy, hasznos légy, / Majoránna bukros légy.”75
A Székelyföld katolikus vidékein a kályhalapra dobott virágvasárnapi szentelt barkának és a Csíksomlyóról hozott búcsúág leveleinek vihar- és gonoszűző hatást tulajdonítanak.
Növények
A füst jelképisége kapcsán említett szimbolikus funkciókkal növények is rendelkezhetnek. Gyimesben kígyó- és menyetmarás gyógyításakor a hajnali vízzel megmosott, az állat bőrével megfüstölt stb. testrészt csalánnal is szokták verni. A fokhagyma rontáselhárító funkcióban való használata teljesen általános. Udvarhelyszék katolikus falvaiban húsvétkor fokhagymát és sót is szenteltetnek, mert mindkettőnek gonoszűző erőt tulajdonítanak, amit az egyházi áldás még tovább fokoz. A megszentelt fokhagymát boszorkányűző céllal megeszik, zsebben hordják, párna alá vagy ágyba rakják, küszöb alá teszik, bekenik vele az ajtófélfát, megdörzsölik vele a beteg állatot: „A párna alá, az ágy sorkába [tettek], azt tartották őseink, hogy a
72 Saját gyűjtés. 73 Várnagy A. 1993. 246. 74 Ugrapataka, Takács Gy. 2001. 472. 75 Mercse, Borsod megye, Dömötör T. 1974. 166.



sátán, az ördög nem tudja az ágyat megközelíteni. Ezelőtt anyáink megkenték az ajtófélfát, bétették, azt tartották, hogy a rosszak nem tudják a küszöböt átallépni, nem tudtak átamenni.” „A szentet fokhagymát még az ágyba es bé szoktuk tenni a fejünk alá, a párna alá. Azt mondják, hogy akko nyuguttabban aluszol, vagy nem jár olyan rossz álom, ugye, az eszödbe, met ott van ez a szentelt dolog.” „Az osztán hosszasan a zsebbe van. Egyik zsebbe nincsen, teszök még a másik zsebömbe es, hogy legyen, főleg olyan kabátba, szvetterbe, amit többszé féveszek.”76 Ugyanez a jeképiség a népmesékben is előfordul: „Az öregember a kunyhó küszöbe alól kivett három cikk fokhagymát, s odaadta a fiúnak: – Fogjad fiam, tedd el jól! Ez a három cikk fokhagyma megvéd titeket a boszorkány varázslatától.”77
Roland Barthes a Mitológiák (Mythologies) című könyvében egy helyen arról ír, hogy a tisztítószerek („Omo”, „Persil” stb.) modern reklámaiban is a harcoló hős és tisztítás-elválasztás szimbólumköre jelenik meg: a karddal, tűzzel, vízzel, levegővel harcoló tisztítószerek, amik megfellebbezhetetlenül utolérik, legyőzik és könyörtelenül „megölik” a piszkot, eltüntetik a foltokat, az alvilági démoni erőkkel harcoló rendőr archetípusával azonosak, sőt rokonai a győztes arkangyaloknak is, akik az isteni fényt és tisztaságot elválasztják a pokol szennyes sötétségétől.78 Mary Douglas azt állítja, hogy a piszkot a rendetlenséggel, a káosszal azonosítjuk, és a piszok elkerülése nem más, mint a környezet megszervezésére tett kísérlet. Az ember mindig a rendezettségre törekszik, mert a rendezetlenség a veszélyt szimbolizálja,79
Összegzés
A sötét, rendezetlen, amorális Káosz és a világos, morális értékek mentén elrendezett Kozmosz erői közötti polemikus, dinamikus ellentét a harcoló Hős archetípusában jelentkezik. A Hős mindig közösségi értékek kifejezője. Az ellentétes erők küzdelme morális tartalommal telítődik: a Hős archetípusa mindig a jót, az erényt testesíti meg, a legyőzött Szörny pedig a rosszat, a démonit. Ha a Hős szimbolikus harca fémkarddal vagy ennek helyettesítőivel (kés, sarló, egyéb fémeszközök) történik, ez a szimbolizmus mindig utal arra, hogy tiszta, igazságos és végül győztes harcról van szó. A kötöző hős (lánc, kötél, öv stb.) csak időleges győzelmet arathat, a zúzódást okozó fegyverek (kő, bot, buzogány, ököl stb.) pedig tisztátalanok, esetleg a végső győzelmet teszik kérdésessé. A fémeszközzel való vágás rítusain kívül egyéb technikákkal is megvalósítható a Sötétségtől, a morális rossztól, az állatiasságtól való elkülönülés. Ilyenek például a tűzzel való égetés, a vízzel, a levegővel és a növényi esszenciával való megtisztítás stb. szimbolikus rítusai. A hősi harc, az elválasztás és a tisztítás után gyakran a Rossz megsemmisítése is bekövetkezik, ami megnyugtató győzelem a Káosz diffúz és veszélyes erői felett. Mind a hősi harcnak, mind az egyéb tisztító technikáknak intellektuális eszmei jelentőségük van, hiszen általuk az ember hitet tesz a világos, szent dolgok, a morális értékek mellett.
76 Oroszhegy, Vass Melánia egy. hallg. gyűjtése, 2005. 77 Nagy Olga: A vasfogú farkas. Bukarest, 1987. 82. 78 Barthes R. 1957. 38–39. 79 Douglas M. 1970. 12. és 114.



9. A szimbólumok ellentétükbe való átfordulása és eufemizálódása
Az eddig tárgyalt jelképek az antitézis rendszereként meghatározott nappali szimbólumtartományhoz tartoznak. A továbbiakban olyan szimbólumokat mutatunk be, amelyekkel korábban már találkoztunk, csakhogy ugyanezek a szimbólumok ezúttal épp az ellentétes arcukat mutatják, tehát a jelentéseknek egy másik, eddig ismeretlen vonatkozása kerül most előtérbe. A félelmetes halál szelíd átmenetté változhat és esztétizálódhat, a lent lévő Föld, amire az Ég felé törekvő Hősök lezuhantak, örök Anyaként befogadhat és megtarthat, a Kegyetlen Nő mellett megjelenik a Jótevő Nő is, a természeti világ, aminek eddig csak pusztító erejét, veszélyességét ismertük, lehet a boldog természeti állapot, a kezdeti Aranykor felidézője is, és így tovább. Az éjszakában nemcsak a vadállatok, szörnyek morgása hallatszik, hanem szelíd éjszakai zene is felcsendülhet. A gyomor egyfelől a feloszlás színtere, a bűn mikrokozmosza, sötét fertő stb., de jelképiségének van pozitív oldala is: védelmező, szelíd és meleg, épségben megtart, sőt még fel is lehet támadni belőle (pl. Jónás a cetben, görög harcosok a trójai falóban, Piroska és a nagymama a farkas gyomrában stb.). A szimbólumok jelentésének megváltozását G. Durand úgy magyarázza1, hogy teljes szimbólumkörök hagyhatják el az antitézis, a harc nappali rendszerét, és azáltal, hogy az éjszakai szimbólumtartományba kerülnek, jelentésük is alapvetően átalakul, sőt rendszerint éppen az ellentétébe fordul. Az ellentétek harcát nem ismerő éjszakai szimbólumokra a lét titkainak, az örök metafizikai értékeknek kontemplatív keresése, az álmodozás a jellemző, ezért itt a legnegatívabb jelképek is eufemizálódnak, és pozitív jelentéstartalmak kifejezőivé válnak. A felemelkedés helyét a középpontba való behatolás, a félelmetes zuhanás helyét az intimitás szférája felé való szelíd alászállás veszi át.
A. Az átértékelt halál
A halál, illetve a halál folyamata mint érték és jelentés megfordítható, aminek következtében a halál pozitív szimbólummá léphet elő. Nemcsak „kegyetlen”, „félelmetes” stb. halál létezik, hanem van „jó” és „szép” halál is, ami nem más, mint nyugodalmas átmenet egy másik, értékesebb létbe.
A halál mint megváltás
A halál az örök életre való feltámadás előfeltétele, ezért értékké válik. Krisztus kereszthalála a megváltás előfeltétele. A Jónást elnyelő cethal gyomra nemcsak a próféta szimbolikus halálának, hanem új küldetéstudattal való újjászületésének is a színtere. Voltaképpen minden áldozati halál teremtő erejű, minél értékesebb az áldozat, annál inkább. (Erre az áldozat szimbolizmusa kapcsán még visszatérünk.) A halálnak ez a pozitív szimbolikus jelentése szokott megjelenni a Szent Kristóf megtéréséről szóló történetekben. Szent Kristóf óriás volt, akit a róla szóló legendák szerint Krisztus keresztelt meg, és neki adta a föld kulcsait, Péternek pedig a mennyországét. Az óriásból lett szentnek megtérésekor el kellett hagynia saját halott testét, hogy valóban megszülethessen egy másik lét számára. Bálint Sándor az alábbi Szeged környéki mondát „kopottabb” változatnak nevezi, de a történet a halálnak épp a szóban forgó pozitív jelentését tartalmazza: „Mikor Krisztus urunk a földön járt, a
1 Durand G. 1977. 245–251.



Tiszán át akartak menni, de nem volt csónakjuk. Semmijük sem. Hát egy óriás járt a tiszán. Mondta neki Jézus, hogy vigye át Pétert magát. Az óriás megneheztelt, hogy ő akár tizenöt embert is át bír vinni, nem akar eggyel kullogni. Pétert aztán vitte a vízen. A Tisza közepéről kivetette a partra, majd kitörött a nyaka. Aztán visszament, most Jézust vette föl. Vitte, de egyszer megszólalt: »Ejnye, te magad olyan nehéz vagy, mint más tizenöt!« Jézust letette a Tisza szélére. Az óriás mindjárt meghalt. A lelkét Jézus a köpönyege alá tette. Az óriás lelke visszanézett és megszólalt: »De nagy dög fekszik ott!« Jézus mondta: »Az a te tested.«” (Szaján)2 A történet jelentése világos: a halál nem megsemmisítő, nem ront az emberen, sőt értékessé tesz, megszentel. Szent Kristóf a keresztény lélekvezető prototípusa, aki a halálon át az újjászületésre vezeti a lelkeket.3
Az átesztétizált halál
A folklórból és a költészetből jól ismert az eufemizálódott halálnak a megszépített képe is, amikor a halál mint szelíd, szép átmenet, mint elalvás jelenik meg. Csipkerózsika és Hófehérke története arról szól, hogy a halálban megáll az idő. A „halál nyugalma”, a „megpihen” stb. kifejezések erre a halálképre vonatkoznak. A halálban beavatás történik egy halhatatlan életbe. A világirodalom romantikus költészete (pl. Goethe, Novalis) úgy tekintett a halálra, mint olyan állapotra, amelyben megvalósul a valódi lét, egy örök boldog állapot. Az élet, a földi lét rémálom, és a halál csak szelíd ébredés ebből a rémálomból. Egy ilyen értelmezésben a halál és az anyai intimitás rokon képzetekké válnak, amelyeket a menekvés, a biztonság, a boldogság jelentéselemei kapcsolnak össze. A Nagyboldogaszony napján (aug. 15.) elszenderedett és angyalok által égbe vitt (assumptio) Szűz Mária halálának megjelenítése a keresztény művészetben ugyancsak ebben az átesztétizált formában történik. Az átesztétizált halál domináns színe a fehér, ami – amint ezt már láttuk – a mennyország színe is.
A halál mint égi megdicsőülés. A halott lakodalma
Az emberi lét a maga teljességét a szent nászban nyeri el, ugyanis a másik nemmel való egyesülés voltaképpen kiteljesedés, az embernek szánt isteni sors beteljesítése. A földi szent nász ennek folytán mintegy előrevetíti az égi szent nászt, a végső megdicsőülést is. A máramarosi románoknál meg nem házasodott férfi vagy férjhez nem ment nő nem vihet koporsót.4 Ezért van az, hogy fiatal halott esetében, ha a lakodalomra a földi életben nem kerülhetett sor, a temetésen szimbolikusan eljátsszák a halott lakodalmát. Szophoklész tragédiájában Kreón thébai király parancsára elevenen halálra ítélt Antigoné halála a labdakidák kriptájában olyan, mint egy esküvői ceremónia.
2 Bálint S. 1977. II. 90–91. 3 Több erdélyi templom középkori Szent Kristóf-freskóján láthatjuk az óriás szentet, amint a gyermek Jézust viszi a vállán. Ilyen ábrázolások vannak a Hunyad megyei Zeykfalva (rom. Strei) ortodox temlomán (épen restaurálva), a Szeben megyei Darlac (rom. Dârlos, ném. Durles) evangélikus temlomán, ami a legszebb középkori erdélyi falfestészeti ábrázolás. A szászfenesi (rom. Floreşti) templomon található kis freskórészlet csak az óriási méretek alapján azonosítható. A Fehér megyei Felsőtatárlaka (Tătârlaua) Szent Kristóf-freskója mésszel fedett. Újabban felfedeztek Szent Kristóf-ábrázolásokat a Szeben megyei Somogyom (rom. Şmig, ném. Schmiegen) evangélikus templomának déli homlokzatán, és a székelydályai (Daia) református templom északi falán. Erdélyi hatásra keletkezett a moldvabányai (rom. Baia) volt ferences templom romjain már csak néhol, nyomaiban alig kivehető freskó is. 4 Kligman G. 1998. 160.



A halott lakodalmára való utalások a fiatalon elhaltak temetésén a mai temetési szokásokban is előfordulnak, még városon is. Ez a szimbolizmus a hagyományos világban igen gazdag jelképiségű volt, ilyenkor szomorú alkalmakkor még halottas táncra is sor került. A moldvai csángó falvakban a halott lakodalma a következő módon zajlott le: „Az élő társadalom lakodalmának jelképét, a virágospálcát a halott legény és leány keresztjébe fúrt három lyukba helyezik, melyekre, akárcsak a lakodalom alkalmával, még tulpánokat (fejkendő) is kötnek. (Lujzikalagor) Az ifjú halott temetőbe vitelekor a szentmihály lovára (saroglya) ugyancsak virágospálcákat szerelnek, melyeket aztán odatűznek a friss sírhantra, háztető szarvazat, illetve négylábú állat formára. [...] A fiatal halottat a falusi gyiák (kántor) búcsúztatja el a családtól, rokonságtól és a falutól. Ez a búcsúztató nagyon hasonló a lakodalmi búcsúztatóhoz, melyet a násznagy mond el a menyasszony nevében. A temetés után, akárcsak a menyegzőn az esküvő után, asztalvetés, prázsnyik (rom. praznic, ’tor’) van a rokonság részére, ahol még asztalülés előtt adnak minden megjelentnek egy szál gyertyát és egy kalácsot (búzalisztből készült cipó), majd feltálalják a lakodalmon is szokásos galuskát (töltött káposzta), lét (húsleves), amiket kenyér helyett kelesztetlen sültmáléval, turtával fogyaszatnak el, miközben a bor mellett a halott jó emlékezetét idézik, kívánva boldog feltámadást.”5 (52. kép) A lányok és legények temetése után Csíkménaságon az 1950-es évekig a halott fiatal keresztszüleinek udvarán táncot is tartottak. A temetéseken elénekeltek egy nagyböjti vallásos népéneket, mely Krisztus kereszthalálát mint lakodalmi eseménysorozatot adja elő: „Készül a mennyország gyász mennyegzőre, / Mert az Isten fia megy esküvőre. / Vállán a keresztfa a nászágya, / Kísérik a magos Golgotára. // Indul már utána a zsidó násznép, / El is van készülve harminckét hóhér, / Vőlegény a Jézus, Isten fia, / szomorú menyasszony Szűz Mária. // Mondják az Úrjézusnak Annás főpapnál, / Meglesz a kézfogás majd Heródesnál, / Pilátus rámondja majd az áldást, / Ő végzi el a gyász búcsúztatást. // Megvan az ékes vőlegénybokréta, / Kegyetlen tövisből kötött korona, / szent kezében van a jegygyűrűje, / A hóhérok lánca és kötele. // [...] Földig gyászba van az ég menyasszonya, / Keservesen sír a szép Szűz Mária, / Hogy ilyen mennyegzőt sose hallott, / Ily kínos gyötrelmet, mit most látott. // Most érkezett meg a Mennyei Atya / Az ő Szent Fiának a gyászlakomára. / Atyám, szent lelkemet vedd kezedbe, / Mert elfáradtam a mennyegzőbe.” (Csíkménaság)6 Csíkszentmiklóson a halott legény koporsójától a temetőig tíz méterenként zöldágakat ütnek, ezek hegyét letörik. A fákat piros (hirtelen halál esetén) vagy fekete (hosszas betegség esetén) szalagokkal díszítik. Csíkgöröcsfalván a halott legény koporsója mellett legénytársai négy, papírszalagokkal díszített fenyőt, a lányok pedig fehér és kék szalagokkal díszített zöldágat visznek, és mindezeket a sírhantra „felütik”.7 Az öngyilkos legény temetésének balladájában a halott lakodalmára is történik utalás: „Édeszanyám, már megbocsásszon, / Hogy így történt sz ez ién halálom! // Édeszapám, nyisz’ ki kapudat, / Eresz’ ki je Lajasz fiadat! // Néd legénnek néd pirosz ruhát, / Néd liánynak néd szing pántyikát. // Nem szoll harang, meg van némulva, / Szoll hedegű mend a néd húrja.” (Trunk)8
5 Dr. Kós K. 1997. 93–94. 6 Saját gyűjtés, 1980. 7 Székely L. 1997. 62–63. 8 Kallós Z. 1970. 530. és 644. – A balladatípusról: Faragó József: Az öngyilkos legény temetésének balladája. In: Pozsgai P. (szerk.) 1999. 391–396.



B. A kicsinyítés által növekvő erő
Előbb láttuk, hogy a férfiasság és az óriási méret nagy erőt fejez ki. Ez az erő azonban koncentrálódhat is: a méretek csökkenése az erő növekedését eredményezheti.9 Ez a jelképiség van jelen a törpe nagy ereje szimbólum esetében. A népmesékbeli hüvelykmatyik, bakarasz emberkék, kis ördögök rendszerint nagyerejű félelmetes lények, akikkel nem jó ujjat húzni: „Amikor megrakta a tüzet, meg akarta gyújtani, hát ott termett egy kicsi hosszú szakállú ember, s a botjával olyat ütött egyet a kezére, hogy szinte eltört.”10 Ilyen rosszindulatú mitikus lények (Hétszünyükapanyányimonyók, Höcsönszakállú, Arasztos Tóbiás stb.) jelennek meg a Fehérlófia, az Égitestszabadító, a Hajnalkötöző királyfi stb. típusú magyar népmesékben. A két bors ökröcske népmesében a parányi állatoknak van mitikus erejük. Az egész jelképkör erősen szexualizált, hiszen – amint ezt már előbb láttuk – a nagy fizikai erő egyszersmind nagy szexuális erő is. Erre utalnak a „kicsi ember nagy bottal jár”, „kis koldus, nagy bot” tréfás proverbiumok, és törpék nagy nemi erejéről szóló, gyakran obszcén viccek. A képzetkörben előbukkanó ujj jelképiségének is fallikus jellege van.
Az elrejtett erő
A népi narratívákban gyakran találkozunk azzal a képpel, hogy a méret fokozatos csökkenése az erő párhuzamos növekedését vonja maga után. A népmesékben a hősnek, hogy a sárkány erejéhez jusson, lépésről lépésre be kell hatolnia valahová, ahol egy egészen kis tárgyban megtalálja a keresett erőszimbólumot: meg kell ölnie egy vadkant, meg kell fognia a vadkan fejében lévő nyulat, meg kell keresnie a nyúl fejében elrejtett dobozt, és végül meg kell ölnie a dobozban lévő darazsat. Más meseváltozatokban is hasonló paradigmasorok fordulnak elő ugyanilyen jelentésben: három kecske az erdőben → bakkecske → aranyvadkacsa → aranyvadgalamb → aranytojás → darázs; vaddisznó → galamb → tojás → méh; kút → őz → nyúl → galamb → tojás stb.11
A minimalizált hős
Az igazi hős minimalizálása a történetek elején teljesen általános sztereotípia az európai folklórban. A kezdetben gyenge, törékeny, rühös, piszkos stb. hősökről (Lúdas Matyi, Hamupipőke stb.) azonban mindig kiderül, hogy nagy erő és egyéb kivételes képességek birtokosai, ezért végső győzelmük mindig megérdemelt. A népmesékben mindig a megalázott legkisebb testvér, legkisebb királyfi az igazi hős. Egy bálványosváraljai vőfélyvers, ami az asszonyavatáskor, „az új menyecske feladásakor” hangzik el, előbb elmeséli az Éva teremtéséről szóló bibliai előtörténetet mint a házasság intézményének legitimációját, majd arról beszél, hogy a vőlegény hosszas keresés után talált rá élete leendő párjára, akit méltatlan körülmények közül emelt fel a szent nász dicsőségébe: „Itt látván ezt a fiatal kis lányt, a / pucikban szennyesen, mucskosan, hamusan / játszani, de ő annyira megszerette, / hogy mindjárt magáévá tette volna.”12
A kicsi, de nagy erővel rendelkező hőst olykor – például az Állatok a rablótanyán típusú mesében – kis állatok (tücsök, légy, sáska, egér) is helyettesíthetik, sőt kis tárgyak (tű, gyűrű, tojás) is előfordulhatnak ebben a funkcióban.
9 Durand G. 1977. 260–261. 10 Nagy Olga: A vasfogú farkas. Bukarest, 1987. 132. 11 Berze N. J. 1957. I. 251–260. 12 Fülöp Mónika egy. hallg. gyűjtése, 2002.



C. A hal mint az egyetemes befogadás szimbóluma
Az állat általi elnyeletés a nappali szimbólumtartomány egyik félelmetes képe volt. A hal általi elnyeletés képzetéhez azonban alapvetően pozitív jelentéstartalmak társulnak. A hal egyik csodálatos tulajdonsága, hogy végtelenségig képes épségben megőrizni a lenyelt dolgokat, és ez a képzet nemcsak az állatvilágra terjed ki, hiszen lehet értékes tárgy is a hal hasában. a) A nagy hal felfalja a kicsit, és mivel ez minden méretben elképzelhető, egészen a bálnáig, a halak egymás általi elnyeletése a hasonlók egymásba való végtelen beékelődésének képzetét kelti. A hal így lesz a megkettőzött befogadó, avagy a befogadó mint tartalom szimbóluma. A lélektan sokat foglalkozott a gyermeki csodálkozásnak azzal a képével, amikor egy nagy hal felfal egy kicsit. Ezt a képet G. Durand joggal tartja a gyermeki képzelet egyik legerősebb intenzitású képének.13 Mindnyájan emlékszünk például Antoine de Saint-Exupéry rajzára, amit minden felnőtt „kalapnak” néz, de a gyermekek azonnal látják, hogy a rajz egy óriáskígyót ábrázol, amint lenyelt egy elefántot. A felfalás gesztusában ugyanis a halat más állat (pl. cápa, boa, békafélék, gyík stb.) is helyettesítheti. A 16. századtól terjed el az európai kultúrában a kis halakat felfaló hatalmas hal példázata mint a gyengék kiszolgáltatottságának és a természet kegyetlen törvényeinek emblémája.14 A mitológiákban is jelen van ez a sorozatos elnyeletés-képzet, például többször előfordul a Kalevalában. A képben van egy ritmikus ciklikusság, az igazi ciklikus szimbólum azonban nem a másik halat elnyelő hal, hanem a kígyó.15 Máté evangéliumának egyik példabeszéde lett a kiindulópontja a hal–halász szimbólumok keresztény értelmezésének: „Végül hasonlít a mennyek országa a tengerbe vetett hálóhoz, mely mindenfajta halat bekerít. Amikor megtelik, partra húzzák, nekiülnek és a javát edényekbe válogatják, a hitványát pedig kiszórják.”16 Ezt a példabeszédet Bod Péter 18. századi író és református prédikátor úgy értelmezi, hogy a tenger az evilági lét tudatlanságát, a halak a benne élő embereket, a halfogás pedig Isten igéjét jelképezi. A korai kereszténység idején és később is, a hal magának Krisztusnak a szimbóluma.17 b) Mivel a hal befogad és épségben megtart, női szimbólumként a terhesség, a megtermékenyülés jelképe lesz. Ez a jelentés egyértelmű például a népi álomfejtésben: „Ha hallal álmodtam, mikor fiatal voltam, akkor már biztos tudtam, hogy állapotos vótam.” (Tesmag) „Ha halat álmod, akkor terhes, akkor baba lesz.” (Magyarfalu)18 A magzat úgy él az anyaméhben, mint a hal a vízben: „Mikor foganik, a lélek már ott van. Akkor már, mint a kicsi hal, a lélek már ott van. Akkor már, mint a kicsi hal, ő már kezd mozogni. Akkor a Jóisten kialakítja, s akkor a méhen csics van, s szopogat, s vérvel él, mint a kicsi hal, úgy él ott.” (Gyimes)19
c) A hal szimbolizmusában hangsúlyosan jelen lévő szexuális képzetek több oldalról is megmagyarázhatók: 1. A halnak, amint látjuk, anyaméh jellege van. „A női méh olyan, mint egy második mocsár, amibe a halat beleteszik” – írja G. Durand.20 2. A halnak akvatikus jellege van, a víz pedig, amiben a hal él, életforrás. 3. Alakja a vulvához hasonló. 4. Vonagló mozdulatai erotikus jellegűek (akárcsak a kígyónak).21
13 Durand G. 1977. 264–265. 14 Pál J.–Újvári E. 1997. 181. 15 Uo. 266–268. 16 Mt 13,47–48. 17 Pál J.–Újvári E. 1997. 181. 18 Bosnyák S. 1991. 608. 19 Bosnyák S. 1991. 608. 20 Durand G. 1977. 268. 21 Uo. 266–268.



A mély vizekbe alámerülni képes, le és föl mozgó hal konfúz, mint a víz, amihez tartozik, ezért szimbolizmusában jelen van a tisztátalanság jelentése is.22 A fentiek alapján érthető, hogy a hal egészen konkrét értelemben is lehet a női nemi szerv szimbóluma. Egy magyar eredetmagyarázó monda szerint az Isten egy halat dobott Éva lába közé, és a hal szaga érződik ott azóta is. (Karcag)23 A magyar folklór kutatói közül már többen is írtak arról, hogy a hallal való különféle foglalatoskodások (halászni, halat megfogni, megsütni, megenni stb.) mind-mind erotikus vonatkozásúak. A népi lírai műfajokban erre számos példát találunk: „Túl a Tiszán halászlegény vagyok én, / Aranyhalat, jaj, de ritkán fogok én. / Kicsúszik az aranyhal a ritka hálóból, / te meg rózsám ülelő két karomból. / Víz, víz, víz, / Be jó ez a kösi víz, / Harcsa, csuka terem benne, / Szép menyecske fürdik benne. / Víz, víz, víz, / Be jó ez a kösi víz.”24 Debrecenben a jegyben járó polgárlányok a 19. században violaszín kötényben mentek vasárnap a templomba, talán erre céloz a népdal: „Fogtál-e már aranyhalat / violaszín kötény alatt?”25 A nyárson sütött hal jelképisége is egészen egyértelmű, hiszen komplementer jellegű (maszkulin–feminin) szexuális jelképről van szó: „A kákicsi híd alatt, / Nyárson sütik a halat. / Keszkenőbe takarják, / A legénynek úgy adják.” „Hortobágyi híd alatt / lyányok sütik a halat. / Keszkenőbe takarják, / a legínnek úgy adják.”26 Feltűnő, hogy a hallal kapcsolatos erotikus cselekmények (pl. a halfogás, a halsütés) gyakran a hídon történnek, ami a maga rendjén ugyancsak erotikus jelkép (lyukon átfolyó víz), amiről hátrébb, a maga helyén szólunk (lásd X. 5. alfejezet). d) A hal szimbolizmusában feltűnő az átváltozásra való képesség. A hal metamorfózisa gyakran születés vagy újjászületés is. Ez a szimbolizmus is talán a női és vízi jelleggel, az anyaméhvel való kapcsolattal magyarázható, ami más vonatkozásban is az átváltozás mágikus színtere. A vízből kifogott és átváltozott aranyhal szimbolizmusát Kriza János Halász Józsi című meséjével példázzuk, amelynek kezdetén az árva fiú aranyhalat fog, ami otthon kiugrik a tányérból, szép kisasszonnyá változik, akit aztán a hős feleségül vesz: „Belétöszi utósóbban, kifog ëgy aranyhalat. Még ott elgondolja magába, hogy hazajövet a fődesurának adja, hogy vajëgy napot elöngedjön érte. Hazaérközik, levöszön egy tángyért. Kivöszi a tarisnyájából a halat, belétöszi a tángyérba. Kiszökik onnét, lösz belőlle ëgy szép küsasszon. Asz mondja a küsasszon: – No, én a tiéd, s te az enyim, szűvem.”27
A nővé változott (arany)hal szimbolizmusával, illetve a hal–nő kapcsolattal, valamint a hal diffúz és tisztátalan természetével függ össze az a képzet is, hogy a női jellegű vízilényeknek (sziréneknek, sellőknek stb.) gyakran hal alsótestük és női felsőtestük van.
D. Az Éjszaka eufemizálódása: a szent éj
A jelképek ellentétükbe való átfordulása és eufemizálódása az Éjszaka szimbóluma esetében is egészen nyilvánvaló: a már megismert rettenetes fekete éj az éjszakai szimbólumtartományban az isteni titkok, a platóni ideák és a szép emlékek keresésének legfőbb közegévé válik, valósággal megistenül. A szent éj a tudatalatti világáé és az értelmet nyert, metafizikai távlatot kapott halálé is.28
22 Chevalier J.–Gheerbrant A. 1995. III. 72. 23 Bosnyák S. 1991. 608. 24 Lükő G. 1942. 50. 25 Uo. 52. 26 Bosnyák S. 1991. 608.; Lükő G. 1942. 52. 27 Kriza J. 1975. 394. 28 Durand G. 1977. 269–270.



A preromantikusok (szentimentalisták) és a romantikusok (Goethe, Hölderlin, Novalis stb.) voltak azok, akik egy neoplatonista szemlélet jegyében újra felfedezték a szent éj pozitív értékeit. Az éjszakáról kialakított 19. század eleji romantikus álláspont nagyon közel áll a 20. századi pszichoanalitikusok nézeteihez: az éjszaka a tudattalan szimbóluma, tehát lehetővé teszi, hogy az elveszített emlékek, értékek visszatérjenek a szívbe. Az éjszaka csendjének felértékelődése nyomán az egész éjszakai szimbólumkonstelláció rehabilitálódik, kialakul az „isteni”, „csendes”, „szent” stb. éjszaka képzete (Stille Nacht), vagyis az éjszaki szimbolizmus egésze pozitív értéktelítettségű lesz. Az éjszaka a lélek intimitásának birodalma. A romantikus filozófiában az éjszaka maga a lényeg, a szubsztancia. Ezt a szimbolizmust nemcsak a „magaskultúra”, hanem a népi kultúra is ismeri. A romantika voltaképpen csak újra felfedezett, esztétikai szemléletében magas rangra emelt egy olyan archetipikus szimbólumot, ami korábban is létezett. A kászoni aprószentekelő legénycsoportok az ünnepre (dec. 28.) virradó éjszaka közepén, pontosan éjfélkor indulnak el, és az utcán felvonulva egy folklorizálódott karácsonyi Kájoni-énekkel jelenítik meg az istenség születésének misztikus csodáját: „Itt éjfélnek idején, mily nagy hallgatásban, / midőn az ég és a föld fénylenék magában, / a Szűz szülé szent fiát, váltságunknak díját, / s jászolba helyezteté szerelmes magzatát.” (Kászonfeltíz)29
Az éji zene
A zene és az éjszaka összetartozó fogalmak. A melodikus zene ugyanazt a funkciót tölti be, mint az éjszaka: a lélek legtitkosabb magját érinti, például az emlékek csomópontja lehet. Már a romantikusok (Novalis, Goethe) észreveszik a kapcsolatot a zene és a lényegi visszatérés között. A zene isteni jelenlétről tanúskodik, és az ember legbensőbb isteni lényege ragadható meg általa. Mindenféle szerelem, szeretet – földi és égi egyaránt dallamokban fejezi ki magát. „A szerelem édes dallamokban gondolkodik, mert a valódi gondolatok messze vannak.” – írta Johann Ludwig Tieck (1773–1853) német romantikus költő.30 A zene egyesíti az ellentéteket. A dallamok utáni vágy mélyen gyökerezik a pszichében.31 A harangszó kapcsolatot teremt ég és föld között, ezért kozmikus távlatot ad az egész emberi létnek. (53. kép) A zene és a legfőbb szentség között tehát lényegi kapcsolat van. John Bossy az 1400–1700 közötti nyugati kereszténységről írott könyvében kifejti, hogy az egész modern nyugat-európai zene forrása a 15. századi egyházzenében van, aminek eredeti célja a szent „megtestesítése” volt.32 A dallamok és a Szent közötti kapcsolatot a népi kultúra is jól ismeri. A zene, az ének a vallásos folklórműfajokban is mindenekelőtt égi zene, égi dal, vagyis az isteni transzcendencia megnyilvánulása. Muzsikálni és énekelni mindenekelőtt az angyalok szoktak, akik – amint ezt már láttuk – mindig az isteni akarat közvetítői. Az északi csángó Szabófalvában óesztendő estéjén angyalnak öltözött kislányok a betlehemi jászollal házról házra járva, énekszóval adják hírül Jézus megszületésének örömhírét. (54. kép) Az archaikus népi imádságok képeiben következetesen van jelen ez a jelképiség: „Megzsengitik a harangot, / megzsengitik a harangot. / Kidzsülnek ez andzsalok, / kidzsülnek ez andzsalok!” (Szabófalva) „Sengitének menyországbo, / sengitének menyországbo, / kidzsülének ez andzsalok, / kihallgaták e szentmiszét, /
29 Saját gyűjtés, 1992. 30 Durand G. 1977. 277–278. 31 Uo. 278. 32 Bossy J. 1998. 211–219.



kimenének e Kálvári hedre.” (Szabófalva) „Három ágon orgonálnak, / magos mennybe hangosság van.” (Gyimes) „Orgonának három ága, / magos mennynek hangozása” (Gyimes) „Az angyalok eljövének, / mennyországba csenditének, / az arannyos misére készülének.” (Gyimes) „Egek ajtai nyitatlan megnyíllanak, / mennyei harangok huzatlan megzúdulának.” (Gyimes) Az archaikus szokásköltészet rítusénekeiben és a népballadákban hasonló képek szintén előfordulnak: „»Met én el kell menjek / Mennybe, mennyországba, / Mennybe mennyországba, / Szép szüzek sergibe.« / E mennyei ajtók / nyitatlan megnyiltak, / Mennyei harangok / Huzatlan es szóltak, / Mennyei páhárok / Tötetlen megtöltek.” (A mennybevitt leány balladája, Klézse)33 Muzsikálni, énekelni szoktak a veszélyes női hiedelemlények is. Az ők zenéjük az Odüsszeia sziréneinek énekéhez hasonló funkciójú: a mennyei zene démoni imitációjának célja a keresztény ember megtévesztése és romlásba döntése. Gyimesben azt tartják, hogy a szépasszonyok énekét („Két szem búza, két szem rozs...”) tilos énekelni vagy muzsikálni, mert a hiedelemlények megjelenhetnek és halálra táncoltathatják a férfiembert: „S akkor mondotta, hogy ő kiment délelőtt aszongya, kilenc óra körül, ő elkezdte a szépasszonyok énekét énekelni, met szép. Hát szép es a nyavaja törje ki! A dallamja is szép! S elég a hezza, hogy – aszongya – kezde próbálni a bocskorait, hogy új lévén, hát lám, hogy forognak, hogy sirül, hogy sirülne ő azon a kövön. S akkor eljött egy szél, s a szélbe eljött három asszony, s őt addig táncoltatták, amíg Bucsi István odaért délután négy óra körül. Az új bocskoroknak a talpa már ki is vót szakadva teljesen, hogy a talpából is ment a vér. S akkor ő aszonta, hogy azt a tanácsot adja, hogy puszta helyt a szépasszonyok nótáját senki se próbálja énekelni, mert úgy megtáncoltatják, hogy abba belehal.”34 A zenének ez a jelképisége is a középkori keresztény világszemléletben gyökerezik, miszerint az ördögök gyakran jelennek meg csábos alakban, és egyéb attribútumokat is kölcsönvehetnek az égi angyaloktól. Az égi zene démonok általi imitálása csak partikuláris eset. Bármilyen kontextusban vagy céllal csendüljön is fel ez a melodikus muzsika, az archetipikus szimbolizáció oldaláról tekintve, ez a hangképzet mindenképpen ellentéte a nappali szimbólumtartományból megismert félelmetes hangoknak.
A sokszínűség. A drágakövek
A pozitív jelképiségű nappali szimbólumok egyszínűek, sőt, amint már láttuk, a „vizuális nirvána” színei (fehér, arany, azúr stb.) egymás szinonimái, és a szó tulajdonképpeni értelmében nem is színek. Ugyancsak a neoplatonikus romantikusok fedezik fel azt, hogy a valódi színek az éjszakában vannak elrejtve. A sokszínű drágakövek jelképezik az átmenetet a homályosból az átlátszóba, szellemi értelemben pedig a sötétségből a világosságba, a tökéletlenségből a tökéletességbe.35 Következésképpen ebben a kontextusban a színek szimbolikája is ellentétébe fordul: a sötétség ellenében szerveződő pozitív nappali jelképekre az egyszínűség, a misztikus titkokat kereső éjszakai szimbólumokra pedig a sokszínűség a jellemző. Az igazi szín az anyag belső tulajdonsága. J. W. Goethe úgy tekint a színre, mint olyan „festékre”, ami magába az anyagba van „írva”, és ami az „anyag középpontjának” konstitutív eleme.36 Az anyag lényege a színben van, tehát a szín az
33 Kallós Z. 1970. 75–76., 12. szöv. 34 Salamon A. 1987. 103–105., 83. szöv. 35 Chevalier J.–Gheerbrant A. 1995. III. 87. 36 Goethe, J. W. 1983.



anyag ereje. Ez a szimbolizmus jelentkezik a drágakövek jelképiségében: a sokszínű kő sok erőt rejt magában. Az égi Jeruzsálem, Isten székvárosa a legértékesebb drágakövek sokaságából épül fel: „A falak jáspisból épültek, a város pedig tükörfényes színaranyból. A város falának alapköveit mindenféle drágakő ékesítette. Az első alapkő jáspis, a második zafír, a harmadik kalcedon, a negyedik smaragd, az ötödik szárdonix, a hatodik kárneol, a hetedik krizolit, a nyolcadik berill, a kilencedik topáz, a tizedik krizopráz, a tizenegyedik jácint, a tizenkettedik ametiszt. A tizenkét kapu tizenkét drágagyöngy: mindegyik kapu egy-egy drágagyöngyből. A város utcái tükörfényes színaranyból voltak.”37 A színek és a számok szimbolizmusa egyaránt az isteni tökéletességet és erőt fejezi ki: „A város lényegében egy kristály, mind áttetsző, romolhatatlan és fénylő szubsztanciája, mind pedig formája által. Valójában tehát az örök jelenben való kikristályosodása mindannak, amit a jövendő – a változó, vagyis az időbeni világ – magában hordoz, mint múlhatatlan kvintesszenciát” – írja Titus Burckhardt egyik tanulmányában, amelyben bemutatja, hogy a középkori keresztény égi Jeruzsálem-ábrázolások tökéletesen egybevágnak az indiai Visnu isten lakóhelyének és otthonának megjelenítéseivel.38 A sokszínűség ugyanakkor a csillogó, színét változtatni képes víznek is tulajdonsága. Mivel a víz primordiális élet- és termékenységjelkép, az erőt, frissességet asszociáló sok szín, a színes tarkaság a nőiséget és az anyaságot is jellemzi.39 A sokszínű köpeny tehát a termékenységistennők teremtő erejét és termékenységét szimbolizálja. (Például így jelenik meg olykor Déméter, aki a görög mitológiában a föld áldásainak istennője. Ugyancsak színes tarka ruhát visel a szivárvány-istennő Írisz.) Mint látjuk, ebben a képzetkörben is több jelkép találkozásáról, együttes jelentkezéséről van szó: egy szimbolikus kontextusba kerül a teremtő vizek és a termékeny nőiség jelképisége, és a két képzetkört az erőjelkép sokszínűsége kapcsolja össze.
E. A Nagy Anya
Az összetett jelképiségű képzetkört elemezve, Gilbert Durand megállapítja, hogy a sokszínűség és a melodikus zene archetípusai a Jótevő Nő archetípusa körül szerveződnek: 1. a sokszínűség a Nagy Anya termékenységét és teremtő erejét fejezi ki; 2. a melodikus zene is női jellegű, hiszen a zene az álom, az emlékek, a vágy stb. felidézője. A színek és a zene szimbolizmusa – az összes rájuk vonatkozó jelentéssel együtt – úgy találkozik, hogy az összekapcsolódás eredményeképpen kialakul a Jótevő Nő archetípusa, ami tökéletes ellenpólusa a fatális, kegyetlen, gyászos nő archetípusának.40 Minden korban, minden kultúrában elképzelték a Nagy Jótevő Anyát is: Ízisz, Maya, Aphrodité, Déméter, Boldogasszony (Babba Mária), Szűz Mária mind-mind ennek az archetípusnak a megnyilvánulásai. (55. kép) Szembeötlő, hogy a képzetkörben dominánsan vannak jelen a természetvonatkozások (víz, föld, vegetáció stb.). Mircea Eliade szerint az ember természetkultusza nem egyéb, mint az Anyához való visszatérés komplexusa.41
Boldogasszony
A Boldogasszony-kultuszra utaló nyomokból, amelyekkel sűrűn lehet találkozni a magyar folklórban, arra következtethetünk, hogy ez az istenalak a honfoglalást
37 Jel 21,18–21. 38 Burckhardt T. 1995. 47.
39 Durand G. 1977. 274–276. 40 Uo. 278–291. 41 Eliade M. 2005. 253.



megelőző idők termékenységistennője volt, akinek alakja később a Szűz Máriáéval mosódott össze. A rá vonatkozó nyelvi emlékek sokasága ma is szembeötlő, és sok esetben a nyelvi kifejezések mögött élő hiedelemtudás is kimutatható: „Boldogasszony ágya” (a gyermekágyas asszony fekvőhelye, szülőágy), „Boldogasszony teje” (szoptató asszony teje, pl. szembetegség gyógyítására használatos), „Boldogasszony papucsa” (várandós asszony papucsa), „Boldogasszony kötője/köténye” (a néphit szerint védő szerepe van Szűz Mária kötényének/kötőjének), „Boldogasszony rózsája” (növény), „Boldogasszony pohara” (áldomáspohár, gyermek születésekor), „Boldogasszony-bog” (népi gyógyításban használt csomó), „Boldogasszony hava” (január), „Boldogasszonyfalva” (helységnév) stb. Az, hogy növények, virágok (~ teje, ~ papucsa, ~ rózsája, ~ füve, ~ kalácsa, ~ reszketője stb.) sokaságát nevezték el róla, utal az istennő gyógyító funkciójára. Feltűnő ugyanakkor, hogy a nevét viselő, tehát hozzá tartozó dolgok egyrésze a démoni Szépaszony attribútumaként is megjelenik (pl. ~ kötője, ~ tálja, ~ köpése, ~ szele, ~ pohara). Az esztendő Mária-ünnepeinek magyar neve – Nagyboldogasszony, Kisasszony (Kisboldogasszony), Gyümölcsoltó Boldogasszony, Sarlós Boldogasszony, Eketiltó Boldogasszony, Gyertyaszentelő Boldogasszony, Havi Boldogasszony, Olvasós Boldogasszony, Fájdalmas Boldogasszony stb. – és a hozzájuk kapcsolódó népi vallásos képzetek szintén az ő emlékét idézik.42 Az 1772-ben feljegyzett „Isten engem úgy segéllyen Bódogságos Asszony” régi magyar házassági esküformulában még az ősi istenasszony neve fordul elő keresztény értelmezéssel, Szűz Máriára vonatkoztatva.43 Mivel a Nagyboldogasszonyt a hivatalos egyház Szűz Máriával azonosította, a házassági eskü szövege végül így alakult: „Nagyaszonyunk, a szeplőtelen Szűz Mária”44, de még ez a megfogalmazás (Nagyasszony) is emlékeztet az ősi magyar istenségre. Az esküszöveg is jelzi, hogy az istennőnek – egyéb funkciói mellett – házasságvédő szerepe is volt.45 Az archaikus népi imák szövegeiben a Boldogasszony-képzet olykor még elkülöníthető a Szűz Mária-képzettől, és úgy tetszik, mintha két különböző istenségről lenne szó: „Boldogasszony az ablakban, Mária ágyam fölött”, „Ablakomban Boldogasszony, ágyam fölött Szűz Mária”.46
A föld anyasága
a) A föld olyan elem, amely befogad, asszimilál, ezért ugyancsak feminizálódik. Mivel megtermékenyíthető, a világ összes kultúrájában anyaság-jelkép.47 A nőiség és anyaság-képzetek a magyar folklór eredetmondáiban is a földhöz kapcsolódnak: „Mikor az Isten megteremtette Évát, akkor kérdezte a Jóisten: »Hogy vagy Ádám az asszonval, nem unatkozol?« »Nem atyám, de nagyon fődbüzü.« Fődszagja vót az asszonnak. S azétt vette ki a Jóisten az ódalbordáját Ádámnak, s bétette Évába. Aztán többet nem vót fődbűze, fődszagja.”48 Ugyanez a teremtés-képzetekben egy moldvai csángó halottas énekben: „Földből lettünk, földből élünk, / föld és porrá ismég leszünk.” (Pusztina)49 A haldokló földre helyezésének szokása nem más, mint a Földanyához való visszatérés.
42 A magyar Boldogasszony-kultuszról: Kálmány L. 1885.; Daczó Á. 1980.; Bálint S. 1938, 1944, 1977.; Barna G. 2001. 43 A Rituale Strigoniense (1772, Tyrnaviae) tartalmazza a eskü szövegét latin, magyar, német és szlovák nyelven. A latin szövegben „Beata Virgo Maria” áll ezen a helyen. 44 Collectio Rituum. Budapest, 1961. 181. 45 Fettich N. 1971. 63. 46 Uo. 55. 47 Eliade M. 2005. 252–276. 48 Bosnyák S. 2001. 14. 49 Saját gyűjtés.



Csíkrákoson, ha a haldokló lekívánkozik az ágyból, leteszik a földre, de meghalni nem hagyják ott.50 A föld kultikus tisztelet tárgya is lehet, hiszen az istenség manifesztációja. Ez fejeződik ki például az imavégzés rítusaiban: „Nekem mámám olyan vót, s tátám es, hogy este letérgyeltettek az egésszet. Addig onnan nem kőtünk fel! S mikor felkőtünk, ojankor vettünk keresztet, s csókoltuk meg a fődet, s mentünk ültünk le. Biza!” (Diószeg)51 A föld megcsókolása az istenség kiengesztelése céljából is megtörténhet. Egy ilyen esetről számol be Grynaeus Tamás orvos néprajzkutató: „Az isteni hatalmasságok segítségül hívásának ellentéte, amikor istenkáromlással valaki »lábánál fogva lerángatja az Istent«. Ennek betegség is lehet a büntetése. Egy orosházi embernek mindkét karja emiatt »felzsugorodott«. Sokféle, eredménytelen kezelés után valaki tanácsára egy újaradi »oláj öregasszonyhoz« fordul: – Te egy eltévedt birka vagy! Te hiszed is, meg nem is, hogy van Isten. Kedden napfeljötte előtt menj ki a szabad ég alá, kövesd meg az Istent, és csókold meg háromszor a földet! – Így is tett, »azután utánanyúlt a meggyfán lógó kapának, és kinyúlott mind a két keze, fájdalom nélkül.”52 b) A föld bölcső és sír egyszerre, a két jelentés között izomorfizmus áll fenn. A mítoszok csodás sorsú újszülötteinek maga a föld (vagy a víz) a bölcsője. Ezért hagyják magára Mózest, Romulust és Remust, Väinemöinent, valamint a görög mitológiában Zeuszt, Poszeidónt, Perszeuszt stb., mintegy a Nagy Anyának ajánlva őket.53 A kitett (elhagyott) és farkasoktól felnevelt gyermek motívuma felbukkan a moldvai csángó balladákban is, például A kegyetlen anya balladatípusban.54 A földhöz a hazafiság képzetei társulnak. A hazát rendszerint nőként képzelik el, ezért az országok, birodalmak, városállamok nevei is nőneműek (Athena, Roma, Germania, Hungaria stb.). G. Durand szerint az indoeurópai nyelvekben a „patriotism” helyett „matriotism” jobban kifejezné ezt a fogalmat, mert a hazafiság a földhöz kötődik.55 Az idegenben elhalt és eltemetett személyek otthoni földben való újratemetéseiben egy „misztikus autohtonizmus” (M. Eliade) utáni vágy fejeződik ki.
F. Az aranykor mítosza
A civilizatorikus téren kívüli ismeretlen természet, ahol démonok, állati szörnyek tanyáznak, ugyancsak rehabilitálható, megszelídíthető, sőt ez a jelentés is homlokegyenest az ellenkezőjébe fordul: a természet lehet a teremtés kezdetét jellemző aranykori állapotok színtere és szimbóluma is. A boldogság helye egy virágzó kert, tele gyümölcsfákkal és friss folyóvizekkel.56 (56. kép)
Az elveszített Éden
Az aranykorban az ember boldog harmóniában él az istenséggel és önmagával, de a bűn megszünteti az aranykor tiszta idejét. A görög mitológia szerint az emberek első nemzedéke Kronosz főisten uralma alatt tökéletes boldogságban és gyönyörben élt – ennek leírását találjuk Hésziodosz Munkák és napok, valamint Ovidius Átváltozások című műveiben –, de a világ romlásnak indult, az aranykort az ezüstkor, majd a rézkor, a héroszok kora következett, míg végül eljött a vaskor, ami a mi korunk, ami a teljesen elrontott, kegyetlen világ. A Bibliában Ádám és Éva
50 Székely L. 1997. 57. 51 Tánczos V. 1995. 162., 96. szöv. 52 Grynaeus T. 2004. 8–10. 53 Durand G. 1977. 293. 54 Kallós Z. 1970. 93–95., 17. szöv. 55 Durand G. 1977. 285–286. 56 Delumeau J. 2004. 199.; Frye N. 1997. 237–283.



bűnbeesése véget vet a teremtés aranykori állapotának, majd Káin testvérgyilkossága végképp megpecsételi az emberi nem sorsát.57 A Gilgamesben Enkidu a természettel teljes harmóniában és az öntudatlanság boldog állapotában élő ember prototípusa, aki – Ádámhoz és Évához hasonlóan – a szexualitás következtében veszíti el ezt az állapotot.58 Hamlet végzetes vívódása is efölött történik: „Kizökkent az idő; – ó, kárhozat! / Hogy én születtem helyretolni azt.”59 A házasságtörés és gyilkosság szörnyű bűne megszüntette a világ rendes állapotát, és a világrend addig nem áll helyre, amíg az igazság ki nem derül, és az igazságtételre sor nem kerül. Az eltitkolt bűn által tehát felborul a kozmosz rendje, az ember elveszíti az istenséggel való harmonikus kapcsolatot. A népi kultúrákban is általánosan elterjedt az felfogás, hogy amíg a bűnre fény nem derül és a bűnhődés meg nem történik, nem állhat vissza az aranykor ideje. Egy moldvai csángó hiedelem szerint a leányok „burjánbubával” való terhessége megköti az esőt, és az aszály addig tart, amíg a nyilvános penitenciatartásra sor nem kerül: „Vannak lányok, több, csinálnak gyermeket. Na zért nem jő az essző, hogy a lányok nagyon vannak. Burján buba, sz azért nem essz! Mig nem lelődik ki, aszonták. Nem lelődik ki. »Az Iszten verje meg a lányokat! Illen sz illen ne, ezért nem essz.«” (Bogdánfalva)60 Az a tengerészhiedelem, amelyen a Jónás-történet is alapszik, és amelyen Babits Mihály Jónás könyve című elbeszélő költeménye is alapszik, ugyanezt a képzetet tartalmazza: a tengeri vihar addig nem csitul el, azaz az Isten és ember közötti szövetség addig nem áll helyre, amíg súlyos bűnnnel terhelt személy van a hajón.
Meztelenség
Az emberi civiliziciót, a természetből való kiszakadást a mítoszokban ún. civilizatorikus jelképek fejezik ki. Az emberi kultúra vívmányai – például az emberi nyelv (szavak), az öltözet darabjai, a tűzön főtt étel stb. – adott kontextusban olyan jelképek lehetnek, amelyek által jelezni lehet a vad természeti állapottól való eltávolodottságot. És megfordítva: a természetközelséget, az aranykori állapotokat a civilizatorikus jelképek hiánya jellemzi. A szavak nélküli állapot (némaság), az öltözet hiánya (meztelenség) így lesznek az ember természeti állapotának kifejezői. Az aranykorhoz, az eredethez való visszatérést fejezik ki a halálban történő lemeztelenítés gesztusai is: a halott levetkőztetése és megmosása voltaképpen nem más, mint a civilizáció elhagyása, a rítus által a meghalt személyt visszaadják a kezdeti aranykornak. A lemosás gesztusa a bűntől, az élet szennyétől való megszabadulás jelképe. (Például népi imákban: „kimosdódám bűneimből”, „mossa le rút vétkem mindenféle szennyét” stb.) A meztelenség tehát ebben a kontextusban ún. „erényes meztelenség” (nuditas virtualis), a tisztaság, az ártatlanság és a természetközelség szimbóluma.
A folklórban a rituális meztelenség jelenségével mindig a mágikus cselekmények, a varázslások végzése alkalmával találkozunk. Az így végzett mágikus cselekmény hathatósabb, a meztelenség a mágia erejét fokozza, ugyanis a természeti állapotába, a szent kezdet idejébe visszatért ember mágikus ereje nagyobb, mint a civilázációban élő, az isteni forrásoktól eltávolodott emberé. Több történeti adatunk van arra nézve, hogy pestisjárványok esetén meztelen lányokkal szántották körül a falvakat, aminek
57 Tokarev Sz. A. (szerk.) 1988. I. 35–36. 58 Erről lásd Székely János Enkidu mítosza és Még egyszer Enkiduról című esszéit. (In: A mítosz értelme. Esszék. Bukarest, Kriterion Könyvkiadó, 1985. 74–108.) 59 William Shakespeare: Hamlet, I. felvonás, 5. szín. 60 Csoma G. 1997. 214.



célja az volt, hogy a barázdaárok elzárja a települést a fenyegető járványtól.61 Teljesen hasonló rítus volt szokásban a csuvasoknál is, ahol 41 lány végezte a védekező célú rituális szántást.62 A magyar néprajzi szakirodalom többször is foglalkozott ezzel a kérdéssel, a nemzetközi szakirodalomból kiemelkedő fontosságú Claude Lévi-Strauss L’homme nu (A meztelen ember) 1971-ben megjelent könyve.63 Hoppál Mihály A meztelenség mint az erósz tagadása című tanulmányában – az elődök nyomán – magyar néprajzi példák sokaságát sorakoztatja fel64 a „meztelenség babonáinak” jelenlétére a néphagyományban: ha az égő házat meztelenül körülszaladgálják, nem ég el; a váltott gyermeket meztelenül a kenyérsütő lapátra teszik, mintha be akarnák vetni a kemencébe; a harmatszedést a tehéntej szaporítása céljából meztelenül kell végezni; a violát virágvasárnap hetében hajnalban kell vetni meztelenül stb. Tordatúron tavasszal a gyermekek „ádámkosztümben” kellett fussanak a ház körül, hogy ne legyen bolhájuk.65 Moldvában a lányok a szerelmi jóslásokat végezték meztelenül: „Újesztendő éjin, tizenkettőkor. Kell egy nagy oglinda legyen, s tiszta csórén, anyaszült csórén kell üljön a lány, hogyha legény veszi el, akkor elé kell állni ujjan legény... kalapba, s elé az oglindába. Ez, ha vadánul (özvegyen) veszi el... akkor csak elé kalapba, s nincsen virág a kalapjába. [...] Itt a faluba mondták: anyaszült csórén kell az oglinda előtt ülni! [...] Ha virág van a kalapjába, akkor legény veszi el, s ha nincs, akkor vadána.” (Külsőrekecsin)66
Számos adat szól amellett is, hogy a meztelenség az aranykor tisztaságának képzetét is felidézi: „Édesanyám éjfélkor levetkezett szűzanya meztelenre, úgy ment kürül a házon.” (egerek ellen)67 A moldvai csángók ugyancsak használják a „szűzcsóré” kifejezést.68 Az istenségek, szentek nevében előforduló „szép” jelentése ’tiszta’, ’szent’, ’szűz’, és ez a jelző utal a természet aranykorában élő, gyógyító istennő tisztaságára (Szép Szűz Mária, Szép Szűz Szent Ilona, sőt Szűz Szent Péter [!] stb.). Ugyanilyen értelmű a székely „babba” szó is, ami tehát hasonló okból vált a csíksomlyói Mária nevévé (Babba Mária). A hiedelemcselekményekben alkalmazott meztelenség tehát nem erotikus jellegű. Olyankor alkalmazzák, amikor valamiféle válsághelyzetben a mágia hatását kell erősíteni, például veszély (tűz, járvány, kártékony madarak, egerek, patkányok) elhárítására, gyógyításkor (például aggos gyerek főzése), termékenység-varázsláskor (például gabonavetés, virágültetés, tehéntej szaporítása) stb.
Kifejezheti a bevett erkölcsi normákon való kívülállást. „Hasonlatos ez a ruhátlanság Szent Ferenc meztelenségéhez, amellyel kilépett ruháiból és korábbi életéből. Az új életet csak megtisztulással, a természeti állapotba való visszatéréssel, tehát a környező világ, az adott társadalomban végbemenő káros folymatok elleni tiltakozással lehet megkezdeni.”69 A meztelenség tehát lehet a forradalmian új jelentkezésének, a régi elleni tiltakozásnak a szimbóluma. A nudizmus így lett a kultúrából való kivonulás, a természeti aranykorba való visszatérés jelképe. A sok vitát, ellenérzést is kiváltó mozgalom melletti legfőbb védő érv az volt, hogy a nudizmus minden megnyilvánulása teljesen aszexuális jellegű. Roland Barthes a sztriptíz mélyjelentését aszexuálisnak tartja: „Nem is az a sztriptíz célja, hogy egy
61 A magyarság néprajza IV. 1944. 324. 62 Uo. 63 Lévi-Strauss C. 1971. Továbbá lásd még: Brun J. 1973. 64 Hoppál M. 1987. 224–233. 65 Csőgör E. 1998. 238. 66 Csoma G. 1997. 197. 67 Hoppál M. 1987. 229., 20. szöv. 68 Pusztina, saját gyűjtés. 69 Hoppál M. 1987. 235.



meghitt titokról lebbentse fel a fátylat, hanem hogy miután a táncosnő kibújt bizarr és mesterkélt ruhájából, a nő természetes öltözeteként mutassa fel a meztelenséget, ezzel pedig, végső soron a sztriptíz visszakanyarodik a testiség szemérmesen tiszta felfogásához.”70 Összefoglalásképpen megállapíthatjuk, hogy noha nincs erotikus vonatkozása, a meztelenség szimbolizmusa mégis a nőiséghez kötődik, a nőiség pedig a maga rendjén a természethez tartozik. A barlang, a föld, a víz, a színek, a drágakövek, a zene, a haj mind a feminitás körébe tartoznak. Az örök nőiség és a természet azonosságának érzése hozza létre a meztelenség jelképiségét is. Több mítoszkutató is megjegyzi ugyanakkor, hogy noha az aranykor jelképiségében, a gyönyör- és boldogságszimbólumok között a feminitás rehabilitálódik, de ezek a női szimbólumok mégis ambivalens jellegűek maradnak, mert továbbra is tapad hozzájuk valamiféle „erkölcsi kétség”. Johann Ludwig Tieck romantikus költő úgy fogalmaz, hogy a feminoid szimbólumok mindig megőrzik a bűn keserű ízét.71
Némaság
A némaság jelképi értéke teljesen analóg a meztelenségével. A szavak előtti állapot ugyancsak az aranykor idejét idézi és a mágia, varázscselekmény hatását erősíti. A szavak és a ruhák egyformán a civilizáció termékei, „levetkőzésük” visszatérést jelent a kezdetekhez. A hagyományos magyar néphit sok olyan mágikus eljárást, hiedelemcselekményt ismert, amit némán kellett végezni. Ilyen volt például a Szent György napján szokásos harmatszedés.72 Általános képzet, hogy gabonát vetni napfelkelte előtt és némán kell, hogy a kártékony madarak ne verjék majd el a termést. Csíkszentgyörgyön aratás előtt úgy védekeztek, hogy pirkadatkor némán megkerülték a veszélyeztetett gabonatáblát, a sarkokon gabonát dobtak a madaraknak, és megátkozták őket: „Azok a kártékony madarak mind megsántuljanak, mind megvakuljanak, akik ezt az áldott búzát verik!”73 Csíkban ugyancsak némán („útközben ne szólj senkihez”, „ne köszönj senkinek”) és egyéb mágikus előírásokat szigorúan betartva („vízen keresztül ne menj”, „vissza ne nézz”), kellett hozni azt a „fehérmagyarófát”, aminek segítségével „ki lehetett lelni” azt a rontó boszorkány személyt, aki elvitte a tehenek tejét. (Az eljárás úgy történt, hogy a „fehérmagyarófából” tüzet raktak, rajta egy kerékabroncsot megtüzesítettek, majd bottal verni kezdték a vasat. Azt tartották, hogy ez annak a boszorkánynak fáj, aki a tejet elvitte, és mivel nem bírja az ütéseket, rövidesen odajön, és kéri, hogy hagyják abba verést: „Ne üssetek má többet, eleget megvertetek má!”)74 A meztelenség kapcsán is említett moldvai csángó szerelmi jóslások, például a szilveszter éjszakáján szokásos „szenteltgyűrűbe tekintés”, ugyancsak némán történt: „S vizet hoznak mután (némán) akkor éjjel. Akkor éjjel vizet hoz mután nem szól senkinek, s azt a hamuit megszitájja, úgy teszi szépen pohárba, teszi hamuval, beleteszi gyűrőt, aztán megnezi, s elékerül későbben, mint akar.” (Lészped)75 A némaság szigorú követelmény kincsásás alkalmával is: „De a vót nálunk a jelszó, hogy beszélgetni nem szabad. Amikor dolgoztunk, ott beszéd nem vót. Ha valamelyik elszólta magát, ott vége vót a munkának.” (Szentivánlaborfalva)76
70 Barthes R. 1983. 121. 71 Durand G. 1977. 288–289. 72 Gulyás É. 1997. 227–229. 73 Saját gyűjtés, 1981. 74 Csíkszentkirály, saját gyűjtés. 75 Csoma G. 1997. 201. 76 Hegyeli Attila egy. hallg. gyűjtése, 1999.



A régi moldvai csángó lakodalmaknak kötelező szokáseleme volt egy némán táncolt tánc is. Bogdánfalvában a menyasszony kikérése után a pálcás hívogatók a kisnyoszolyókkal az udvar közepére vezették az ifjú párt és itt összefogózva egy körtáncot táncoltak, az ún. „övest”. A tánc közben nem szabadott beszélni, csak a legények ihantottak (kurjongattak) egyet-egyet.77 A rituális néma tánc szimbolikus értelemben ugyancsak a kezdet nagy erejéhez való visszatérés lehetett.
A napkelte előtti idő
A napkelte előtti idő is a szent kezdet, az aranykori állapot felidézésére alkalmas, akárcsak a fentebb tárgyalt egyéb jelképek (meztelenség, némaság), ezért a hajnali időben végzett mágikus cselekmények ugyancsak hathatósabbak, különösen akkor, ha nagy ünnepek (húsvét, pünkösd) vagy más jeles napok (Szent György napja, május hónap) hajnali idejéről van szó. Gabonát vetni, virágot ültetni hajnalban kellett. A hagyományos székely társadalomban, Csíkszentdomokoson a hét első napján, azaz hétfőn kereszteltek, illetve tartották a lakodalmat. A hétfőn született gyermeket szerencsésnek tartották.78 Gyimesben a kígyómarás gyógyítására használt vizet ugyancsak hajnalban kellett meríteni: „Édesanyám, mikor mü gyermekek vótunk, s marta meg, ő olyankor meritett vizet, mikor még a madár nem csirrant hajnalig. S mondom, visszafelé meritette a vizet, s elvette, ugy reggel olvasott, s akkor megmosta. Arra es ezt mongyák, ha a menyet megmarta. Mikor Szöngyörgynap előtt a kígyó elébújik, akkor lehújzzák a bőrit, s avval megmossák, azt tartsák, de most nemigen búnak elé a kígyók. S akkor a menyetnek es a bőrivel.”79 A moldvai csángók húsvét napjának hajnalán, napkelte előtt a húsvéti tojással különböző analógiás elvű mágikus rítusokat végeztek, amelyeknek célja az egészség- és termékenységvarázslás volt: az ekkor merített „aranyvízbe” helyezett piros tojásokról mosakodtak, a tojást imavégzés közben arcukhoz érintették, ittak a mosdóvízből stb. A húsvét hajnali „aranyvizet” még keresztelésre és gyógyításra is alkalmasnak tartották, és azt tartották róla, hogy a keresztútnál keleti irányba elöntve áldást hoz a határra.80
Kezdetlenség, épség
A még tökéletes aranykor integritását csak az ép természeti dolgok képesek felidézni. A vízvetés hiedelemcselekményeiben „kezdetlen” vizet használnak, ugyanis az elsőnek, a kezdetnek nagyobb a mágikus ereje. Teremteni csak az istenség képes, az ember csak fogyasztja a szubsztanciális anyagokat, ezért az általa létrehozott civilizáció mindig csak ront a világ állapotán. Ezért teljesen általánosan elterjedt az, hogy az ún. „technikai vívmányok” tönkreteszik a kezdeti aranykort, a világ azzal, hogy elveszíti szakrális tartalmát, elveszíti az értékét és mágikus erejét is. Az első holdutazások idején a Székelyföldön az idősek úgy vélekedtek, hogy mivel az ember letette a lábát a Holdon, a Hold már nem szent többé. Hasonló vélekedéseket lehetett hallani a budapesti metróalagutak fúrása alkalmával is: az összevissza furkált magyar főváros földje „nem ér semmit”, csak a szűzföld az, ami igazán értékes.
77 Kós K. 1997. 87. 78 Balázs Lajos: Rítussorvasztás és ellenlépések. Rosszallások a katolikus keresztelői szertartások módosításával szemben. Székelyföld IX. 2005. 2. 114. 79 Takács Gy. 2001. 472. 80 Gazda K. 2006.



A jövőbe transzponált aranykor
Az eszkatologikus és messianisztikus mítoszok, a millenarisztikus vallásos mozgalmak, egyes politikai ideológiák81 stb. az aranykort a jövőbe transzponálják. A kereszténység erre vonatkozó, Krisztus második eljöveteléről szóló tanításai közismertek, de korántsem egyedüliek. Hasonló messianisztikus tanításokat más vallások is újra és újra megfogalmaznak. Ilyenek például a cargo-kultuszoknak nevezett vallásos tömegmozgalmak, amelyek a 19. század végétől alakultak ki Melanéziában, majd a 20. század folyamán újra és újra hevesen fellángoltak, kiterjedve a Fidzsi-szigetekre és Új-Guinea keleti partvidékére is. A mozgalmak hívei azt hirdették, hogy őseik nagy rakománnyal (cargo) megrakott hajókon hamarosan visszatérnek, és visszaállítják a régi benszülött életet. A társadalmi lázadásokká fajuló vallási mozgalmakat a hatóságok rendre elfojtották. Előfordult, hogy a mozgalmak vezetőit is megölték, de ilyenkor rendszerint még intenzívebbé váltak a messianisztikus várakozások, ugyanis ekkor már az ő érkezésüket is kezdték várni a következő cargóval.82 A folklórban mágikus-rituális módon újra és újra a jelenbe hozható a kezdeti aranykor ideje, amelyben a jövőre nézve determinatív erejű cselekvéseket lehet elvégezni termékenység- és egészségvarázslás, gyógyítás stb. céljából. (57. kép)
Összefoglalás
A fejezet fényében a korábban megismert jelképekre is visszatekintve, feltűnő, hogy a nappali és éjszakai szimbólumtartományban megismert értékek megfeleltethetők egymásnak, párhuzamba állíthatók egymással: • romboló idő, félelmetes halál ↔ átesztétizált halál, szelíd átmenet az öröklétbe; • veszélyes, démoni, zord természet ↔ az aranykor boldog természeti világa; • hullámokból álló démoni nő ↔ vízi vagy földi jellegű, sokszínű díszes ruhába öltözött termékeny nő, jó anya; • fenyegető zuhanás, gyorsulás ↔ békés alászállás, megnyugvás; • fenyegető árnyak, veszélyes éjszaka ↔ jótevő és szent éj; • állati morgás, hullámok zaja ↔ melodikus égi zene; • a fenti fény egyszínűsége ↔ az éjszaka mélyének sokszínűsége; • törekvés a csúcsok felé, hév és erő ↔ megnyugvás az anyaföldben, a gravitáció dicsérete; • a méretek növekedése által növekvő erő ↔ mikrokozmicizálás, az erő elrejtése az anyagban stb. Amint látjuk, a szimbólumok által kifejezett értékek ellentétesek, ami nem jelenti azt, hogy ez az ellentét a jó–rossz, pozitív–negatív, isteni–démoni stb. oppozíciópárokban volna megragadható. Sokkal inkább arról van szó, hogy a két szimbólumtartományon belül ugyanazokra az emberi létproblémákra alapvetően másmás jellegű „megoldások” születnek: a nappali tartomány nagy jelképkörei egymással állnak harcban, ezért a mitopoétikus világképre jellemző bináris oppozíciók itt teljesen nyilvánvalóak (zuhanás–felemelkedés, sötétség–fény, démoni–isteni stb.), az éjszakai tartomány misztikus tartalmú jelképkörei pedig a lét titkaiba hatolnak be, ezért kivétel nélkül szelídek, meditatív jellegűek és végső soron pozitív értéktelítettségűek.
81 A politikai mítoszokról lásd: Girardet R. 2004. 75–110.; Boia L. 1999, 2003, 2005.; Segré M. 2000. 224237.; Brunel P. 2003. – A magyar és román történetírás mítoszaival foglalkozó tanulmánykötet: Miskolczy Ambrus (főszerk.): Mítoszok nyomában. Mítoszképzés és történetírás a Duna-tájon. Tanulmányok. Budapest, ELTE Román Filológiai Tanszék – Központi Statisztikai Hivatal Levéltára, 2004. 82 Voigt V. 2005. 45.



Mindez egyenes következménye annak, hogy az egyes szimbólumköröket – a durand-i terminussal: a „konstellációkat” – szervező dinamikus alapelvek, a képzelet irányultságai a két tartományban teljesen mások. Márpedig – amint ezt már épp elégszer volt módunk megfigyelni – a jelentésköröket épp ezek a titokzatos kognitív szerkezetek alakítják ki, és „töltik fel” őket azonos, vagy legalábbis hasonló jelentéstartalmú, konkrét szimbólumokkal.



10. A zárt tér archetípusa
A képzelet szimbólumai között nagy számban fordulnak elő a zárt tér archetípusának különböző kifejeződései. A továbbiakban az ide sorolható, első ránézésre talán különbözőnek tűnő, de alapjelentéseiket tekintve nagyon is összetartozó jelképeket vesszük számba. Amint látni fogjuk, ezeket a jelképeket épp a jelentések hasonlósága és egymásból való levezethetősége kapcsolja egybe.
1. A megállt idő szimbólumai
A sírbolt
a) Az előző fejezetben szó volt az értékként felfogott halálról. Láttuk azt is, hogy a halálképzetek a halál tartalmának átértelmezése (megváltás, átmenet stb.) következtében eufemizálódnak. Eszerint az anyaföldbe való temetkezés nem más, mint a Nagy Anyához való visszatérés, hazatérés és megnyugvás. Ebben a kontextusban a sírbolt, sírkamra a végső menedék, a pihenés helye lesz. E szimbolizmus kapcsán sokatmondó, hogy az indoeurópai nyelvek jelentős részében a temető neve (angol cemetery, francia cimetière, román cimitir stb.) a ’nászszoba’ jelentésű görög koimêtêron szóból származik.1 A templom körüli temetőt magyarul ugyancsak cinteremnek nevezték, a szó tájnyelvi alakváltozataival ma is találkozhatunk. Ez az etimológia nyilvánvaló utalás a sírbolthoz társuló boldogságképzetekre és a halál szent nászként való felfogására. A magyar „bolt” szó ugyancsak ’szoba’ jelentésű volt. Ezt a jelentést őrzi egy gyimesi halottas ének: „Elmegyek a sírba, sötét gyászos boltba, / Ott lesz az én nyugtom ítéletnapiglan.”2 Czelder Márton református missziós lelkipásztor a moldvai csángó nyelv költőiségét a következő történettel példázza a 19. század második felében: „Midőn Bogdánfalván kérdeztem: van-e papjok? S mi nyelven beszél? Így felelt egy élemedett: volt egy jó magyar papunk, de most két esztendeje más lakást cserélt, a falavél hullásakor eltöredezett; ott van! S ezzel a szépen bekerített temető felé mutatott. Mily szép képe a meghalásnak az »eltöredezett« szó.”3 Ez a szimbolizmus, azaz a sírboltnak lakásként való felfogása jelenik meg a gyimesi keservesekben: „Építek én olyan házat, / ablakot rá nem vágatok, / ablakot rá nem vágatok, / s a szomszédhoz nem szólhatok.” „Elmegyek a sírba lakni, ahol nem buzerál senki.” A sírkamra „lakályos”, „kényelmes”, sőt „funkcionális” berendezése (például értékes perzsaszőnyegekkel, használati tárgyakkal stb.) az erdélyi cigányok körében elég elterjedtnek mondható. W. Shakespeare ezt a szimbolizmust is ismerte, hiszen a Hamletben a sírásók így beszélgetnek: „Ki az, aki tartósabb munkát csinál, mint akár a kőmíves, akár az ács vagy a hajóépítő? ... A sírásó, mert az olyan házat csinál, hogy ítéletnapig eltart.”4
b) Azok a kultúrák, amelyek földbe temetik a halottaikat hisznek a halott feltámadásában. A sírbolt tehát voltaképpen nem az „örök nyugalom” helye, hanem a a nyugodalmas várakozásé, a hulla hibernálása valósul meg. A holttestnek intimitásra, biztonságra, nyugalomra van szüksége, hogy átadhassa magát a titkának. Ezt a gyolcs, a halotti lepel, a halotti maszk, a koporsó, a kripta, a szarkofág, a sírházikó, a piramis stb. biztosítja. A bebalzsamozás, a konzerválás rítusai mögött
1 Vö.: Bachelard G. 1999c. 150–171.; Durand G. 1977. 292–297. 2 Saját gyűjtés. 3 Vincze Gábor: Asszimiláció vagy kivándorlás. Források a moldvai magyar etnikai csoport, a csángók modern kori történelmének tanulmányozásához. (1860–1989) Budapest–Kolozsvár 2004. 67–68. 4 William Shakespeare: Hamlet, V. felvonás, 1. szín.



mindig ott találjuk a majdani feltámadás, új életre támadás reményét. A hullagyalázást minden civilizáció bünteti. A védett zárt térben való hibernálás közös tulajdonsága az anyaméhnek, a sírboltnak (koporsónak), de a magnak és a bábnak is. Az analóg szimbólumok közös alapjelentése az, hogy létezik olyan intim zárt tér, amelyben élet rejtezik.5 C. G. Jung a sírboltot a nőiség archetípusával hozza kapcsolatba: mindkettő a biztonság, az újjászületés színtere, de ugyanakkor mély, sötét szakadék is, ahol eltűnik a személyiség. Mindez megfelel a Nagy Anya felemás természetének, aki egyszerre szerető és félelmetes is.6 A fentiekből következően mélyreható kulturális különbségek vannak a halottakat elhamvasztó és földbe eltemető társadalmak között. Az utóbbi temetkezési forma az agrárcivilizációkra jellemző, azokr a kultúrákra, amelyek hisznek valamiféle lárvaszerű túlélésben, ezért étellel-itallal, áldozati adományokkal és használati tárgyakkal látják el a halottakat, a családtagokat a házuk környékére vagy esetleg magába a házba temetik stb.7
A sziget
A mítoszokban a szigetre csak vízen vagy levegőben tett utazás által lehet eljutni. Az emlékverses füzetek sztereotíp formulája jól kifejezi a szimbólum lényegét: „Az élet tengerén van egy kis sziget, / azt kívánom néked, legyen a tied.” A sziget olyan szellemi középpont, ahol megállt az idő, egyszerre a boldogság és a halál szigete. A boldogság izomorf képzet a halállal, ez a két tartalom nemhogy nem zárja ki egymást, hanem voltaképpen egy és ugyanaz. Szent Ilona Napóleon száműzetésének és halálának a szigete. A jungiánus felfogás szerint a sziget jelképiségében az anyához való „visszavonulási komplexus” rejlik, vagyis vágy egy hajdanvolt és elveszített boldogság után. A szigetre való száműzetés iránti fogékonyság, a romok, a sír intimitása iránti romantikus elvágyódás megvan az emberekben, alapvető archetipikus ösztön.8 A boldogság szigetét a mítoszokban azonban csak halhatatlan hősök érhetik el. Az európai kultúrában hosszú századokon át tartotta magát az az elképzelés, hogy a földi paradicsom még valahol létezik a Földön. Az el nem enyészett Édent9 valóságosan létezőként fogták fel, következésképpen ez a hely újra és újra megjelent a középkori geográfiában és különböző kartográfiai munkák is feltüntették.10 „Kolumbusz Kristóf biztos volt benne, hogy a földi paradicsomhoz közeledik. Úgy gondolta, hogy a Paria-öbölben talált friss vízáramlatok az Édent öntöző négy folyóból származnak.” – írja M. Eliade.11 A földi paradicsomról szóló ilyenszerű elképzelések azonban csak addig maradhattak hihető „realitások”, amíg a Föld területének jelentős része az európai ember előtt még ismeretlen volt. A „János pap országának” nevezett boldog mitikus helyről alkotott fantasztikus elképzelések megjelentek a különböző európai népi kultúrákban, így a magyarban is kimutathatók.
5 Durand G. 1977. 294. 6 Jung C. G. 1972.; Chevalier J.–Gheerbrant A. 1995. II. 320. 7 Durand G. 1977. 294–295. 8 Durand G. 1977. 297–298. 9 Az elveszített paradicsom kereséséről lásd: Eliade M. 2002. 149–173. 10 Összefoglaló áttekintése: Delumeau J. 2004. 54–91. 11 Eliade M. 2002. 152.



A mítoszok mindig szigeten képzelik el a paradicsomot.12 Több kínai császár is akadt, aki hitelt adva a sarlatánoknak, hajókat küldött a paradicsomi sziget megkeresésére a Keleti-tengeren.13 Képzeletben ezt a szigetet teremtette meg Jókai Mór Az arany ember című regényében (Senki szigete). Szimbolikus és pszichológiai értelemben a templom a sziget közeli rokona: mindkettő szentségi jellegű, misztikus hely, ami kiszakadt a profán világból, tehát primordiális szellemi központ. Nem véletlen tehát, hogy a Grál-epikában a Szent Grált is szigeten őrzik. A jelképiségnek ez a vonatkozása magyarázza azt is, hogy a sziget színe a fehér, amiről előbb már láttuk, hogy a legelső mennyei szín. Nagy-Britannia régi neve, az Albion is a szigetország fehérségére utal. A görög mitológiában a trójai háborúban elesett Akhilleusz testét édesanyja, Thetisz istennő az Isztrosz (Duna) torkolatánál fekvő Fehér-szigetre viszi, ahol feleségül veszi Iphigeneiát (más változatokban Helénát), és az alvilágban ő lesz a holtak uralkodója. Nappal fegyvereit csörgeti, éjszaka pedig mulatozik.
Az erdő
a) Az erdő a természet szentélye, a beavatás színtere, a másik létállapotba való átjutás, vagyis a halál helye. A pszichoanalitikusoknál a tudattalan szimbóluma. Dante túlvilágra vezető útja is egy sötét erdőben kezdődik, ahonnan az út a pokol felé vezet: „Az emberélet útjának felén / egy nagy sötétlő erdőbe jutottam, mivel az igaz utat nem lelém. / Ó, szörnyü elbeszélni mi van ottan, / s milyen e sűrü, kúsza, vad vadon: / már rágondolva reszketek legottan, / a halál sem sokkal rosszabb, tudom.”14 A magyar népmesék hőseinek túl kell jutniuk a réz-, ezüst-, aranyerdőn, tehát az erdő itt is a hős beavatásának színtere („akkor előterem egy olyan sűrű erdő, hogy egyhamar nem tud menekülni belőle”15). A Grimm-mesékben a fiatal lányok felnőtt nővé válására, azaz beavatására ugyancsak erdőben kerül sor (pl. Csipkerózsika, Hófehérke stb.). b) Az erdő jelképiségének van egy erotikus vonatkozása is. Ezt a gazdag és sejtelmesen lírai jelképiséget két archetipikus képzetkör egyidejű jelenléte hozza létre: az erdő egyfelől zárt hely, intimitás és boldogságszimbólum, másfelől a növényi jellegénél fogva élet- és termékenységjelkép. A maga rendjén mindkét képzetkör erotikus asszociációkat ébreszt (1. szerelmi boldogság; 2. női termékenység), ezért az erdő a népi líra egyik legerősebb szerelmi jelképe. Feminoid jellege nyilvánvaló, amire az is utal, hogy gyakran férfijelképekkel együtt (pl. madár/legény mint az erdő kerülője, erdőben talált ló/ökör stb.) jelenik meg, azaz egy komplementer jellegű szimbólum egyik tagja lehet: „Szeged felől van egy kerek erdő, / Rigó madár kerüli azt kettő. / Én is voltam annak kerülője, / Barna kislány igaz szeretője.” „Erdő, erdő, be szép kerek erdő, / Be szép legény kerüli azt kettő. / Ha az Isten megengedi, / Egynek párja fogok lenni.” A magas erdő az elérhetetlen, messzi szerelmet is jelképezheti: „Erdő, erdő, de magas vagy, / Kedves rózsám, de messze vagy; / Ha az erdőt levághatnám, / a galambom megláthatnám.”
A magyar folklorisztikában vannak olyan értelmezések, amelyek a népdalok gyakori erdő jelképét (pl. „kis kerek erdő”, „sűrű kerek erdő” stb.) teljesen konkrét értelemben a női fél, sőt a női nemi szerv „fedőneveként” fogják fel, az erdővel
12 Erre vonatkozó kultúrtörténeti adatokat találunk Mircea Eliade Az eredet bűvöletében (Eliade M. 2002. 149173.) és Jean Delumeau A paradicsom története (Delumeau J. 2004. 54–91.) című könyveinek egy-egy fejezetében. 13 Chevalier J.–Gheerbrant A. 1995. II. 155–156. 14 Dante Alighieri: Isteni színjáték. Pokol. Első ének. 15 Fábián Imre: Zöldike királyfi. Népmesék. Kolozsvár, 1989. 18.



kapcsolatos tevékenységeket (pl. az erdő levágása, az erdőben talált ló behajtása stb.) pedig „nemi aktusként” magyarázzák.16 Mindebből annyi kétségkívül igaz, hogy az erdő jelképiségének alapirányultsága erotikus jellegű, de a szimbólumok nyelvének ilyetén „egyértelmű lefordításával” aligha lehet már egyetérteni. Különösen az olyan jelképek esetében nem, amelyeknek szimbolikája összetett, azaz amikor a jelkép egyidejűleg több képzetkörre is utal (esetünkben: intimitás, boldogság, termékenység), de csak sejtelmes formában. A magyar népdalokban az erdőhöz hasonló erotikus jelkép a ringó búzatábla is: „Búza, búza, de szép tábla búza, / Közepében hat szál piros rózsa, / Aki azt a búzát learatja, / Azé lesz a hat szál piros rózsa.” Az erotikus tartalomra a búzatábla közepén fellelhető „hat szál piros rózsa” is utal, ami erős szerelemjelkép.
A fészek
A fészek a fent bemutatott jelképek közeli pszichológiai rokona, de szimbolizmusa talán még közelebb áll a hajó (bárka) jelentésköréhez. Ugyancsak az anyai ringatás, az elveszített paradicsom képzetköréhez tartozó, erotikus jellegű szimbólumról van szó. A „fészekrakás” kifejezést régen a köznyelv is ismerte. Egy 17. századi levélben például így kérdezték meg, hogy a kiszemelt leányt ki akarja feleségül venni: „tudósíts, az ott termő szép leveles fán ki akar fészket rakni”.17 A szerelmi lírában is gyakran fordul elő a szerelem fészke kép: „Egy kicsi madárka, hezzám kezdett járni, / virágos kertembe fészket kezdett rakni. / De azt az irigyek észre kezdték venni, / kicsi madár fészkét széjjel kezdték hányni.” (Kászonfeltíz)18 „Rég megmondtam bús gerlice, / Ne rakj fészket út szélire, / Mer az úton sokan járnak, / A fészkedből kihajdásznak. / Rakjál fészket a sűrűbe, / Bánatfának tetejébe, / Aki kérdi: ezt ki rakta? / Mondjátok: egy árva rakta.” (Csík)19 Az otthon, a biztonság jelképe ebben a gyimesi népdalban is: „Elment a tyúk vándorolni, / Nem jő vissza többet tojni, / Gyere haza édes tyúkom, / Mert a fészkedet felgyújtom.” (Csinód)20
A tojás
A tojás eredeti magyar neve, a „mony” kiveszett a nyelvből, csak a moldvai csángó nyelvjárásban fordul elő még szóösszetételekben („tikmony”, „lúdtikmony”, „récetikmony” stb.21). A csődör jelentésű székely „monyas(ló)” szó tövében is a „mony” rejtőzik (a ló heréiről), sőt van olyan falu, ahol a fiúgyermek tréfás neve is „monyoska”.22 a) A tojás az intimitás-szimbólumok közé tartozik. Alapjelentése a zárt térben nyugvó életerő, amely adott esetben fejlődni kezd. Rokon képzet tehát a maggal, a dióval és a többi hasonló jelképekkel, de természetesen a sírbolttal és a koporsóval is. A jelképiség lényege, hogy egy szilárd héj őriz egy fejlődőképes csírát.23 A tojás tehát nyilvánvaló termékenységszimbólum, és ugyanakkor erotikus jelkép is. Minden kultúrában a megújulás rítusaihoz kapcsolódik. A világ nagy mítoszaiban a világ teremtése egy kozmikus tojással áll összefüggésben. Például a kelta mitológiában egy kígyótojásból keletkezik a világ, a
16 Bernáth B. 1981. 25–42. – Bernáth Béla A szerelem titkos nyelvén című könyvében (1986) erotikus tartalmú szólásokat „értelmez” hasonló vulgárisan egyszerű és konkrét jelentéseket tulajdonítva egy-egy jelképnek. 17 Bernáth B. 1981. 26. 18 Lükő G. 1942. 72. 19 Uo. 20 Saját gyűjtés. 21 Diószén, saját gyűjtés. 22 Torja, Bokor Zsuzsa egy. hallg. közlése, 1998. 23 Durand G. 1977. 313–316.



Kalevalában a levegőben élő búvárkacsa hét tojást tojik a kozmikus ősvízre, az egyiptomi mitológiában az ősóceánból születik az őstojás stb.24 b) A tojás a személyes életerő, lélek jelképe. Ebben az értelemben jelenik meg a testvérré fogadás rítusaiban. Moldvában a húsvét utáni héten, leginkább a fehérvasárnapi („mátkáló vasárnapi”) nagymisét követően, az egymással szoros, életre szóló baráti kapcsolatra lépő, egymás „mátkáivá” („vésárjáivá”, „vérjeivé”, „keresztjeivé” stb.) levő 10–12 év körüli lányok vagy fiúk tojásokat ütöttek össze („csoknyálás”), ami a testvérré fogadás szimbolikus rítusa volt: „Ezt két jó barát csinálta meg, amelyik erőst jól élt... s valami különösebbet akartak.” „Mátkát vált idegenekvel. A mátka a legnagyobb szeretőség. A másvilágon is meg vagy tetsződve. Mátka az, hogy tetszik.”25 A tojásösszeütés rítusának feltételezhető szimbolikus jelentése a lelkek, az életerő kicserélése, illetve egyesítése. Erre az a hiedelem is utal, hogy a mátkák közül az hal meg hamarabb, akinek a tojása eltörik. Történeti néprajzi adataink vannak arra, hogy a húsvéti ünnepkörhöz kapcsolódó rituális tojáskoccintás hagyománya a középkorig nyúlik vissza. A rítus időpontja a magyar néphagyományban általában húsvét másodnapja volt, a középkori források viszont jobbára a fehérvasárnapot (húsvét utáni első vasárnap) követő hétfőt jelölik a „dies concussionis ovorum” (’a tojások összekoccantásának napja’) kifejezéssel.26 Gyimesben a szentelt tojást ütik össze a húsvétvasárnapi reggelinél, és a rítushoz társuló hiedelemképzet azonos a moldvaival. Ugyanitt szokásban van az is, hogy húsvétra a keresztanyák a keresztgyermekeiknek, a lányok a szeretőjüknek szép írott tojásokat adnak ajándékba, zsebkendőbe kötve.27 A tojás a népdalokban szintén lehet szerelmi szimbólum: „Hármat tojott a fekete kánya, / engem szeret a kend barna lánya.”28
A tojás termékenységvarázsló funkciója mágikus hiedelemcselekményekben is felbukkan. Kalotaszegen meddő asszonyok uruk vérével keverték össze egy tojás fehérjét és sárgájának fehér magját, majd ezt holt ember csontjába öntötték, és elásták oda, ahol az uruk vizelni szokott. A több jelképet és szimbolikus jelentést is ötvöző rítussal minden bizonnyal összefügg a „vérével tojást kevertek neki” szólás is, aminek jelentése ’sokgyermekes ember’.29 c) A tojás köztudottan a húsvéti ünnepkör egyik központi szimbóluma. Ez a jelképiség az életjelkép jelentésre alapozódik, ami – amint látjuk – egyaránt jelen van a tojás és a sírbolt jelképiségében. Krisztus húsvétkor a sírboltból támadt új életre, a húsvéti tojás tehát a sírbolt életjelkép jelentésére is utal. Ezt az alábbi húsvéti locsolóvers világosan meg is fogalmazza: „A piros tojásnak is megvan a maga értelme, / Igen szép tanulságos annak a jele. / A tojás ama kőkoporsó, / Amely magába zárta egykor a megváltót. / A piros szín jelzi a vért, / Amit értünk áldozott az Úr Jézus.” (Csíkmadéfalva)30 A húsvéti eszmekörben tehát a tojás a megváltás, az örök élet jelképe is. A román húsvéti tojásokon megfigyelhető labirintus-motívumnak a gyimesi tojásokon a „tévedt út”, „útvesztő”, „vesztett utas” típusú díszítőmotívumok feleltethetők meg (ezek egyébként az inghímzéseken is megtalálhatók). (58. kép) Ez a jelképiség vélhetően a pokol erőinek legyőzésére, a lélek üdvözítésére utal. Gazda Klára erről a szimbolizmusról ezt írja: „Mind több folklorisztikai megfigyelés mutat arra, hogy a
24 Chevalier J.–Gheerbrant A. 1995. II. 390–394. 25 A húsvéti tojásról mint testvérfogadási csereajándékról bővebben: Gazda K. 2006. 26 Domokos P. P. 1974. 384–389.; Pozsony F. 1998a. 221–222. 27 Gyimesbükk, Salló Szilárd egy. hallg. gyűjtése, 2003. 28 Lükő G. 1942. 74. 29 Uo. 74–75. 30 Mirk László: Hímes tojás csak annak jár. Húsvéti locsolóversek. Csíkszereda, Státus Kiadó, 2003. 40–41.



tévedt út típusú ornamens a bűn, illetve a megváltás kegyelméből kizárt lélek halál utáni tévelygésének a szimbóluma.”31
2. A létszférák közötti közlekedés és eszközei
Az utazás
A jármű a mítoszokban a létformák változtatásának, az időből való kilépésnek az eszköze, végső soron tehát a misztikus utazás szimbóluma. Jármű funkcióban sok eszköz, sőt élőlény fordulhat elő a táltosok dobjától és lovától kezdve a modern sorozatfilmek bolygóközi rakétáiig. Az álomszimbolikában minden utazás, vagyis a létformának minden változtatása halált jelent. Ezért haláljelkép például a költözködés is: „Ha költözünk, az is halott. Mikor az én drága férjem meghalt 78-ban, azt álmodtam, hogy költözünk el a háztól.”32 Az álomban a hajó – és minden megfelelője: csónak, bárka stb. ugyancsak halált jelent, hiszen a jármű Kharón ladikját idézi fel. Az „utolsó út”, „útnak indulás” stb. nyelvi kifejezések is a halálra vonatkoznak. Ebben a jelképiségben másodlagos jelentésként ugyanakkor jelen van az anyai ringatás képzete is, ezért az utazás és eszközei az elveszített paradicsom utáni vágyat is kifejezhetik. A jármű biztonságot, a Szent Középhez való tartozást jelenti az utazás veszélyei közepette. Ezért az özönvíz mítoszokban a számok fejezik ki a hajó (bárka) rendezett Kozmoszhoz való tartozását, isteni mértékét, következésképpen a Káosz erői feletti uralmat (Gilgames, Teremtés könyve stb.). Noé bárkája a templom szimbóluma is, hiszen rajta kívül nincsen megváltás.33 Nem véletlen az sem, hogy a gótikus templom központi részét „templomhajó”-nak nezik (lat.: „navis” = ’hajó’).
A halálhajó
Az intimitás és a boldogság hajója egyben a halál hajója is, tehát ambivalens szimbólum, közeli rokona a sziget jelképének. A holtak lelkeit szállító hajó egyetemes folklórjelkép, az ún. „Kharón-komplexus” mélyen gyökerezik az egész európai kultúrában. A lagúnák szigeteire épült Velence a művészi szépség, a szerelmi boldogság és az enyészet városa. Így jelenik meg Thomas Mann Halál Velencében c. novellájában is, amelyben a titokzatos és elszánt gondolás, aki a főhőst, Gustav von Aschenbach írót, akarata ellenére szállítja egy ismeretlen cél felé, Kharón alteregója. A halálhajó sok nép halottkultuszának valóságos rituális kelléke. Szibériában az Uráltól az Amur torkolatáig sok nép csónakban temette halottait, a Kelet-indiaiszigetek őslakói szintén.34 Egyetemes képzet, hogy a Másik Világra való átjutás mindig mint utazás jelenik meg.35 A magyar népdalokban a „bánatos hajó” – Lükő Gábor értelmezésében – nem más, mint ’vízen úszó koporsó’: „Most akadtam egy igazra, egy jóra, / kivel ülök a bánatos hajóra.” (jelentése: a halál hajójára ül, azaz holtig él vele); „Kertünk alatt folyik el a Berettyó, / benne úszik egy fekete koporsó. / Kilátszik az aranyozott szemfedél, / Rá van írva: nem igazán szerettél.” (Nagyszalonta)36 A nagybeteg Csokonai Vitéz Mihály Tüdőgyúladásomról című versének (1804) első strófájában egymást követik
31 Gazda K. 2005b. 22. 32 Bosnyák S. 1991. 609. 33 Ferber M. 2001. 66. 34 Lükő G. 1942. 45. 35 A kérdés történeti jellegű, enciklopédikus áttekintése a világ vallásaiban a paleolitikumtól napjainkig: Culianu I. P. 2002a. 36 Uo. 44–45.



az archetipikus haláljelképek. A hagymázas látomást megjelenítő képsorban a költő koporsónak tűnő betegágya is a halál „setétes hullámain” lebegő halálhajóval azonosul: „Fenn lengő Hold! Nézd, mint kínlódom, / Mondd meg nekem, hol fekszem én? / Ágy-é, amellyben hánykolódom, / Vagy a koporsó az szintén? – / Nem! Csónak ez, melly, jaj, a kétes / Remény és bíztos félelem / S az élet és halál setétes / Hullámjain lebeg velem.”
Az autóval, hajóval, csónakkal stb. való utazásnak, sétálásnak hedonisztikus, erotikus jellege is van, ugyanis ehhez a szimbolizmushoz a való világból való kilépés, a boldog öntudatvesztés képzetei is társulnak, ami a jármű növekvő sebessége által, a szédülésben még fokozható.37 Az egész jelképiség hangsúlyozottan női jellegű: alig van olyan autóreklám, amely ne építene a női szépségre és a nő által felkínált boldogság erotikus képzetére. Az autó, a hajó is teljes mikrokozmosz, akár az ember lakása, és ugyanúgy lehet a menekülés, a boldogság szigete. Az autók cicomázásának modern kori szokása azt fejezi ki, hogy a jármű is „életre kelhet”, saját „személyiségre” tesz szert, tehát egész szimbolizmusa antropomorf jellegű.
3. Az üreg archetípusa
Az eddig tárgyalt szimbólumok – sírbolt, tojás, fészek, jármű stb. – jelentései közötti izomorfizmus abból származik, hogy minden jelkép a zárt térnek valamiféle megnyilvánulása. Az üreg archetípusához sorolt szimbólumok esetében a következő alapjelentésekkel lehet számolni: 1. a zárt tér intimitása, védettsége; 2. az anyaméh zárt terében nyugvó életerő; 3. feminoid jelleg, boldogságképzetek; 4. mágikus, misztikus képzetek, vallásos titok.
A barlang és a kemence
A barlang kozmikus síkon a nagy anyaistennő, a Földanya méhének a jelképe, egyidejűleg a magzati állapot, az újjászületés és a halál színtere.38 Az ember személyiségét jelképező házzal rokon jelkép, de a barlang jelképisége kozmikusabb, mint a házé, úgy is fogalmazhatunk, hogy a barlang totálisabb szimbólum, mint a ház. A barlang istenségek születésének színtere: barlangban születik Jézus, sírba temetik, és onnan támad fel. A barlang zárt világ, amiben maga az áttetsző anyag cselekszik, ezért mágikus, titokzatos hely. Intimitás, menedék, a kezdeti paradicsom szimbóluma.39 A magyar népmesékben a hősnek olykor barlangban kell megküzdenie az ott lakozó démoni erőkkel. Az alábbi meserészletben egy barlangbeli erotikus „harcról” van szó, ugyanis a hősnek a boszorkány által elvarázsolt saját mátkájával kell szerelmi harcot vívnia, hogy az övé lehessen: „A sziklában van egy barlang, a bejárata alig akkora, hogy hasmánt beférsz rajta. Oda menj be, ott találod a vadkacsádat. De vigyázz, mert az olyan erős, hogy nem egykönnyen bírsz vele, s ha nem tudod legyőzni, nemcsak, hogy nem lesz a tiéd, de ott halsz meg. [...] Addig birkózol vele, amíg belévágod az ágy közepébe, de úgy, hogy mozdulni se tudjon.”40
A kemence a barlang kicsinyített és civilizatorikus térbe helyezett változata, de alapjelentései – halál és újjászületés, démonok lakóhelye stb. – ugyanazok. A kemence esetében még a hevítés képzetével is számolni kell, ami ugyancsak lehet a kemencében lakó gonosz démon pusztító erejének szimbóluma: „Itt vót egy asszon,
37 Virilio P. 1992. 7. 38 A beavatás és a halál zárt terének összefüggéséről lásd: Guénon R. 1997. 197–205. 39 Durand G. 1977. 299–300. 40 Nagy Olga: A vasfogú farkas. Bukarest, 1987. 94.



meghalt. Az mondta, hogy sütött egy péntek nap, és háromszor jött ki a lang a sütőkemence száján, és megkerülte ugy a sütőkemencét, s újra bément háromszor a sütőkemencébe. S az mondta, hogy ő azon a napon soha nem sütött aztán.”41 (59. kép) Az Anyaistennő életet adó és életet elvevő felemás természetének megfelelően a barlang a pokollal is azonosulhat. A magyar néphit szerint a barlangot a Gonoszt megtestesítő erők lakják, általában mágikus-kultikus hely. Tar Lőrinc magyar földbirtokos 1411-ben történt írországi pokoljárásának történetéről és legfőképpen a Szent Patrik ír nemzeti szent barlangjában megtapasztalt élményekről, látomásokról több forrás is beszámol, amelyeket a túlvilági látomásköltészet szöveges emlékei között tart nyilván az európai kultúrtörténet. Fennmaradt az a vallomásszöveg is, amit maga a magyar nemesember diktált egy dublini királyi jegyzőnek. Tinódi 1552-ben nyolc versszakban számolt be ezekről a látomásokról, és egyebek között leírja azt is, hogy Tar Lőrinc a pokolban látta Zsigmond király előkészített tüzes nyoszolyáját, amit haztérte után jelentett a királynak, aki templomot építtetett, hogy „ágyát a pokolból kiiktassa”.42 A szentségi jelleg folytán a barlangszerű helyek (pl. Mária-barlang, kripta, tabernákulum stb.) 43 a szent titok őrzőhelyei is (60. kép), és a világtól elvonult szent remeték is gyakran élnek barlangokban (61. kép).
Az alagút (lyuk a földben)
A magyar népmesék gyakori motívuma az a lyuk, ami átvezet a másik világba. Az alagút ezért az álomszimbolikában ugyancsak haláljelkép: „Az alagút nem jó álom, valahova átvezet, lehet, a másik világra.” (Siklós)44
A templom
A keresztény templom egyesíti magában a barlang és a sírbolt (kripta) jelképi értékeit. Ezek a következők: 1. egyetemesség, szent és teljes mikrokozmosz; 2. katakomba, sír (kripta) nyugalma; 3. szent titok (pl. a tabernákulum őrzőhelye).45 A templomokat hegyekre építik, de a templom lényege mégis az, hogy szent üreg, ami menedék és isteni csoda. A templom mindig a középppontban, a „Föld köldökénél” lelhető fel: ahol a templom van, mindig ott van a misztikus Szent Közép.46
A ház (lakás)
A képzelet az emberi test mikrokozmosza és a makrokozmosz között létrehoz egy másodlagos mikrokozmoszt is, a lakóházat, ami a templomhoz hasonlóan imago mundi. A lakás az ember „magánparadicsoma”, intim hely, mindenki számára a „világ közepe”. A ház jelleg minden megnyilvánulása a pihentető intimitás jelképe, tehát hasonló értelme lehet a vár, a templom, a palota, a kalyiba stb. jelképiségének is. A ház a benne lakó személyiségének a megduplázódása, tehát a személyiség jelképe. A Balzac-regények részletes interieur-leírásai sohasem öncélúak, hanem a szereplők belső világának jellemzésére szolgálnak. „A lelkem ódon, babonás vár, / Mohos, gőgös és elhagyott” – írja Ady A vár fehér asszonya című szimbolista
41 Csőgör E. 1998. 189.
42 Magyar Néprajzi Lexikon V. 1982. 212–213.
43 Bibliai jelképiségéről, illetve ennek irodalmi megjelenéseiről lásd: Frye N. 1997. 284–380. 44 Bosnyák S. 1991. 610. 45 Durand G. 1977. 299–300. 46 Uo. 305.



versében. Mély, lélektani igazság rejlik a következő kijelentésben: „Mondd meg, milyen házat képzelsz magadnak, s megmondom, ki vagy.” 47 A népi álomértelmezésben a ház összeomlása halált jelent. A 19. századi megtörtént eseményről szóló Balog Józsi balladájában a sócsempészésért kivégzett székely legény előre megálmodja a halálát: „Balog Józsi, mit gondoltál, / Mikor a sóra indultál? / Én egyebet nem gondoltam, / Bort, pálinkát esszeittam. // Bort, pálinkát esszeittam, / Egy ódalba lefeküdtem, / Én ott álmomba jazt láttam, / Egy medvével küsdelődtem. // Letörött a csűröm szarva (szarvazata) / Zén véletlen halálomra, / Én csak abba megebredtem, / Két nagy selét (serét, sörét) a fejemnél.” (Pusztina)48 A ház padlása és pincéje az ősök mágikus, titokzatos tárgyait rejti, az „ősök múzeuma”. A feléjük vezető lépcső út a titok felé. A hős az itt talált eszközök segítségével szerzi meg Világszépét, győzi le a Sárkányt: „Fölment a fiú a padlásra, ott egy sarokban meg is találta a régi ruhákat, amelyeket az édesapja viselt vőlegény korában, a nyerget, a lószerszámot, a kardot...”49
G. Durand a védekezésnek és a védettségnek két alapvető szimbolikus formáját különíti el: a kör alakú formák (pl. paradicsomkert, fészek, tojás, gyomor stb.) a hangsúlyt az intimitásra helyezik, a négyzet alakú, szögletes formák (pl vár, város, citadella) pedig a belső értékek integritásának védelmére minden külső támadással szemben. A két forma még az időrendiség szempontjából is elkülöníthető, ugyanis kezdetben kert volt növényi szimbolikával, ma pedig város van ásványi szimbolikával.50 A négyzet forma véglegesebb védekező menedékre utal. Ezt a szemléletet tükrőzik a védekező-bajelhárító archaikus népi imádságok, amelyeknek a ház (szoba) négy sarkába és a közepére helyezik a démonokat távol tartó szentségi jegyeket. A mágikus védekezésnek erre a formájára néhány gyimesi csángó imaszöveget idézünk: „Házunk szögletén négy angyal őröz / kakasszóllástól piros hajnal hasadtáig, / ablakunkba Boldogasszon, / az ajtóba Jézus Krisztus.” „Az én házam Szent Antal, / négy szegibe négy angyal, / közepibe szent oltár, / szent oltáron szent ostya.” „Ott látok egy arany kápolnát, / küjjel irgalmas, belől kegyelmes, / négy szegibe négy aranykereszt, / közepibe aranyszék.”51
Az Égi Jeruzsálem
A Jelenések könyvében leírt Égi Jeruzsálem52 archetipikus jelentése mennyei örök lakás, székváros. Isten égi lakása jelképiségének egyik vonatkozásáról a drágakövek szimbolizmusa kapcsán már volt szó. Láttuk, hogy a fényben tündöklő, magas hegyen álló égi város a legtökéletesebb anyagokból, az elképzelhető legnagyobb erőt rejtő drágakövekből épült. Formája is hasonlóképpen tökéletes, amit a számszimbolika fejez ki: a négyzet alakú városnak hossza, magassága és szélessége teljesen egyenlő, tizenkét kapuja van, a kapuk fölött tizenkét angyal, a kapukon Izráel tizenkét törzsének neve, a tizenkét alapkövön a tizenkét apostol neve, a város nagysága tizenkétezer stádium, a falak mértéke száznegyvennégy (12 x 12) könyök, ami „az angyal mértéke is”. A négyes szám a legtökéletesebb szám, a világ teljessége, tökéletessége, harmóniája és szilárdsága fejeződik ki benne, a tizenkettő pedig a
47 Uo. 301. 48 Faragó József–Jagamas János gyűjtése. Csángó Újság III. 1992. 21. 3. 49 Nagy Olga: A vasfogú farkas. Bukarest, 1987. 8–9. 50 Durand G. 1977. 208–209. 51 Gyimes, saját gyűjtés. 52 Jel 21,9–27.



világmindenséget jelképező szám, ami az idő három síkjának és a négy égtájnak a szorzatából jön létre.53 René Guénon az Égi Jeruzsálemról szóló tanulmányában az égi város fényességét mint a dolgok lényegébe való behatolást értelmezi, hiszen – amint erről előbb már volt szó – a teljesség és a látás korelatív fogalmak. Az Égi Jeruzsálemet a bárány fénye világítja meg, ami ott van feláldozva a város közepén. Minden városnak és emberi társadalomnak utánoznia kell az Égi Város modelljét, a mennyei Jeruzsálem minden földi város „archetípusa”. Az utánzás természetesen mindig tökéletlen, de civilizációról csak olyan mértékben beszélhetünk, amilyen mértékben megvalósul ez az utánzás. Amit a modern világban „civilizációnak” nevezünk, az mindennek csak a karikatúrája, sőt gyakran az ellentéte. Egy hagyományellenes „civilizáció” nem érdemli meg valójában ezt a nevet.54 A kereszténységben a Tábor hegyen megdicsőült Megváltó (Salvator) tiszteletére emelt templomok és kápolnák a hegyre épült város látomását idézik meg, hiszen ekkor történt, hogy megnyílt az Ég, nagy fényességben megjelent a Szentlélek, miközben az Atya szava hallatszott: „Ez az én szeretett fiam, őt hallgassátok.” Az Érdy-kódexben: „Azonnal azért kiötleték az isteni fényesség az ő szent testére is, és szép vala mind az fényes nap a szent evangéliomnak bizonysága szerént.”55
A csíksomlyói kegytemplom melletti hegyen, a Kis-Somlyón emelkedő gótikus Salvator kápolna teljes neve Domus Salvatoris, azaz a ’Megváltó hajléka’. Egy régi székely legenda szerint ezt a kápolnát a megnyílt égből alászállt angyalok emelték. A hozzá vezető ösvény, az ún. „Jézus hágója”, amin az 1930-as években a keresztúti stációkat is elhelyezték, a hegyen lévő örök város felé vezető nehéz és meredek utat jelképezi, ezért a búcsúsok régen mezítláb, csupasz térden mentek fel rá, hiszen az égbe vivő ösvény is szoros és nehéz.56
4. Az edény szimbolizmusa
Szent edények. A Szent Grál
Az edény mesterséges kicsinyítés eredménye: egyesíti magában a hajó intimitását és a templom szakralitását. A templom, az edény, a sír és a hajó pszichológiailag szinonimák.57 Ezzel a szent jelleggel magyarázható, hogy minden vallás edényeket használ a szent rítusok (pl. szent agapé, szent áldozás) elvégzésére. A szent edény prototípusa a Szent Grál, ami a kereszténység legszentebb jelképe, hiszen Krisztus megváltó piros vérét tartalmazza. A szent edénynek kizárólagos megjelenítési formáját, anyagát nem ismerjük, valós létezésére sincsen bizonyíték, de körülötte a középkorban – mindenekelőtt a Szent Vér 13. századi kultusza következtében – gazdag legendairodalom és költészeti hagyomány keletkezett. A különböző elemeket, motívumváltozatokat tartalmazó Grál-epika néhány fontos eleme a következő: a szent edényt Szét találta a földi paradicsomban, Jézus az utolsó vacsorán ebből az edényből evett, Arimathiai József ebbe az edénybe fogta fel Krisztus keresztfáról lecseppenő vérét, majd Nikodémussal szállította egy távoli csodás szigetországba, ahol egy magas hegyen álló várban a Grál-lovagok őrzik. A hozzá kapcsolódó epikus történetek a Szent Grál kereséséről szólnak, amelyeknek szimbolikus értelme a lelki teljesség, a belső béke elérése, az önmegvalósítás, az isteni lényeggel való egyesülés.
53 Hoppál M. et alii 1994. 195–196. 54 Guénon R. 1997. 446–451. 55 Bálint S. 1977. II. 158–161. 56 Uo. 159–160. 57 Durand G. 1977. 316.



A Szent Grál szimbolizmusának további lényeges elemei: 1. rituális agapé, lakoma, bőségszaru (ti. mindig tele van; sugározza a lelki gazdagságot stb.); 2. életadó, újra generálja az életet, ezért a megváltás jelképe, de felfogható úgy is, mint a dajkáló és védelmező anya szimbóluma; 3. feminoid jellegű (pl. a magyar folklórban egy szent szűz tartja; Longinus dárdája gyakran asszociálódik hozzá); 4. fényjelkép, szoláris jellegű (Krisztus vére ragyog benne).58 A magyar folklórban a Szent Grál megjelenésével vallásos népénekekben és archaikus imákban találkozunk. A keresztfáról aláhulló krisztusi vér edénybe gyűjtése és áldozatként az Atya elé való felvivése jellegzetes Grál-motívum: „Lehullott a Jédus vére / a szent keresztfa tövire, / drágalátos szent testiről, / öt méjséges sebeiről. // De a földben nem maradott, / mint piros rózsák kinyíltak, / a szent angyalok felszedték, / alázatosan tisztelték.” (Lujzikalagor) „Az Urangyalok mennyországba csenditének, / szent misére készülének, / a vérüket elhullaták, / az Urjézus elmene, felgyüté.” (Gyimes) „Három csepp vér lecseppent, / odamenének az angyalok, / felszedék, / elvivék a Jóisten elejibe.” (Gyimes)59 Egy vihar elűzést célzó moldvai csángó ráolvasástípusban egy szűzleány (Szent Margit) tartja a Szent Grált, aminek félelmetes démonűző hatalma van. A közeledő viharsárkány is engedelmeskedik a Szent Grált hordozó, egyházjelkép szent szűznek: „Megindula Szüzleán Szen’ Margit / az arany medencével a hónya alatt, / Krisztus urunknak harminchárom csepp vérivel, / Máriának fátyolájával, / arany kendejivel, / Szent Antalnak kötelével, / hét singes olvasójával, / Szent Bedenek úrnak szárnyával, szárnyékával. / Hosszú útan, széjjes útan / megtalálának sárkányokat, szátányokat, / gonosztevő embereket. / Kérdi Szüzleán Szen’ Margit: / Hova mentek tük sárkányok, szátányok, / gonosztevő emberek? / Mü menyünk erre a hejre / nagy jegekvel, nagy szelekvel, / nagy tiltott veszedelmes üdőkvel. / Tiltunk mü tüktököt, / sárkányok, szátányok, gonosztevő emberek, / menjetek vissza a puszta havasokba, / hol áldott mise nem áldozik, / kakasszó nem szólalik, / kürtőskalács istennébe nem adakoddzik! / Ott igyatok, ott egyetek, / ott legyen a tük asztalotok! / Dicsőség az Atyának, Fiunak, Szentlélek Istennek! / Ámment.” (Pusztina)60 Az európai népmesékben a Szent Grál mint soha ki nem fogyó bőségszaru jelenik meg, például a Kerekasztal Lovagjai választhatnak, hogy milyen húsételt kívánnak.61 Az áldozati edények az áldozati rítusok fontos kellékei. Az étel- és italáldozatoknak vannak olyan formái, amikor nemcsak az edény tartalmát, hanem magát az edényt is feláldozzák, megsemmisítik. A moldvai Gorzafalva ortodox román lakossága körében szokás volt, hogy román pünkösdkor a halottak emlékére a szomszédos családok egymásnak egy-egy étellel teli új tálat és csuprot adományoztak gyertya kíséretében,62 amit aztán eltörtek.63 A falu csángó lakossága pünkösdkor ún. „pománás edényekben” ételt visz a szegényeknek.64 A gorzafalvi fazekasok ezekre az alkalmakra régen nagy mennyiségben égettek edényeket. Az ember alakú miskakancsók a mezőkövesdi matyók halottkultuszában játszottak fontos szerepet: a halott hozzátartozói koldusokat vendégeltek meg belőle. A kolduscsapat vezetőjének áldáskérése kifejezi az áldozati
58 A Grál-szimbolika irodalmából: Guénon R. 1997. 21–44.; Evola J. 2000.; Durand G. 1977. 315–317. és 1989. 59 Saját gyűjtés. 60 Ua. 61 Chevalier J.–Gheerbrant A. II. 105. 62 Dr. Kós K.– Szentimrei J.–Dr. Nagy J. 1981. 164. 63 Saját gyűjtés, 2005. 64 Demeter É. 2005. 246.



rítus vallásos szimbolikus tartalmát: „amennyi bor vagyon, volt, vagy leszen ezen kancsóban, annyi ezer lélek szabaduljon ki a porgátérium tüzibű”.65
Az edény mint erotikus jelkép
Az edény a befogadás legfőbb szimbóluma, ezért feminoid jellege nyilvánvaló. Mindenekelőtt az anyaméh jelképe, de lehet a női nemi szerv jelképe is. Ugyanebben a jelképiségben más, edényhez hasonló tárgyak is helyettesíthetik, például hangszerek (hegedű, duda, cimbalom stb.), munkaeszközök, csizma, kalap stb. A szexuális jelentés teljesen egyértelmű, amikor az edény valamilyen maszkulin jelképpel együtt fordul elő (komplementer szimbólumok). Mint például a következő csúfolódó népdalokban: „Leütöm a fokosom a nyeléről, / Kivetem a szeretőm az eszemből, / Fokosomba, sej-haj, másik nyelet tétetek, / Nálad, babám, szebb szeretőt keresek.” „Szomszédasszony fiának nagy nyelű baltája, / Szomszédasszony lányának nagy piros csizmája.”66 Hasonló tartalmúak, azaz ’leány és legény’ jelentésűek, az alábbi proverbiumok: „Minden fejszének akad nyele.”„Olajos korsó dugóját megleli.” „Cseréptálhoz fakanál.” „Fedő megtalálja a fazekát.” „Sárfazékra sárfedő.”67 Nehéz szülés esetén az ágy alá szétszedett baltát helyeznek, ami az analógiás mágia megnyilvánulása.68 A szimbolizmus a szerelmi varázslásokban is megjelenik: a legény disznóvályún húzza keresztül a botját, hogy megtalálja a jövendőbelijét; a leánynézőbe induló legény után sótörő botot dobott az anyja, majd felvette és a mozsárba tette stb.69 A moldvai Bogdánfalvában amikor a menyasszony udvaráról a templomba indult a nászmenet, a vőlegény a szekérre felszálló menyasszony hátulját háromszor megcsapja egy baltával vagy fokosforma csögös bottal, ami „szervettel” volt feldíszítve.70 A kalap (vagy más fejrevaló) a fejen komplementer jelkép, nyilvánvalóan ’nemi közösülés’ jelentésű. Egy népi hiedelem azt tartja, hogy ha kalapban vetnek, konkolyos lesz a búza. Mivel a konkoly az erkölcsi tisztátalanság, a tiszta búza pedig a tiszta erkölcs szimbóluma, a nemi kapcsolat tisztátalansága (kalap a fejen) vagy a szűzi élet tisztasága (hajadonfő) az analógiás mágia következtében a végzett munka eredményén is megjelenik (konkolyos búza–tiszta búza). A konkoly a bűn, a csábítás, a tiszta búza pedig az ártatlan szerelem szimbóluma Petőfi Sándor A helység kalapácsa című eposzparódiájában is: „Példádon okuljanak a késő unokák, / Hogy kell csábítani az ártatlanságot, / Hogy kell konkolyt hinteni / Két szerető szívnek / Tisztabúzája közé! ” – leckézteti Fejenagy kovács a nőcsábász kántort. Az edény eltörése, illetve más edényszerű tárgyak kilyukasztása, kiszakítása, a lábbeli eltáncolása stb. deflorációt jelent. A lakodalmi szokásokban több vidéken is előfordul, hogy a vőlegénynek valamilyen edényt kell eltörnie, például egy karóra tűzött fazekat lehajítania. Ebben az esetben is a szent kezdet (lakodalom) idején végzett determinatív erejű mágikus rítusról van szó, ami a házastársak nemi kapcsolatának sikerességét vetíti előre. Ugyanez a jelképiség van jelen az alábbi közismert népdalokban: „Szombat este kimentem a kútra, / Letettem a vedremet az útra, / Arra járt a vármegye hajdúja, / Belelépett, s kilyukadt a vedremnek az alja.” A táncban történő csizmaszaggatásnak, a báli topánkák, papucsok eltáncolásának hasonló jelentése van a népdalokban („A csizmánnak se sarka se talpa, / Eltáncoltam a nagy vigadóba”), a menyasszonyhoz szóló lakodalmi csujjogatásokban („Uccu,
65 Demeter É. 2005. 247. 66 Bernáth B. 1981. 19. 67 Uo. 68 Uo. 69 Lükő G. 1942. 152. 70 Kós K. 1997. 87.



piros csizma, / Összeszakadsz még ma!”) is. A jelentés A papucsszaggató királykisasszonyok típusú népmesében (AaTh 306), valamint a mese hiedelemmonda változataiban is nyilvánvaló: az éjszaka titokban táncoló, cipellőjüket minden reggelre elszaggató nagyobb királykisasszonyokról kiderül, hogy már gyermekük is van az őket táncoltató tisztátalan ördögöktől.
5. Egyéb edényszerű erotikus jelképek
Amint a fent idézett példákból is kiderült, az edényszerű tárgyak szimbolikus jelentése azonos lehet az edényekével, vagy erősen hasonlíthat hozzájuk. A járom a női fél szimbóluma. A jármon való átbujtatás a születés megismétlése, ezért a mágikus népi orvoslási gyakorlatban ez a rítus gyógyító, újjászülő erejű.71 Az alábbi, 1674-ből származó gúnyversben is a nőt jelképezi: „Hogy Erdélybe jöttél, kebeles tót valál, / Honnan vagyon, magyar úrrá hogy változtál / Pap Andrástól maradt járomra találál, / Deli Farkas kövér tehenén is szántál.”72 (A szántás szexuális szimbolikájáról később lesz szó.) A kút vizet tartalmazó lyuk a földben, ezért adott kontextusban szintén erotikus tartalma lehet. Például az alábbi találós kérdésben, aminek megfejtése ’kút és ostorfa’: „Komámasszony széjjelterpeszkedik, / Komámuram beléereszkedik.”73
A kinyíló és bezáruló kapu hasonlóképpen női jelkép. Székely László a fiatalok körében játszott „Bújj, bújj, zöldág...” párválasztó játék kapcsán jegyzi meg, hogy a kapunyitás és a vár megkerülése régi házassági varázslat lehetett, ami mára már eltűnt a lakodalmi szokásokból.74 Erotikus jelképiségük van tehát a következő közismert népdalrészleteknek: „Nyisd ki rózsám kapudat, kapudat, hadd kerülöm váradat, váradat.”; „Zárd be, babám, zárd be babám rácsos kis kapudat, / Nem taposom kerek udvarodat, / Vethetsz bele szegfűt, majoránnát, / Nem gázolom le a gyönge ágát.”
A kapu a keresztény vallásos szimbolikában is az újjászületés, az égi születés szimbóluma, magának Jézusnak a metaforája: „Én vagyok a kapu. Aki rajtam keresztül megy be, üdvözül.”75 Egy másik példabeszédében Jézus a tágas és a szűk kapuról beszél, mint a kárhozat és az üdvösség ellentétének jelképéről: „A szűk kapun lépjetek be! Tágas a kapu és széles az út, mely a pusztulásba visz, bizony sokan mennek be rajta. De milyen szűk a kapu és milyen keskeny az út, mely az életre visz, bizony kevesen találják meg azt.”76 A vallásos költészet Szűz Máriát nevezi a Mennyország Kapujának, mert ő közvetítette a megváltást. Például ebben a népi imádságrészletben: „Mária kapuja megnyílik, / Isten fia születik.”77 A Mária kapujára vonatkozó keresztény szimbolizmus kiindulópontja Ezekiel próféta könyve, miszerint a templom keleti kapuját zárva kell tartani, mert azon az Úr, Izráel Istene vonul majd be.78 Ezt a bibliai helyet már az ókeresztény korban Máriára vonatkoztatták, ugyanis ő szülte Krisztust, ő tehát a keleti kapu, ő a fény kapuja. Szent Ambrus 4. századi értelmezése szerint Mária kapujának bezártsága Mária szűzességére utal.79 A hagyományos világban a települése belterületén lévő hidakon olyan közösségi szokáseseményekre került sor, amelyekből arra következtethetünk, hogy a híd is a legfontosabb erotikus jelképek közé tartozik. A fiatalok a hídon erotikus játékokat
71 Ethnographia XIX. 1908. 103. 72 Bernáth B. 1981. 35. 73 Uo. 24. 74 Székely L. 1997. 77. 75 Jn 10,9. 76 Mt 7,13–14. 77 Sopron megye, Erdélyi Zs. 1976. 253., 57. szöv. 78 Ez 44,2–3. 79 Erdélyi Zs. 1976. 410–411.



játszottak (pl. az ún. „fazakazás” lyukas cserépfazekak dobálását, a „tojásozás” pedig tojásdobálást jelentett stb.), a néprajzi szakirodalom által „hidas játékoknak” nevezett gyermekjátékok zöme ún. „bújós játék” volt stb. A hídon megállt a lakodalmi és a farsangi menet, hogy a fiatalok zeneszóra táncoljanak rajta. Erotikus jellegű a következő, híddal kapcsolatos lakodalmi táncszó is: „Álljanak meg a hídon, pisiljen a menyasszony!”
A szimbolizmus azzal magyarázható, hogy a lyukon átfolyó víz erős erotikus képzeteket kelt, ami érthető, hiszen a híd jelképisége az edényszerűség mellett a termékenységszimbólum víz (szerelemvíz) képzetét is tartalmazza, vagyis ismét szimbólumok találkozásával állunk szemben. René Guénon a híd jelképiségének azt a vonatkozását emeli ki, hogy két part, azaz a lét két különböző állapota között teremt szilárd kapcsolatot.80 Vannak olyan népdalszövegek, amelyekben a híd egyértelműen úgy jelenik meg mint erotikus események színtere: „A csököli híd alatt, / tiszta víz foly azalatt. / Igyál rózsám belüle, / szerelmesebb lész tűle. // A csököli híd alatt, / kovács veri a vasat. / Ne verd kovács a vasat, / Babám szíve meghasad.” (Somogy) „Hortobágyi híd alatt, / nyergelik a lovamat. / Én ülök a nyeregbe, / rózsám meg az ölembe.” (Hortobágy)81 A hal szimbolizmusa kapcsán már láttuk, hogy a híd alatt történő „halfogásnak”, a nyárson való „halsütésnek” és egyéb, hallal kapcsolatos tevékenységeknek ugyancsak világos erotikus jelképiségük van. A város és a vár mint kerített, zárt hely a férfi által ostromolt nő jelképe lehet. A várostrom maga is metaforikus tartalmú, jelentése: ’a nő megkérése’, ’a nő elcsábítása’. Sok várat, várost – például Athént és más görög városokat – egy-egy szűz istennőről neveztek el. Ebben a jelképiségben az ostromlott vár az üldözött asszonnyal azonosul. Az Iliászban a görögök egy várat (Trója) ostromolnak, hogy megszabadítsanak egy asszonyt (Heléna), akit egy másik várból (Spárta) raboltak el, és ezen idő alatt e kérők ostrom alatt tartanak egy másik asszonyt (Penelopé) is, akinek megmentője ugyanaz a hős, aki Trója vesztét okozta (Odüsszeusz), Athéné kedvence.82 Az angolban a ’be nem vett vár’ neve „virgin fortress”, azaz ’szűz erőd’. Ez a jelképiség a magyar nyelv proverbiumaiban is jelen van: „Az a vár, akit vínak, az a lány, akit szólnak.” ; „Könnyű azt a várat megőrizni, amelyiket a fene se ostromol.” (Jelentése: ’könnyű annak a lánynak dicsekedni az erkölcsösségével, akinek senki nem udvarol’)83 Dugonics András szólásgyűjteményében a „szabad város” jelentése ’prostituált’.84 Egy régi, 18. század végi allegorikus beszédben a szimbólum jelentése a lehető legkonkrétabb: „Vallyon vagyon-é tsekélységesebb és kissebb vár, mint az Aszszonyi állatnak a vára, mellyet tsak tenyerével is bétapaszthat az ember, mindazonáltal azt a kis várat (ha vítatik), egy egész Ármádia is elégtelen megőrzeni.”85
A kert a szerelem helye. Az intim szerelmi boldogságot az emberiség évezredek óta növényi környezetben, zárt kertben (paradicsomkert, szerelem kertje stb.) képzeli el. A kert női jelkép, a magyar népdalokban gyakran előforduló „kis kert” a lányhoz tartozik, a benne viruló piros rózsa és muskátli is szerelemjelkép, a virágra szálló gerlice (madár) pedig a legény szimbóluma: „Kiskertembe van egy rózsa, de piros, / A legénnek jánhoz járni de tilos! / Tilos volna még akkor is eljárnék, / Ha egy igaz
80 Guénon R. 1997. 375–398. 81 Lükő G. 1942. 46. 82 Ferber M. 2001. 33. 83 O. Nagy G. 1966. 711–712. 84 Dugonics A. 1820. II. 239. 85 Kónyi János: Demokritus II. 1785. 114. Idézi: Bernáth B. 1981. 49.



szeretőre találnék. // Kiskertembe van egy bokor muskátli, / Bús gerlice azon szokott meghálni. / Bús gerlice búsan ül a fatetőn, / Párja nincsen, nékem sincsen szeretőm.” (Áj)86 Kevésbé lírai, de hasonlóan erotikus tartalmú a következő csíki népdal: „Kiskertemben uborka, / reakapott a róka, / Várj meg róka megleslek, / Kurtavasba veretlek.” (Csíkverebes)87 A kertnek ez a jelképisége más népek folklórjában is kimutatható. Itt két görög népdalrészletet közlünk, fordításban: „Nem az vagy te, kit ígértél, / Mivel engem hitegettél: / Csak egy csókot, édes szépem! / S paradicsom kerted lészen!... / Paradicsom kertem nincsen, / Csak a bánat gyötör engem!...” „Úgy-e mondtam, én kedvesem? / megmondtam előre, / Hogy virágos kis kertemen / csinálj jó erősre, / záros kaput a palánkra, / a kulcsot is fordítsd rája. // Tudod, gyümölcs vagyok, érett; / Szeretnek is! s hányan! / Nyúl a vándor, beteg értem!... / Utánam mind vágynak!...”88 Hasonló erotikus jellege van még az utca–út, árok, ház és tető, csárda stb. jelképiségének. Ezzel a szimbolizmussal – hasonlóan az előbb tárgyalt szimbólumokéhoz – mindenekelőtt a népdalokban és más lírai műfajokban találkozhatunk, de az erotikus jelentések kimutathatók a szokásköltészetben, valamint a hidelemvilágban és a népmesékben is.
Összefoglalás
A zárt tér szimbólumai misztikus jellegűek. Gaston Bachelard az üregben megvalósuló intimitásról és pihenésről szóló könyvében89 úgy határozza meg ennek a fontos archetípusnak a lényegét, hogy az üreg egy olyan zárt hely, ahol maga a homályos, diffúz anyag cselekszik és teremt. A teremtő egyedüllétnek nincsen fényre szüksége: „Meg kell őriznünk magunk körül egy kevés homályosságot. Be kell tudnunk lépni ebbe az obszkuritásba, hogy erőt nyerjünk művünk megalkotásához.”90 Az egész jelképkörben benne van a jövő ígérete, a zárt környezetet áttörő majdani élet lehetősége.
86 Vargyas L. 2000. 394. 87 Bartók B. 1991. 1000., 385. szöv. 88 A szerelem ABC-je. Görög dalok. Fordította Vértesy Dezső. Budapest, 1906. 48. és 63. 89 Bachelard G. 1999c. 90 Uo. 158.



11. Esszenciális anyagok
Gaston Bachelard a víz szimbolizmusáról szóló könyvében hosszan taglalja és példázza azt a felismerését, hogy a képzelet számára a befogadott anyag az értékesebb, nem pedig az a burok, ami az értéket befogadja. Az igazi szubsztancia, az igazi kincs mindig az, amit a burok befogad: nem a héj számít, hanem a benne lévő mandula, nem az üveg a fontos, hanem a folyadék által előidézett mámor.1 A román „substanţă” (1. ’táplálék’; 2. ’belső lényeg’) és „substanţial” (1. ’tápláló’; 2. ’tartalmas, magvas, lényeges’) szavak két jelentése jól jelzi azt, hogy a táplálék maga a létezés. A befogadó és a befogadott összetartozó szolidáris fogalmak. Az archetipikus érdeklődés a befogadó edényről a tartalom felé irányul, ami legtöbbször valamiféle folyadék, esszenciális anyag.
1. A táplálkozás és a tápláló nedvek
Az evés jelképisége
Táplálkozás nélkül nincsen élet. Ez az egyszerű biológiai tapasztalat teremti meg azt a mitikus képzetet, hogy a valós létező mindenekelőtt valamiféle élelem, és a táplálkozási aktus a valós létezés bizonyítáka. A sírból feltámadt Krisztus az apostolok előtt úgy tesz bizonyságot valóságos testi feltámadásáról, hogy enni kér: „De mivel örömükben még mindig nem hittek és még mindig a meglepetés hatása alatt álltak, megkérdezte tőlük: »Van itt valami ennivalótok?« Adtak neki egy darab sült halat és lépes mézet. Fogta, szemük láttára evett belőle és a maradékot odaadta nekik.”2
A táplálkozás mindig erőt eredményez, a népi képzeletben a „nagy ember” és az „erős ember” egymás szinonimái. „Aki enni nem tud, az tenni sem tud” – tartja egy székely közmondás. A moldvai csángó nyelvjárásban a „hitvány” egyformán jelent soványt („hitvány ember”) és gyengét, törékenyt („hitvány karó”). A kancától származó Fehérlófiát a mitikus állatős háromszor hét esztendeig táplálja, amíg elég erős lesz ahhoz, hogy a rá váró feladatokat teljesítse. A népmesék Nagyevő hőse előbb falánkságával kétségbe ejti szegény édesanyját, majd hatalmas erejével ámulatba ejti és legyőzi az egész világot. A középkorban a vitéznek, a lovagnak, az igazi úrnak azzal kellett bebizonyítania kiválóságát és erejét, hogy együltében sokat tudott enni és inni. Az archetipikus képzeletben az elfogyasztott táplálék interiorizálódik, belső erővé válik: a mohóság az étkezésben az identitás, a lényegi erények kihangsúlyozása. A mitikus tudat számára a tápláléknak van egy belső lényege, sőt mi több, a táplálék maga a belső lényeg – állapítja meg G. Bachelard.3
A tej
A tej a legalapvetőbb élelem, primordiális táplálék, a táplálék archetípusa.4 A mágikus erővel rendelkező magyar hiedelemlényeket és mesehősöket tejjel szokták táplálni. A garabonciás diákra arról lehet ráismerni, hogy tejet kér, és ha nem adnak neki, vihart támaszt, jéggel vereti el a termést. A székely és gyimesi csángó
1 Bachelard G. 1999a. 119–148.; Durand G. 1977. 318–319. 2 Lk 24,41–43. 3 Bachelard G. 1947. 98. 4 Bachelard G. 1999a. 119–122.; Durand G. 1977. 320–322.



hiedelemmondák mitikus hőse, a medvével vadházasságban élő, szőrös testű erdei vadleány az emberek fogságában semmit nem eszik, csak a tejre ismer rá, és miközben hullnak a könnyei, ezt mondja: „Tej, tej, te mindeneknek anyja, hát az én kicsi fiamnak ki lesz édesanyja?” Egy moldvai csángó népmesében a hősnő rátalál a leendő táltos lóra, amit soványsága miatt előbb nem becsül sokra, de a ló arra kéri, hogy tejjel táplálja: „Ne lökdöss, te lány – asz mongya –, me én kenddel nagyon jót fogok tenni valahol. [...] Aggyál nekem édes tejet három nap, s akkor majd megmutatom, ki vagyok én.”5 A ház őrzőszellemét jelképező házi kígyó ugyancsak tejen él, ezért a ház gyermekeivel tart barátságot, akik titokban etetik.6 A tej nemcsak erő-, hanem boldogságjelkép is. „Minden boldogító ital valamiféle anyatej” – mondja G. Bachelard.7 A tej és az anyamell közötti kapcsolat izomorffá teszi ezt a két képzetet (táplálék–tápláló anya), ezért mindkét szimbólumhoz boldogságképzetek társulnak. Avilai Szent Teréz (1515–1582) a lelket egy anyamellhez tapadó gyerekhez hasonlítja, akit megáld az anya a szájába csordogáló tej által, és aki nem képes mást tenni, mint örvendezni.8 A „tejben-vajban fürdik”, „olyan édes, mint a tej”, „az anyatej a legédesebb”, „úgy alszik, mint a tej”, „leadja neki a tejet” (jelentése: ’valakinek a szeretője lesz’, azaz boldogítja az illetőt) magyar szólások9 is erre a ’boldogság’ jelentésre alapozódnak. A csíkszentkirályi lakodalomban a menyasszonybúcsúztatás során a menyasszony mellett álló „koszorúsleányok” a padlóra tejet öntöttek.10 A rítus valószínű értelme az lehetett, hogy a szülői házat elhagyó leány elveszíti azt a boldogságot, amit az édesanya, a szülői ház jelentett számára. Ezt az értelmezést teszi valószerűvé az is, hogy a jelképiség a vallásos népköltészetben is – Mária és a tőle elszakított Jézus vonatkozásában – hasonló fordul elő. Például az egyik gyimesi Mária-siralomban: „Akit én szerettem, tejemmel etettem, / Szívem fájdalmára, elrabolták tőlem.” (Gyimesbükk, Rakottyás)11 Vagy az alábbi gyergyói Mária-énekben: „Tej és méz a szánkból anyai neved, / Tiszta szívet szeret szerető szíved, / Fogadd magadnak szívünköt, / neked ajánljuk lelkünköt.” (Gyergyóalfalu)12 Az anyára és az anyai boldogság édességére történik utalás a következő moldvai csángó népdalban is: „Verje meg az Isten a benne lakókat, / Ott se verje fiát, csak az édesanyját, / Mert ő tiltja töllem szép virágszál fiját. // Ha neki fija vót, nekem szeretőm vót, / Ha neki fija vót, nekem szeretőm vót. / Ha neki édes vót, nekem édesebb vót.” (Lujzikalagor)13
A méz
A tej és a méz analóg jelképek. A méz az az esszenciális táplálék, amit már a gyűjtögető kultúrák is ismertek. A fentebb említett mitikus vadleány megfogása rendszerint valamilyen civilizatorikus jelképpel történik: például a szőrös, húst főtelen evő erdei lény az elébe helyezett félpár csizmába mindkét lábát beledugja; tejjel és mézzel csalják ki a sziklabarlangból stb. Vagyis a méz egyes szövegváltozatokban mint a civilizáció primordiális jelképe szerepel.14 A költészetben és a misztikus gondolkodásban a méz gyakran asszociálódik a tejjel, együtt boldogságszimbólumok. A méz és a tej a jó női istenségek által kedvelt
5 Hegedűs L. 1952. 274. 6 Erdész S. 1984. 73–74. 7 Bachelard G. 1999a. 120. 8 Durand G. 1977. 321. 9 O. Nagy G. 1966. 666–667. 10 Székely L. 1997. 83. 11 Uo. 159. 12 Gál Irma gyűjtése. 13 Saját gyűjtés, 1998. 14 Diószeg, saját gyűjtés, 1995.



ajándékok, a vadméz az istenek eledele. Az erjesztett mézből és vízből készített mézbornak ezért sok kultúrában rituális jelentősége van. A tej az anyai intimitás lényege, a méz a dolgok közepének a szimbóluma, együtt pedig az újra megtalált intimitás gyönyörét, édességét jelentik – írja G. Durand.15 A tej és a méz a karácsonykor megszületett Kisjézus boldogságának szimbólumai. Például az alábbi magyar karácsonyi énekben: „Hol a fényes palota, / hol a fényes nyoszolya, / hol a lépes mézecske, / vajjal mázolt köcsöge? // ... Mert adnánk jó mézecskét, / vajas-mézes tejecskét, / szükségedet megszánnánk, / párnácskánkba takarnánk.”16 Ugyanez a jelképiség egy újgörög, peloponnészoszi karácsonyi kolindában: „Karácsony, első születés, az év első ünnepe, / Gyertek, nézzétek, tanuljátok, hogy Krisztus megszületett. / Megszületett, mézzel és tejjel táplálták. / Mézet esznek a fejedelmek, tejet az urak, / és mézgyógyfűvel mosakszanak az asszonyok.”17
A méhviasz
A mézet már az ókori görögök és rómaiak is égi eredetűnek tartották. Arisztotelész (Kr. e. 384–322) szerint a méhek a méz anyagát az égből aláhulló harmatból szürcsölik, ott, ahol a szivárvány íve lahajlik. Plinius (Kr. u. 23–79) római természettudós a Naturalis historia című főművében átveszi Arisztotelésztől a méz égi, titokzatos eredetének és abszolút tisztaságának gondolatát: „A méz a légből hull alá, többnyire kora hajnalban, amikor az Esthajnalcsillag fénye halványodni kezd, de a Sirius és az Ijas mégis szépen ragyog. Amikor pirkad az ég alja, a fák levelei méztől harmatoznak, s ha az ember az éjszakát kinn töltötte a szabadban, azon veszi észre magát, hogy a ruházata és a haja harmattól nedves, talán az éj verejtéke ez, talán a levegőből aláhulló pára; mindenképpen kristálytiszta folyadék volna, ha megmaradna abban az állapotban, ahogyan a magasból aláhull. Azonban miközben lefelé lebeg, elvegyül a földről felszálló párával és elveszti eredeti jellegét, így kerül a levelekre és a virágok kelyhébe, ahonnan a méhek begyűjtik, testükben elraktározzák, majd a lépekbe juttatják. Addigra a méz már felvette magába a virágok illatát, s édességével, aromájával mennyei írt juttat a földi ínyekhez.”18 Publius Vergilius (Kr. e. 70–21) a Georgica negyedik énekében ugyancsak mint égi ajándékról ír róla: „Szólok végül a menny adományáról, az egekből / harmatozó mézről. Méltasd ezt is figyelemre, / Maecenás!”19
A rómaiaknál a méz áldozati étel volt, amivel az isteneknek áldoztak. Az új házasok küszöbére csepegtették, hogy édes legyen az életük. A mézből készített borokat és italokat életet meghosszabbító erejűeknek tartották. A fanyar must, méz és só keverékét ideges hölgyek csillapítására használták. Svédországban a méhsört az istenek italának tekintették, hittek abban, hogy mágikus erőre tesz szert az, aki kiüríti az ivószarut.20 A méhek, a méz és a méhviasz a középkori keresztény felfogás szerint is az istenséggel, az éggel vannak kapcsolatban, ezért szakralizálódnak. Számos középkori legenda maradt ránk, amely az Oltáriszentség és a méhek misztikus kapcsolatát példázza. Petrus Venerabilis (megh. 1156) cluny-i bencés szerzetes. De miraculis című művében feljegyzett egy csodát, miszerint a szájból kiesett ostyát a földről a méhek nagy tisztelettel felemelték, a kaptárukba vitték, ahol a szentostya Gyermekké
15 Durand G. 1977. 322. 16 Bicskei ének, Kaláka-feldolgozás. 17 Kafeneío 1995. 1–2. 72. Tanaszi Anett debreceni egy. hallg. nyersfordítása. 18 Csetri E. 2001. 8–9. 19 Uo. 37. 20 Uo. 18–20.



változott, és mintegy újjászületve, a méz közé feküdt. Egy magyar méhészbabona szerint – amiről már Bornemisza Péter is említést tett az Ördögi kísértetekről (1578) című munkájában – ha a méhész a szájába vett szent ostyát a méhkasba teszi, sok méze lesz.21 A középkori vallásos kultusz sok eleme tanúskodik a viasz szent jellegéről. Az egyházi szertartások alatt meghatározott számú viaszgyertyát kellett égetni. (A katolikus egyház a villanygyertyák használatát a viaszgyertyák helyett ma sem fogadja el, a szentmiseáldozat alatt legalább két gyertyának égnie kell.22) A halottakat a középkorban viaszosvászonba öltöztették, Hamlet apjának a szemfödele is viasszal volt átitatva: „Ó, mondd, miérthogy szentelt csontjaid / Elszaggaták viaszpóláikat?”23 A középkorban és az újkorban a halálraítélteket is viaszos ingben küldték a máglyahalálra. A tűzpróbák alkalmával az eretnekséggel és hitetelenséggel vádolt személyek ingét viaszba mártották, és a vádlott ártatlanságának az volt a bizonyítéka, ha a viasz a tűzben nem lobbant lángra.24 A moldvai csángók a méhet szent állatnak tartják, mert csak egyedül ő képes szent viaszt előállítani. Ezért a méh elpusztulását csak a „meghal” igével szabad kifejezni, profánabb szóval nem.25
Mézespogácsa, édességek
A mézet tartalmazó édes ételek és egyéb édességek jelképisége hasonló a mézéhez. A mézespogácsa a lány által felkínált szerelmi boldogság szimbóluma. (62. kép) Az alföldi lányos házaknál pogácsával vendégelték meg a szívesen látott kérőt vagy vőlegényt.26 A magyar lakodalmi szokások egyik legfontosabb rituális mozzanata, hogy a násznép iszik a fiatal pár egészségére, és megeszi a lakodalmi kalácsot. Előfordult, hogy a kalács a menyasszony és a vőlegény képét formázta. Lükő Gábor szerint ez a szokás áldozati jellegű, ami által megvalósul a lelkek egyesülése.27 A szilágysámsoni lakodalomban a lányos háznál (a ház neve: „hérész”) több kosárnyi süteményt sütöttek a vacsorához, és csak a lányos ház vendégei (az ún. „hérészesek”) vittek süteményt a lakodalomba. Éjfélkor a vőlegényes háznál leszedtek mindent az asztalokról, mert jöttek a „hérészesek”, akik hozták a süteményeket, és más ételt ezután már nem szolgáltak fel. Ők hozták a bort is, amit „hérészes bornak” neveztek.28 A boldogságjelkép sütemények fontos rituális funkciójára utal az is, hogy a Csíkban lakodalomból addig senkinek sem volt szabad hazamennie, amíg hajnalban a lakodalmi torták közös elfogyasztására sor nem került, és kötelező volt a tortából a vendégek lakodalomban részt nem vett családtagjainak is küldeni. Mikszáth Kálmán is ismerhette a mézeskalács rituális funkcióit, mert jól ráérzett a szerelmi boldogság megteremtését célzó erotikus szimbolikára: „Nem is mesterember a mézeskalácsos, hanem poéta. Hangulatot ébreszt, mosolyt fakaszt az ajkakon, elpirulásra készteti az arcokat süteményeivel. Úgyszólván szájába rágja az olvasónak, ötletekkel látja el, hogy legyeskedjék, csintalankodjék a fehérnépek körül. Ott van a mézeskalács szív – egy kis célzás; pólyás baba, vagy csak bölcső – egy kis
21 Bálint S. 1989. 360. 22 Várnagy A. 1993. 303. és 512. 23 William Shakespeare: Hamlet, I. felvonás, 4. szín. 24 Sőtér Kálmán: A méh és világa. Budapest, 1908. 52–60.; Rudnay János–Beliczay László: Mézkönyv. A méz és a mézeskalácsosság története. Budapest, 1987. 14. 25 Moldva, Csík, saját gyűjtés, 2006. 26 Lükő G. 1942. 147. 27 Uo. 28 Széles Hajnalka egy. hallg. gyűjtése, 2003.



szemtelenkedés; mandulával kirakott lovas – egy kis jóslás. Hanem, ha az apa veszi, minden figura csak nyalánkság.”29
2. A szent italok archetípusa
A természetes táplálék, legyen étel vagy ital, pszichikai értelemben egy tiszta tápláló itallá ülepedhet le, amely már csak az archetipikus, misztikus minőséget hordozza. Ez a szent italok archetípusa.30 A szent italok archetípusának szimbolikája nagyon sok szimbólumkörben, jelentésösszefüggésben megjelenhet. Mindenekelőtt a megújulás ciklikus mítoszaiban és a haladásképzeteket kifejező messianisztikus mítoszokban jut fontos szerephez, hiszen a szent italok titokzatos, rejtett erőt tartalmaznak, és ugyanakkor az örök fiatalság életelixírjei.31 Sok hagyományban a szent ital az életfa nedve, ezért sok kultikus jellegű rituális italt a fákból nyernek. A Védákban a szent ital az őskertben buzogó forrásból jövő patak.
A bor és a vér
a) A bor – vörös színe miatt is – a szőlőprés által újratermelt vér, vagyis a vér technológiai megfelelője. A bor maga a rejtett élet, a győzedelmes és titokzatos ifjúság szimbóluma, hatalmas győzelem az idő elfolyása fölött.32 A moldvai csángó falvakban a lakodalmi menet elé az úton vízzel tele vödröket helyeznek, amelyekbe bort is öntenek, papírpénzt és növényeket is dobnak bele. Az élet- és bőségjelképekkel teli vödröket a vőlegénynek kell a lábával felborítania, hogy a fiatal párnak egészsége, szerencséje legyen az életben. (63. kép) b) A borfogyasztás mindenekelőtt élet- és egészségvarázslás. Gyümölcsoltó Boldogasszony napján (márc. 25.) a bánsági bolgárok és a szabadkai bunyevácok vörösbort ittak, mert hitük szerint az ekkor ivott bor vérré válik az erekben, és egészségesek maradnak.33 A csíkménasági farsangi játékok során a leütött és feláldozott farsangi ökör „véréből”, azaz egy tálba csorgatott vörösborból, rendre isznak, azért, hogy az új esztendőben egészségesek maradjanak.34 Egy régi céhes szokás, a borral való keresztelés leírását találjuk Táncsics Mihály Életpályám című könyvében: Fejér megyében a felszabaduló takácsinas figyelmét elterelték, majd egy pohár borral nyakon öntötték, ami után lakoma következett.35 A vér a népmesékben is gyakori regenerációs jelkép: „Az meg a nyelvével, sárkányvérrel körülkente a nyakát. Erre a leány hetvenhétszer szebb lett, mint volt.”36
Az 1980-as évek végén Románia-szerte elterjedt az a hiedelem, miszerint a már vénülő és betegeskedő N. Ceauşescu diktátoron rendszeres vérátömlesztéseket hajtanak végre, fiatal lányok, sőt – egyes változatokban – meggyilkolt ártatlan gyermekek vérét ömlesztve belé. Ebben a mítoszban egyaránt kifejeződött a totális diktatúrától való mindennapi rettegés és a diktatúra örökkévalóságától való félelem. Egy moldvai csángó látóasszonynak, a lészpedi Jánó Ilonának, a diktatúra végén, 1989-ben a következő látomása volt: „Hat hónappal azelőtt tudtam azt es, tudtam ezt es (ti. a diktátor halálát). Tudtam a történetet es. Húsz leánkának a vérit tették belé.
29 Rudnay János–Beliczay László: Mézkönyv. A méz és a mézeskalácsosság története. Budapest, 1987. 66. 30 Durand G. 1977. 323. 31 Durand G. 1977. 32 A bor kultúrtörténetével foglalkozó tanulmánykötet, sok adattal a bor szimbolizmusára: Benyák Z.–Benyák F. (szerk.) 2002. – Továbbá hasonlóképpen felhasználható: Csávossy Gy. 1994. 33 Bálint S. 1977. I. 272–273. 34 Saját gyűjtés, 1985 és 2002. 35 Lukács L. 1997. 18–19. 36 Fábián Imre: Zöldike királyfi. Népmesék. Kolozsvár, 1989. 13.



Kétszer cseréltette ki a vérit. Hogy fiatalabb legyen. Láttam a kisleánkákból, hogy hogy szípta ki. Egyszer tizenegy leánkából szípták ki a vért, hogy választották. Választotta. Elment a nevelőotthonba és izélte, hogy melyiket válassza ki. A szebbeket, a szép leánkákat választotta ki, s akkor kiválasztotta a szép leánkákat, s akkor megtáplálta izével, magyaróvál, banánval, narancsval, mind jó izékvel, hogy megtáplálta őket, hogy jó vérük legyen. És akkar, kiszípták a vérüket, és belétették neki a vért, hat hónapra még kiválasztott még kilenc leánkát. Ezek nagyobbak voltak, még kilencet választatt ki. Kiválasztatta kilencet, s ezket is így táplálta, s mikor ezket a kilencet elvitték, hogy kivegyék a vérüket, a kilencedik mikor látta, hogy úgy viszik bé, s nem jönnek vissza, a kilencedik nem akart, hogy bémenjen oda, hol szípták ki a vért. S akkor a fiú, melyik segítség vót, aszisztént (asszisztens), futott utána a leánkának. Keringette és megcsapta a leánkát, s elérte, s megcsapta a leánkát. Úgy megcsapta a leánkát, hogy a leánka leesett, felölelte, s bévitte. S odatették, hol szípták ki a vért. Én láttam ezt a történetet. Szípták ki a vérét.”37
c) Mivel a bor életjelkép, a borfogyasztás jelentheti a lelkek kicserélését vagy a szeretett személlyel való misztikus egyesülést is. Ez a szimbolizmus van jelen például a vérszerződés rítusában, ahol a vér maga a lélek, a személyiség első és közvetlen szimbóluma, a bor csak a vér helyettesítője. Lükő Gábor erről így ír: „Tudjuk, hogy az első magyar áldomáson még egymás vérét itták honfoglaló őseink. Így szokták ezt a primitív népek, mert a vér is a lélek szimbóluma az ő szemükben. A vérrel együtt a lélek is kimegy az emberből, a szimbólum tehát hibátlan.”38 A vérrel írt szerződéseknek az az archetipikus háttere, hogy a vérrel írt írás elfogadása által örök kapocs jön létre két személy között, ugyanúgy, mint a véráldozat révén.39 Cserei Mihály erdélyi memoáríró 1722-ben kelt latin nyelvű emlékezésében „költőien” fogalmazva arról ír, hogy a kurucoktól elszenvedett sérelmeinek, fogságának történetét tinta helyett saját vérével írhatná meg, ami örök bizonysága lehetne áldozatos császárhűségének és az uralkodóházhoz való ragaszkodásának.40 Az élet- és lélekjelkép vért helyettesítő bor ilyen értelmű szimbolikus megjelenésével gyakran találkozhatunk a folklórban. Alább a szimbolizmust különböző folklórműfajokkal példázzuk. A hagyományos világban az Alföldön a legény egy kulacs borral ment leánykérőbe. A lányos háznál szándékát nem mondta meg, hanem borral kínálgatta a háziakat. Ha elfogadták a bort, és búcsúzáskor megtöltötték a legény kulacsát, ez azt jelentette, hogy beleegyeztek a házasságba. A kézfogó után a lakodalomig, még három hétig, a vőlegény minden szombaton felkereste a menyasszonyát egy-egy kulacs borral.41 A fenti rítus – a szóban forgó szimbolikus jelentésen túl – jól példázza azt is, hogy egy szimbolikus szertartás szavak nélkül is szentesíthet egy jogi aktust. A megesett lány balladájában (Szőcs Mária) a már állapotos lányt a legény a fonóban borral kínálgatja: „Babám, édes babám, mi bajod érkezett? / Talán a vacsorád nemigen jól esett? / Itt van egy kulacs bor, hadd igyál belőle, / A te gyenge szíved viruljon meg tőle.” A lány azonban visszautasítja: „Nem kell a te borod, igyad meg te magad, / Hogyha nem sajnáltad szép lejányságomat.” A ballada végén a lány (menyasszony) öngyilkossága után a legény is öngyilkos lesz: „Kését eléveszi, szivébe beüti, / Leesik a fődre, foly a piros vére. // »Vérem a véreddel egy patakon folyjon, /
37 Peti Lehel doktorandusz gyűjtése, 2005. 38 Lükő G. 1942. 147. 39 Krausz Sámuel: A vérbabona. Ethnographia XI. 1900. 289–297.
40 Cserei Mihály latin nyelvű emlékiratát (Vera descriptio meorum fidelium Servitiorum et pro fidelitate passionum, fide mea christiana descripta) Tóth Zsombor egyik doktori részdolgozatában ismertette. Kolozsvár, 2006. 41 Lükő G. 1942. 147.



Testem a testeddel egy sírban nyugodjon.«”42 A történetben a borral való kínálgatás, illetve a bor elhárítása a misztikus egyesülés felajánlását, illetve elutasítását jelképezi. A szerelmesek egyesülése végül a halálban megvalósul, aminek a szimbóluma most már valóban a kiömlő vér lesz, amit a ballada első felének jelképes rítusaiban (felajánlás és elhárítás) a bor csak helyettesített. A történetet lezáró utolsó két sor („Vérem a véreddel egy patakon folyjon...”) a folklórkutatók véleménye szerint eredetileg a vérszerződés hősepikai esküformulája lehetett, és innen került a balladákba. A lélekjelkép vér és bor a szerelmi varázslásokban is fontos szerephez jut. A legény megrontása az északi csángó Szabófalvában úgy történt, hogy a borába csikóvért öntöttek: „Ment a legény nappal isz a lányhoz. Borba mit adtak neki? Feteke borba. Mit adtak lesz nekie? [...] Vért, csikóból. Én isz halltam. Halltam, mikor bétették feteke borba, ezt! Olyan paraszt! Többet nem még ment el onnét a legény, lehetett lenne megüsszék. Elvevődtek, de többet nem éltek (békésen)!” (Szabófalva) 43 Amint látjuk, a vér és a bor jelentése azonos: a vér maga a belső lényeg, a bor helyettesítheti, a „feteke bor” (vörösbor) voltaképpen ugyancsak vér. Az udvarhelyszéki Oroszhegyben a leány a menstruációs vérét itatja meg a legénnyel: „Há szégyellöm ezt emondani, úgy van értötted-e, hogy az italba a pálinkába vaj mivel meg akarja itatni, a menstruációból teszen, a legén nem tud, úgy megbolondul a leán után, hogy nem tud osztá megszabadulni, magához köti. Így hallottam, met én nem próbáltam ezzel.” „Én azt es hallottam, hogy megvót a vendége, pálinkába belécsepegtette, úgy odacsinálta a legént, odakurucsálta, meg tudta fogni a legént. De én sohase hittem ennek se.”44 A leány megrontása analóg módon történik, csakhogy a menstruációs vért (csikóvért stb.) a legény spermája, a bort pedig a méz vagy a méz szimbolikus megfelelői (mézespogácsa, torta, csokoládé stb.) helyettesítik: „Aszonta, hogy a gamatságát, az övét – mikor csinál vaj egy asszony (nyal, ondóját) felkente a csokeláttára (csokoládéra), s béadta a leányomnak, s aztán ment, szerette, égett a szíve utána. S még az ő annya is (ti. a legény anyja), ki tudja, miket tudnak csinálni!?” (Magyarfalu)45 d) A rituális együtt ivás és a kollektív részegség jelentése ugyancsak a lelkek kicserélése, a testvéri közösség megteremtése. „E részegség szerepe abban áll, hogy misztikus kapcsolatot hoz létre a résztvevők között, és ugyanakkor átalakítja az ember komor állapotát. A részegítő italnak az a küldetése, hogy megszüntesse a létezés hétköznapi létfeltételeit és lehetővé tegyen egy orgiasztikus és misztikus reintegrációt” – írja G. Durand.46 (64. kép) A felajánlott italt, koccintást visszautasítani sértés, mert a lelkek kicserélését, a barátságot utasítjuk vissza vele. Ez a szimbolizmus magyarázza azt is, hogy a halottas szokásokban – halottvirrasztóban, halotti toron, társasmunkák (pl. sírásás) alkalmával – tabu a koccintás, ehelyett ivás előtt az italt a halott lelki üdvéért illik felajánlani. (65. kép) A holtak közösségével ugyanis nem valósulhat meg misztikus egyesülés, és az ital már nem szimbolizálhatja az evilági megújulást. e) Az előbb idézett rituális cselekvéseknek áldozati jellegük is van. A vér és a bor megivása áldozati aktus is, ami mögött az a hit áll, hogy a feláldozott italból új élet születik. (Az áldozat jelképiségéről külön fejezetben lesz szó.)
42 Kallós Z. 1996. 126–127. 43 Csoma G. 1997. 208. 44 Kovács Melánia egy. hallg. gyűjtése, 2003. 45 Csoma G. 1997. 208. 46 Durand G. 1977. 324–325.



A bor és a szent ital archetípusa voltaképpen azonos fogalmak, ami megmagyarázza a bor szakrális fogyasztásának rítusait a sémi (asszír-babilóniai, arameus, héber, arab stb.) népeknél, a keresztényeknél, a dél-amerikai indiánoknál, a germánoknál és így tovább. A kereszténységben a vörösbor, mivel emlékeztet Krisztus vérére, az eucharisztia itala, és Krisztus piros véréhez hasonlóan a megváltás jelképe. f) Mivel az örök életet szimbolizálja, az ördög előtt nincs félelmetesebb képzet a krisztusi piros vérnél, ami megtörte a pokol hatalmát. Ez fejeződik ki az archaikus népi imádságok képeiben, ahol ez a szimbólum mint mágikus védettségjegy jelenik meg: „...szent ótáron szent kereszt, / kérem az Úrjédust, / hogy vegye a jobb vállára. / Kerüjje meg háromszorig az én házomot, / és hintejze meg szent vérivel.” (Pusztina)47 „Begyütt Jézus a házamba, / házam közepén megálla, / Piros vérét hullajtotta, / Az egész házamat befolyta, / Szűz Mária helyét hatta, / Ide nem mer semmi rossz.” (Bükkszenterzsébet, Heves megye)48 Akit Jézus vére megfestett, az nem kerülhet a Gonosz hatalmába, tehát nyitva lesz előtte a menny kapuja. A Szent Vér egyszersmind a megtisztulás és az üdvösség záloga: „Jézuskának szent sebje, csepp vére, érdeme átol / kérlek téged, hallgass meg! / Jézuskának szép piros vére, / ki lehullott a keresztfa tövire, / mosd le a büneimet!” (Pusztina); „Ó, én Uram, én Teremtőm, / ki én lelkedből szerettél, / szent véreddel megfestettél, / vigy el ingem kerek mennybe, / kerek mennynek alájt (?) csillag felragyogására!” (Gyimesbükk)49
A húsvéti tojás piros színének jelképisége ugyancsak a krisztusi megváltáshoz kapcsolódik. A tojás – amint ezt előbb már láttuk – az egyik legalapvetőbb életjelkép, és a piros szín, ami mindenekelőtt a vér színe, ugyancsak tartalmazza a regeneráció, az egészség, a termékenység képzeteit, keresztény vallásos vonatkozásban pedig erős démonelhárító, gonoszűző jelképisége is van. A gyimesi csángó eredetmondák szerint a húsvéti tojásokra (például a gerle tojásaira, egy zsidó asszony tojásaira stb.), amelyek a keresztfa tövében voltak, ráfolyt Krisztus vére, és ettől lettek pirosak.50
3. Az emberi test belső szervei
a) Az emberi test mikrokozmoszában a testben legbelül elhelyezkedő belső szervek – a vérhez hasonlóan – a személyiség lényegének a jelképei. Hófehérke gonosz mostohája az udvari vadásztól a királylány szívét kéri, hogy valóban megbizonyosodjék vetélytársnője haláláról. A török-tatár népeknél nemcsak a szív, hanem a máj is a belső lelkiállapotnak, a személyiség lényegének lehet a szimbóluma. A kazak-kirgizek például a temetéseken a halottat kürülállva így jajgattak: „Oh, én májam! Oh, én májam!”51 b) Az ember legbelső személyiségvonásait gyakran fejezzük ki a szív, a máj, az epe állapotával: „rosszmájú”, „még a mája sem igaz”, „tiszta szívből szeret”, „jószívű”, „ördög ül a szívén, ott is a közepén”, „angyal a szava, de ördög a szíve” stb. Az első magyar szólás- és közmondásgyűjteményben, Baranyai Decsi Csimor János Adagiorum című, 1598-ban Bártfán kiadott munkájában már felbukannak az „ördög az eha (értsd: ’mája’)” és a „szép a szava, de ördög az eha” kifejezések.52 A vívódó, önmaga belsejét vizsgáló Hamlet így kiált fel: „Gonosz rablás esett. Hah! Gyáva
47 Saját gyűjtés. 48 Erdélyi Zs. 1976. 186., 29. szöv. 49 Saját gyűjtés. 50 Gyimesbükk, Salló Szilárd egy. hallg. gyűjtése, 2003. 51 Munkácsi Bernát: Szív és máj. Ethnographia VIII. 1897. 138.
52 Nagy Janka Teodóra–Szabó Géza (szerk.): Baranyai Decsi Csimor János, Decs–Szekszárd, 2002. 39. és 56.



volnék? / Ki mond pimasznak? Zúzza bé agyam? / Tépi szakállam, s dobja szemembe? / Fricskázza orrom? S mondja, hogy hazug / A májam, a tüdőm? Ki teszi meg? Hah! / Biz’ Isten, elnyelem. Nincs abba mód, / Hogy én galambepéjű ne legyek. / Vagy zsarnokság alatt elkeseredni / Epém legyen; különben már azóta / A lég minden keselyűit hízlalom / E szkláv dögével. Véres, buja gaz! / Lelketlen, álnok, fajtalan gazember!”53
c) A belső szervek állapota, helyzete lelkiállapotokat is kifejezhet: „kiugrik a szíve”, „szívére vette a dolgot”, „szinte megállt a szíve”, „megreped/meghasad/megszakad a szíve”, „nyomja a szívét valami”, „fejébe szállt a vér”, „összeszorul a gyomra”, „nem veszi be a gyomra”, „nem tudja megemészteni”, „rosszmájú”, „epés megjegyzés”, „nyomja a vállát valami” stb.54 Azt, hogy valóban a személyiség belső lényegéről, életeréjéről van szó, az is mutatja, hogy a betegségdémonok a belső szerveket (szív, máj, vese stb.) és a belső életnedveket (vér, velő) támadják meg. Ezek a testszimbólumok az emberi személyiség fiziológiai totalitásának, az ember életerejének jelképei, a démon tehát ezek megrontása, birtokba vétele, elpusztítása által semmisíti meg az emberi testet. A betegségdémonok a belsőségek és a belső nedvek megtámadásával fenyegetőznek („ízbe, csontba szaggatom, piros vérit megiszom”, „elmenyek szálkás húsa hasogatására”, „elindultam csontja hasogatására, vére szípására” stb.), a Démont megfékező Szent (Szűz Mária, Jézus Krisztus, valamelyik szent stb.) pedig éppen ezt tiltja meg a Gonosznak: „hurat (=inát), gyomrat öszue ne haborgassatoc, / piros véret meg ne igyatoc” (1578)55, „se szivinek, se szíve gyükerinek a gonosz szem ne ártson”. (Kiszombor)56 Egy csíki ráolvasásszöveg, amely a kígyómarás gyógyítását célozza, a démon által megtett út „állomásait” felidézve, világosan fejezi ki, hogy a démon előrehaladásának végső, határozott célja az ember legbelső lényegéhez való elérkezés: „Kégyó kubutt a fődből, / A fődből fübe, / Füből szőrbe, / Bőrből husba, / Husból csontba, / Csontból csontrepedésbe, / Csontrepedésből piros vér folyásába. / Boldogságos Szépszüzmária ugy meggyaviccsa, / Ahogy vót.” (Csinód–Újtusnád)57 A gyógyítás voltaképpen a démon eltávolítását jelenti az elfoglalt belső szervekből: ,,Ajánlom boldogságos szép szűz Máriának / a hét fájdalmára s a tiszteletire / hogy vegye ki ennek e szegény betegnek, Katyinak / az igizetet a szüviből, májából, / fejibül, veséjibül, / minden csontjaibul, / s minden testibül.” (Magyarfalu)58
d) Az ember belsőségei az ember sorsát, életének egész értelmét példázzák. A nagy hegyi tolvaj balladájában a férje által halálra ítélt feleség úgy végrendelkezik, hogy halála után szívét és máját tegyék közszemlére mások okulása végett: „Szógacskám, szógacskám, / Szép Borbé Jánoska, / Jere magad hozzám, / Hogy vetess ki nékem / Szüvemet, májomat. / Mosd meg ürmös borba, / S takard gyenge gyócsba, / Vidd fel várkapura, / Tedd fel réztángyérba, / Vegyen példát róla, / Minden okos anya, / Hogy aggya gyermekit / A hideg havasra, / Cifra katonának, / Nagy hegyi tolvajnak.” (Lészped)59 Hasonló értelmű szimbolizáció és példastatuálás történik A három árva balladatípusban is, ahol az anya nélkül hagyott szenvedő árvák végrendelkeznek ugyanígy: „Barassóba felnőtt nyárfa, / s az alatt lakik három árva, / mind e három fődig gyászba, / mind e három fődig gyászba, / mind azt fújja, fúdogálja, / vágjátok el e nyakunkot, / vágjátok el e nyakunkot, / vegyetek ki e májunkot, / s e májunkot s e
53 William Shakespeare: Hamlet, II. felvonás, 2. szín.
54 Bagdy Emőke (szerk.): Művészetek, szimbólumok, terápiák. Budapest, Pszüchagogosz, 1995. 246. 55 Bornemisza Péter 8. bájoló imádsága, 1578. Pócs É. 1985–1986. 442. 56 Uo. 491. 57 Takács Gy. 2001. 468. 58 Pócs É. 1985–1986. 358. 59 Lükő G. 1942. 148.



szüvenket / mossátok meg ürmös borba, / takarjátok pappirosba, / s azon fejjel gyenge gyócsba, / zárjátok bé ződ ládába, / kűdjétek el Moldovába, / kűdjétek el Moldovába, / édesapám kapujára, / vegyen példát z egész rólla, / hogy miljen ez árvák dolga. / Árvának és idegennek, / nincsen böcsüje szegénnek. / Árvának és idegennek, / nincsen böcsüje szegénnek.” (Klézse–Egyházaskozár)60 Az idézett két balladatípusban a példastatuálás valóságos középkori rituáléja őrződött meg, vagyis a „vidd fel várkapura”, „tedd fel réztángyérba”, „vegyen példát róla” szövegformulák tényleges büntetőrítusokra utalnak. e) Előbb láttuk, hogy a vér (vagy az ezt helyettesítő bor) megivása két személy misztikus egyesülését szimbolizálhatja. Nos, mivel a belső szervek ugyancsak lényegi személyiségjelképek, a belsőségek szimbolikus megevése szintén a lelkek kicserélésének, a másikkal való egyesülésnek a jelképes kifejeződése lehet. Az „eszem a szívedet!”, „eszem a lelkedet!”, „szívem!”, „lelkem!” stb. kifejezéseket annak mondjuk, akit szeretünk, akivel azonosulni akarunk, akit magunkévá akarunk tenni.61 A búcsúfiaként szerelmi ajándékként kapott mézeskalács szívek62 megevése is ezt szimbolizálja, de áldozati jellege is van, akárcsak a lakodalmi kalács megevésének. A belsőségekhez hasonlóan, a lélek is valahol legbelül van, és egy szeretett személy – vagy annak a lelke? – akár be is költözhet a másik ember lelkébe. A nyelvész Murádin László így ír erről: „Aki valakit szeret, nemcsak lelkéből szeretheti, hanem ő maga a lelke. »Édes lelkem, szép szerelmem!« – írja Thaly Kálmán. »Szívemnek gyöngyháza, lelkem Iluskája« – mondja Kukoricza Jancsi Petőfi János vitéz című költeményében. Sok-sok szeretett személy mind-mind a lelkünké, mikor mondjuk: édesanyám lelkem, lányom lelkem, lelkem magzatom. (Arany János szerint: »Lelkemből lelkezett gyönyörű magzatom.«) A népies szójárásban a kedves: lelkem aranyom, lelkem tubicám, lelkem galambom, lelkem angyalom (Petőfi szerint: »Hejh édes Iluskám, lelkem szépséges angyala!«) Talán a legszebb megnyilatkozás is a Petőfié: »Lelkem lelke bocsáss meg!«”63 A belső szervek megevése az általuk szimbolizált életerő megszerzését is eredményezheti. Például a népmesékben: „Azt mondja az asszony: – Jaj, van a fiadnak az a kicsi bikája. Ha nem ehetem a szívéből és a májából, hát holnap reggel vihettek a temetőre, mert én addig szörnyethalok.”64 „A cigány az egyikből kiveszi a gyönyörű májat, ráteszi a tálcára, küldi fel a királynak.”65 Lükő Gábor „régi keleti szokás” maradványát látja abban, hogy – amint írja a 19. században a kínai katonák még megették elesett ellenségeik szívét és máját, hogy a halottak ereje és bátorsága beléjük költözzék.66 A reformátusok úrvacsoravételének (illetve a katolikusok szentáldozásának) szimbolikus jelentése az, hogy az ember az istenség testének és vérének elfogyasztásával megszerzi az istenség erejét, és egyszersmind egyesül is vele, ami által maga is örök életre támad. Az örök életre való utalás a vallásos folklórban növényi jelképekkel történik, hiszen a növényiség tartalmazza az örök élet intuícióját. Az eukarisztia csodáját megjelenítő – azaz Krisztus keresztfán függő testére vagy az Oltáriszentségre vonatkozó – metaforikus képek („keresztfa virága”, „keresztfa gyümölcse”, „eleven ostya szép virág”, „rózsaliliomszál szép virág” stb.) növényi jellege utal a kereszthalál által nyert örök életre. (66. kép)
60 Maczkó Mária gyűjtése, 1984. (MTA – Zenetudományi Intézet. M. 4895/B) 61 Lükő G. 1942. 147–148.; Bodrogi T. 1961. 20–24. 62 Erről a szerelmi ajándékról lásd: K. Csilléry K. 1976. 63 Murádin László: Lélek. Szabadság (Kolozsvár) XV. 209. 2003. szept. 13. 11. 64 Ráduly János Kis-Küküllő menti népmesegyűjtése. 1985. 65 Fábián Imre: Zöldike királyfi. Népmesék. Kolozsvár, 1989. 50. 66 Lükő G. 1942. 148.



Az életerőt esszenciálisan tartalmazó belső szervekkel gyógyítani is lehet. Az 1986-ban mártírhalált halt Benedek Márton trunki orvosról szóló csodás történetek egyikében egy moldvai csángó elbeszélő azt állítja, hogy a mélyen vallásos csodadoktort, akinek nemcsak a diktatúra pribékjei, hanem irigy kollégái is az életére törtek, francia orvosok gyógyították meg „kutyahurkával”.67
4. Az anyag koncentrátumai
A filozófiai arany
A táplálkozással kapcsolatos álmodozás – amit az erjesztett italok keletkezésének technológiájából vett képzetek is megerősítenek – vezet el az arany képzetéhez.68 Az arany belső lényege nem a ragyogás (vö. „nem mind arany, ami fénylik”), hanem minden belső intimitás, titok megjelenítése. Például a népmesékben a kincs a legtitkosabb szobában egy elásott ládában található. Az alkimisták szerint az arany értéke a súly, ami – a szent italokhoz hasonlóan – egy természetes vagy mesterséges emésztődés, tisztulás által alakul ki. A tisztaság, áttetszőség közös tulajdonsága a bornak és az aranynak.69 A tisztaságképzet az arany vonatkozásában alapvető, a proverbiumok is ezt hangsúlyozzák: „Olyan tiszta, mint az arany.”; „Nem fog az aranyon a rozsda.”; „A tiszta aranyat a rozsda se fogja.” stb. Az arany, amiről az alkimisták álmodtak, nem a vulgáris fém (aurum vulgi) volt, hanem egy rejtett, titkos anyag, a filozófiai arany, a titokzatos kő (lapis invisibilitatis). A népi kultúra szimbólumvilágában is ez a titokzatos tiszta anyag jelenik meg, ami épp rejtett, titokzatos voltánál fogva tesz szert csodálatos szimbolikus jelentésekre. Mivel az arany a dolgok legbelső elve, inkarnálódott lényege, természetes, hogy mindennek ősoka, forrása is. Ezért az arany örök életforrás, életelixír, az örök boldogság forrása. A mesékben az aranyalma, az aranymadár, az aranyparipa, aranyvirág stb. megszerzése a boldogság záloga.
A só
A legtöbb nyelvben találunk kifejezéseket arra vonatkozóan, hogy az emberi képzelőerő az anyagot sűríthetőnek tartja, illetve a képzeletben létezik az anyag erejét koncentráltan tartalmazó anyag ideája. Erre a kognitív szubsztancializmusra utalnak a magyar „koncentrátum”, „kivonat” és a román „extras” (jelentése: ’kivonat’), „comprimat” (’tabletta’, de szó szerinti jelentése: ’préselt’, ’sűrített’), „suc” (a ’szopik’~’kiszív’ „suge” igéből, jelentése: ’nedv’, ’váladék’) stb. szavak. A só a legkoncentráltabb anyag, tovább már nem sűríthető. Mivel szubsztancializmus jellemzi, ennek következtében a só – az arany mellett – az anyag középpontja. a) Amiképpen az arany nem rozsdásodik, úgy a só is romolhatatlan, tehát az arany mellett ez a másik alapanyag. A só az anyag „balesetei” közepette is állandó marad, nemcsak hogy ő maga nem romlik, de más élelmiszereket is képes tartósítani. Ebből fakad az erőjelkép vonatkozása. A borhoz, a mézhez és az aranyhoz hasonlít abban, hogy az eredet, a tisztaság képzeteit is tartalmazza. A fenti tulajdonságok és szimbolikus jelentések miatt a só fontos szerephez jut az állatok erejét, tisztaságát megőrizni hivatott szimbolikus rítusokban. Régi méhészhiedelem, hogy a sós víz tisztítja a méheket. Egy 1791-ben Bihardiószegen kiadott régi méheskönyvben ezt olvassuk: „A méhek sózása felől való értelem is igen sok. Akik deszkán tartják, azok lágy sót tesznek alá, mások borral meglocsolják, és lágy sóval béhintik. De talán a váluba való sós víz a méheknek a legjobb, mikor kell
67 Peti Lehel doktorandusz gyűjtése, 2005. 68 Durand G. 1977. 325–326. 69 Uo.



néki, akkor megkeresi. Igen tisztán tartja a méhet, ha egy kis csuporban, borban főzöl izsópot, zsályát jól sózva és azzal locsold meg, és sózódik, tisztul is.”70 A só szentelményként erő- és tisztaságjelkép. A gyimesi csángóknál régen az volt a szokás, hogy a kalibához való „kiköltözés” előtt, azaz mielőtt kihajtották volna az állatokat a nyári szállásra, felkerestek egy román pópát, akivel megszenteltették az állatoknak szánt sót. Újabban a sószentelést a helyi katolikus plébános végzi.71 Oroszhegyen az utolsó kenet feladásakor szentelt gyertyát, egy tiszta kendőt és a húsvéti ételszenteléskor megszenteltetett sót tesznek az asztalra.72 b) Egy népmesében (A só, AaTh 923) a király megkérdi a lányait, hogy mennyire szeretik őt. A legkisebb királylány azt válaszolja, hogy annyira szereti az édesapját, mint az emberek a sót. Mivel látszólag értéktelen dologhoz hasonló a szeretete, ezért a királylánynak el kell bujdosnia, de a mese végén kiderül, hogy a királyi udvarban a só nélkül főzött ételeket nem lehet elfogyasztani, tehát a só nélkülözhetetlen az élethez. Ezért lehet a szeretet tökéletes szimbóluma is: a folklór sok műfaja arról tanúskodik, hogy a só szeretete analóg a másik ember iránt érzett szeretettel.
A litvánok az ifjú párt a templomi esküvő után a lakodalom helyén sóval és borral fogadják. A sóval és a kenyérrel történő vendégfogadás Európa-szerte elterjedt régi rítus. Egy dunántúli hiedelem szerint, ha valakit megnyom a boszorkány, az illetőnek ilyesmit kell mondania: „Reggel gyere el sóér!”, „Gyere, kurva, reggel egy kanál sóér!”, „Gyere el reggel sóskenyérre!” stb. A boszorkány nem tud ellenállni a csábító hívásnak. Aki reggel először érkezik a házhoz, az volt az éjszakai látogató is, az nyomta meg az illető személyt.73 Mivel a só a szeretet szimbóluma, gyakran bukkan fel a különféle szerelmi varázslásokban. Moldvai csángó lányok a szerelemburjánnak nevezett páfrány74 édes gyökerét kiássák, majd a gyökér helyébe kenyeret és sót dugnak a földbe, miközben ezt mondják: „Én adok neked kenyeret, sót, / magad add ide a te jóságodat, / s a te szerelmedet.” Kilenc gyökeret kell kiásni, ezeket vasárnap napkelte előtt meg kell főzni, majd a megfőzött páfrány levét beönteni a legszebb virágnak a tövére, és közben ezt mondani: „Úgy szeressen a világ minket, mint ezt a szép virágot!”. Aki a „szerelemburján” gyökerét magánál hordozza, azt szeretik az emberek, gyűlnek köréje. Ezért annak, aki vásárba megy eladandó portékával, ajánlott páfránygyökeret hordoznia magával.75 A páfrány gyökerének édes volta miatt válhatott a sóhoz hasonló mágikus szerelemjelképpé. (Gunda Béla A virágzó páfrány című tanulmányában azt írja, hogy a páfrányt a Székelyföldön kőméznek is nevezik, és hogy a sziklákon termő növény ezt az elnevezést édes gyökere miatt kapta.76 A páfrányt a néphit ugyanakkor „szent burjánnak” tartja, ezért gyógyításra is használják.77) A sónak ugyanerre a szimbolikus jelentésére alapozódik egy másik szerelmi varázslás is: ha a legény vagy a leány azt akarja, hogy sokan szeressék, el kell mennie az esztenához és ott egy darab sót törnie. Az így megszerzett sódarabot magánál kell hordoznia (pl. ruhájába varrva), s időnként mondogatnia: „Ahogy nyalják a sót a juhok s a kecskék, úgy nyaljon ingem az egész világ, s ugy szeressenek.” „S viszi vele,
70 Csetri E. 2001. 273. 71 Tankó Gyula közlése. Hargita Népe (Csíkszereda) 1996. dec. 27., 5. 72 Vass Melánia egy. hallg gyűjtése, 2005. 73 Pócs É. 1985–1986. 570–571.
74 Édesgyökerű páfrány. Latin: Polypodium vulgare. Népi nevei: ördögborda, nyomvesztőfű stb. Moldvában: szerelemburján.
75 Csoma G. 1997. 182. 76 Gunda B. 1989. 73. 77 Gulyás É. 1997. 230.



s akkor lássa meg, hogy folynak maga után! S mindenki, nem, hogy nem utálja tuggya-e. Ez a só olyan. Nyalták a kecskék.” (Magyarfalu)78
c) Amint előbb már utaltunk rá, a só az állandóság, a rendezettség szimbóluma. Köztudott például, hogy a vízben feloldott só is visszanyeri eredeti stabil kristályszerkezetét, miután a víz elpárolog. A só kiömlése egy hiedelem szerint veszekedést jelent, amit azzal lehet magyarázni, hogy a kiömlött só előrevetíti a rend megbomlását, a kaotikus állapotokat.
Az ürülék
A mitikus gondolkodás nagy jelentőséget tulajdonít az emberi ürüléknek, értékes anyagnak tartja. Ez a szimbolizmus több oldalról is érthető, megmagyarázható: 1. Az ürülék (excrementum) ugyanúgy emésztődés, tisztulás eredményeként jön létre, mint a bor vagy az arany, és amint már láttuk, az ilyen „leszüremkedések“, tisztulások végreredménye mindig valamiféle értékes anyag. Az arany pszichológiai értelemben nem más, mint ugyancsak egy értékes ürülék, a természetes excrementum technikai megkettőződése.79 Az izomorf jelentésekkel rendelkező esszenciális anyagok – például az ürülék és az arany – között kapcsolat, érintkezés van, egy-egy szimbólumkörben együtt vagy egymást helyettesítve is felbukkanhatnak. A szimbolizáció terén kialakuló kontaminációs jelenségekre nyelvi összekapcsolódások is – összetett szavak és proverbiumok – utalnak: „aranyszaró(ka)” (’elkényeztettet gyermek’), „aranyér” (’visszerek végbélnyílás körüli gyulladásos betegsége’), „szarany” (’bizsu, ami nem arany’), „szarba markol, s aranyat fog” (’szerencsés’), „aranykacsát üt” (’úgy esik el a jégen, hogy a jég megreped alatta’) stb.80 2. Egyetemes etnológiai szabály, hogy a rész mindig reprezentatív az egészre nézve. Ez a szabály ebben az esetben is érvényes: az excrementum az utolsó, ami elhagyja az embert, márpedig az értéket mindig az utolsó tartalom képviseli, mivel a legkisebb, a legkoncentráltabb az elemek közül.81 3. Az excrementum ugyanakkor az első termék is, amit az ember magából létrehoz. Az első mindenből értékes, amint ezt már láttuk, az aranykor, a szent kezdet erejét hordozza. Az excrementum tehát az emberi minőség első megnyilvánulása, és ugyanakkor a legkoncentráltabb kifejeződése. Ezek után tekintsük át a szimbólum legfontosabb jelentéseit és ezek megjelenéseit a folklórban. a) Az excrementum a teremtésmítoszokban a földdel együtt „alapanyag”. Ezt a szimbolizmust erősíti, hogy az ürülék hasonlít a földhöz, fizikai kapcsolatban van vele, maga is földdé alakul át. Franciaországban és Svájcban egy sor természeti képződményt – dombokat, mocsarakat, folyókat stb. – Gargantua ürülékének tartanak.82 A székelyek kiválóságtudatának egyik forrása a hun–székely rokonság gondolata. Azt az eredetmítoszt, hogy a magyarok is a náluknál ősibb székelyektől származnak, a „székely szarta a magyart” szólás fejezi ki. A következő gyimesi csángó eredetmonda arról tanúskodik, hogy a teremtésmítoszokban a föld és az ürülék egylényegű, vagyis szimbolikus értelemben a teremtésnek egyazon anyagai: „Az Úristen, amikor a magyart fődből teremtette, utojára fúrta ki a fenekit. S akkor azt a kicsi furumosztot a
78 Csoma G. 1997. 182–183. 79 Durand G. 1977. 326. 80 O. Nagy G. 1966. 50–51. 81 Durand G. 1977. 343. 82 Uo. 327–328.



kezibe vette, s gondolkozott, hogy hát ő most mit csináljon vélle. S eszibe jutott, hogy na, ebből most teremtünk egy csángót.”83
b) A teremtéssel, illetve a teremtés erejével való kapcsolata miatt az ürüléknek egyetemesen terapeutikus és kozmetikus szerepe van. Ilyen értelmű széles körű etnológiai felhasználására már C. G. Jung is felfigyelt. (Ő tudósít például a Nagy Mogul ürülékének alattvalói általi kultikus tiszteletéről.84) Gyimesben a kígyó- és menyétmarás, valamint a varasbéka által „megszopott“ tehén gyógyítása emberi ürülékkel, ún. „csurufálával” vagy „csurufájával” történik: „Hát ilyen székletet szoktak, gyermek székletet keverni s megitatni. A testvérem terhes vót... huszonhatba’ született, s amikor ő fiatal vót, terhes vót, s jött bé egy hegyoldalon, s egy kégyó úgy vette utána magát, mind igy az abroncs. Höngörödött utánna. S megmarta, s akkor olvastak reja, s nem tért, s akkor ilyen... ugy mondják nálunk, csurufála, olyant itattak vele, s akkor attól megtért, s a gyermek es megszületett, s nem vót semmi baj.”85 „Szokás, hogyha a kezit marja meg, vagy a lábát, megkötik feljebb, vagy kiszipják, vagy kinyomják... De azt hamar kell, mert ha nem, a vérit hamar elfolyja... Meghal az ember... Aszmondták, hogy pálinkába tettek ember trágyát, valami kicsit csak, de ugy, hogy ne tudja. Megpogányitsa a betegséget. Mi igy állatnak es csináltuk... A betegséget megpogányitsa. Osztá’ aszondták, hogy a méreg esszegyűlt, s ki... kihánta. Valahogy ő megtériti, megpogányitsa.”86
Az ürülék nemcsak a betegségdémont kényszeríti távozásra, hanem a boszorkányokat is, tehát rontáselhárító, gonoszűző szerepe is lehet. Oroszhegyen a tejelvivést, a „rosszak” járását előzik meg, ha este az istállóban bent hagyják az állati ürüléket, vagy ha az ajtó mögött felfelé állítják a seprűt.87 A rítus lényege minden bizonnyal az, hogy a démont megfenyegetik a küszöbön álló takarítással, illetve figyelmeztetik arra, hogy az istállóból az ürüléknek is távoznia kell.
A vizelet
A továbbiakban néhány olyan jelképet vizsgálunk, amelyek az ürülékhez hasonlóan az emberi vagy állati test anyagai. Ezek szimbolikus funkciói is azonosak az előbb tárgyaltakhoz, vagy legalábbis hasonlítanak az ürülékéhez. Széles körű terapeutikus felhasználása van a vizeletnek is, főleg gyulladásos betegségek gyógyítására használják. Kígyómarás esetén ugyancsak hathatós, Gyimesben a „csurufáját” gyakran ürülék és vizelet összevegyítéséből készítik, amit megitatnak a beteggel. „Aztán aszmongyák, van ez a vipera kégyó, hogy az má’ aztá’ ténleg kellemetlen... hogy ugy mongyák itt nálunk parasztoson, hogy csurufála. Azt ha nem tőtnek bé az embernek es, nem él meg. Azt má’ magik gondolják, hogy miből van. Na, értette-e?... Csurufála. Ugy mongyák... Mer az, aszmondták, hogy mikor az marja meg, akkor, bocsánatval legyen mondva, minden gondja odamegyen. S akkor, ha tölle lehet, ha mástól, vizelet, széklet, egy kicsit, azt egy edénbe esszecsiná’ják, s... azt meg kell igya. Az megpogányitja ugy, hogy... Azt mongyák, igy parasztoson, hogy ha nem, hát nem él meg. Hát lehet, hogy ha meg kell igya, se él meg. A Jóisten tuggya...”88 Általános gyakorlat az is, hogy a kígyótól megmart állat lábára rávizelnek: „Kivágták, s mondom, lepisilték, csak szégyellem mondani. De itt mindenki folytassa azt... Mikor
83 Saját gyűjtés, 1992. 84 Durand G. 1977. 327. 85 Takács Gy. 2001. 467. 86 Uo. 468–469. 87 Kovács Melánia egy. hallg. gyűjtése, 2003. 88 Takács Gy. 2001. 467–468.



kivágták, abba’ a helybe’. Minden este, s minden reggel lepisilték. addig, amig látták, hogy az az állat má’ nem sántál csak egy kicsit.” (Gyimesbükk)89
A nyál és a köpet
A betegség „elköpdösése” általánosan elterjedt a népi gyógyító eljárások során.90 A belső szerveket, belső nedveket megtámadó démon egy tiszta belső nedvvel (nyál) távol tartható. Előbb, a fej védelmét megvalósító szimbolikus eljárások között már említettük, hogy a megigézett ember gyógyítása a fej „elfúvásával” és a betegség „elköpdösésével” is történhet. Gyimesben háromszori ráfúvással és köpettel orvosolják a különböző daganatokat, tályogokat, kelevényeket, a hályogot, a „gilkát”, a „rossz órát”, az igézetet, az orbáncot, vagyis a köpet gyakorlatilag minden betegségdémont távol tart.91 A következő moldvai csángó ráolvasás magában a rítusszövegben nevezi meg a hiedelemcselekmény értelmét, vagyis a betegség „lenyalását”: „Fehér ég alatt fekete szívű, kék szemű, ződ szemű, sárig szemű, fehér szemű, aki megigézte Mihálykát, nyalja le róla, pü-pü.” (Gorzafalva)92
A nyál gyógyító ereje fokozódik akkor, ha a gyógyítás ún. reggeli „éhnyállal” történik, azaz mielőtt a gyógyító személy evett vagy ivott volna valamit. A sömör („tyúksegg”) gyógyítása a kalotaszegi Nagypetriben úgy történt, hogy „ényállal” kenték meg a beteg testrészt.93
A lenyúzott bőr
A lenyúzott bőrhöz a regeneráció, az élet- és egészségvarázslás jelentései társulnak, ezért terapeutikus használata ugyancsak általános. A kígyó- és menyétmarást az állat bőrével gyógyítják Csíkban és Gyimesben: „Azt inkábbat ilyen megnyúzott menyetbőrvel mossák meg.”94 Az ugyancsak Gyimeshez tartozó Hárompatakon a kígyómarást a Szent György-napja előtt „megütött” kígyó lehúzott bőrével gyógyítják, majd megmossák a bőrrel a megmart állat lábát.95 A lenyúzott bőr regeneratív, életet szülő jelképiségét jól szemlélteti egy mexikói azték emberáldozati szertartás.96 Amikor a kukoricabetakarítás a végéhez közeledett, ünnepélyes rituális szertartás keretében lefejeztek, és azonnal megnyúztak egy asszonyt, aki a betakarított kukorica istennőjét, a „Mi Anyánk”-nak nevezett Tocs istennőt jelképezte. A lenyúzott bőrrel a pap beburkolódzott, ugyanekkor egy másik bőrdarabból maszkot készítettek, amit egy másik szereplő magára öltött, akit néhány órán át úgy kezeltek, mint egy gyermekágyas asszonyt. Az áldozati rítus értelme Mircea Eliade szerint az, hogy a megölt kukoricaistennő újjászületik a fiában, aki a tél idején életet biztosító száraz kukoricaszemeket személyesíti meg.97
Háj, zsír, kenőcs
Bizonyos állati zsíroknak, hájaknak természetfölötti, varázsló hatásuk van, ezért a hájjal való megkenéssel mágikus erőt, természetfölötti képességeket lehet megszerezni. A magyar hiedelemvilágban ilyen hatása van a kutyazsírnak (régi nyelvben: „ebháj”), a róka zsírjának („ravaszháj”), a kígyózsírnak stb. A moldvai
89 Uo. 469. 90 Összefoglalóan erről: Wlislocki H. 1896. 91 Takács Gy. 2001. 407. 92 Gazda József gyűjtése, 1980. Idézi: Takács Gy. 2001. 415. 93 Gálffy Mózes adata. Idézi: Keszeg V. 1999b. 392. 94 Takács Gy. 2001. 467. 95 Uo. 462. 96 Frazer J. G. 1995. 376–379.; Eliade M. 2005. 350–351.; Durand G. 1977. 383. 97 Eliade M. 2005. 351.



Lészpeden azt tartották, hogy a táltost fehér kígyó zsírjával kenték meg.98 A Fehérlófia mesében a nagyerejű erdei törpe, Hétszünyű Kapanyányimonyók szintén zsírral keni a szakállát a másvilágon (a szakáll ugyancsak erőszimbólum). A kenőcs egy másik népmesében is erőjelkép: „Reggel eljött a fekete kisasszony, megkérdezte tülle, hogy s mint van, aztán megkente Jánost valami drága kenőccsel, amitűl hétszerte erősebb meg hétszerte szebb lett, mint azelőtt.” (Zilah környéke)99 A „Libaháj, varjúháj, / ha meggyógyul, / majd nem fáj!” gyermekmondóka a háj mágikus gyógyító funkciójára utal. A boszorkányperek jegyzőkönyveiben sok helyen említik, hogy a „bűvölőzsír” készítése csak a legfőbb boszorkányok tudománya. Egy 1720-as évekbeli szegedi boszorkányperből tudjuk, hogy a „bűvölőzsír” lózsírból és kutyacsontból (vagyis két alvilági állat testéből) készült, és ha valamilyen állatot vagy személyt megkentek vele, az azonnal lóvá változott. Ha zsírral a söprűt kenték meg, az rögtön férfivá lett.100 A „minden hájjal megkent” proverbium jelentése is ’gonosz, alattomos, ravasz természetű teremtés’, például boszorkány.
Az olajok
A növényi eredetű esszenciák szent életerőt tartalmaznak. Az esszenciális olajokkal való felkenést főleg vallásos szertartásokban alkalmazzák. A katolikus vallás liturgikus cselekményeiben szentelt krizmával való megkenést alkalmaznak bizonyos szentségek (keresztelés, bérmálás, betegek szentsége) feladásakor (67. kép), de a koronázási szertartás alkalmával „felkenik” a királyt is. „Az olaj liturgikus, gonoszűző erejével, jó illatával megtisztítja, kiváltságos erő birtokába juttatja azokat, akik belőle részesülnek. A király is az Úr fölkentje, egyik Árpád-kori oklevelünkben a Deo unctus rex lesz általa” – írja Bálint Sándor.101
Összegzés
Az esszenciális anyagok egész képzetköre a vitalitással függ össze. A legtöbb mítoszkutató ezért az arany szimbolizmusát a vitalitás mítoszai között tanulmányozza. A magyar népmesékben is az „aranymadár”, „aranyparipa” stb. megszerzése az életerő megszerzését jelenti. A só ugyancsak mint az élethez szükséges legfontosabb anyag jelenik meg a hiedelmekben és a népszokásokban. Az ürülék a teremtésmítoszokban jut nagy szerephez, más anyagoknak pedig (vizelet, nyál, lenyúzott bőr, háj stb.) terapeutikus és kozmetikus szerepük van.
98 Kallós Zoltán szóbeli közlése, 2004. 99 Murádin László: A ravasz ember. Szabadság (Kolozsvár) 2003. május 24. 11. 100 Kovács János: A kuruzslás eszközei a szegedi boszorkányperekben. Ethnographia IX. 1898. 208–209. 101 Bálint S. 1977. II. 206.



12. Ciklikus szimbólumok
Minden átalakulás, változás bizonytalan kimenetelű, és a pusztulás lehetőségét is tartalmazza. Ezért az ember egyik alapvető ambíciója, hogy uralkodjék a változás felett. Ez az uralom a múló pillanatok ismétlése révén megvalósítható. A ciklikus szimbólumok úgy győzik le Kronoszt, hogy magával az idő lényegével operálnak: minden elmúlást úgy fognak fel, mint egy új megújulás szükségszerű kezdetét. Azzal, hogy a pusztulásba beviszik a jövő ígéretét, meg is szelídítik az elmúlást. A ciklikusság képzetei a messianizmus (haladás) jelképkörében is hangsúlyosan jelen vannak. A két jelképkör különbsége mindössze abban áll, hogy a messianisztikus jelképek esetében a ciklikus ismétlődések végső kimenetele valamiféle előrehaladás. Ez jól példázható a felfele növekvő fa szimbolizmusával, ami úgy valósítja meg az állandó növekedést, hogy közben évről évre „meghal”, és újra „feltámad”. G. Durand úgy fogja fel a messianizmus jelképkörét, hogy voltaképpen ebben az esetben is egy nagy csonka ciklusról van szó, egy utolsó ciklikus fázisról, amely magában hordja a többi ciklusokat.1 Szimbolikus síkon tehát az Idő feletti uralmat két szimbólumkonstelláció valósítja meg: 1. A ciklikus szimbólumok a visszatérés szimbólumai, az időszaki ritmusok végtelen ismétlődésének erejére alapozódnak. 2. A messianisztikus szimbólumok a haladásba vetett hitet fejezik ki, azt, hogy az Idő drámai fordulatainak eredménye végül pozitív.
1. Az év
Mircea Eliade Az örök visszatérés mítosza című könyvének egyik fejezetében (Az idő megújítása2) az év szerkezetével és a szerkezetnek megfelelő rítusokkal, hiedelmekkel foglalkozik, amelyek annyira egyetemesek, hogy archetipikusnak tekinthetők. Például a napfordulók alkalmával történő démonűzésekre, rituális tisztításokra, jóslásokra, kozmogóniai tettek ismétlésére, vagy éppen a tavaszi termékenységvarázslásokra, a Káosz és Kozmosz harcának rituális megjelenítéseire (pl farsangi játékokban) mindenütt sor kerül. M. Eliade lételméletében az állandó ismétlés révén megvalósítható az idő állandó megújítása, és ezáltal megvalósulhat az örök jelenben való boldog létezés: „Az archaikus ember élete az archetipikus cselekedetek utánzásává egyszerűsödik, azaz kategóriákká, élete nem eseményekből, hanem ugyanazon őseredeti mítoszok szüntelen ismétléséből áll. Alapjában véve ez az élet, ha helyes szemszögből figyeljük meg, noha időben történik, mégsem hordozza annak terhét, nem ismeri az idő visszafordíthatatlanságát; másként fogalmazva: teljességgel figyelmen kívül hagyja azt a döntő mozzanatot, amely különösen az időbe vetett tudatra jellemző. A primitív ember, mint a misztikus vagy általában a vallásos ember, folyamatos jelenben él.”3 A képzelet az időt években ragadja meg, ami által a folyékony idő egy térbeli alakzat (kör) formáját kapja. A latinban az ’év’ jelentésű annus a ’gyűrű’ jelentésű annulus közeli rokona. Az idő térszerűsítése révén megvalósul az Idő feletti geometriai uralom, innentől kezdve nincs szakadás az idő és a tér között, hiszen a ciklikusság révén az idő is térszerűvé lett.4 Henri L. Bergson francia filozófus a toronyórában az idő térbeli kivetülését látta, ami által megvalósítható egy determinista
1 Durand G. 1977. 348–349 2 Uo. 81–137. 3 Eliade M. 1993. 129. 4 Durand G. 1977. 351.



és megnyugtató uralom az idő szeszélyes fatalitása fölött.5 Amikor a napév időtartamát (év) megfeleltetjük egy térbeli szoláris útnak (földpálya), ezáltal a folyékony, szeszélyes időt egy minőséget hordozó, mérhető, „megfogható” térre redukáljuk le. Az év során az egész időt a nap pályájának négy kardinális pontja méri, és integrálja. A világ különböző kultúráiban használatos kör alakú naptáraknak periodikus szerkezetük van. Az esztendő folyamán újra és újra megtörténnek a rituális világteremtés kozmogóniai aktusai, az időközönként káoszba aláhulló idő mindig meg is újul. A primitív káoszt szimbolizáló karneválszerű ünnepek, amelyeknek fő jellemző sajátosságait előbb már bemutattuk, jelzik azokat a napokat, amelyeknek nincsen rangjuk, nincsen nevük, egyetlen értelmük az idő ciklikus megújulásának előkészítése. Ezek az orgiasztikus ceremóniák teljesen egyetemesek, már a babilóniak, az ószövetségi zsidók, a rómaiak, az aztékok is ismerték őket. Ezekben a szokásokban az ellentétek integrációja valósul meg, a nagyszabású közösségi rituálék célja – emint ezt előbb már láttuk – az egész világ új harmóniájának dramatikus újjáteremtése.
2. A Hold
A Hold mint kozmikus időmérő
a) A Hold mindenekelőtt időmérő, az időszakos ismétlődés első szimbóluma. Neve az indoeurópai és sémi nyelvek többségében egy mértéket jelentő szótőből származik. Például a német „der Mond”, és az angol „moon” szavak jelentései ‚Hold’ és ’(hold)hónap’, de ugyanez a szótő rejtezik a német „der Morgen” szóban is, aminek ’területmérték’ jelentése is van. A magyar „hold” a ’reggel, hajnal’ jelentésű régi „hol-” szótő -d kicsinyítő képzős származéka, és ugyancsak jelent területmértéket is.6 A magyarban egy holdnak neveznek egy akkora földterületet, amekkorát kora hajnaltól („holddá kelve”, azaz ’másnapra kelve’) egy igával egy nap alatt fel lehetett szántani.7 (A latin „luna” szó és származékai – például a francia „lune”, a román „lună”, az orosz „луна” stb. – kivételek, ezek a nyelvek a hangsúlyt nem a mértékre, hanem a fényességre teszik.) A Gergely-naptárnak szintén vannak Hold-vonatkozásai (például a tizenkettes osztat, a húsvét változó időpontja a holdjárás függvényében stb.). Az egyházi évnek két megújulást kifejező nagy ünnepe van: a szoláris karácsony és a lunáris húsvét. Utóbbi esetében a feltámadás, az idő feletti győzelem szimbolizmusa következetesen érvényesül a tavaszi napéjegyenlőségre (a Nap győzelme) és a teleholdra (a Hold győzelme) való utalásban. A húsvét időpontja ugyanis a niceai zsinat (325) óta a tavaszi napéjegyenlőség (márc. 21.) utáni holdtöltét követő első vasárnap. b) A Hold az első halott a mitológiákban, de ugyanakkor az első feltámadó halott is: időmérő, az örök visszatérés ígérete. Ilyen szimbolikus jelentésben szerepet játszik az emberiség nagy ciklikus mítoszaiban. A Hold „főszereplő” a vízözönről, az újjászületésről, az emberiség elaggottságáról stb. szóló mitikus történetekben, amelyekről Mircea Eliade nyújt áttekintő összefoglalást az egyetemes vallástörténet szimbólumairól szóló nagy traktátusában.8
5 Uo. 6 A „hold“-nak nevezett régi magyar területmérték nagysága vidékenként változó volt. Az Osztrák–Magyar Monarchia idején egységesített mérték, az ún. „kataszteri hold” nagysága 0,575 hektár, vagyis kb. 57 ár. 7 Erdélyi Magyar Szótörténeti Tár V. Budapest–Bukarest, 1993. 224. (hold címszó); Murádin László: Köblös föld, vékás föld. Szabadság (Kolozsvár), 2004. dec. 11. 8 Eliade M. 2005. 171–201.



Minden holdmítoszból felsejlik a következő filozófia: 1. A világtörténelem folyásában ritmikusság van, és ez a ritmus az ellentétes minőségek egymásutániságán alapul. 2. A ritmikusság Hold által kifejezett szimbolizmusa ugyanakkor nem polemikus, hanem szintetikus: a Hold egyszerre homály és fény, nemlétezés és létezés, latens állapot és forma, halál és megújulás, pusztulás és ígéret stb. Mindennek ellenére a Hold mégsem misztikus konfúzió, hanem az idő dramatikus skandálása: a holdmítoszoknak van egy alapvető optimizmusuk. 3. A holdmítoszok kétértelműek: a Hold csillag és állat egyszerre, az ellentétes hierophániák szintézise. A szimbolikus anyag teljessége van benne.9 c) Az, hogy a Kozmoszt élő organizmus, nemcsak a mitikus tudatban evidencia, hanem hol hangsúlyosan, hol kevésbé hangsúlyosan, Platón óta újra és újra megjelenik az emberiség gondolkodásában. A neoplatonikus romantikusok például meg voltak győződve arról, hogy az egységes világegyetemet egy élő élet, szellemi erő irányítja. Az élő világegyetembe vetett hitből következik, hogy az élő organizmus kozmikus ritmusával, amely a holdfázisok váltakozásában, a csillagok ciklikus mozgásában, a vegetáció és a vizek ciklikusságában mutatkozik meg, együtt kell élni. Ebből a hitből születnek az ún. „asztrobiológiai” archetípusok, a különféle agrolunáris jelképek. A Holdnak, a csillagoknak, a vizeknek, a növényeknek hatásuk van a világban működő életerőkre, a termékenységre, a betegségekre stb., természetes tehát, hogy a holdciklusokkal együtt kell élni.
A Hold mágikus erejének képzeteivel a magyar folklórban is sűrűn találkozunk, mindenekelőtt a gyógyításra és az agrártevékenységekre, állattartásra vonatkozó hiedelmekben és szokásokban. Alább a rendelkezésre álló gazdag anyagból szemlézünk. Mezőkövesden a szemre nőtt árpát, kelést, tyúkszemet száraz békával dörzsölték újholdkor, miközben ezt mondták: „Mit látok teljen, / mit fogok, fogyjon!”10 Az ijedtség gyógyításakor alkalmazott ónöntéskor a moldvai csángók tekintettel voltak a Hold állására: „Mikor felibe van a Hold, hogy ne legyék fogyatásra es, s ne legyék kezdésire es. Mikor ép a Hód, akkor csinálják. Met ha elfogy a Hód, akkor fogy el a gyermek es, s meghal. S ha kezdésire van, azt mondják, nem jó, met kezdődik a betegség.” (Gajdár)11 A méhészek szintén figyeltek a Hold járására, erre vonatkozó adatokat a régi erdélyi méheskönyvekben is találunk: „Holdtöltin a méhek legerősebbek s jobbak. Nyárban újságon jó a méhekkel dajkálkodni, télben holdfottán.” „Tavasztól fogva egész Szent Mihály napig, vigyázván kivált a Hold járására, méhes kertedbe az asszonyi állatot bé ne eresszed.”12 Az egész nyelvterületen általánosan elterjedt az a hit, hogy újholdkor kell vetni, fogyó Hold idején pedig aratni, termést betakarítani, fát kivágni stb. „Örökké azt mondták, hogy ha újságra vetik el a magot, akkor hamarább kikel. Ha jó a mag. Akkor kezdődik a Hód.” (Oroszhegy)13 A Székelyföldön „újságra” (újholdkor) nem szoktak disznót ölni, mert megavasodik a szalonna. Ugyanitt azt tartják, hogy a „zászpa” nevű mérgező növény holdfogytakor nem ártalmas, sőt ilyenkor lekaszálva takarmányozásra is alkalmas.14 A szántóföld trágyázása is csak akkor hatékony, ha holdfogytára történik: „Egyszeri trágyázás megtart 6 esztendeig oly megjegyzéssel, hogy a trágyázás hold fogytán vagy tölte fele essék, nem pedig újságra, mert különben
9 Durand G. 1977. 365–366. 10 Pócs É. 1986. 108. 11 Saját gyűjtés, 1995. 12 Csetri E. 2001. 13 Kovács Melánia egy. hallg. gyűjtése, 2003. 14 Csíkszentkirály, saját gyűjtés.



a földön elterített ganéj megférgesedvén azok által minden zsirjától megfosztattik és haszontalanná lészen” – olvassuk egy 1791-es backamadarasi birtokösszeírásban.15
A Hold–föld–vegetáció kapcsolat
A vegetáció ciklikussága első látásra szoláris meghatározottságúnak tűnik, de valójában nem az. Amint ezt az előbb idézett magyar folklórpéldák is láttatják, egy naiv, imaginatív gondolkodásban a mezőgazdasági ritmus mindenekelőtt a Holdhoz kötődik. Ez azzal magyarázható, hogy csak a holdritmusnak van meg az a nyugodt lassúsága, amire egy mezőgazdasági filozófia ráépülhet. A szoláris meghatározottság csak egy olyan gondolkodásban létezik, amelyet az asztronómia már eléggé racionalizált – véli G. Durand, és megjegyzi azt is, hogy a trópusi, egyenlítői országokban a Napnak inkább káros hatása van a vegetációra, a csírázásra.16 A vegetáció ciklikussága megfeleltethető egy lunáris asztrológiai ciklikusságnak, ugyanis a vegetáció fejlődésének ugyanazok a szakaszai vannak, mint a Hold fázisainak: a mag elvetése utáni holt idő megfelel az elfogyott Holdnak, a növény szárba szökkenése a növekvő Holdnak, a virágzás és a gyümölcshozás a teleholdnak, a hervadás és elszáradás pedig a fogyó Holdnak. A két jelképiség között fennálló erős izomorfizmus azt az eszmét sugallja, hogy a vegetációs ciklus az asztrális holdciklust reprodukálja, sőt maga a vegetációs termék, a mag is Hold jellegű, hiszen egy latens állapotból tud „életre kelni”. A párhuzamosságok miatt a Hold megtermékenyítő erejébe vetett hit tehát természetes. Az egész képzetkörben a hangsúly nem annyira a mezőgazdasági utilitarizmusra, hanem sokkal inkább a ritmikusságra esik.17 A vegetációval való összefüggése, sőt a vegetációra tett termékenyítő hatása miatt a Hold a földdel is szimbolikus kapcsolatba kerül. Közös jellemzőjük, hogy – direkt vagy indirekt módon – mindkettő a magok birtoklását és növekedését teszi lehetővé. Ezért a holdistenségek mindig vegetációs istenségek is, de van alvilági, holtakra vonatkozó jellegük is. Ilyen istenségek például az egyiptomi Ozirisz, az akkád Szin, a sumer-babiloni Istár, a görög Dionüszosz.18 A Föld–Hold kapcsolat miatt a föld termékenysége is feminin jellegű lesz: 1. A mezőgazdaság ciklikussága megfeleltetődik nemcsak a Hold fázisainak, hanem egyszersmind a menstruációs ciklusoknak is. 2. A Földhöz – amint ezt előbb már láttuk – az anyaság és a termékenység képzetei társulnak. A Hold–föld–vegetáció fenti összefüggésében az egész mezőgazdasági képzetkör feminizálódik, a nőiség és a mezőgazdaság közötti összefüggést minden agrárkultúra magától értetődőnek tartja. Sokfelé szokás volt, hogy a vetőmagot gyermekágyas asszony ingén eresztették át, hogy a nő termékenysége megtermékenyítse az elvetésre kerülő magot is (érintkezéses mágia). A fordított hiedelem, miszerint a női sterilitás sterilizálja az elvetett magot is, ugyancsak általánosan elterjedt volt.
A Hold androgün jellege
Mivel a nemiség korlátoz – ti. ami férfi, abból hiányzik a női princípium, és fordítva –, annak, ami igazán isteni, mindkét nembeliséget tartalmaznia kell. Az androgün19 istenségek szimbólumaiban az isteni jelleg archaikus kettős egysége őrződött meg, így az androgün jelleg a kezdeti tökéletes egységesség jelképe.
15 Szabó T. Attila: Trágyázási babona 1791-ből. In: Nép és nyelv. Válogatott tanulmányok, cikkek. IV. Bukarest, 352. 16 Durand G. 1977. 367. 17 Durand G. 1977. 367. 18 Erről lásd pl.: Frazer J. 1993. 215–310. 19 Más írásmóddal: androgyn vagy androgin. A szó jelentése: ’kétnemű’, ’biszexuális’ (tehát nem ’homoszexuális’).



Előfordul például, hogy az istenített és önmagukat istenítő pop- és rocksztárok öltözködésükkel, plasztikai műtétekkel mintegy „lebegtetik”, bizonytalanná teszik nemiségüket, ezzel is utalva a nemek szétválása előtti állapot isteni tökéletességére. A Hold mint ősi szimbólum őrzi ezt az ambivalenciát. A legtöbb hold- és vegetációs istenség kettős nemiséggel rendelkezik, vagy változó, bizonytalan a nemiségük:20 az örök szüzességet fogadó gyönyörű Artemisz egyszerre nőies és férfias jelenség, egyidejűleg termékenységistennő és a vadászat istennője is; Aphrodité (vö. római Venus, sőt: „Venus barbata”), a szépség és szerelem istennőjeként maga is beavatkozik a trójai harcokba és Diomédész kezétől meg is sebesül; Dionüszosz megjelenése egy termékenységistennőéhez hasonló, rendszerint növényi szimbolikával (pl. homlokán repkénykoszorú, kezében szőlővenyige) ábrázolják; Fortuna (görögöknél: Tükhé) ugyancsak „kétarcú”, gyakran szakállas istenség, van jó és rossz Fortuna is, szerencsés az, akivel találkozik, és boldogtalan az, akitől elfordul. A hősök, férfiistenek feminizálása minden mitológiában egészen általános (vö. Herkules, Sámson stb.), az ikermítoszok hősei (pl. Enkidu és Gilgames) pedig nemcsak egymás „barátai”, hanem egymás kiegészítői is. Ádámnak ugyancsak androgün jellege van, hiszen mindkét princípiumot tartalmazza, Éva csak egy rész Ádámból. A hinduizmusban félmellű női istenségek ábrázolásaival találkozhatunk (pl. Shiva, Indra egyes ábrázolásai), az aszimmetria itt is a kétneműségre utal.21
3. A megváltó Fiú
Az újjászülető istengyermek
A világ több nagy kultúrájában van jelen az az asztrobiológiai agrolunáris dráma, amelynek lényege egy mitikus személy megölése (feláldozása) és feltámasztása. Ezekben a történetekben a szerencsétlen végzetes helyzetek és negatív értékek végül a pozitív értékek szolgálatába kerülnek. Egy olyan dráma születik ily módon, amelynek központi hőse a feláldozott istengyermek, a Fiú. Ilyen hős a természet ciklikus pusztulását és megújulását megszemélyesítő Tammúz az akkád mitológiában, az évről évre újjászülető egyiptomi Ozirisz, és természetesen Krisztus is. A rájuk való ciklikus emlékezés állandó megújulást eredményez, ezért ennek a jelképiségnek is a ciklikusság szimbólumai között van a helye.22 Ezek a hősök őrzik a holdistenségek androgün jellegét, hiszen maszkulin hősök, de jelen van bennük az égi anya feminin jellege is, ettől lesznek vegetációs istenekké. Továbbá a képzetkör jellemző sajátossága, hogy ezekről az isteni hősökről szóló mítoszokban gyakran találkozunk a szülők megkettőződésének képzeteivel. Gyakori mitológiai motívum, hogy a reális apa csak nevelőapa (pl. Szent József), mert a hős igazi apja az égi istenség. Hasonlóképpen gyakori a születés megismétlődésének motívuma is, ugyanis a kétszer született fiú predestinált arra, hogy újjászülessen a halálból.
A kitett gyermek
A kitett gyermek mitológiai témájának23 lényege, hogy a nagyra hivatott hőst a házi istenek oltalmából kiteszik a halál ktonikus, akvatikus, ártó szellemlényei közé (lehetséges színterek: erdő, hegy, víz stb.), ami nem más, mint istenítélet: ha a gyermek megmenekül, démonizált páriából civilizatorikus hőssé lesz.24 Íme néhány
20 Durand G. 1977. 362. 21 Durand G. 1977. 361–363. 22 Uo. 371–372. 23 A gyermek archetípusáról: Jung C. G. 2003. 155–186.; Jung C. G.–Kerényi K. 1994.; Braga C. 1994. 24 Braga C. 1999. 29–30.



mitológiai példa erre a szimbolizmusra: Oidipuszt az apja, az isteni figyelmeztetéstől rettegő Laiosz, megszületése után átszúrt bokával kitéteti egy hegyre, de a fiú nem pusztul el, és végül megöli az apját. Thészeusz, a legkiválóbb attikai hős, Aigeusz athéni király és Aithra királylány fia, de igazi apja Poszeidón isten. Az ikertestvér Romulust és Remust, Mars és Rhea Silvia fiait, a bitorló Amulius téteti ki a Tiberisre, de a megáradt folyó a kosarat egy fügefa alatt partra sodorja, itt a csecsemőket egy Marstól küldött anyafarkas táplálja, majd később pásztor talál rájuk, míg végül felnőve, a hősök várost (Róma) alapítanak. Mózest a fáraó parancsára kellene a folyóba vetni a többi újszülött zsidó fiúhoz hasonlóan, de anyja három hónapig rejtegeti, utána egy szurokkal megkent gyékényládába teszi, majd a Nílusra bocsátja, ahol meglátja a fáraó leánya, aki megkönyörül rajta, és felnevelteti. Ugyancsak „kitett gyermek” a barlangban világra jött Krisztus is, aki a sírból feltámadva másodszor is megszületik. Ez az archetipikus téma az irodalomban és a modern mítoszokban is gyakori. Például a klasszikus komédiában, a regényműfajban vagy a populáris filmekben a hős „felismerése” mindig egyfajta családi újjászületés is. A kitett (elhagyott) és farkasoktól felnevelt gyermek motívuma felbukkan a moldvai csángó balladákban is, például A kegyetlen anya balladatípusban.25
5. A ciklikusság bestiáriuma
A holdciklusnak van egy éjszakai, végzetes szakasza is, mégpedig a fogyó Hold. Ez a szakasz az állati jelleggel asszociálódik, a harapó, pusztító állat képzete társul hozzá. G. Durand a holdistennők három megjelenési formáját említi, és úgy véli, hogy mindhárom megjelenés egyértelműen utal az állatjelképek által szimbolizált idő vonatkozásaikra: 1. Vannak olyan mítoszok, amelyekben magát a holdistennőt tépik szét a szörnyek. (Amint már láttuk, a Kozmosz rendje ellen támadó állatiasság szimbóluma van jelen a magyar markoláb-hiedelemkörben.) 2. Az előző képzetnek látszólag épp az ellentéte az állatoktól (pl. kutyáktól) kísért holdistennő (Artemisz, Hekaté), akik esetében azonban az állatjelképek ambivalenciája (őrző vagy támadó állatok) ugyancsak utal a pusztulás lehetőségére. 3. Végül a Hold igen gyakran maga is állat alakban jelenik meg: Artemisz lehet medve vagy szarvas, Hekaté háromfejű kutya, Ízisz tehén, Ozirisz ökör stb. Az állatjelképek – akárcsak a növényi jelképek alkalmasak arra, hogy a ciklikus agrolunáris drámát kifejezzék. Végső soron pozitív szerepet játszanak a mítoszokban, mert a negatív állatiasság szükséges ahhoz, hogy a ciklikus dráma kibontakozhassék, hogy a megújulás újra és újra megtörténhessen.26
A Sárkány
Az Éjszakai Víz képzetkörében megismert félelmetes szörny az éjszakai szimbólumtartományban valamelyest rehabilitálódik. Az agrolunáris mitológia eufemizálja magát a Sárkányt is. Például a szárnyak révén a repülés képességét tulajdonítja neki, ami az égi szférára jellemző, és egyértelműen pozitívan értékelt tulajdonság. Másfelől továbbra is megmaradnak a hozzá kapcsolódó negatív képzetek is, például a vízi jelleg, az alvilágra való utalások (pl. pikkelyei révén). A magyar sárkánykígyó-képzetek ugyancsak őrzik ezt a kettősséget, például a garabonciás hátaslovaként is ambivalens módon viselkedik27, a népmesékben pedig a Sárkány olykor pozitív emberi tulajdonságokkal is megjelenik. Végül is egy összegző
25 Kallós Z. 1970. 93–95., 17. szöv. 26 Durand G. 1977. 389. 27 Erdész S. 1984. 124–142.



szimbólum, a természet totális lehetőségeit, a változásban rejlő szerencsés és végzetes erőt fejezi ki.28 (68. kép) A Sárkány egész szimbolizmusában, sőt voltaképpen az állatiasság egész képzetkörében jelen van egy csodás jelleg, ami a következőkben nyilvánul meg: 1. az időszakos újjászületés, regenerálódás képessége (vö. a népmesék regenerálódó sárkányai); 2. a halhatatlanság, a kimeríthetetlen termékenység képzete; 3. olykor az áldozattá válásba való belenyugvás, az önfeláldozás előtti szelídség képzete (pl. népmesékben).29
A csiga
A csiga privilegizált holdszimbólum, ami az állat következő tulajdonságaival magyarázható: 1. a kagyló jelleg a nőiség vízi aspektusát tartalmazza; 2. a spirál forma, a kvázi szferikus alak utal a ciklikusságra; 3. az állat szarvai hol megjelennek, hol eltűnnek. A felsorolt okok miatt a csiga egy igazi lunáris teofánia kifejeződése lehet a mitológiákban. A csiga ugyanakkor az állandóság jelképe is a ciklikus változásban, az egyensúly jele az egyensúlytalanságban, hiszen úgy nő egy végérték felé, hogy alapformája közben nem változik. Ez a szimbolikus jelentés, ami végső soron matematikai spekulációk eredményeként alakult ki, általában jellemző minden spirális kagylóra.30
A béka
A hibernálás képességével rendelkező béka ugyancsak lehet Hold jellegű, ciklikus jelkép, az újjászületés és a gyógyulás szimbóluma, noha rendszerint ktonikus jelképként, a boszorkány attribútumaként szokott megjelenni. Szimbolizmusát mégis helyesebb ambivalens jellegűnek felfogni, hiszen létezik egyértelműen pozitív megjelenése is (pl. lehet a gyógyítás, a jóslás, a méregelhárítás eszköze stb.). Azt a magyar és román folklórban egyaránt ismert etiologikus mondát, amely a fiait sirató béka és a fiát sirató Szűzanya párhuzamáról szól, és amelynek végén a Szűzanya a vele együttérző békát romolhatatlanná teszi, több kutató is mitikus gyökerekre vezeti vissza, és a természet meghalásával majd feltámadásával, illetve a megölt fiúistenek mítoszaival hozza kapcsolatba.31 A magyar hiedelemvilágban lélek- és termékenységképzetek is kapcsolódnak hozzá, ezért a béka tabu: „Nem szabad megölni a békát. A béka terhes, s annyi gyermeket ölsz meg. S az nagy vétek. Azt mondják, a béka a terhes asszony után jár, s megöled a gyermeket.” (Felsődetrehem)32; „Van nekiek olyan fekete barlang, sötét kamarájik, ahol varasbékák, s nem tudom, mik vannak, hogy azak a lelkek.” (Köbölkút)33
Ugyanakkor a béka úgy is megjelenhet, mint a gonosz lélek szimbóluma. A „kígyót, békát kiált rá” szólás jelentése: ’hangos szóval rábizonyítani, ráfogni valakire a rontást, az ártó szándékot’. A „rákiált” szavunk hajdan ’vádol’ jelentésű volt, és a békát a boszorkányok állatának tekintették, a kígyóban pedig a bűn és a ravaszság megtestesülését látták.34 A békához hasonló ciklikus jelképiségük van az ugyancsak hibernáló csúszómászóknak, bogaraknak és egyéb héjas állatoknak. Ezt a szimbolizmust a metamorfózis képessége és a földben való elrejtezés is erősíti.35
28 Durand G. 1977. 389–390. 29 Uo. 30 Uo. 390–391. 31 Coman M. 1980. 221–224. és 1996. 92–96.; Keszeg V. 1998a. 98–99. 32 Keszeg V. 1998a. 115. 33 Keszeg V. 1998a. 115. 34 O. Nagy G. 1988. 282–284. 35 Durand G. 1977. 392–393.



A kígyó
Az egyik legjelentősebb emberi szimbólum.36 Ahol nem él (például északon), az általa kifejezhető szimbolikus jelentések nehezen helyettesíthetők más szimbólumokkal. Jelentése sokrétű, de a kígyó-mitológia mégis három jelentéskörben megragadható. Ezek a következők: 1. az időszakos átalakulás, 2. a termékenység és 3. a tartósság, állandóság.37 a) A kígyó a ciklikus idő egyik szimbóluma. Ez a jelentés az alábbi tulajdonságainak köszönhető: vedlik, de közben önmaga marad (ezért lesz a Hold állati jellegű megkettőződése), a vedlés révén önmagától regenerálódik, eltűnik, és újra megjelenik, a föld mélyében bújik el, és a föld repedésein keresztül a pokolig jut, sokfelé azt tartják, hogy annyi gyűrűje van, ahány napja a holdciklusnak stb. b) Ritmikussága kozmikus jellegű, az emberi képzeletben létezik egy olyan kozmikus kígyó, amely a hátán hordja az állatövi jegyeket. (C. G. Jung szerint az önmaga farkába harapó kígyó a primitív zodiákusi kerék prototípusa.) A kígyó a kozmikus erők totalitásának szimbóluma. A mítoszok kígyója rendelkezik az állati jelleg összes jellemző jegyével: harapni és elnyelni képes állat, a vízben úszik, de repülni is tud, tolla vagy szárnya is lehet, vagyis igazi hibrid lény, testének hajladozása a kozmikus vizeket, szárnya, tolla pedig a levegőt és a szeleket idézi. A kígyómadár képzet, ami több vallásos kultúrában is jelen van, jól kifejezi ezt az összetett szimbolizmust, aminek lényegét G. Durand úgy foglalja össze, hogy a kígyó az ellentétes erők, az állandó ritmus, az alternatív negatív és pozitív erők szimbóluma, a kozmikus változás kifejezője.38 Gaston Bachelard abból kiindulva, hogy a kígyó ár ellen is gyorsan úszik, az állat mozgásának tiszta, anyagiságtól mentes dinamizmusát hangsúlyozza. A kígyó az emberi képzeletben maga a tiszta mozgás.39 A regenerálódás képességét a saját farkába harapó és önmagát a végtelenségig evő, tehát a saját testéből megszülető szimbóluma (ouroborosz) fejezi ki. Gaston Bachelard szerint ez a jelkép maga az élő örökkévalóság, mert a kígyó farka az élet és a halál dialektikus összefüggését fejezi ki: mindig új élet származik a halálból és halál az életből.40 Az ouroborosz szimbóluma az ókori Görögországtól, Közép-Amerikán át Dél-Afrikáig szinte mindenhol megtalálható, és mindenhol az örökkévalóságot, a teremtés és pusztítás végtelen kozmikus láncolatát jelképezi.41 A saját farkába harapó sárkánykígyó az erdélyi Báthory család címerében is szerepel, és a motívum az erdélyi keresztszemes hímzésben is elterjedt. Feltételezhető, hogy az Ecsedi-lápban élő sárkánykígyó legyőzéséről szóló Báthory-mondák kialakulásában nagy szerepe volt a Báthoryak címerének.42 c) A kígyóméreg hatása halálos, de ugyanakkor gyógyító ereje is van, csodás életelixír. A kígyó ezért lesz a mítoszokban az élet és a halál birtokosa. Ezt a szimbolizmust jól kifejezi a kígyó messianisztikus bibliai jelképisége, aminek lényege, hogy a Mózes által a pusztában boton (póznán) felemelt kígyó a megváltást hozó krisztusi kereszt ószövetségi előjelképe lesz, vagyis a halálos méreg az örök élet szimbólumává válik. A bibliai történet szerint a zsidó nép, belefáradva a pusztai vándorlásba, zúgolódni kezd az Úr és Mózes ellen, amiért az Úr megbünteti őket: „Erre az Úr tüzes kígyókat küldött a népre, ezek megmarták őket, úgyhogy Izrael fiai közül sokan meghaltak. Ennek láttára a nép Mózeshez járult, s megvallották:
36 A magyar népi hitvilág kígyókultuszáról szóló monográfia: Erdész S. 1984. 37 Uo. 393. 38 Uo. 394–395. 39 Bachelard G. 1999c. 221. 40 Bachelard G. 1999c. 228–231. 41 Saunders N. 1996. 37. 42 Néprajzi Lexikon 1. Budapest, 1977. 233., Báthory Gábor címszó.



»Vétkeztünk, amikor zúgolódtunk az Úr ellen és te ellened. Járj küzben értünk az Úrnál, hogy vigye el ezeket a kígyókat rólunk!« Mózes tehát közbenjárt a népért. S az Úr így válaszolt Mózesnek: »Csinálj egy tüzes kígyót, s erősítsd a póznára. Akit marás ért és rátekint, életben marad!« Mózes tehát csinált egy rézkígyót és egy póznára tette. Akit megmartak a kígyók, de föltekintett a rézkígyóra, az életben maradt.”43 Ez a jelképiség az Újszövetségben nyer messianisztikus tartalmat, azaz a Mózes által boton felemelt kígyó itt lesz a kereszre feszített Megváltó szimbólumává: „Amint Mózes fölállította a kígyót a pusztában, úgy fogják fölmagasztalni az Emberfiát is, hogy mindaz, aki hisz benne, el ne vesszen, hanem örökké éljen.”44 „A hívőket ezek a jelek fogják kísérni: Az én nevemben ördögöt űznek, új nyelveken beszélnek, kígyókat vesznek majd a kezükbe, és ha valami halálos mérget isznak, nem árt meg nekik, betegekre teszik kezüket és azok meggyógyulnak.”45 Mózes rézkígyója ugyancsak ’örök élet’, ’megváltás’ jelentésben tűnik fel a vallásos folklórban is: „Mózes a pusztában keresztfát támasztott, / és az ő népének rézkégyót mutatott.”46 A keresztre tekeredő kígyó ilyen értelemben van jelen a temetőbeli sírjeleken.47 A kígyó ugyancsak mint az örök élet jelképe jelenik meg azokban a mitikus történetekben, ahol ő az életfű őrzője, birtokosa, esetleg tolvaja. A halhatatlanságot kereső Gilgames az örök ifjúság füvét a tenger fenekéről hozza fel, de fürdőzés közben a kígyó elragadja tőle: „Ez a fű az ígéret füve, aki eszik belőle, ifjú / marad, soha meg nem öregszik – napról napra örül örömmel! [...] Míg Gilgames prüszkölt, lubickolt, kígyó kúszott oda a fűhöz, / szimatot kapván illatától; feléje kapott, s elragadta.”48 Az élet füvét birtokló kígyó archetipikus motívuma a magyar népmesékben is felbukkan: „Ezalatt a forrásnál felébredt a három állat, s hát látják, hogy a gazdájukat megölte valaki. – Szaladj hamar, hozd el az élő-haló füvet, élesszük fel a gazdánkat – mondta a medve a rókának. Nem kellett neki kétszer mondani, megiramodott a róka, futott, futott az erdő felé. Egyszer csak mit látott? Egy kígyó csúszott előtte az úton, szájában az élő-haló fű. – Hová viszed azt a füvet? – A fiamat akrom feltámasztani, mert egy szekér átment rajta, kettévágta – felelte a kígyó. – Add nekem, mert a gazdámat kell vele feltámasztani. [...] Eredj, hozzál a fiadnak másikat onnan, ahol ez volt.”49
A görögöknél a botra tekeredő kígyó a gyógyítás istenének, Aszklépiosznak a szimbóluma, ma a gyógyszertárak jelképe. A magyar néphitben a kígyó összetört csontját, porát, lenyúzott bőrét mágikus gyógyítás céljából fel lehet használni.50 Gyimesben és a Székelyföldön a botra húzott kígyóbőrt több betegség gyógyítására is használták, mindenekelőtt magát a kígyómarást gyógyították vele.51 Általánosan elterjedt hiedelem, hogy a kígyó a kutak, források vizét tisztán tartja.52 A kígyó jelkép összetett jelentésben jelenik meg a Hamletben. A meggyilkolt királyról hivatalosan azt terjesztik, hogy kígyó okozta a halálát: „Kertemben alvám így adák elő – / S megmart a kígyó; ily koholt mesével / Dugák be csúfra Dánország fülét – Vesztem felől; de tudd meg lelkes ifju, / Amely kígyó atyád halálra marta, / Most koronáját viseli.”53 Csakhogy az őskertben megjelenő ártó, sőt a méreg által
43 Szám 21,6–9. 44 Jn 3,14. 45 Mk 16,17–18. 46 Gyimesi nagyböjti ének. Saját gyűjtés, 1989. 47 Gazda K. 2005b. 48 Gilgames. Tizenegyedik tábla. 49 Nagy Olga: A vasfogú farkas. Bukarest, 1987. 124. 50 Erdész S. 1984. 35–40.; Keszeg V. 1999a. 112–115. 51 Takács Gy. 2004. 52 Lükő G. 1942. 57. 53 William Shakespeare: Hamlet, I. felvonás, 5. szín.



halált okozó kígyónak a mítoszokban erotikus jelképisége is van. A jelképnek ez a jelentése a Shakespeare-drámában aktivizálódik is, hiszen Hamlet anyja az uralkodóvá lett gyilkossal él együtt, aki eszerint nem más, mint a mitikus kígyókirály. Amikor Hamlet Szent Patrikra esküszik, egyfelől utal arra, hogy az ír nemzeti szent egyik legendája szerint – kiűzte a mérges kígyókat Írországból, másfelől céloz arra is, hogy ő is ezt készül tenni a gyilkos kígyóval, azaz a nagybátyjával, aki most apja koronáját viseli. d) A visszatérés és az élet jelképiségében mindig ott rejtőzik a termékenységmozzanat is. A kígyó tehát termékenység jelkép és erotikus szimbólum is, a kígyó az első szerető. A pszichoanalitikusok előszeretettel elemezték-értelmezték a kígyó motívumot tartalmazó művészeti ábrázolásokat, népi ornamentikát, gyermekrajzokat, álmokat stb., rendszerint elfojtott erotikus vágyakat fedezve fel ebben a szimbólumban. A kígyó termékenysége és erotikus jelképisége totális és hibrid jellegű: egyfelől feminin állat, mert Hold jellegű, másfelől alakja, előhaladása a pénisz férfiasságát idézi. e) A kígyó a föld alatt, titokzatos alagutakban él, ahonnan váratlanul bukkan elő, áthatol a szűk réseken is. Ebből kifolyólag az alvilág hírnökének hat, ktonikus, temetkezéssel kapcsolatos állat. Mint a temetkezéssel kapcsolatban lévő állat, őrzi az Idő végső misztériumát és a halál titkát, birtokolja a jövőt és a múltat, közvetít az alsó és a felső világ között. Ezért hozzák kapcsolatba a kozmikus fával, mely mélyen az alvilágban gyökerezik, és amelynek ágai a Napig érnek.54 A zsidók, az arabok, a kínaiak azt tartották, hogy aki kígyót eszik, éleslátó lesz. Görögországban a halott lélek megtestesülésének tekintik. A házi kígyó a magyar és a román hiedelemvilágban is a család őseinek szellemét jelképezi, szerencsét hoz a házra, megölése viszont tragédiához vezet, ezért nem szabad bántani.55 Az ősök lelke él benne, ami újjászületik a gyerekekben, ezért sok európai mese- és mondaszövegben a gyermekek azok, akik tejjel táplálják.56 A máramarosi román faragott kapukon látható kígyók a kapu és a ház őrzői, az ősök szellemeinek ábrázolásai.57 A hozzá kapcsolódó mágikus képzetek miatt a házi kígyó tabuállat. A moldvai Lészpeden a nevét is tilos volt kimondani („pl. bément egy kötelvég a pincébe”58) . f) A kígyó úgy birtokolja az idő és a halál titkát, hogy ugyanakkor magában hordja az újrakezdés ígéretét, a halál legyőzésének lehetőségét is. A mítoszokban ezért alakulhat ki a jótevő kígyó képzete. A kígyónak pozitív szerepe lehet a halált legyőző hős mítoszában. Nem pusztán akadály, titok, hanem olyan akadály, amit a sorsnak le kell győznie: a kígyó egyszerre akadály, őr, a halhatatlanság minden útjának birtokosa, és ezáltal nélkülözhetetlen módon beintegrálódik a nagy eszkatologikus drámába, a halál legyőzésébe.59 Ezt a szimbolizmust találjuk meg például a „kígyóvőlegény” típusú magyar mesében (AaTh 425A), ami arról szól, hogy a házaspár által örökbe fogadott és felnevelt kígyó feladatokat teljesítve, elnyeri a királykisasszony kezét, és éjszakánként szép emberré változik. Mivel felesége a kígyóbőrt elégeti, a férje eltűnik, a terhes asszony pedig keresésére indul, sok nehézséggel, mágikus eljárások, aranytárgyak stb. révén visszaszerzi a férjét, és sikerül megszülnie a tőle származó gyermeket is. Az állatok
54 Saunders N. 1996. 102–105. 55 Erdész S. 1984. 69–73. 56 Lükő G. 1942. 57.; Erdész S. 1984. 74–76. 57 A máramarosszigeti szabadtéri néprajzi múzeumban több ilyen kapu áll. 58 Kallós Zoltán szóbeli közlése, 2004. 59 Durand G. 1977. 399.



beszéde típusú mese (AaTh 670) első epizódja arról szól, hogy a tűzből kimentett kígyó megmentőjét hálából azzal a képességgel ajándékozza meg, hogy megérti az állatok beszédét. g) Végezetül megemlítjük, hogy alvilági jellege miatt a kígyó a gonosz erők állata is lehet. A középkori és újkori vallásos szemlélet az ószövetségi bibliai jelképiség miatt látta a kígyóban a bűn megtestesülését és szövetségesét. Méliusz Péter debreceni püspök írta a 16. században: „Semmi állattal úgy az ördöngősök Isten átkából nem bírnak, mint a kégyóval.”60
A szarvas
a) A szarvasok szarva évente, a párzás idején újranő, és új ággal bővül. Ezért lesz a szarvas regeneráció- és termékenységjelkép. A különböző kultúrákban gyakran fordul elő a növényként sarjadzó aganccsal ellátott vagy a szarvai között életfát, illetve világfát hordozó szarvas képe, amelyek mind igen erőteljes megújulásjelképek. A szarvasmotívum a fenti jelentésben gyakran bukkan fel a kelet-európai évkezdő rítusénekekben, például a román kolindaköltészetben is. Megjelenik a magyar regösénekek látomásos képeiben is: tiszta folyóvíz vagy tó partján a pázsiton csodafiúszarvas (vagy több szarvas) legelészik, szarvának ezer ága-bogán ezer magától gyulladó és elalvó misegyertya, testén a Nap és a Hold: „Amoda folyik egy sebes folyó, / sebes folyó partján / csodaszőrű szarvas, / csodaszőrü szarvasnak / ezer ága-boga, / ezer ága-bogán / kilenc misegyertya, / gyulladván gyulladjék, / altatván aludjék. / Hej, regü rejtem, / regü, regü, regü rejtem!”61
b) Mivel gyors és megfoghatatlan állat, a szarvas lélekszimbólum, sok mitológiában az istenek küldönce. A szibériai sámánok frissen feláldozott rénszarvasok vérével kenték be a sámánutazáshoz szükséges rituális tárgyaikat, hogy az állat szelleme elkísérje őket.62
Egyéb állatok
A nyúl és a bárány, ezek a szelíd, nem támadó állatok a Fiú helyettesítői lehetnek az áldozati szerepben, ezért a Holdhoz kapcsolódó messianisztikus képzetek privilegizált szimbólumai (például a holdfoltokat Afrikában, Ázsiában, ÉszakAmerikában a nyúl lenyomatainak látják). A medve, mivel ősszel eltűnik, és tavasszal megjelenik, ugyancsak ciklikus jelkép. A Föld bizonyos részein (például Alaszkában, Szibériában) fontos szerepe van a megújulás mítoszaiban.
6. A ciklikusság technológiája
A ciklikusság technológiai jelképei a szövés-fonás és az utazás (kerék) képzetköreihez tartoznak. Mindkét technika a kör mitológiájával áll kapcsolatban. Bárhol találkozunk a szvasztikával, a labdával való játékokkal, a kozmikus spirálokkal, ezek mind az idő ciklikus úton való legyőzésének szimbólumai.63
Szövés és fonás
A szövés-fonás eszközei és végtermékei egyaránt a változást asszociálják. Szimbolikus értelemben ugyanarról a képzetkörről van szó, vagy legalábbis kontamináció van a két művelet jelképisége között. Amint ezt a Kegyetlen Nő
60 O. Nagy G. 1988. 283. 61 Dömötör T. 1983. 146.; Magyar Néprajzi Lexikon 4. Budapest, 1981. 330. 62 Saunders N. 1996. 86. 63 Durand G. 1977. 409.



szimbolizmusa kapcsán már tárgyaltuk, sok mitológiában jelen van az a képzet, hogy a kötöző hős vagy isten(nő) ugyanakkor a kötés ura. A holdistennők gyakori attribútuma az orsó vagy a gomolyag. Odüsszeusz felesége, Penelopé a ciklikus szövőnő prototípusa, hiszen minden éjjel szétbontja azt a vásznat, amit nappal szőtt, tehát soha nem végez. (Ti. a kérőknek akkor ígért választ, amikor befejezte apósa szemfedőjét.) A három moira szintén holdistenség, számuk a holdciklusokra (fogyó Hold, holdfogyta, növekvő Hold) utal. Az európai mesék jó és rossz tündérei ugyancsak a moirák alteregói, akik ugyancsak hárman szoktak lenni, ami szintén a Hold-jelleget fejezi ki.64 A szövés-fonásban a ciklikusságra utal az orsó forgása, a szövőszék pedálai, a motolla forgása. A fonó és a szövő asszony ura a ciklikus mozgásnak, akár a Holdistennő a Hold fázisainak.65 Egyik korábbi fejezetben már szó volt arról, hogy a szövet, szövedék, vászon, ami ellenáll a diszkontinuitásnak (szétszakítás) és betölt egy hiátust, összeköt két szétszakított részt, a biztos, megnyugtató kötés, a folytonosság szimbóluma. A szövet ugyanakkor tapintható és gyűrhető, a hajlítás pedig egy bipoláris ritmust eredményez.66
A kör
A kör minden megjelenési formájában az idő totalitásának és az újrakezdésnek a szimbóluma. Mágikus összefoglalása, emblémája a ciklikus változásnak, az idő térszerűsítése által lehetővé teszi az idő feletti uralmat és a jövő előrejelzését. Ennek mágikus-rituális megvalósulásaival a kalendáris szokásokban találkozunk.
A kerék
A kerék egyetemes archetípus, olykor gömb helyettesítheti. Az idő totalitását, valamint ennek asztronómiai fázisait jelképezi. A zodiákusi kerék egyetemes jelkép, a különböző korokban és különböző kultúrákban jutott fontos szerephez. Előfordul például Babilon, Egyiptom, Perzsia, India, a két Amerika, Skandinávia kultúráiban. Azonos formájú minden korszakban és civilizációban, például tizenkettes osztata a tökéletességet jelképezi, ez a szám mindig mágusok, varázslók attribútuma.
A gömb. Az országalma
A gömb szimbólumának technikai konkretizációi és természeti megjelenései egyaránt vannak. Minden megjelenésében jelképezhet valamiféle totalitást (pl. az idő totalitása, végtelen hatalom stb.). A gömböt, tökéletes formája miatt, már az ókorban a kozmosz kicsinyített másának tekintették. A földgömbön álló, a karján a Kisjézust tartó Madonna mint a Világ Királynője jelenik meg a keresztény szimbolizmusban, hasonlóan a győzelem ókori istennőihez.67 Ez a jelképiség figyelhető meg a 18. században keletkezett ún. „kiskun Madonna”-szobrok egy részén is.68 Az országalma jelképiségét ugyancsak a gömb szimbolizmusának keresztény értelmezése alakította ki. A gömb a középkori keresztény felfogás szerint az örök isteni irgalmasságot jelképezi, aminek nincs sem kezdete, sem vége (inito carens et fine). Ebben az összefüggésben az országalma az ország feletti korlátlan hatalom jelképe. A belsejében elhelyezett marok föld, amely sokszor Jeruzsálemből, illetve a
64 Durand G. 1977. 400. 65 Uo. 401. 66 Uo. 402. 67 Seibert J. 1994. 107. 68 Barna Gábor: A kiskunsági Mária-szobrok eredetéről. Néprajzi Értesítő LXXV. 1993. 207–214.; Sári Zsolt: A kiskun Madonnák szimbólumai. In: Ujváry Zoltán (szerk.): Ünnepi kötet Szabó László tiszteletére. Debrecen, 1999. 309–314.



Golgota hegyéről származott, arra figyelmezteti a királyt, hogy noha földi hatalma korlátlan, végül ő is porrá lesz, és visszatér a földbe. A föld golgotai eredete annak a jele, hogy a királyok is csak Krisztus kereszthalála révén remélhetik az üdvösséget.69 (Utólag keletkezett – másodlagos és téves – magyarázatok szerint az országalma az ország egységét, a királyok forgandó szerencséjét stb. jelképezi.)
A szvasztika
A szvasztika (horogkereszt) eredetileg lunáris jellegű szimbólum volt, kezdetben az újhold szarvait hordozta, és a Hold fázisait jelképezte. Univerzális jelkép, a Föld legkülönbözőbb kultúráiban (Afrika, Kis-Ázsia, India, Kína, Japán stb.) fordul elő.70 A Föld-központú világképben a tér és az idő körforgását fejezi ki a középpont körül. Négy szára a négy égtájra mutat, tehát a világmindenséget jelképezi, a négy horog a világegyetem elemi teremtő- és hajtóerőinek a jelképe.71 Politikai jelképpé a 20. század elején vált. Adolf Hitler egy bizonyos Lanz von Liebenfels Ostara nevű újságjából kölcsönözte, és tette a német nemzetiszocializmus jelvényévé.72 Ez a jelkép a magyar népi díszítőművészetben is megjelenik mint virágszerű, de szögletes geometrikus forma.73 A népi hímzéseken a neve „forgórózsa”, „tekerőlevél”, „forgó körvirág” stb.
Összefoglalás
A ciklikus és messianisztikus szimbólumkonstellációk sajátos jellemzője, hogy mindegyik szimbólum voltaképpen történet, mese: mítosz. Ezek mind szintetikus mítoszok, amelyek összebékítik az Idő fogalmában rejlő ellentmondást: egyfelől a futó Időtől való félelmet, másfelől a reményt az Idő beteljesedésében, azaz az Idő végső legyőzésében (vö. „elérkezik az Idő teljessége”). Ezeknek a mítoszoknak van egy tragikus és egy győzedelmes szakaszuk, alternatív módon váltakoznak bennük a negatív és pozitív tartalmú képek, vagyis az egész szimbolizmus dramatikus jellegű. A ciklikusságot kifejező szimbólumok nagyon erősek. Olyan képekről van szó, amelyek intenzíven foglalkoztatják az emberi képzeletet, ezért mindenütt mitológiák, vallás- és történelemfilozófiák alakulnak ki körülöttük.
Minden civilizáció mitologikus kánonja az idő megismétlődésének lehetőségére támaszkodik. „Így cselekedtek az istenek, így cselekednek tehát az emberek is” – ez minden rituális-liturgikus ismétlés gondolati háttere.74 A szent előidőben történt isteni cselekvések megismétlése maga is szakrális cselekvés: az ember akkor él közel az istenekhez, illetve akkor éli a saját, eredendően isteni idejét, amikor ezekre az in illo tempore időben megtörtént isteni tettekre visszaemlékezik. Ezek a „visszaemlékezések”, vagyis az istenek kozmogóniai cselekedeteinek megismétlései, mindig új teremtések is. Az ember vallásos kalendáriuma egyetlen év leforgása alatt a teremtés minden kozmogóniai szakaszáról megemlékezik, amelyekre a kezdetek óta (ab origine) sor került. Mindez a keresztény naptárak esetében sincs másként, ahol a liturgikus ismétlés legnagyobb időegysége az egyházi év, amelynek keretében évenként megvalósul a teljes bibliai előidőre való emlékezés. A világ nagy vallásainak egy része úgy fogja fel az időt, mint aminek nincs sem kezdete, sem vége. Ezekben a vallásokban a ciklikusság világtörvénye uralkodik.
69 Bálint S. 1977. II. 205. 70 Durand G. 1977. 404–405. 71 Hoppál M. et alii 1994. 211. 72 Uo. 73 Lükő G. 1942. 23–25. 74 Eliade M. 1993. 41.



Tanításuk szerint az örökkévaló világban a keletkezés és az elmúlás nagy ciklusai váltakozva követik egymást a végtelenségig, de az egymást követő nagy korszakok egymástól világosan megkülönböztethető minőségek. Ide sorolhatók a Helmuth von Glasenapp által „az örök világtörvény vallásai”-nak nevezett nagy világvallások (indiai brahmanizmus, buddhizmus, kínai univerzizmus)75, de ilyen volt a régi mexikói azték időfelfogás is.
75 Glasenapp H. 1993. 8–9.



13. Az áldozat szimbolizmusa
Az áldozat szimbolizmusa voltaképpen a ciklikusság képzetkörébe integrálódik, ugyanis az áldozati aktusok rendszerint ritmikusan megismétlődnek, és alapvető céljuk ugyancsak az idő uralása és megújítása. Az áldozati cselekmények gyakran ünnep jellegű közösségi szertartások.
1. Az áldozat etimológiája
Az áldozati cselekmények alapvető szimbolikus tartalmát illetően az ’áldozat’ jelentésű szavak etimológiája is beszédes. A latin „sacrificium” szó a „sacer” (’szent’) és a „facere” (’tenni’) szavak összetétele. A ’szent aktust végrehajtani jelentés’ az áldozati aktusok szent mivoltára helyezi a hangsúlyt. Marcel Mauss és Henri Hubert az áldozatról szóló könyvükben a fenti etimológia kapcsán azt emelik ki, hogy az áldozati cselekmények mindenekelőtt megszentelik a feláldozott dolgot. A feláldozott dolog, az áldozat tárgya (pl. ember, állat, tárgy, élelem stb.) nem marad azonos profán önmagával: kilép a bűnös, profán állapotából, megdicsőül. Például a házépítéskor alkalmazott építőáldozatok1 a házak szellemeivé lesznek, ami már egy teljesen más, vallásos jellegű létminőséget jelent.2 Egy másik 19. századi etnológus, Smith Robertson szerint egy áldozat csak akkor valósul meg, ha az áldozat az istenséggel azonosítja önmagát.3 A szláv „zsértva”, valamint a belőle származó román „jertfă” szó is, az áldozati cselekményeknek egy másik vonatkozását emeli ki: az áldozat mindenekelőtt lemondás valamiről, az istenségnek felajánlott ajándék. Az áldozat felajánlása mindig megsemmisítéssel történik. Ugyanez a jelentéselem, a ’lemondás’ hangsúlyozódik a magyar „áldozat” szóban is. „A Jóisten áldozott, adott esőt” – mondta egy moldvai asszony, így fejezve ki azt, hogy az istenség a hosszú szárazság után lemondott valamiről, ami az övé volt, és az embereknek ajándékozta az értékes esőt. E. B. Tylor megkülönböztet ajándék jellegű (1), tisztelet jellegű (2) és aszkézis jellegű (3) áldozati rítusokat4, de mindhárom általa elkülönített áldozati forma tartalmazza azt az eszmét, hogy az áldozat lemondást követel.
2. Az áldozat célja és tartalma
Az istennek bemutatott áldozatok szimbolikus jelentésének kérdése már a 19. századtól élénken foglalkoztatta az etnológusokat, E. B. Tylor (1871), W. Robertson Smith (1899), J. G. Frazer (1890) foglalkoztak a kérdéssel. Marcel Mauss és Henri Hubert az áldozatról szóló polemikus „esszéjükben”5 1899-ben azt írják, hogy az emberi teremtmény egy dühös hatalom kezében van, aki csak az áldozat révén engesztelhető ki. A rettenetes égi istenek előtt már a születésünk is bűn, valakinek fizetnie kell érte: a bűntelen, a tiszta fizet a bűnösért, az állat fizet az emberért, az egyén az egész közösségért, és így tovább. A bűnök átvállalhatók, így az istenség fia feláldozhatja magát az emberiség bűneiért, a gyógyítóra ráragadhat a betegség stb. Ez a vallásos felfogás, ami egy félelmetes transzcendens hatalomról szól, megfeleltethető Rudolf Otto A szent című, 1917-ben megjelent nevezetes könyvének Szent
1 Az építőáldozatokról: Eliade M. 1943.; Beck Z. 1981.; Dobos I. 1981. 2 Mauss–Hubert 1997. 49–56.
3 W. Robertson Smith: Lectures on the Religion of the Semites. 1899. 4 E. B. Tylor: Religion in Primitive Culture. 1871.
5 Marcel Mauss–Henri Hubert: Essai sur la nature et la fonction du sacrifice. 1899. – Román fordítása az átdolgozott 1929-es kiadás alapján: Mauss–Hubert 1997.



értelmezésével, hiszen a német teológus ugyancsak arról ír, hogy a Szent vallásos élményének kiindulópontja a „mysterium tremendum”, azaz a „rettentő titok érzete, ami akkor fogja el az embert, amikor az emberi ésszel felfoghatatlan erejű isteni hatalommal (majestas) szembesül”.6 Mircea Eliade felfogása az építőáldozatok lényegéről ugyancsak egybevág a M. Mauss–H. Hubert szerzőpáros áldozat-értelmezésével. A falba épített feleség története (a román folklórban: Manole mester balladája) kapcsán7, az emberáldozatokról szólva, M. Eliade megállapítja, hogy minden újonnan létrehozott dolog a halál maszkja, és egy lelket követel, hogy szelíddé váljon, hogy ne legyen támadó jellegű. Mindenekelőtt embert lehet feláldozni, ha lehetséges, ártatlan embert. Élet ugyanis csak egy másik feláldozott életből születhet: az erőszakos halál és a kifolyt vér teremtő erejű, mert a feláldozott élet túllépi az egyént, és a létezés egy magasabb, kozmikus szintjén válik közösségi értékké.8 Ez a kozmogóniai elképzelés nyilvánul meg a kozmoszteremtésnek azokban a mítoszaiban is, amelyekben emberi/isteni alakokból vagy ezek testrészeiből való teremtésről van szó. (A mítoszokban mondai és mesei motívumok sokasága tanúskodik arról, hogy a levágott testrészekből, a hős kifolyt véréből stb. növények sarjadnak.) Mircea Eliade mítoszelméletében az áldozati gesztus minden valódi teremtési aktus szükséges feltétele, hiszen csak az istenség alkothat szabadon, a szubsztanciális anyagok fogyasztása, csökkenése nélkül. Az ember, mivel teremtett lény, nem lehet hasonlatos az istenséghez, ezért az ember jelentős alkotásokat csak fájdalom, szenvedés és áldozat révén hozhat létre. Ahhoz, hogy egy teremtett lény valóban megszülessen, életet, lelket kell adni neki, ami csak egy másik élő élet, lélek feláldozása révén lehetséges.9 A „valamit valamiért” elve más vonatkozásban kerül központi helyre Gilbert Durand áldozat-értelmezésében. A francia kutató szerint az istenségnek bemutatott áldozatoknak alapvetően kereskedelmi jellegük van, általuk vagy egy régebbi számla kiegyenlítése történik meg az istenség felé, vagy pedig előre történő fizetésről van szó. Például Iphigeneia feláldozása egyfelől jóvátétel (apja, Agamemnón kiengeszteli vele a megsértett Artemiszt), másfelől előre való fizetés is a Trója ellen meginduló háború sikeréért. Az áldozati aktusok által tehát engedékennyé lehet tenni a félelmetes Istent, le lehet győzni a romboló, halált hozó időt, vagyis háziasítani lehet, engedékennyé lehet tenni Kronoszt.10 Az időszakos ismétlés az idő legyőzésének jele. Az áldozat lényege, hogy szakrális ereje révén megvalósítható az idő feletti uralom, legalábbis egy ideig. Aki áldozatot hoz, vagy akit feláldoznak, uralkodóvá lesz. Ezért van az, hogy az elfogadott áldozati halál előkészíti vagy hírül adja a zsarnok halálát. Ez a halál lesz tehát a halál halála, hiszen a zsarnok maga a halál.11 Ez a logika voltaképppen minden áldozati cselekményre érvényes: az önként és jó szívvel hozott áldozat által az ember és a közösség hatalomra tesz szert. Iphigeneia, akit azzal az ürüggyel hívnak az auliszi kikötőbe, hogy férjhez adják Akhilleuszhoz, önként vállalja az életáldozatot népe érdekében. A „feláldozza magát” kifejezés mögött az a hit van, hogy az önként vállalt áldozat, az elfogadott áldozati halál a Rossz eltűnését, a jó bekövetkezését eredményezi. Ezt a jelképiséget jól kifejezi a szucsávai Sfântu Dumitru 16. századi ortodox templom egyik ritka ikonográfiai ábrázolása, amelyen a létrán keresztfára fellépdelő Krisztus alakja látható. (69. kép)
6 Otto R. 1992. 22–43. 7 Eliade M. 1943. 8 Uő 1998. 271. 9 Uo. 25. 10 Durand G. 1977. 386–387. 11 Uo. 386.



Mivel az istenségnek csak a jó szívvel adott áldozat kedves, az áldozati rítusoknak bőkezűeknek, orgiasztikus jellegűeknek kell lenniük, mert a jövő az áldozattól függ. A középkorias vallásos mentalitást őrző moldvai csángó falvakban ezért olyan pazarlóak és bőkezűek az áldozati jellegű lakomák (halotti torok, halotti megemlékezések, búcsús ebédek stb.). (70. kép) Mircea Eliade szerint az orgiasztikus áldozati és beavatási rítusokban visszatérés történik az alaktalanhoz, a káoszhoz, amelyből aztán újjászületve, regenerálódva kell kikerülni. Az orgiában elvesznek a formák (például a társadalmi normák, a személyiségvonások stb.), újjáteremtődik az első, kaotikus állapot. M. Eliade egy – szimbolikus értelemben találó – analógiával a társadalmi normák felfüggesztését majd újra megtalálását a földben szétoszló, formáját elveszítő maghoz hasonlítja, amelyből aztán egy új növény, új élet születik.12 Hivatását, célját tekintve voltaképpen minden ünnep orgiasztikus jellegű13 (pl. evésivás, munkátlanság, karneváli jelleg stb.), következésképpen áldozati elemeket (javak fogyasztása, az idő feláldozása stb.) is tartalmaz. Az ünnepek elvetik a fennálló rendet, normákat, de ilyenkor vidám fogadalom is történik az újra megszülető rendet illetően.14 Amint látjuk, az áldozat révén az ember jogokat szerez a jövőt illetően, olyan erőre tesz szert, amivel a sorsot kényszerítheti, és így a világegyetem az ember akarata szerint alakíthatóvá válik. Az áldozat filozófiája nem más, mint az idő feletti uralom filozófiája és a történelem megtisztításáé.15 Ezért a mitikus tudatban az áldozat és jóslás összekapcsolódik, a jövő megtudakolása lehetetlen áldozati cselekmények nélkül. Az önkéntesség és bőkezűség mellett az ádozati cselekmények istenség általi elfogadásának másik feltétele a tisztaság és bűntelenség. A bűnös ember áldozatát nem fogadja szívesen az Isten. Másfelől az ártatlan tiszta ember áldozatának mágikus kényszerítő ereje van, ezért különösen hatékony a gyermek áldozata. Erre a képzetre már E. B. Taylor is felfigyelt: a gyermekek lelkei tiszták, ezért áldozatuk erősebb, hatékonyabb. A gyermekek imáját a népi vallásos tudat hathatósabbnak tartja, mint a felnőttekét. A moldvai csángók, amikor szárazság idején „búcsút visznek”, azaz processzióval kivonulnak a határbeli keresztekhez, vagy – más falvakban, például Pusztinában, Diószénben stb. – a kálvárián álló stációs kereszteknél közös keresztutat végeznek, a gyermekeket, csecsemőket is viszik magukkal, mert a szükséghelyzetben (aszály) az ők áldozatukat és imájukat hathatósabbnak tartják, mint a felnőttekét. Előbb, a vér szimbolizmusa kapcsán, esett már szó arról, hogy a gyermekek vére meggyógyíthatja az uralkodót. Ennek a szimbolizmusnak M. Mauss és H. Hubert szerint kettős magyarázata van: egyfelől megvalósul a friss vér mágikus transzfúziója, másfelől az öreg király teljes énje szimbolikusan kivetítődik a szent kezdet idejébe.16 A gyermek áldozati szerepéről szólva M. Eliade megállapítja, hogy a gyermek mindig a kezdet, az új dolog, a rendkívüli események, a tartósság jelképe, és egyszersmind a jövő, az örökkévalóság ígérete.17
12 Eliade M. 2005. 362–365. 13 Uo. 365. 14 Durand G. 1977. 387. 15 Uo. 386–387. 16 Mauss M.–Hubert H. 1997. 26. 17 Eliade M. 1991. 420.



3. Az áldozatok típusai
Az istengyermek életáldozata
Az áldozati cselekményeknek általános érvényű törvényszerűsége, hogy minél értékesebb az istenségnek felajánlott áldozat, annál nagyobb a cserében kapott spirituális energia.18 Az áldozat értéke és a cserében kapott isteni jutalom nagysága közötti arányos megfelelés elve alapján érthető, hogy a bűnös emberiség teljes megváltása, bűntelenné válása csak a legtökéletesebb áldozat, a minden bűntől mentes istengyermek önkéntes életáldozata révén érhető el. Ez a legértékesebb áldozat, ami csak elképzelhető, értékesebb még az istenkirály életének feláldozásánál is. Az istengyermek feláldozása tehát kozmikus jelentőségű. Keresztény értelmezés szerint, mivel az ember tökéletlen természeténél fogva soha nem hozhat ilyen isteni áldozatot, a legautentikusabb áldozat, amit egyáltalán bemutathat, az istengyermek (Krisztus) életáldozatára való periodikus emlékezés. Ez az emlékezés az eukarisztiában valósul meg újra és újra, ami a minden istentisztelet központi magját képezi. A katolikus egyház a szentmise lényegét így határozza meg: „A szentmise: áldozat, amely a keresztáldozatot jeleníti meg köztünk; emlékünneplés, amelyben Jézus halálára és feltámadására emlékezünk; szent lakoma, amelyben az Úr testének és vérének vétele által részesülünk a megváltás javaiban.”19 A keresztény teológia az emlékezés útján történő áldozati formákat (repraesentatio) és ezek felajánlását (oblatio) elkülöníti a tulajdonképpeni áldozattól (sacrificium), ami Jézus kereszthalála által csak egyetlen alkalommal történt meg.20 A kereszténység a krisztusi keresztáldozat megjelenítését és felajánlását tekinti a legautentikusabb áldozatnak, ami csak akkor nyeri el tényleges értékét, ha a lelki azonosulás belső szándékából fakad.
Az istenkirály feláldozása
J. G. Frazer Az Aranyág című monumentális sorozatában21 tárgyalta az istenkirály, valamint a királygyermek megölésének áldozati rítusait a világ különböző népeinél,22 de munkájából a rendelkezésre álló adatok gyér és bizonytalan volta miatt kimaradt az urál-altaji népek körében szokásos rituális királyölések bemutatása. Ezt a hiányt pótolja Róheim Gézának A kazár nagyfejedelem és a turulmonda című, először 1917ben közreadott nagy tanulmánya, amelyben bemutatja a kettős királyság intézményét a kazár birodalom népeinél, megállapítva, hogy a hadjáratokat vezető és kormányzó király mellett létezett egy szakrális, mágikus funkcióval rendelkező királyi méltóság is, akit bizonyos helyzeteken rituálisan meggyilkoltak. A korabeli külföldi írott források és a későbbi középkori magyar krónikák alpján következtetni lehet arra, hogy a honfoglalás előtt a magyarság körében is – akárcsak a sztyeppe többi népeinél szokás volt a szakrális fejedelem feláldozása.23 A turulmonda szövegváltozatai, amelyek Anonymus Gesta Hungarorum című munkájában (1200 körül), valamint a Budai Krónikában és a Képes Krónikában (14. század) maradtak fenn, sejtetni engedik, hogy Álmost, a csodálatos körülmények között született és isteni karizmával rendelkező, különleges feladat teljesítésével megbízott szakrális főfejedelmet, a
18 Chevalier J.–Gheerbrant A. 1995. III. 183. 19 Várnagy A. 1993. 228. 20 Várnagy A. 1993. 229. 21 Az először 1890-ben kiadott könyv (The Golden Bough) harmadik, átdolgozott változata 1911–1915 között tizenkét kötetben jelent meg. Magyarul egy kivonatos változat olvasható (Frazer J. G. 1965/1995.) 22 Frazer J. G. 1995. 155–173, 180–183. 23 Róheim G. 1917.



honfoglalás küszöbén valahol Erdélyben megölték, mert „nem mehetett be Pannóniába”. A félig isten–félig ember istenkirály hatalma mindenekelőtt szakrális-mágikus természetű volt, a szakrális fejedelem szoros kapcsolatot tartott az égiekkel, és őt magát sem tekintették egészen földi halandónak. Az istenkirály megölésének szimbolikus jelentése sokrétű, de a rituális királygyilkosság jelképiségében minden esetben alapvető az áldozati jelleg. A mágikus indítékú királyölésekre akkor kerülhetett sor, ha idejük letelt (pl. kiválasztásakor megtudták tőlük, hogy meddig akarnak uralkodni), vagy ha természeti katasztrófa (éhínség, szárazság, járványos betegség stb.), háborús veszteség érte a népet, hiszen mindez annak jele volt, hogy nincs már meg az uralkodó mágikus ereje. Az istenkirály megölését a fenti esetekben is a népért bemutatott, egyetemes jellegű áldozatként fogták fel, és egyszersmind ő volt az a legmagasabb értelemben felfogott bűnbak is, akire ráruházódnak a nép összes bűnei (vö. Krisztus). Mindezek fölött hittek abban is, hogy a feláldozott istenkirály varázsereje újjászülethet utódaiban, márpedig – amint erről Mircea Eliade életáldozat-értelmezése kapcsán előbb már szó volt – a lélek átruházása csak véres áldozat révén lehetséges. Dümmerth Dezső az Álmos, az áldozat című könyvében így foglalja össze a honfoglalás küszöbén megölt magyar szakrális fejedelem életáldozatának szimbolikus értelmét: „A szakrális király a legmagasabb értelemben felfogott bűnbak. Egy olyan kiválasztott személy, akire ráruházhatók az összes bűnök, nemcsak a maga, de a mások, az alattvalók vétkei is. [...] A szakrális fejedelem ezzel betöltötte karizmáját népe életében: miután megszervezte és új hazába vezette a magyarságot, áldozattá kellett válnia. Az ősi hit úgy gondolta, hogy az istenséghez visszatérő varázsereje az ég kozmikus gyújtópontjában megsokszorozódva, mint igazi égi apának oltalma, most már korlátok nélkül árad ki szüntelenül a századok folyamán utódaira és az általa megszervezett egész népre.”24
Emberáldozatok
A rituális emberáldozatoknak minden kultúrában, ahol erre sor kerül, metafizikai alapjuk van. A jelentések, amint előbb láttuk, összetettek, de az áldozati cselekmények mindig a közösség boldogulását szolgálják.25 G. Durand az emberáldozatok általános funkciójaként a kozmikus időbe való integrálódást nevezi meg: az ember általuk részt vesz a kozmikus teremtés és rombolás ciklusaiban.26 Ezek az áldozatok alapvetően nem tisztító jellegűek. Az emberáldozatok mindenekelőtt az agrárcivilizációkra jellemzőek, és rendszerint összefüggnek a föld termékenységének mágikus úton való serkentésével. Az etnológiai irodalomban az egyik legismertebb emberáldozat a kukoricatermesztéssel kapcsolatos mexikói azték rítus, amelynek során a kukorica fejlődési szakaszainak megfelelően lányokat, illetve nőket áldoztak fel a kukorica istennőinek. A rítus aminek befejező szakaszáról a lenyúzott bőr szimbolizmusa kapcsán előbb már szó volt – komplex szintézise a holdmitológiának, az agrárszertartásoknak és a beavatásnak.27 Több kultúrában – például az észak-amerikai indiánoknál, afrikai törzseknél stb. – szokásban volt a megölt áldozat darabokra vágott testének szántóföldbe való eltemetése, aminek célja mindig a föld megtermékenyítése. Udvarhelyszékről származó 19. századi adatok szerint aratás végén kakast kötöttek
24 Dümmerth D. 1986. 126–127. 25 Lásd például: Bodrogi T. 1961. 26 Durand G. 1977. 384. 27 Frazer J. G. 1995. 376–379.; Eliade M. 2005. 350–351.; Durand G. 1977. 383.



bele az utolsó kévébe, majd egy nyárssal megölték, lefejezték, bőrét lenyúzták, kitépett tollait gabonamagvakkal összekeverték, és a szántóföldeken szétszórták.28 A Földközi-tenger partvidékén és szigetein – pl. a krétaiaknál, szabinoknál, Szardíniában stb. – megfojtották és vízbe fullasztották az áldozatot. A régi germánoknál az iszapban való elsüllyesztés és élve eltemetés volt szokásban.29 Az ószövetségi Bibliában is találunk utalásokat az emberáldozat rítusaira: „Fiaid közül az elsőszülöttet add nekem. Így kell tenned szarvasmarháddal és juhoddal is. De az elsőszülött hét napig maradjon anyjánál, s csak a nyolcadik napon ajánld fel nekem.”30 Johan Goudsblom a Tűz és civilizáció című könyvében mégis úgy véli, hogy a zsidóknál az áldozatnak ez a formája nem lehetett általános,31 mert Mózes ötödik könyvének egyik helye szerint csak a Kánaán földjén talált őslakosság gyakorolta az emberáldozatot: „Ne tégy így az Úrral, a te Isteneddel, mert azok minden undokságot elkövettek isteneikkel, amelyet az Úr gyűlöl: fiaikat s lányaikat is feláldozták, s tűzben elégették.”32
Az áldozat megevésének minden áldozati forma esetében az volt a célja, hogy részesüljenek a feláldozott lény erejéből. J. G. Frazer szerint az istenség testének megevése révén, legyen szó állatról vagy emberről, a „primitív ember” magáévá teszi az istenség jó tulajdonságainak és erejének egy részét.33
Jelképes emberáldozatok
Az áldozatok sok esetben eufemizálódnak, és az áldozati jellegű bántalmazások vagy maguk az emberáldozatok is egy hasonló cselekedet elvégzésére korlátozódnak.34 Az emberhez elválaszthatatlanul hozzá tartozó árnyék például tökéletes helyettesítője lehetett egy személynek, ezért az építőáldozatokban elégséges volt az árnyék befalazása is, ami voltaképpen annak a tárgynak a beépítését jelentette, amivel az árnyékot megmérték. Ez az áldozati forma az egész Balkánon elterjedt volt. A románok azt tartották, hogy akinek árnyékát szimbolikusan befalazták, az hamarosan meghal.35 Egy-egy új építmény tartósságának és életének biztosítása csontok, koponyák befalazása által is megvalósulhatott, ugyanis ezek is mágikus szent erővel rendelkeztek. Gyakran került sor bábuk elpusztítására a tavaszi termékenységvarázsló közösségi rituálék, büntetőrítusok során, amelyek leginkább a farsangi játékok részei voltak. Németországban az elégetett Májuskirály egy óriási karton volt, Bohémiában ugyanezt a szereplőt élő személy játszotta, de egy műfejet vágtak le, amit az illető a vállán hordott. A Karnevált megszemélyesítő bábuk „kivégzése” ma is általános a farsangi játékokban. A Farsang, Tél, Halál stb. szimbolikus megszemélyesítőjét valamilyen módon Európa-szerte elpusztítják: elégetik, vízbe fojtják, akasztják, lefejezik stb.36 Ezek a büntetőrítusok is a halál megtermékenyítő erejébe vetett hiten alapulnak, ugyanis a halál halálának eljátszása kettős tagadás, ami a jövőbe mutat. Ez már nem
28 Pozsony F. 1998a. 119. 29 Uo. 383–384. 30 Kiv 23,28–29. 31 Goudsblom J. 2002. 89–90. 32 MTörv 12,31. 33 Frazer J. G. 1995. 310–350, 374–380. – A témáról lásd még: Lükő G. 1942. 147–148.; Bodrogi T. 1961. 2024. 34 Durand G. 1977. 384. 35 Eliade M. 1943/1991. 36 Lásd például: Frazer J. G. 1995. 192–198.; Burke P. 1991. 213–244.; Ujváry Z. 1990. 46–52. és 1991. 7584. stb. Az erdélyi farsangi szokások hasonló szokáselemeinek leírása megtalálható a Barabás László– Pozsony Ferenc–Zakariás Erzsébet által szerkesztett Erdélyi és partiumi farsangok című kötetben (KJNT 4. Évkönyve, 1996.).



tragikus áldozat, mint a drámai ciklusokban, ezekben a rítusokban az áldozat haszonná változik, a halálba belopakodik a túlélés reménye.37 A büntetőrítusok „kivégzései” természetesen a Halál, a Rossz egyszerű megbüntetéseiként is értelmezhetők. A középkorban a Karnevál idején égették meg a boszorkányokat, a téli árnyak, démonok és a rossz megtestesítőit. Ilyenkor lovagi tornákra is sor került, és fiktív harcokat is rendeztek a Rossz ellen. Ezeknek a küzdelmeknek mezőgazdasági jellegük volt, például a fegyverek és a lövedékek gyakran a föld terményei voltak (zöldségek, dió, bab, virág stb.).38
A bűnbakállítás
A kollektív jellegű erőszak éppen úgy hozzátartozik a sztereotípusokban „gondolkodó” emberiséghez, mint az eredeti bűn – állítja René Girard a bűnbakról szóló könyvében.39 Az „eredeti kollektív erőszak” egyik megnyilvánulása a bűnbakállítás is, aminek ugyanúgy megvan a maga funkciója és szimbolikus jelentése az emberi kultúrában, mint más mítoszoknak. A bűnbakállítás mítoszainak archetipikus tartalmát tökéletesen kifejezi a rítus, ami az ószövetségi zsidóknál az évente megtartott ún. „engesztelés napján” volt szokásban, és amit részletesen leír a Leviták könyve. Eszerint az engesztelés napján, ami a hetedik hónap tizedik napja volt, a főpap mindkét kezét egy kecskebak fejére tette, és megvallott minden elkövetett bűnt és igazságtalanságot, amit Izráel fiai cselekedtek. Miután a főpap a nép bűnét szimbolikusan így átruházta az állatra, a kecskebakot kiűzték a pusztába és Ázázel pusztai démonnak ajánlották.40 A középkori kereszténység a bűnbakokat, lévén, hogy Ázázel tulajdonai voltak, a Sátán megtestesüléseinek tartotta. A legfőbb bűnbakot jelképező bakkecskét a báránnyal állították szembe, és negatív tulajdonságokkal ruházták fel, például tisztátalan erotikus vágyakat tulajdonítottak neki.41 A „(vén) kecske” (angol: goat, román: ţap, székely: cáp) több európai nyelvben ’kéjenc, élvhajhász öregember’, ’szatír’ jelentésű. Ezt fejezi ki a „vén kecske is megnyalja/szereti a sót” szólás is.42 A folklórban a bűnbakállításnak és a bűnbak elpusztításának két szimbolikus jelentését célszerű elkülönítni: 1. A tiszta bűnbak magára vállalja mások bűnét, halála, tehát szenvedése megváltó erejű. Például a gyógyító javasember részben vagy egészen magára veszi a betegséget, ő szenved tovább a beteg helyett („énrám ragad az a betegség”, „aj, majd segítök én rajta, örülök, ha tudok rajta segíteni”).
2. A betegségeket, a természeti csapásokat, a háborús veszteségeket, a bűnt stb. a bűnbaknak tulajdonítják, és a bűnbak elpusztítása a baj megszűntét eredményezi. A középkorban például ilyen bűnbak szerep jutott a démonizált etnikumoknak (pl. zsidóknak, cigányoknak)43, eretnekeknek stb. A bűnbakállítás népi vallásos megnyilvánulása volt a nagycsütörtöki pilátusverés, pilátuskergetés vagy pancilusozás népszokása, ami néhány évtizeddel ezelőtt még Erdély katolikus vidékein is élő gyakorlat volt. A középkori liturgikus előzményekre visszamenő játék lényege az volt, hogy nagycsütörtök estéjén, miután az egyházi szertartás keretében felidézték Jézus halálra ítélésének történetét, egy Pilátust jelképező bűnbakot megbüntettek. Néhol a templom padjait vagy a templom
37 Durand G. 1977. 384. 38 Uo. 385. 39 Girard R. 2000. 40 Lev 16,8–29. 41 Evseev I. 1999. 468. 42 Lásd előb a só szimbolizmusát a XI. 4. alfejezetben. 43 Girard 2000. 5–18.; Nola A. 2001. 295–298.



padozatát verték a gyermekek Pilátus gyanánt, máshol egy gyermeket kergettek a templomkertben, akit megfogtak, megvertek, majd kiengeszteltek valamivel.44 Dsida Jenő Hammelni legenda nyomán című verse a bűnbakállítás archetipikus témájának egyik irodalmi feldolgozása: a gondoktól, betegségektől, nyomortól sanyargatott mai emberiségnek is bűnbakra lenne szüksége, aki mindezeket a bajokat, bűnöket magára vállalja, és elvigye azokat „az üveghegyeken túlra”, azaz valahová a civilizáción kívüli térbe. A közösségért vállalt, másokat megváltó és boldogító áldozat értelmet adhat az egyén életének, és ennek megfelelően a költő önkéntes bűnbak szerepe, illetve övéi köréből való kitaszítottsága, a démonizáltság vállalása egy felelősségteljes emberi magatartásnak lesz az apoteózisa: „S a világ nyomora mind az enyém lenne / s úgy hömpölyögne cincogva, visongva, jajongva velem / mint bűzös-fekete, végtelen árvíz. // És hátam mögött, messze felvonnák a lobogókat, / piros tüzeket gyújtanának az estben s felharsanna az öröm rivalgása.”
Állatáldozatok, offerek
Az áldozati cselekmények eufemizálódott, „megszelídült” formáját jelentik az állatáldozatok is. Egyfajta állatáldozatnak tekinthetők a halotti torok és más közösségi jellegű ételáldozatok (pl. búcsús lakomák) is, hiszen ilyenkor is állatok levágására és áldozati jellegű elfogyasztására kerül sor. A termékenység-varázslások, bűnbakállítások során gyakran került sor állatok szimbolikus „elítélésére”, majd ezt követő valóságos vagy jelképes kivégzésükre. Ilyen jellegű szokások voltak például a tavaszi nagyünnepek, farsang, esetleg aratóünnepek keretében eljátszott kakaskivégző játékok (kakasütés, kakaslövés).45 Az istenségnek felajánlott adományok lehetnek különböző tárgyak is (offerek). Az istenségek által különösen kedvelt adományok a nemesfémek és nemesfémből készült pénzérmék. Sok kultúrában szokásos az épületek alapjaiba arany- vagy ezüstpénzt, gyöngyöket stb. elhelyezni. A moldvai csángók, ha harangot öntetnek a templomuk számára, ma is aranyat kevertetnek a bronzba, hogy az új harangnak „édes legyen a zengése”.46 A búcsús kegyhelyeken (például Csíksomlyó, Máriaradna stb.) a csodatevő kegyképek és kegyszobrok körül a templom falán elhelyezett nemesfémből készült, megyógyult testrészeket ábrázoló offerek, márványtáblák stb. ugyancsak áldozati jellegűek.
A testi önsanyargatás. Ráimádkozás és ráböjtölés.
Áldozati jellegűek lehetnek a test sanyargatásának különböző formái is. Krisztus szenvedéstörténetének utánzása (imitatio Christi) a kereszténységben érdemszerző erejű, ideértve a szenvedéstörténetre való egyszerű emlékezést is. Az európai keresztény hagyományban koronként változó formái voltak a böjtnek, a keresztúti ájtatosságoknak (71. kép), a búcsús zarándoklatoknak (72. kép), az áldozati céllal történő imavégzésnek stb. Noha a búcsújáróhelyeken végzett önostorozásokat (flagellálásokat) a 18. században szigorúan megtiltották, de az önsanyargatásnak ez a középkori formája még sokáig fennmaradt, Csíksomlyón például még a 19. század második felében is történtek flagellálások.47 Az áldozati cselekmények kényszerítő erejük folytán alkalmasak arra, hogy a népi igazságtétel vagy pedig a jóslás eszközeivé váljanak. A néprajzi szakirodalomban ráimádkozásnak és ráböjtölésnek nevezett áldozati cselekmények (népi néven:
44 Bálint S. 1989. 214–215. 45 A dél-erdélyi szászok és magyarok ilyen jellegű rítusairól lásd: Pozsony F. 1998a. 86–192. 46 Csoma G. 2004. 8. 47 Bálint S.–Barna G. 1994. 139–140.



„feketeböjt”) lényege az, hogy szigorú böjt, ima és egyéb testi önsanyargatás árán, különböző mágikus rítusok (pl. meztelenség, szótlanság, kibontott haj, erős tüzelés, mágikus számok alkalmazása stb.) kíséretében ki lehet kényszeríteni az el nem ismert bűnök napfényre kerülését és a bűnös megbüntetését. A ráimádkozás és ráböjtölés rendszerint ártó cselekmények (feketemágia), de ilyen jellegű áldozatokat pozitív célok érdekében is szoktak hozni (pl. gyógyulás, haragosok kibékülése stb.). A ráböjtölés és ráimádkozás esetében a tisztaság, bűntelenség, ártatlanság követelménye (lásd előbb) kiemelten fontos, hiszen az áldozat kényszerítő ereje csak ekkor valósul meg. Az ártatlanul szenvedő személyek, például gyermekek, áldozatának nagyobb a kényszerítő ereje. Egy kászoni cigánylány mondotta saját nehéz életéről: „Sok árva kenyeret megettünk, s ezétt aki apámot megölte, a saját pincéjibe felakasztotta magát.” Az ártatlan, meg nem érdemelt szenvedés az átkot is hathatóssá teszi. Egy csíkszentgyörgyi fiatal cigányasszony így kért adományt: „Adjanak valamit, met ha nem, megátkozom. Árva vagyok, apámot megölték, anyám Szentemrén megfagyott, s ezétt fog az én átkom.”48 Nyárádremetén az 1930-as években az egyik nagycsaládból sorozatosan pénz tűnt el, ezért egy bűbájos asszonyhoz fordultak, hogy „böjtölje ki” a világból a tettest. Az asszony kilenc egymást követő kedden át kenyéren és vízen szobájába zárkózva böjtölt, és a böjt leteltével a közösség nagy meglepetésére a család egyik tagja tüdőgyulladásban hirtelen meghalt.49 A Csíki-havasok erdőrengetegeibe, az ide menekült csángók közé nem ért el a törvény keze, ezért az itt elkövetett bűnök kiderítésének és megtorlásának eszköze sok esetben csak az áldozat kényszerítő ereje lehetett, ami olyan hatalmas volt, hogy a népi emlékezet teljes nagycsaládok kipusztulását is ennek tulajdonítja: „S marhákat loptak el. Marhákat loptak el, tudja-e? Eljöttek a magyar emberek fáér Csíkból. S az erdőbe, ide ki vót... S az ember a tehenjeit kifogta, hogy a szekerit rakja meg, s amikor bé akarta fogni, akkor a tehenje csak egyik vót meg... Ugy. El vót lopva a más(ik), s meg es vót ütve. El vót vágva. Ugy Romániából is ide hajtották ki. Aszondta nagytátá, hogy az asszon eljött s... mondta, hogy hány gyermeke vót, s ez az egy teheje vót csak... s gyermekei vannak. Aszondta, a könnyei a porba csöpögtek belé az asszonnak. Azok nem hiába csöpögtek... meghótak mind. Ugy meghótak, hogy Ágostonné maradott vót egyedül.” (Kostelek) „Árva Jánosnak az apja... Ő elvót szógálni. Szóga vót gyermekkorába. Szógálni. S amennyien otthon vótak a tehenet megütték... ahányan ettek a húsból, az egész, aki ett belőle, azok mind meghaltak. Az apja, az anyja, a tesvérei mind. Ő valakiné szógált, ő nem ett belőle, s egyedül megmaradt. S osztá elnevezték Árvának. Árva János... Ez es miseszógálat vót. Tolvajságé vót ez es. Elfizették. Fizettek el. S kibőtölik, ha nem. Me ha bőtöl, osztán az esmént. De akkor a macskának se adnak enni. Ott se marha, se... ami állatod van, ha egy hétig azt kitartsa... Ez fekete bőt, uram, marhástól... Annak vége abba a Mária helybe osztá.” (Kostelek) 50
Összefoglalás
1. Az ember által hozott áldozatoknak az ember által alkotott jelentős új dolgok (például építmények, intézmények, országok stb.) tényleges megteremtésében van szerepük, hiszen az ember csak áldozat árán hozhat létre valamit a világban, és léphet a valódi Teremtő helyébe. 2. Az áldozat által a kozmosz befolyásolható: a tiszta ember lemondás jellegű áldozata kényszerítő erejű, a bizonytalansággal teli idő irányítható.
48 Saját gyűjtés, 1999. 49 Dr. Birtók Kovács Ferenc: Nyárádremete monográfiája. Csíkszereda, Státus Kiadó, 2003. 159–160. 50 Takács Gy. 2001. 59.






14. Élet-, termékenység- és szerelemjelképek
1. A víz
Az életvíz
a) A víz mindennek a kezdete és mindennek a forrása, olyan még nem differenciálódott ősprincípium, amiből minden lehetséges forma megszülethet, és amibe minden megszületett forma egyszer visszatér.1 A víz szimbolikájának témakörébe az előbb már tárgyalt halálvíz-képzet mellett beletartoznak az ősvíz, az élet vize, a magzatvíz, az élet forrása jelentések is. A vízi jellegű őskáosz ugyanis nemcsak az elnyeletés és a feloszlás helye, hanem a halálból való feltámadásé is, és így a halál vize a mítoszokban természetszerűen válik az újjászületés közegévé. A víz egyszerre teremtő és romboló erő: ott van az élet kezdetén és a végén, a Föld születésekor és a Föld pusztulásakor. Mivel a születés és a halál vize azonos, a vízbe való temetkezés a reinkarnációt szolgálja. Amint ezt Róheim Géza A kazár nagyfejedelem és a turulmonda című tanulmányában kifejti, ez valósult meg a nagy hun király, Attila temetésekor is.2 Az átmeneti rítusokban alkalmazott rituális fürdők, keresztelési szertartások stb. szimbolikus síkon valósítják meg az ősvízben való elmerülést, majd az új életre való feltámadást. Ez a szimbolizmus azon az egyszerű tapasztalaton alapszik, hogy víz nélkül nincsen élet. Mircea Eliade különbséget tesz a föld és a víz nőisége, illetve anyasága között3, utóbbit kozmikusabb szimbólumnak tartva. A föld az az elem, amiből az ember teste keletkezik, és amivé az emberi test válik a halál után, a víz ellenben a világ teremtésének kozmogóniai mítoszaiban jut alapvető szerephez, és ugyanez az ősvíz jelenik meg az eszkatologikus özönvíz mítoszokban is, amelyek a világ apokaliptikus pusztulásáról szólnak. A víz a világ anyja, a föld minden élőnek és minden embernek az anyja.4 A víz az élet szubsztanciája, ezért a mitológiák a világ és az élet keletkezését a kozmikus ősvízzel hozzák összefüggésbe. A Teremtés könyve így ír erről: „A vizek közepén keletkezzék szilárd boltozat, és alkosson válaszfalat a vizek között. Úgy is lett. Isten megalkotta a szilárd boltozatot, és elválasztotta vele a boltozat fölötti és a boltozat alatti vizeket.”5
A magyar néphit szerint a földet és az egész világot víz veszi körül, alattunk ugyanaz az ősvíz van, mint ami a teremtés kezdetén is jelen volt. A „le egészen a cethalig” magyar szólás jelentése ’nagyon mélyre’, ’le egészen az legalsó kulminális pontig’. A cethal az életet adó vízi elem állata. A víz tetején úszó földet a cethalak tartják a hátukon, és ezeknek mozgása kozmikus halált okoz. Általánosan elterjedt magyar hiedelem, hogy a földrengést az elfáradt cethalak mozgása okozza: „A főd vízen van, négy hal tartja. Ha a négy hal helyet vált, cserélnek, elfoglalják egyik a másét, akkor reng a föld.” (Magyarfalu)6 Lükő Gábor ezt a cethal-képzetet az urál-altaji világkép szerves részének tartja, és az egész szimbolizmus kialakulását a népi világkép természetes logikájával magyarázza: egyetemes tapasztalat, hogy a víz mindenütt a földből fakad fel, ha elég mélyre ásunk, mindenütt vízre bukkanunk, amiből arra lehet következtetni, hogy a föld vékony kérge az ősvíz tetején úszik tutaj módjára, de mivel
1 Eliade M. 2005. 202. 2 Róheim G. 1984. 127–252. 3 Eliade M. 2005. 201–211. 4 Durand G. 1977. 283–286. 5 Ter 1, 6–7. 6 Bosnyák S. 1980. 18., 46. szöv.



a föld a vízben elsüllyedne, a mitológiák elképzelik a megfelelő tartó állatot is, aminek méretei arányosak a föld méretével.7 Ady verseiben a cethal kozmikus sorsszimbólum: „Óh Istenünk, borzasztó Cethal, / Sorsunk mi lesz: ezer világnak? / Roppant hátadon táncolunk mi, / óh, ne mozogj, síkos a hátad.” (A nagy Cethalhoz)
b) A vízi elemhez nemcsak a kozmosz születése kapcsolódik, hanem általában véve minden élet keletkezésének víz a közege. A vízben életerő rejlik, a víz életforrás, erre utal az „élő víz” kifejezés. Ezért van az, hogy a víz minden megjelenési formája (pl. tenger, tó, folyó, forrás stb.) feminizálódik, a termékenységistennőknek vízi jellegük van. A turulmondában az Álmos születését hírül adó csodás álom arról szól, hogy Emesének, az Árpád-ház ősanyjának méhéből forrás fakad, amely idegen földön válik hatalmas folyóvá. A kereszténységben Szűz Mária a „tenger királynője” vagy a „tenger csillaga”. c) Az isteni víz az örök élet forrása, az idő legyőzője. A keresztény ember ezzel az életet adó vízzel a keresztelési szertartás által kerül kapcsolatba. A katolikus teológia szerint a keresztség szentségét közvetlen halálveszélyben világi személy is kiszolgáltathatja, és a rítus akkor tekinthető érvényesnek, ha az illető az egyház szándékának megfelelően az „N. én téged megkeresztellek...” formula kíséretében tiszta vizet önt a megkeresztelendő személy fejére.8 Pap hiányában ilyen keresztelési szertartásokra a hagyományos világban gyakran került sor: „Odamentünk keresztelni es Lujzikalagarba. De mondta, a pap megtanyitott, hogy írja a kátekizmusba es, hogy ha meghal, akkor kereszteljük meg. Legyen ijen hó, harmat, víz, csak legyen. Met messze vótunk! De most itt közel van.” (Moldva, Szeketura)9
d) Az élet vize az Égből származik, az istenségek a mennyei vizek birtokosai. „Elhagytak engem, az élő vizek forrását, hogy kutakat ássanak maguknak és repedezett kutakat ástak, amelyek nem tartják a vizet.” – mondja az Úr Jeremiásnak.10 A jelkép egy csíki vallásos népénekben így jelenik meg: „Irgalmasságodnak itass vizeivel, / Kegyelmességednek táplálj kenyerével, / Hogyha a végóra talál, / ne kövessen örök halál!” (Csíkszentkirály)11 A moldvai csángók azt tartják, hogy a világvégén kiszáradnak a kutak, és csak az Antikrisztusnak lesz vize. Az égi vizek kozmikusak és bőségesek, az egész világot képesek elárasztani. Csíkban azt tartják, hogy amikor a pap nagyszombaton vizet szentel a templomban (73. kép), olyankor a patakok és a kutak vize is megszentelődik, ezért bárhonnan lehet szenteltvizet meríteni.12 A Gyimesek vidékéhez tartozó Kostelekben a magyar anyanyelvű ortodoxok a vízkereszt napi vízszenteléskor mosakszanak a patakban, a templomi lobogókat is vízbe mártják (74. kép), és az ilyenkor megszentelt vízbe egyéb életjelképeket (gyertyát, szentelményi erővel rendelkező növényeket) is belehelyeznek (75. kép). A sírból húsvétkor feltámadt Krisztus örök élettel ajándékozta meg az emberiséget – ezt a teológiai gondolatot a szimbólumok nyelvén a bőven buzogó mennyei források képe fejezi ki a locsolóversekben: „Föltámadt a Jézus Krisztus mondják az írások, / Vízöntő hetfőre buzognak a patakok, / eljöttem hozzátok ifjú létemre, / Hogy harmatot locsoljak egy szép növendékre, / mert ha meg nem locsolom ezten esztendőben, / nem virágzik szépet nekünk következő évben. / Virágozzék szépet, ékes virágokat, / nyerjen az égben fényes koszorúkat.” (Csíkszentgyörgy) „Gyönyörű a tavasz, / Mosolyog az élet, / Áldásokat integet / Az
7 Lükő G. 1942. 59–60. 8 Várnagy A. 1993. 96. 9 Saját gyűjtés, 1994. 10 Lükő G. 1942. 43. 11 Saját gyűjtés. 12 Saját gyűjtés.



arany kikelet. / Föltámadt Krisztus, / Mondják az írások, / Vízöntő húsvétkor / Bugyognak a források.” (Csíkszentdomokos)13 Keresztelő Szent János ugyancsak egy kozmikus szent vízben, a Jordán folyóban keresztelt, amiben a vallásos néphit szerint azóta is égi víz, az örök élet vize folyik: „Most jövök keresztül nagy hideg havason, / Tizenötödik napja, hogy mindig utazom. / A Jordán vizéből egy kis üveget hoztam, / Melyben az Úr Jézus megkeresztelkedett.” (Gyimesfelsőlok, locsolóvers)14
Szent kút, forrás
Az istenségeket a vizek birtokosának tekintik, az istenek kedvelt megjelenési helye a források környéke, az istenségekkel kapcsolatban álló szent vizeknek csodatevő erőt tulajdonítanak. A mítoszokban a kutak tündérei, sellői, női istenségei egyszersmind a kutak gazdái és őrzői is. A magyar folklórban ilyen jellegű történetek A vár és a forrás típusú népmondák, amelyekben a tündérek mint a kutak és a jelentős építmények (várak) létrehozói, illetve tulajdonosai jelennek meg. Az élet vizét tartalmazó kutak, források valamilyen mértékben mindig szakrális objektumok is. (76. kép) A moldvai Klézsében a falubeli kutaknak a „Dicsértesék kútforrása!” szövegformulával ugyanúgy keresztvetéssel kellett köszönni, mint az út menti kereszteknek. Voltak, akik ha nem is vetettek keresztet a kút mellett való elhaladáskor, a nyelvükkel keresztet rajzoltak a szájpadlásukra, és közben elgondolták a fenti formulát.15 A vizek megszentelt, égi mivolta magyarázza a források, kutak vizének csodatevő erejébe vetett hitet is. Magyarországon több jelentős ún. „szentkutas” búcsújáróhely is van, ezek legjelentősebbike Mátraverebély.16 Több történeti adattal is rendelkezünk arra vonatkozóan, hogy a moldvai katolikus csángók között is erős kultusza volt a csodás kutaknak. A Moldvát vizitáló Marcus Bandinus érsek 1648-ban a Codex Bandinusban arról ír, hogy a szeretvásári katolikus kolostor felett a domboldalon lévő forrás vizében egykor vércseppek jelentek meg az Oltáriszentség ünnepének (Úrnapja) hajnalán, amitől a forrás is gyógyító erejűvé vált. A csodás gyógyulásokat és tisztulásokat az ortodox románok is a katolikus hit mellett szóló csalhatatlan bizonyítékként értelmezték, és emiatt „sok szakadár a római egyház kebelébe tért”, aminek folytán a féltékenykedő és haragra gerjedt vajda a csodás forrást „trágyával és egyéb mocskosságokkal” betömette, amitől a forrás gyógyító ereje is elenyészett.17 A történet 1986–1987 táján a Bákó melletti Trunkban fő elemeiben megismétlődött, amikor is a kommunista államhatalom klórt öntetett a gyanús körülmények között elhalt Benedek Márton nevű csángó csodadoktor telkén lévő kút rózsaillatúvá vált vizébe, amitől a kút gyógyító ereje ugyancsak odalett.18 A két moldvai vallásos narratívában a csodatevő víz nemcsak az égi erőnek és az életnek, hanem ennek nyomán az igaz hitnek is a szimbóluma. A kútforrás tehát valódi isteni hierophánia, a valódi transzcendens értékek manifesztációja.
Az Oroszhegy határában lévő nyúládi kápolnarom melletti gyógyító kúthoz, az ún. „urusos kúthoz” való hivatalos zarándoklatokat az ott rendszeresen ismétlődő részegeskedések és verekedések miatt 1783-ban Batthyány Ignác erdélyi püspök betiltotta ugyan, de az oroszhegyiek áldozócsütörtökön hajnalban még a 20. században is keresztekkel és lobogókkal vonultak ki a gyógyító kúthoz, illetve a kápolna romjaihoz. Fontos volt, hogy már napkelte előtt kint legyenek, a gyógyulni
13 Mirk László közlése, Honismeret 1996. 2. 61–62. 14 Uo. 15 Saját gyűjtés, 2005. 16 Bálint S.–Barna G. 1994. 260–264. 17 Domokos P. P. 2001. 370–371. 18 Peti L. 2005. 167.



akaróknak pedig akkor kellett mosakodniuk. A gyógyulásért cserében pénzérméket, ékszereket dobtak a kútba, vagy a beteg egyik ruhadarabját akasztották fel a mellette lévő keresztre, kerítésre. Miután imádkoztak és vallásos énekeket énekeltek, megreggeliztek, a fiúk „iratospálcát” készítettek ajándékba a lányoknak, akik kaláccsal viszonozták a búcsúfiát. A nagymisére érkeztek vissza a faluba, ahol ugyanúgy fogadták őket, mint a csíksomlyói búcsúból érkezőket, például a templomból kivett lobogókkal, keresztekkel is elébük mentek. A kommunizmus idején betiltották a búcsújárásnak ezt a formáját is, de sokan titokban mégis minden áldozócsütörtökön hajnalban felmentek a kápolnaromhoz és a szent kúthoz, amiért a rendőrök sokakat megvertek, és be is zártak. A kút környékén ma is ruhadarabok vannak felaggatva a drótkerítésre és a forrás mellett álló vaskeresztre, amit egy Oroszhegyre költözött református ember állított hálából csodás gyógyulása miatt. A forrás vízének csodálatos voltát jelzi az is, hogy bár kint a helyszínen zavaros, de otthon mindig letisztul.19
A harmat
Az égből aláhulló tiszta harmat az ugyancsak égi eredetű tiszta méz pszichológiai rokona. A harmat ugyancsak az istenek ajándéka, élet-, tisztaság- és erőjelkép. A Szeged környéki katolikusok úgy tartották, hogy nagyböjtben csak azokat az eledeleket szabad elfogyasztani, amelyeket „a harmat nevelt”20, vagyis amelyek növényi jellegűek és egyszersmind égi tisztaságúak is. A harmat jelképiségének alakulásában a napkelte előtti hajnali időnek – erről az aranykor jelképei kapcsán már szóltunk – fontos szerepe van, hiszen a szent kezdethez való tartozás fokozza az életet, egészséget, termékenységet varázsló víz mágikus erejét. Az életet adó víz és a szent hajnali idő szimbolikus jelentéseinek összekapcsolódása hozza létre a harmat jelképéhez kapcsolódó szimbolikus jelentéseket. A hajnali harmat mágikus erejébe vetett hit általános egész Európában. A néphit szerint a harmatban van a föld ereje, zsírja. Ezért a hajnali harmatban mosakodni, mezítláb szaladni stb. mindenekelőtt egészségvarázslás céljából tanácsos, különösen tavaszi jeles napok, például Szent György-nap (ápr. 24.) hajnalán. Szabófalvában Szent György-nap reggelén harmatban mosakodtak a csángó lányok, hogy szépek legyenek: „Nállunk régend, Szent György riggelén mentek, sz moszdtak meg, jóreggelt abban a vízharmatban, trifujba (lóhere). Sz mondták, ke (hogy) szépülsz meg! Sz bibircsóktól isz őrizték a vének... Míg fel nem jő a Nap, sz pendelybe futtak ki, trappogtak a trifujba, hol vot trifuj.”21 A népnyelv a Szent György-nap táján esett esőt is többfelé „szentgyörgyharmatnak” nevezi, és a hiedelmek szerint az ekkor hullott eső jó termést ígér, tehát a harmat termékenységjelkép is.22 Ismerjük a harmat gyógyító funkcióját is, például ráolvasások szövegeiben és rítusaiban: „Eredj, menj el Asszonyunk, Mária, / Szent Simon földjire! / Szödd mög a földnek zsírját / és az égi harmatot. / Füröszd meg benne a te szent fiadat, / az áldott Úrjézust!” (Rábé, Szeged környéke)23 Végezetül megemlítjük, hogy a harmat a fekete mágia eszköze is lehet. Mivel a harmatban van „a föld zsírja”, a boszorkányosok által végzett hajnali harmatszedés célja a tejhaszon elvétele, tehát az állatok megrontása is lehet. Erre utal a következő
19 Vass Melánia egy. hallg. gyűjtése, 2005. 20 Lele József néprajzkutató szóbeli közlése. 21 Csoma G. 1997. 181. 22 Bálint S. 1977. I. 309. 23 Polner Zoltán gyűjtése, In: Barna Gábor (szerk.): Szentemberek – a vallásos élet szervező egyéniségei. Szeged–Budapest, 1998. 287.



romlott szövegű, kézírás után feljegyzett – gyimesi ráolvasásszöveg, illetve a használatához fűzött kommentár: „Az állattyainkot a boszorkányosok esszetörik. Tejit elveszik, meghigiccsák, tejfelit megvékonyiccsák, vaját megfehéritik. Kérjük Páduai Szent Antalt, marháinkot őröjze a boszorkányoktól. Az olvasót elmondjuk az állatok részikre. [...] »Tudatom, a boszorkányok elhajtották a teheneinket a nyomatlan füre. / Rázatban [?], harmatban fejték, / szarvát megvékonyitották, / szőrét esszeborzitották, / tejét meghigitották, / a vaját megfehéritették.«”24
A harmattal kapcsolatos mágikus tevékenységek hatását egyéb olyan körülmények is erősíthetik, amelyek által ugyancsak a kezdeti aranykor idejének szimbolikus felidézése valósul meg. Ilyen lehet a szent kezdethez való visszatérés az időpont megválasztása által (például tavasszal, Szent György-napkor, tavaszi nagyünnepek vagy vasárnap hajnalán, napkelte előtt stb. végzett rítusok), továbbá a meztelenül vagy szótlanul végzett mágikus cselekmények stb.
Megtermékenyítő víz
A mítoszokban nem mindig hangsúlyozódik az, hogy a vízben rejlő életerő valamilyen istenségtől származik. A mitikus tudatban a víz olyan szimbólum, ami önmagában is tartalmazza az életet. A népmesék gyakori motívuma a haldokló hősök életvízzel való megitatása, vagy a már halott hősök életvíz segítségével való feltámasztása. A népszokásokban – különösen az agrárkultusz szokásaiban, de a különböző kalendarisztikus ünnepi szokásokban is – gyakran találkozunk a vízzel való lelocsolás rítusaival, aminek jelentése mindig élet-, egészség- és termékenységvarázslás.25 Ez a jelentés fordul elő a mágikus célú hiedelemcselekményekben is (pl. a kemencéből kivett kenyeret meglocsolták, a hazatérő aratógazdát szintén stb.). A víz (eső) termékenységjelkép jelentését a népi lírában Lükő Gábor A magyar lélek formái című könyvében bemutatta26, ehhez itt sem tudunk más jelentéselemeket hozzátenni. A következő népdal két párhuzamos képei például egyértelműen kifejezik az élet és termékenység jelentést: „Jaj de szépen esik az eső, / Jaj de szépen zöldel a mező, / Közepibe legel a juhom, / Katona j-az édes galambom.”27 Az eső–áldás azonosság szó szerint is megfogalmazódik a Kossuthnótában: „Esik eső karikára, / Kossuth Lajos kalapjára. / Ahány csepp víz esik rája, / Annyi áldás szálljon rája.”28
Szerelemvíz
Előbb utaltunk már arra, hogy a víz mint az élet születésének közege alapvetően feminin szimbólum. Mivel tartalmazza az életet és generálja a termékenységet, a víz a szerelemnek is a közege, a nemek egymás iránti vonzódását is kifejezheti: „Csepereg az eső, nem akar megállni, / Ez a barna kislány hozzám akar jönni.”29 A gyergyói Súgó-barlangban és a Homoród vidéki Almási-barlangban ún. „szerelemforrásokat” tartanak számon, amelyek arról nevezetesek, hogy aki iszik belőlük, felismeri a szerelmest.30 A népi lírában szintén találkozunk a „szerelemvíz”, „szerelempatak” szimbólumaival, estleg más szerelemjelképekkel együtt (pl. édes méz, zöld ág stb.). Például ebben a mezőségi csujjogatásban: „Palatkai csorgóvíz, / Olyan édes, mint a méz, / Aki iszik belőle, / Vágyik a szerelemre. / Én is ittam belőle, / szerelmes lettem
24 Tánczos V. 1995. 52–53. 25 Az idevágó gazdag irodalomból kiemeljük: Bachelard G. 1999a.; Eliade M. 2005. 202–228.; Pócs É. 1999.; Pop D. 1989.; Pozsony F. 1991. és 1992.; Ujváry Z. 1991b. 26 Lásd: Lükő G. 1942. 25–27, 39–46. 27 Vésztő, Bartók Béla gyűjt., Lükő G. 1942. 25. 28 Uo. 27. 29 Csík, Bartók Béla gyűjt. Uo. 26. 30 Molnár Noémi egy. hallg. közlése, 2005.



tőle.” (Magyarpalatka) Vagy az alábbi ismert népdalban: „Válaszúti nagy hegy alatt, / folyik a szerelem patak, / aki abból sokat iszik, / babájától elbúcsúzik.”(Válaszút)31
Ugyancsak Lükő Gábor jelezte elsőként, hogy a sár, a mocsár, a zavaros víz a tisztátalan szerelmi kapcsolat, az erkölcstelenség, a szégyen jelképei lehetnek a népi lírában32: „De sok eső, de sok sár, / De sok legény megcsalt már. / Ha még egyszer úgy megcsal, / Megátkozom, hogy meghal.” (Gyergyóújfalu) „Túr a disznó, túr a mocsárszélen, / Tartottam szeretőt de már régen, / Ha tartottam, megszenvedtem érte, / Cudar világ, ne hányd a szememre.” (Csík) Vargyas Lajos ezeket a jelentéseket nem tartja egészen egyértelműeknek, és csak „lappangó” szimbolikus jelentéseket feltételez, de ő is úgy véli, hogy „valami szégyenbe keveredett lány szerelméről lehet ezekben a népdalokban: „Kiöntött a Tisza a partjára, / kis pejlovam térdig jár a sárba. / Sáros kantárszára a kezembe, / gyere kisangyalom az ölembe.” (Apátfalva) „Piros alma kigurult a sárba, / Ki felveszi, nem teszi hiába. / Piros almát felveszem, megmosom, / A rózsámat ölelem, csókolom.” (közismert)33 A nagyon is valószínű jelentés alátámasztására még két erdélyi népdalrészletet idézünk: „Túlsó soron esik az eső, / mondd meg rózsám, lesz-e jóidő. / Elsárosodik a topánkám, / megver érte az édesanyám.” (Gyimes) „Gúnárunk a fekete, / azt a dolgot megtette, / Térdig érő nagy sárba, / felmászott a tojóra.” (Mezőség)34 A „sáros”, „sárba ránt”, „sárba tipor” stb. nyelvi kifejezések szintén erkölcsi megbélyegzés, erkölcsi megsemmisülés jelentésűek.
2. A tűz
Az ember tűzből van, mondja Szent Márton, mert lényege ugyanaz, mint a tűzé: felemészti a lényegét hordozó anyagiságot, és egyesül a forrásával.35 A tűz tehát maga az élet, minden élő embernek van belső tüze. „Akárki is volt ő, de fény, de hő volt. / Mindenki tudta és hirdette: ő volt” – írja Kosztolányi Dezső a Halotti beszéd című versében. Mivel az ember lényege a belső tűz, ezért ez a jelképiség a szív szimbolizmusával kontaminálódik. A nyelv is kifejezi a tűz szimbólum életre vonatkozó jelentését: a „tűzről pattant” leányt vagy menyecskét felfokozott aktivitás jellemzi, ami lehet szexuális természetű is, a „hamvába holt” öregember életereje ellenben fogytán van, belső tüze kialudt, legföljebb a hamu alatt szunnyad még benne az élet tüze.36 Az égésnek – amint ezt előbb már láttuk – intellektuális tartalma is van, ugyanis a tűz az elégés, a belső önemésztés árán tisztít és világosít. A belső égés, az élet elégetése ezért lehet a másokért áldozatot vállaló értelmiségi magatartás szimbóluma (pl. Krisztus „égő szövétnek”, a romantikus vátesz költő „lángoszlop”, amit követni kell stb.). Ez a hőstípus jelenik meg Móricz Zsigmond A fáklya című regényében, amelynek már a címe is erre a szimbolizmusra utal. Mivel a tűz az élet lényegével azonos, természetes, hogy a szimbolikus világlátásban maga is megszemélyesül. Erre utal a „kialszik a tűz” kifejezés is, hiszen az rejlik benne, hogy valamikor „ébren volt, szinte tudatos életet élt, amíg égett”. A nyelvjárásokban (például a székelyben és a csángóban), valamint a régi magyar nyelvben (például Károli Gáspár bibliafordításában) általánosan elterjedt „eleven szén” és „holt szén” ugyancsak arra utalnak, hogy a tűz élhet és meghalhat. Az
31 Kolozsvári egy. hallgatóktól, 2005. 32 Lükő G. 1942. 27, 39–40. 33 Vargyas L. 1988. 482, 492. 34 Kolozsvári egy. hallgatóktól, 2005. 35 Chevalier J.–Gheerbrant A. 1995. II. 63. 36 Lükő G. 1942. 29.



„eleven szén” Adynál is feltűnik hasonló jelentésben. Az Akik mindig elkésnek című versében a tűz a lélek, a lelkiismeret, a bűntudat jelképe: „Meghalni sem tudunk nyugodtan. / Amikor már jön a Halál, / Lelkünk vörösen lángra lobban. / Meghalni sem tudunk nyugodtan.”37 Az igézet elleni vízvetés szertartásában az „eleven szén” az égő, pusztító betegség szimbóluma, a víz pedig életforrás-szimbólum, amiben elpusztul a betegség. (A gyógyító rituális cselekménysor végén a betegnek ezért kell innia is a vízből.) Az elalvó gyertya egyetemes lélekszimbólum. A magyar nyelvterület egészén elterjedt hiedelem, hogy mindenkinek, aki születik, gyertyát gyújtanak az égben, és amikor az elég, az illető személy akkor hal meg. Ezt fejezi ki az „eloltották a gyertyáját” szólás is.38 A képzetnek megfelelően a rontás egyik elterjedt formája, hogy tudta nélkül gyertyát égetnek valaki számára. Ha a gyertya leég, az illető személy megbetegszik, esetleg meg is hal. A tűz, mivel az ember életerejének szimbóluma, maga is megszemélyesül. A régi magyar néphitben sok tűzzel, tűzhellyel kapcsolatos mágikus rítus és tabu volt jelen, amelyek a tűz antropomorf jellegére, lélekjelkép mivoltára utalnak. Például a tüzet nem volt szabad kialudni hagyni, nem lehetett vassal piszkálni, tilos volt beleköpni, áldozati rítusokban időnként egy-egy falat ételt dobtak vagy korty vizet öntöttek a tűzbe stb.39 A zsidó és keresztény hitvilágban gyakran Isten lelke jelenik meg a tűzben, például Mózes előtt az égő csipkebokorban. Az ember belső életerejét jelképező tűz, a felfokozott érzelmi élet kifejezője is lehet, amikor is a hangsúly a spirituális égésre tevődik. Például az alábbi betyárdalban: „Úgy ég a tűz, ha lobog, / Úgy élek én, ha lopok, / Ha nem lopok, cserélek, / Mégis igazán élek, / Ihaj, csuhaj, mégis igazán élek.” (Körösfő) Vagy: „De szeretnék tőgyfa lenni erdőben, / Ha valaki tüzet rakna belőlem, / Mer a tőgyfa kék lánggal ég füst nélkül, / Árva szívem soha sincs bánat nélkül.” (Püspökladány)40
A csillag és a Nap
A tűz egyik megjelenési formájának „látott” csillag ugyancsak az ember lelkét, belső tüzét, életerejét szimbolizálja. Ezt a jelentést erősíti az is, hogy a csillag a lélekhez hasonlóan az éghez tartozik. Egyetemes képzet, hogy minden embernek van csillaga: születéskor új csillag jelenik meg az égen (vö. betlehemi csillag), és az égről lehulló csillag mindenütt haláljelkép. Mivel a csillag az ember lelkét jelképezi, a szerelmi varázslások során történő csillagválasztás jelentése a lelkek egymáshoz láncolása: „Választanak csillagot. Este, mikor tiszta idő van, csillagok vannak... akkor menen, s napjövetre fordul, s e szemivel választ egy csillagot. Egy szépet... mellik legszebb, fényesebb, nagyobb. S akkor mondja: »Te csillag enyim vagy. Te az enyim voltál, s én elválasztottalak, Te ingem elhagytál, de én tölled el nem vállok. Én seprüvel seperlek, kapával kapállak, gereblyével gereblyéllek, seprüvel seperlek. Nem hagylak addig, amíg te hezzám el nem jössz!« Aztán még mondja: »Ne ugy jöjj, mint a szél, mint az eső, mint a havazó!« Csak nezze elé azt a csillagot és akkor – aszongya s aszongya – mikor ebba órába, abba pillanatba, mikor ő eztet elmondja, akkor a legény oda van menve leányhoz.” (Klézse)41 Mivel a csillag örök, az általa szimbolizált lelki kapcsolat is örök időkre szól, túléli magát a tényleges párkapcsolatot. Petőfi Sándor minden bizonnyal jól ismerte ezt a hiedelmet, illetve a szerelmi varázslásnak ezt a rítusát, amikor A
37 Lükő G. 1942. 29. 38 O. Nagy G. 1988. 210–212. 39 Erdélyi Zs. 1961. 405. 40 Lükő G. 1942. 26. 41 Csoma G. 1997. 187.



négyökrös szekér című versében így írt: „»Ne válasszunk magunknak csillagot?« / Szólék én ábrándozva Erzsikéhez. / »A csillag vissza fog vezetni majd / a múlt időknek boldog emlékéhez, / Ha elszakaszt a sors egymástól minket.« / S választottunk magunknak csillagot.” A mezőségi Széken a fonóból a leány és a legény időnként kimentek „csillagot számlálni”, majd miután visszatértek, a bentiek affelől érdeklődtek tőlük, hogy hány csillag volt az égen, ami egyértelmű célzás volt a kint történt csókolózásra.42 A csillaghullás az elválást, a szerelem végét jelképezi: „Nincsen páros csillag, / nincsen páros csillag, / Mind lehullott a földre. / Nincsen szép szeretőm, / nincsen szép szeretőm, / Mind elhagyott az este.” (közismert)
A népdalokban a csillag tehát a szerelem tüzének kifejezője. Különösen gyakori a páros csillag emlegetése („Hajnal hasad, páros csillag ragyog, / látod-e babám, most is nálad vagyok.”), a kettőnél több csillag – amint ezt Lükő Gábor észrevette rendszerint a szerelmi helyzet problematikus voltát jelzi: „Három csillag van az égen egyforma, / nem beszéltem a rózsámmal régóta.” „Három csillag van az égen egy sorba, / Három szeretőm van nékem egyforma.” „Három csillag van az égen egy rendbe, / Be nagy kést ütöttek az én szívembe”.43 A „bánatcsillag” kifejezés a szomorú emberi sors metaforája: „Bú életem, bánat napom, / bú életem, bánat napom, / bánatcsillag alatt lakom.” (Magyarózdi keserves)44
Asztronómai szempontból a Nap is csillag, és szimbolikus jelentése is a csillaghoz hasonló, hiszen ugyancsak az ember lelkét és az ember egész sorsát jelképezheti. Például az alábbi keservesekben: „Napom, napom, fényes napom, / homályba borult csillagom, / süss még egyszer világosan, / ne süss mindig homályosan.” (Gyergyócsomafalva)45 „Napom, napom, fényes napom, / Gyászba öltözött csillagom. / Úgy teli vagyok bánatval, / Mind zöld fűszál vizharmatval.” (Klézse)46 Vagy A három árva balladájában: „Kinek nincsen édesanyja, / annak nincsen fényes napja.” (Pusztina)47 Egy gyimesi műdalban a máshoz férjhezment szeretője lakodalmát néző legény így sóhajt fel: „Most hasad meg az én szívem, / most lopják a napomat az égről.” (Csinód)48 A székely és csángó nyelvjárásban a „fényes napja elhaladott” kifejezés jelentése: ’sorsa rosszra fordult’.
Tűz és szexualitás
A szexuális forróság hőjét már az ókori szerzők is úgy értelmezik, mint az élethő legfelfokozottabb formáját. Tertullianus korai keresztény szerző például a lélek anyagi eredetét vallja és elképzelését az orgazmus fenomenológiájára alapozza: a lélek szerinte valamiféle forró szubsztancia, aminek a testbe való belépése a foganáshoz, eltávozása pedig a halálhoz köthető: „A két résztvevő fél egyetlen hatalmas összeütközésében az egész emberi test megrázkódik, és tajtékot (magot) vet, amelyben a test nedve csatlakozik a lélek forró szubsztanciájához. [...] Föl kell tegyem a kérdést: Nem azt érezzük-e a rendkívüli kielégülés hevében, mikor a szaporítónedv kilövell, hogy lelkünk egy része kiszakadt belőlünk? És nem érzünk-e ekkor gyöngeséget és levertséget, mely a látás elhomályosulásával jár együtt? Kétségkívül ez nem más, mint a lélek, amint magot hoz létre, amely a lélek
42 Székely Melinda egy. hallg. közlése, 1998. 43 Lükő G. 1942. 38. 44 Kocsis Melinda egy. hallg. gyűjtése, 2003. 45 Lükő G. 1942. 37. 46 Petrás Ince János gyűjtése. In: Domokos Pál Péter–Rajeczky Benjamin: Csángó népzene. Budapest, 1956. I. 99. 47 Saját gyűjtés, 2003. 48 Saját gyűjtés, 2004.



kicsordulásából keletkezik, amiként a test megcsapolásából keletkezik az a nedv is, amely a testet létrehozó magot tartalmazza.”49 A tűz a szexuális vágynak is a jelképe. A népdalokban például – összefüggésben a lélekszimbólum jelentéssel – a a szerelem belső tüzét szimbolizálhatja: „Tűzről pattant barna kislány vagyok én, / Kinek csók kell, hozzám jöjjön, adok én, / Adtam is én százat is egy legénynek, / a legszebbet választom szeretőmnek.” (Áj)50; „Megrakják a tüzet, / Mégis elaluszik, / Nincs az a szerelem, / Aki el nem múlik. // Rakd meg rózsám, rakd meg / Lobogó tüzedet, / Hadd melegítsem meg / Gyönge kezeimet.” (Csongrád megye)51 Az alábbi népdalban úgy tűnik, hogy a tűz tisztító-büntető és erotikus jelentése összekapcsolódik: „Lányok, lányok, szentkirályi lányok, / vessen lángot az alsó szoknyátok, / az is azért vessen tüzes lángot, / szeretőmet elcsábítottátok.” (Csíkszentkirály)52 Egy székely öregasszony így fejezte ki metaforikusan a szexuális vágy elmúlását: „Miko’ leán vótam, akkor még nem kellett egy kicsi melegségétt a füttőhöz közel húzódjam.53
A tűz erotikus és szexuális jelentéseivel nemcsak a lírában, hanem a népi kultúra más területein is gyakran találkozhatunk, mindenekelőtt az udvarlással és a párválasztással kapcsolatos népszokásokban, ideértve a lakodalmi szokásokat is. A leány- és legényavatások rítusaiban például, amelyekre guzsalyasokban, Szent Iván éjszakáján stb. került sor, a tűznek rendszerint központi jelentősége volt. Nyárádszentimrén például égő csepücsutkát dugtak a legény lába közé és a leány szoknyája alá, amikor először ment a fonóba. A palóc vőlegény egy csomó kenderkócot gyújtott meg a kézfogóban, míg kérője kezében tartotta a menyasszony kezét. A Dunántúlon és a palócoknál az volt a szokás, hogy gyertyát gyújtottak a menyasszony kontyolása előtt.54 Nem véletlen az sem, hogy a menyasszony és rokonsága „háztűznézni” mennek a legényhez. A fenti szokáscselekmények szimbolikus jelentéseit keresve, megkockáztatható az a feltételezés, hogy a szexualitás, az életerő, a nemzőképesség mágikus serkentéséről lehet szó ezekben a szokásokban. A tűzcsiholás ugyanis egyértelműen a gyermeknemzés szimbóluma a világ különböző kultúráiban. Lükő Gábor több magyar és nem magyar példát idéz erre a szimbolizmusra: Hont megyében Luca napján gyermekek jártak házról házra acéllal és tűzkővel, hogy egész télen jól égjen a tűz, mondókájuk viszont egyébre is célzott: „Acélt hoztunk kendteknek, / Cin legyen táljuk, cin legyen kanáljuk, / Fias legyen asszonyuk.” Egyik magyar eredetmonda szerint az ördög tüzet csiholt Ádám ülőrészére az emberiség szaporítása céljából. A lapp menyasszony apja kovával tüzet csiholt, és megáldotta az ifjú párt. A csiholás nyomán keletkező szikrából a népmesékben is élet születik.55 A szerelmi varázslások jelentős részében a tűz ugyancsak központi szerephez jut, hiszen a hevítés által a másik fél erotikus vágyát lehet serkenteni. A moldvai csángó lányok úgy rontják meg a legényt, hogy a menetiránnyal ellenkező irányban felszedik három lábnyomát, az összegyűjtött földre rávizelnek, majd az így kapott sárból gombolyagot készítenek, amit tűvel döfködnek a következő ráolvasásformula kíséretében: „Hogy döföm a tűvel, / úgy döfjem a szivit, / hogy jöjjön utánam!” Ezután a sarat felkenik a tűzhelyre egy újabb szövegformulával: „Hogy ég a tűz, / úgy
49 Laqueur T. 2002. 65–66. 50 Vargyas L. 2000. 403., II. 175. szöv. 51 Lükő G. 1942. 28. 52 Saját gyűjtés. 53 Biró A. Zoltán: Hétköznapi humorvilág. Csíkszereda, 1997. 116. 54 Lükő G. 1942. 33. 55 Uo. 34–35.



égjen a szive értem!” (Magyarfalu)56 A férjétől megunt moldvai csángó asszony levágja egyik körömdarabját, egy kevés szőrt a szeméremtestéről, majd a forró kályhalapon a kés hegyével forgatva elégeti azokat. A kapott hamut végül a férje ételébe szórja vagy vörösborban itatja meg vele. Az időnként megismételt varázslás mágikus ereje kétségbevonhatatlan: „S visszatért az ember úgy! Úgy égett a szíve, hogy nem lehetett kigondolni. S többet az ő feleségit el nem hagyta, úgy szerette a feleségit, vége vót! Úgy megszerette a feleségit akkor. Úgy égett a szive, mikor megcsinálták.” (Lészped)57 Hasonló helyzetben az asszony viaszból is megformázhatta az emberét. Ilyenkor kiásta a tűzhely alját, és a viaszszobrot az égő tűz alá helyezte: „Az hogy olvadott úgy, úgy olvadott az embernek szive utána.” (Lészped)58 A lidérc hiedelemkörben a tűz a gonosz démon szexuális vágyát, nemi erejét szimbolizálja. A „tűzlangja” formájában megjelenő lidérc szexuálisan nyomorgatja, elsorvasztja a gazdáját.59 Az ördög piros színe az állati szenvedély, a tisztátalan nemi vágy jelképe, és ugyanakkor utal a tűz diabolikus erejére, mindent megemésztő, elpusztító hatalmára is.
A piros szín
A piros szín egyszerre a vér és a tűz színe, és ennek megfelőelen alakul szimbolikus jelentése is: a lélek, a szerelem, általában az élet szimbóluma.60 A gazdag jelképiséget itt csak két, lírai műfajokból vett példával illusztráljuk: „Teli kertem zsályával, / Szerelemnek lángjával.” „Ez a kislány csak egyre tagadja, / Hogy ő nem járt sehol az éjszaka; / Megmutatja kis piros orcája, / Mind kihányta a szerelem lángja.”61
A testi szerelem megéneklése miatt az egyház a szerelmi népdalokat „veres ének”-nek vagy „veres zsoltár”-nak nevezte, mivel a testi szerelem színe a piros volt. Erre vonatkozóan két 18. századi katolikus szerző elítélő véleményét idézzük: „A fajtalanok pedig veres énekeket, dísztelen (értsd: ’illetlen’) meséket, Nymfát, Venust, Cupidot és sok trágárságot mondanak”. „Fonástok közt a Kristusnak haját / Nemde nem tépitek, fújván veres zsoltárt?”62 Hátrébb, a virágénekek kapcsán, szó lesz majd arról, hogy a szereleménekekre vonatkozó egyházi tiltás jóval korábbra tehető, már a 16. században is kimutatható. A ruhadarabok, lábbelik piros színe („piros szoknya”, „piros pántlika”, „piros csizma” stb.) ugyancsak erotikus jelentésű. Vas megyében a piros csizmát „ördögfajta” csizmának hívták: „Előbb nem volt ördögfajta csizma, hanem csak rendes, subickos, fekete.”63 A következő népdalban a piros függöny a kikapósság szimbóluma: „A vár alatt kis korcsoma, / Solyom Eszti lakik abba’. / Piros firhang az ablakon, / Tiszturakkal teli vagyon.”64
Mivel a piros a vér színe, a vér varázsereje átmegy a piros színre is, ami apotropeikus (rontáselhárító) erővel rendelkező színné lesz. A szemmelverés hiedelemkörében rontáselhárító szerepű. (77. kép) A piros gyász célja a gonosz szellemek távol tartása, liturgikus színként pedig – pl. pünkösdi piros miseruha, bíbornokok piros ruhája és kappája, vérrel bekent sámánok stb. – a varázslók, papok,
56 Csoma G. 1997. 209. 57 Uo. 212. 58 Csoma G. 1997. 212. 59 Dömötör T. 1981. 77–82. 60 Erről bővebben: Erdélyi Zs. 1961. 405–418. 61 Uo. 406–407. 62 Bernáth B. 1981. 16. 63 Erdélyi Zs. 1961. 412. 64 Uo. 413.



uralkodók védelmét hivatott biztosítani, az ég–föld közötti közvetítők ugyanis mindig védelemre szorulnak.
A tűz mint termékenységvarázslás
A nyári napforduló tűzünnepeinek megtisztító funkciójáról előbb már volt szó. A Szent Iván-nap éjszakáján (jún. 24.) gyújtott tüzeknek65 azonban a természet regenerációjában és a szerelmi kapcsolatokban is szerepük van, vagyis ez a tűz a megújulást, a termékenységvarázslást is szolgálhatja. Ebben nincs ellentmondás, ugyanis a tűz polivalens jelkép, és a megtisztítás jelentése kiegészülhet a regeneráció és a termékenység jelentéseivel. A Szent Iván-napi szokások bizonyos rítusaiban (pl. tűzön való átugrálás, tüzes kerék eregetése) mindenekelőtt ez az életjelkép jelentés érvényesül. Hasonló szokáscselekményekre, ugyanilyen szimbolikus funkcióval, óesztendő éjszakáján is sor kerül. (Például az alcsíki, kászoni cigányközösségekben ma is szokásban vannak hasonló rítusok.) A menyasszony tűzön való átugratásának szimbolikus jelentése ugyancsak ebbe a képzetkörbe vonható. A nyári napforduló rítusai egy archaikus és egyetemes szemléletben gyökereznek: a napfordulóhoz a megújulás, a rossz tűz általi elpusztításának (tisztítás), a gyógyításnak, a termékenyítő erőnek a képzetei kapcsolódnak, ugyanúgy, mint a téli napfordulóhoz, sőt olykor más átmeneti rítusokhoz is. A kereszténység ennek a hatalmas szokáskomplexumnak igyekezett megtalálni a bibliai „igazolását”, és szentelményi jelleget adott a tisztító Szent Iván-napi tűznek is. Az egyház az ünnep pogány eredetű tűzkultuszát valamelyest keresztényiesítette azzal, hogy erre a napra helyezte Keresztelő Szent János születésének ünnepét, amelyhez mély értelmű szimbolikus magyarázatokat fűzött.66 Már az ókeresztény kor egyházatyái megkeresték azokat a bibliai helyeket, amelyek erre a szimbolikára vonatkoztak, és amelyek később az egyház hivatalos tanításaivá, a nyári napforduló egyházi rítusainak dogmatikai alapjaivá váltak. Ezek a bibliai helyek a következők: 1. Jézus egy helyen ezt mondta Keresztelő Szent Jánosról: „Égő és világító fény volt ő, ti azonban csak ideig-óráig akartatok fénysugarában gyönyörködni.”67 2. János a sötétségben világító fény, akit nem értenek meg. „A világosság a sötétségben világít, / de a sötétség nem fogta föl. / Jött egy ember, akit Isten küldött, / János volt a neve. / Azért jött, hogy tanúságot tegyen, / tanúságot tegyen a világosságról, / hogy mindenki higgyen általa. / Nem ő volt a világosság, / hanem (azért jött), / hogy tanúságot tegyen a világosságról.”68 3. Keresztelő Szent János születésének napja pontosan hat hónappal előzi meg a Megváltóét. Mivel a nyári napforduló után a napok fogynak, a téli napforduló után pedig növekednek, a két születési időpontban Jézus és János sorsának szimbólumát látták, párhuzamot vonva a temészeti jelenségek és az életutak üdvtörténeti jelentősége között. Az egyházatyák erre vonatkoztatták Jánosnak Jézusról való jövendölését is: „Neki növekednie kell, nekem kisebbednem.”69
A pogány mágikus tűz a hivatalos elismerés révén kultikus célzatúvá, azaz a középkori hivatalos egyházi liturgia részévé vált. Ennek emlékét őrzi az tény, hogy a Szent Iván-napi tűz gyújtása bizonyos felvidéki evangélikus szlovák falvakban még a 20. század első felében is a templom előtt történt. (A 18. században ugyanis az erotikus jelleg, a kicsapongások stb. miatt az egyház már tiltotta ezeket az
65 Lásd: Marót K. 1939. és 1940.; Bálint S. 1977. I. 462–470. 66 Ide kívánkozik az a megjegyzés, hogy Keresztelő Szent János az egyetlen szent, akinek földi születésnapját – Szűz Mária mellett – az egyház megünnepli. A szentek névünnepét ugyanis mindig haláluk napján tartják, hiszen a halál napja az igazi, égi megszületés napja is. 67 Jn 5,35. 68 Uo. 1,5–8. 69 Uo. 3,30.



ünnepléseket, de a hajdani szentelmény jellegre a népszokások helyszíne később is utalt.)70 A római Keresztelő Szent János-bazilika (S. Giovanni in Laterano) előtti téren a templom búcsúnapjának vigíliáján ma is meggyújtják Szent Iván tüzét.
A hamu
A hamu jelképisége is a tűz regeneráló erejébe vetett hiten alapszik. Mircea Eliade a fa tűz általi megemésztéséről mint az esztendő megújításának rítusáról beszél a világ különböző kultúráiban, megemlítve például, hogy Indiában és az európai antikvitásban meggyújtottak egy fát az év kezdetén. Több példát hoz arra is, hogy azok a népek, amelyek égetik a halottaikat, a holttestek hamvait a szántóföldbe temetik el termékenységvarázslás céljával.71 A tűz termékenyítő erejébe vetett hitet az is erősíti, hogy a tűz végterméke, a hamu káliumot tartalmaz, aminek a vegetációra tett jótékony hatását már az archaikus ember is ismerhette. A hamu a tavaszi népszokásokban (farsang, nagyböjt stb.) játszik szerepet mint a regeneráció és megtisztulás szimbóluma. Szemmel verés (igézés) által történő rontás elhárítása végett ugyancsak szokás hamuval kenni meg a homlokot. Egy Gyergyó vidéki hiedelemadat szerint az igéző személy nem bír a hamura ránézni, elfordítja a tekintetét, és innen ismerszik meg.72
3. A növényiség
A túlélés és szaporodás vonatkozásában a növények számos olyan titokzatos tulajdonsággal rendelkeznek, amelyek miatt a növényiség primordiális életjelképpé lesz. Ennek a szimbolizmusnak természetesen a folklórban is gazdag megjelenése van. A növény az istenség manifesztációja lehet. Számos mítosz szól arról, hogy a növények, istenektől, mitikus hősöktől származnak. A görög mitológiában Adóniszt vadászás közben egy vadkan sebzi halálra, véréből keletkezik a kökörcsin. Hüakinthosz véréből fakad a jácint, a Pántól üldözött Pitüsz fenyővé, az Apollón kergette Daphné babérfává, Phaethón nővérei pedig nyárfákká változnak. Narkisszosz vérét beissza a föld, és belőle sarjad a piros-fehér nárcisz, amelyből később balzsamkenőcsöt párolnak. A szépséges Attiszba beleszeret a hermafrodita Agdisztisz, és amikor az ifjú nászra készül Midász király leányával, Agdisztisz megcsonkítja, elveszi férfiasságát (más mítoszokban őrültségében maga Attisz hajtja végre az öncsonkítást), a meghaló szépséges ifjú véréből ibolya keletkezik.73 Az egyiptomi mitológiában Ozirisz szétdarabolt testéből keletkezik a búza. Az istenségekkel való kapcsolat folytán a vegetáció szakralizálódik. Erre utal például az, hogy a vadnövények jelentős részének vallásos neve van (pl. a moldvai csángóknál: „Szent János bojtja”, „Szent Antal botikó”, „Szentkereszti burján”, „Szent Ilona virág”, „Isten gyümölcse”, „mennyország kapuja” stb.74), valamint az is, hogy archaikus társadalmakban a vadnövényeknek nemcsak gazdasági felhasználása létezik (pl. táplálkozás, gyógyítás stb.), hanem gyakran használják őket kifejezetten mágikus-kultikus céllal is. A növények fontos szerephez jutnak a gyógyítások, jóslások, rontások mágikus eljárásaiban. Még az egyház növényi szentelményei is
70 Bálint S. 1977. I. 470. 71 Eliade M. 2005. 264–265. 72 Gyergyószentmiklós, Molnár Noémi egy. hallg. gyűjtése, 2006. 73 Graves R. 1981. I. 95, 107, 143, 226, 422. 74 Halászné Zelnik Katalin: Moldvai csángó növénynevek. Magyar Csoportnyelvi Dolgozatok 36. Budapest, 1987.



gyakran tesznek szert nem keresztény jellegű funkciókra. A csíksomlyói kegyhely kálváriájának környékén, a Kis-Somlyó hegyén gyűjthető „Jézus tenyere” (esetleg: „Mária tenyere”) nevű ötlevelű növényről azt tartják, hogy a keresztfa alatt újra és újra eleső Jézus ujjainak érintésére nőtt ki a földből, és több betegség gyógyítására is felhasználják. (78. kép) A vegetáció ugyanígy lehet a démoni erők megnyilvánulása is, bizonyos növényekben a boszorkány vagy az ördög ereje rejtőzik. Az isteni és démoni kettősségét fogalmazza meg a botanikus Fazekas Mihály is 1815-ban a Lúdas Matyiban, aki az első magyar Linné-rendszerű füveskönyv egyik alkotója is volt: „Hát még az angyal-, szent-, s ördög-gyökerek (mivel akkor / A fűvek neve csak barom, ördög, s szent vala; Fűvész / Könyv még nem lévén)...”75 A démonizált növényekben rejlő mágikus erő azonban jóra is fordítható. Az „ördögharapás” (illetve: „ördögharapta-fű”, „ördögmarta-fű”) nevű növényről (tudományos nevén: Succisa pratensis) például már a 16. században feljegyezték, hogy gonosz bűvölés, igézet és rossz asszony ellen használatos, tehát rontáselhárító szerepe van.76 A növényiségben rejlő mágikus gyógyító erő összefügg a holdciklusokkal is, hiszen – amint ezt már láttuk – a vegetáció ciklikussága is alapvetően Hold jellegű. Laertes például ezt mondja a Hamletben: „Egy házalótól oly írat vevék, / Olyan halálosat, melybe mártva a kés, / Hol vért ereszt, nincs oly varázs tapasz, / Bár bírja minden fű-fa erejét / A Hold alatt, hogy egy kis karcolásra / Megmentsen a haláltól valakit.”77
A növényi totemizmus
A növényi totemizmus képzetei a növények nemzőerejébe vetett hiten alapulnak. A görög mitológiai főistenei, az ikertestvér Artemisz és Apollón egyes mítoszváltozatokban úgy születnek, hogy anyjuk, Létó megérint egy szent pálmát. A hindu mitológiában Mahâ-Mayâ királynő úgy nemzi Buddhát, hogy szorosan átölel egy fát.78 Az ismeretlen apától származó gyerek neve „zabigyerek”, a népnyelv továbbá használja még a „fa ágán/fa tetején született”, „égaljai” kifejezéseket is. A román „copil din flori” tökéletes szinonimái a csángó „burjánbuba”, „burjángyermek”, „virágbuba” stb. kifejezések: „Burjángyerek, mert virágba lett!” (Diószeg); „Virágból van a buba.” (Trunk)79 Moldvában a törvénytelen gyermek neve általában „bitang” vagy „burján”, Klézsében „csipke” vagy „bojtorján”. Ugyanitt a megesett leánynak büntetésképpen a templomi mise alatt fekete szurokkal bekent gyertyát kellett fognia, és kezében csalánt kellett tartania.80 A növényi szimbólumok a büntetőrítusokban nyilvánvalóan utalnak a növényi totemizmusra, a növények értéktelen, gizgaz jellege pedig az erkölcsi szégyenre: „Tuggya-e, hogy büntette meg ezelőtt a pap? Kellett gyűjcsszön egy nagy öl burjánt, ki egy... büszégszég burjánokat egyik-mászt. Ullan burjánokat, asztán kellett hallgasszon miszét a templomba.” (Nagypatak) „Ha olyan dolgokat cselekedett, akkor szépen kellett űjjön, virág az ölibe, az oltár előtt, leülve szépen. Letérbelve! Sz hallgasszon miszét! Három miszét!” (Nagypatak) „A szentmiszén gyortyát a kezibe, égett a gyortya. Ugy hallgatott két-három miszét, mint adott a pap, millen bünösz vót. Sz aztán, ezelőtt, régebben vót
75 Fazekas Mihály: Lúdas Matyi. Harmadik levonás. 76 Szabó T. Attila: Ördögharapás. In: Tallózás a múltban. Válogatott tanulmányok, cikkek. VI. Bukarest, 1985. 409. 77 William Shakespeare: Hamlet, IV. felvonás, 7. szín. 78 Durand G. 1977. 269. 79 Csoma G. 1997. 213–214. 80 Kotics J. 1997. 43.



úgy, hogy tett csillányból (csalánból) fejibe koronát. Há, há. Szok ideje vót az. Egycer tudom én isz csak. Egycer tudom. Még akkor isz, nem vót a fejibe, csak a kezibe, nem tudom, hogy csánta... Büntetész ezelőtt vót az.” (Bogdánfalva)81 A korona a keleti egyházban a nász szimbóluma, ebben az esetben a lány fejére tett csalánkorona ugyancsak a megszégyenítés jelképe. A növényi totemizmus képzeteivel a folklórműfajokban is találkozunk. A népmesei hős Virág Péter úgy születik, hogy anyja egy szájába vett virágtól esik teherbe. Más totemisztikus mesehősök: Borsószem királykisasszony, Szépmezőszárnya, Kökény Matyi stb. Növényi totemizmusra utal az a vicces, lekicsinylő székely szólás is, hogy „lejángyermeket törökbúzacsutikával es lehet csinálni”. (Erdővidék)82
A népdalok képeiben ez a jelképiség olykor csak sejtelmesen jelentkezik: „Nem anyátul lettél, / rózsafán termettél, / Piros pünkösd napján, / hajnalban születtél. // Orcáid rózsái / Ha közel volnának, / Égő szívem mellé / Tenném bukrétának. // Nem anya szült engem, / Nem kend nevelt engem, / Rózsafa ágárul / Szakajtott kend engem.” (Pécska)83 Vagy az alábbi közismert népdalokban: „Ezt a kislányt, sejehaj, nem az anyja nevelte, / Zöld erdőben, sejehaj, a vadgalamb költötte.”; „Szerelem, szerelem, / Métt nem termettél volt, / Minden fa hegyire, / Csere tetejibe, / gyió levelire, / Hogy onnan szakasszon / minden szegény legény.”
Sok nép a fát anyának tartja, azért, mert terem. A meddővé lett, tehát „anyaszimbólumukat” elveszített fákat sok kultúrában szimbolikusan fenyegetik, majd ha mégsem fordulnak termőre, kivágják őket. A gyümölcsfák termékenységének mágikus serkentésével, illetve a rosszul termő fák rituális fenyegetésével a Föld minden pontján azonos formákban találkozunk84, és ezekkel a magyar adatok is teljesen megegyeznek85: „A régiek úgy szokták – mán én is csináltam úgy – hogy karácsony böjtjin megvertük valami rúdval a fákot. Hogy jól teremjenek, jövőre. Megvertük a fákot, amelyiket, akár diófát, szilvafát, almafát.” (Karancskeszi)86 „Nagyszombaton, amikó újra megszólaltak a harangok, mindenki szaladt ki a kertbe, megrázni a gyümőcsfákat, hogy lepotyogjon, ami rossz, ne legyen férges a gyümőcs.” (Doroszló) „Döglött jószágot köll a gyümőcsfa alá temetni, hogy jó teremjen tüle a fa.” (Uo.) „A rosszú termő gyümőcsfákat fűzfáva(l) ékelik, hogy teremjen. Apósommal megékeltünk egy körtefát, mer nem termett, azúta úgy terem, hogy no!” (Uo)87 A képzettel az a hit is összefügg, hogy egyes fák termékennyé tudják tenni a nőket, például a maorik tuhoe törzsénél a meddő nőnek át kell ölelnie egy szent fát. Ezek a képzetek a fák kultikus tiszteletének forrásai is lehetnek, hiszen a fa a Nagy Anya szimbólumává válik, ezért előfordul, hogy bizonyos fákat nem is szabad kivágni.88
A növényi sír
A növényiség őrzi az állandó ciklikus megújulás képzetét, az örökkévalóság intuícióját, ezért amikor az ember vagy az istenség növénnyé változik, a növényiség az öröklét szimbólumává lesz. A két kápolnavirág balladájában ez a szimbolizmus összetett költői képekben jelenik meg: „Egyiknek csánának fejér kő koporsót, / Másiknak csánának feteke koporsót, / Egyiket temetik egyik út széjire, / Másikat temetik másik út széjire. // Egyikből kinöve fejér rózsabokor, / Másikból kinöve veres
81 Csoma G. 1997. 214. 82 Zakariás Erzsébet: Asszonyélet Erdővidéken. Marosvásárhely, Mentor Könyvkiadó, 2000. 68. 83 Olosz Katalin (szerk.): Ha folyóvíz volnék. A magyar népi líra antológiája. Kolozsvár, 1982. 79. 84 Frazer J. G. 1995. 75–76.; Dömötör T. 1981. 164–165. 85 Dömötör T. 1981. 164–165.; Kovács E. 1982. 171–172.; Fejős Z. 1985. I. 144. 86 Fejős Z. 1985. I. 144. 87 Kovács E. 1982. 171–172. 88 Szenti T. 1993. 51–52.



rózsabokor, / Veres rózsabokor szép fejért virágzik, / Fejér rózsabokor vereset virágzik. // Nőttek, növögettek három esztendeig, / Három esztendeig mind csak virágoztak, / Három esztendőre tövikből kivágták, / Tövikből kihánták s a tüzre felhánták. / Még a hamujikot es szélvel elfutatták, / S az ők szerelmiknek még híre sem maradt.” (Pusztina)89 A megesett leány balladájában (Szőcs Mária) a halálra készülő leány sorsát virágainak sorsa fejezi ki: „Anyám, édesanyám, még csak arra kérem, / Hogy menjek kertembe, virágom megnézzem. / Virágok, virágok, mind elhervadjatok, / Engem sirassatok, s engem dzsászoljatok.” (Moldva)90 Hasonló párhuzamos képszerkesztéssel találkozunk A töröknek eladott leány balladájában is: „Eljöve, eljöve a nagy török császár, / Kérdezi: – Hol vagyon gyűrűsöm, jegyösöm? / Virágos kertibe virágokat plántál. – / Odamene, oda a nagy török császár, / Hát a virágok is mind elhervadoztak, / Az ő szeretője pedig sehol sincsen.” (Székelyföld)91 Az idő előtt született vagy kereszteletlenül elhalt csecsemők a hiedelemtörténetekben virágzó fák, bokrok alakjában élnek tovább. Ezt a szimbolizmust egy „gyermekeltevésről” szóló történettel pédázzuk: „Nekem van egy gyemek eltemetve, mer abba beléavatkozott egy tudákos asszon, s idő előtt megszültem. Akkor is el kellett vigyenek a kórházba engemet. Nagy fájdalomba vótam, nagy keserűségembe. Elég az hozza, hogy jő bé az uram, s azt mondja, hogy... de ez már, igen, közbe már a két nagyobbik meg vót születve... Azt mondja: – Te, ez is fiú vót! – Mondom: – Hát mit csinált vele? – Hát eltemettem – azt mondja – oda, né. Ott a szilvafa mellé, oda eltemettem. – A mai napig hiába vágom ki onnat a rózsát. Kivágtam most tövestől. Úgy is rózsafa! Most is teli vót rózsával, s rózsa nyílik. De már fel tudta uram ismerni. Azt mondta: – Te, ez is fiú vót. [Mit jelent az, hogy beavatkozott egy tudákos asszon?] Az az vót, hogy egy bábaasszonhoz vitt az uram, erőszakkal. Én mentem az egyik ucca szélin, s ő ment a másikon. Mikor látta, hogy vissza akarok fordulni, akkor jött, s forditott meg, s megint mentünk ugy. Igy mentünk. Hát azt mán csak az a bábasszon tudja, hogy... Felnyúlt, valamit csinált. Saját lábamon hazajöttem, vigan vótam, jól vótam. De eccer csak nagy baj vót. Eccer csak ojan beteg lettem, hogy nem tudtam, hova legyek el. A jajnál egyéb nem volt. S akkor megszültem egy kicsit... Egy kicsi valamit. Mer én nem is láttam. S uram eltemette, s azt mondja: – Te, még ez is fiú vót. Hadd el, ne sajnáld! – Mer mind fiúk vótak. S oda eltemette, s a mai napig is rózsa nyílik azon a helyen, ahova az a gyermek el van temetve. Mer az se beszentelve, se nem imádkozott senki érte, se semmi. Így vót.” (Jobbágytelke)92 A temetőkultusz növényi jelképei – fák, virágok, koszorúk stb. – ugyancsak az élet folytonosságát szimbolizálják. (79. kép) A sírkövekre vésett különféle növények (pl. szomorúfűz) is az ember növényként való továbbélésének, az örök életnek a jelképei. (80. kép) A Hamletben Laertes így szól az öngyilkosnak tekintett Ophelia temetésén a gyászmisét megtagadó paphoz: „Tegyék a földbe; / Szeplőtlen szűz testéből violák / Fakadjanak! – De tudd meg, durva pap, / Szolgáló angyal lesz hugom, midőn te / Ott lenn üvöltesz.”93 A viola (ibolya) az európai kultúrkörben a hűség jelképe. A növényi jelleg tehát őrzi a halhatatlanság intuícióját. A jelkép általános szimbolikus tartalma az, hogy a feláldozott vagy ártatlanul meggyilkolt ember teste növénnyé változik vagy testéből növény (fa, fűszál, nád stb.) sarjad, amelyik
89 Nyisztor Ilona népdalénekes gyűjtése, 2002. 90 Kallós Z. 1996. 127. 91 Faragó J. (szerk.) 1999. 145. 92 Bálint István és Pál Erika egyetemi hallgatók gyűjtése, 2001. 93 William Shakespeare: Hamlet, V. felvonás, 1. szín.



antropomorf módon viselkedik (pl. megszólal, beteljesíti a sorsát stb.). A feltámadás reményét hirdeti Ozirisz egyiptomi termékenységisten növényi sírba való eltemetése, majd feltámadása és búzaként való továbbélése is. A mítosz szerint Oziriszt gonosz és féltékeny lánytestvére, Szét egy faládába záratja, majd a ládát a Nílusba dobatja. Az úszó láda azonban megakad egy tamariszkuszfa gyökerei között, és a fa körülnövi. Később Malkandrosz bübloszi király oszlopot faragtat belőle palotája számára, ahonnan Ízisz kiszabadítja férje tetemét, majd a holttestet egy nádas szigeten rejti el, de Szét megtalálja a tetemet, és feldarabolva szétszórja. Ízisz a holttest minden darabját összeszedi, és bűvös vízzel rövid időre sikerül életre keltenie. Ozirisz halott testéből egy életet adó növény, a búza születik.94 A világ több távoli pontján is felbukkan az a történet, miszerint egy feláldozott vagy meggyilkolt lány testéből valamilyen növény (fa, nádszál stb.) nő ki, amiből hangszert készítenek, ami ismétli az áldozat hangját. Sok történet úgy végződik, hogy a hangszer egy napon reinkarnálódik, és feleségül megy az őt megszólaltató zenészhez.95 A mítosz magyar meseváltozatát Jávorfácska vagy Jávorfamuzsika címen tartja számon a folklorisztika (típusszáma: AaTh 780, illetve: MNK 721*) és cselekménye a lényeges pontokon hasonló a hindu, a görög, a toszkán, a román (pl. Logodnica înlocuită, Acul fermecat stb.) stb. mesék motívumaihoz és epizódjaihoz. A magyar népmesében a szorgalmas kisebbik királylányt nagyobb lánytestvérei irigységből megölik, holttestét elrejtik, de a királylány holttestéből jávorfácska nő ki, amiből egy pásztorfiú furulyát készít, és a királyi palotában sorra kezébe adja a királyi család tagjainak. A megszólaló furulya elárulja a gyilkosságot: „Fujjad, fujjad én gyilkosom, / Én is voltam királylánya, / de most vagyok jávorfácska, / Jávorfából furulyácska.” A gyilkos által földhöz vágott (tűzre dobott) furulya visszaváltozik királyleánnyá, és feleségül megy a pásztorfiúhoz. A történetnek a Székelyföldről népballada változatai is előkerültek, Tompa Mihály pedig a Rege a jávorfáról címmel dolgozta fel. A növényi sír szimbolizmusa kapcsán Gilbert Durand összegzés gyanánt állapítja meg, hogy a hősök és az istenségek körül egy növényi természet születik, ami elnyeli őket, ha megöregednek és elhalnak, majd haláluk után örök időkre szólóan helyettesíti őket.96
A zöld ág
A zöld ág a megújuló vegetáció és a megújuló élet természetes jelképe. A tavaszünnepek szimbolikájában (pl. virágvasárnapi zöldághordás, májusfa állítás, pünkösdölés, úrnapi sátor stb.) gyakran találkozunk ezzel a szimbolizmussal. A zöldág behozása a faluba a tavasz eljövetelét szimbolizálja, és ugyanakkor egészségés termékenységvarázslás is. Ez a rítus a tél, betegség, halál szimbolikus eltávolításával társulhat, mint például a Zobor vidéki magyar falvakban szokásos virágvasárnapi villőzés (a villő a ’lomb’ jelentésű latin „villus” származékszava) és az utána következő kiszehajtás népszokása esetében. Kodály Zoltán így írja le ezt a szokást: „Virágvasárnap, litánia után járnak villőzni a lányok. Egyikük színes pántlikákkal ékesített fűzfaágat visz. Házról házra mennek. Estefelé készítenek egy szalmabábot, felöltöztetik rossz kabátba, régi kalap is akad rá. Ez a »kicevice« (kice: zsupszalma). Néhányan felkapják, megkerülik vele a falut, kert megől is, utcán is. Azután kiviszik a határba. A többi lány velük, közben folyton énekelnek. Kint elégetik a bábot, imádkoznak egy Miatyánkot és Üdvözlégyet. »[...] Kicevice villő, /
94 Szabó Gy. 1973. 268–269. 95 Eliade M. 2005. 311–314.; Durand G. 1977. 369–370. 96 Durand G. 1977. 370.



gyüjjön rád a himlő. / Behoztuk a zöld ágat, / kivisszük a kicevicét. / Kicevice villő, / gyüjjön rád a himlő. / Határainkat a jégeső el ne verje! / Kicevice villő, / gyüjjön rád a himlő!«”97 Az észak-mezőségi román falvakban a tavaszi „juhmérés” ünnepélyes népszokása keretében a juhnyájat a faluba vezető zöld lombokba burkolt alakoskodót a falu népe vedrekkel bőségesen meglocsolta, az utána érkező juhnyájra pedig a gazdasszonyok csalánnal hintettek vizet.98 A falevél és faág szimbolikus jelentései mindig az élettel és az élet folytatásával vannak kapcsolatban.99 Az ágon zöldellő falevél szerelemjelkép, leginkább népdalokban fordul elő: „Kinek nincsen szeretője, / Menjen ki a zöld erdőbe. / Írja fel a falevélre, / Hogy néki nincs szeretője.” „Elvágtam az ujjam, de nem fáj, / fügefa levelet tettem rá, / Fügefa levele, gyógyíts meg, / gyere kisangyalom, csókolj meg.” (A falevél általi gyógyítás a gyógyító növények képzetkörébe is illeszkedik.) A falevél letépése a szerelemből való részesedést fejezi ki: „Szerelem, szerelem, / Átkozott szerelem, / Mét nem termettél vót / Minden fa hegyire. / Csere tetejibe, / Gyió leveleire, / Hogy onnan szakasszon / Minden szegén legén.“ (Lujzikalagor)100 A szerelmesek elválását a fa lombjainak hullása jelképezi: „Azhol én elmenyek, még a fák es sírnak, / gyenge ágairól levelek lehullnak. / Hulljatok levelek, rejtsetek el ingem, / mert az én édesem sírva keres ingem.” (Csík)101 A száraz fa, a zöld levél hiánya a szerelem lehetetlenségét, a boldogtalanságot fejezi ki: „Látod-e babám azt a száraz nyárfát? / Mikor az kizöldül, akkor jövök hozzád.” (Nógrád) „Száraz a bokor a tetőn, / Elhagyott az én szeretőm. / Ha elhagyott, ő bánja meg, / Ki a fene sajnálja meg.” (Gyergyószentmiklós)102 A két ágát hajtogató fa szintén a szerelmesek egymásra találásának lehet a jelképe: „Magos a rutafa, / Ága elágadzik, / Egyik ága hajlik / Barna legény udvarába, / Másik ága hajlik / Szőke leány udvarába.“ (Nyitra) „Maros mellett két szép ződ ág hajlandó, / Reá szállott két szép madár, illendő. / Egyik madár Angi József illendő. / Másik madár Szabó Katalin hajlandó.“ (Gyergyóremete)103 A zöld ág letörése az élet, a termékenység elleni tett. A somogyi asszonyok faágakat tördeltek menet közben, hogy ne legyen gyermekük.104 A Székelyföldön a menyasszony házánál „felütött” lakodalmi fenyő ugyancsak életjelkép, aminek nyilvánvaló erotikus jelképisége is van, hiszen a rosszakarók, például az elhagyott szerető általi letörése a házasélet sikertelenségét eredményezi („ha letörik az ágat, nem tudnak együtt élni”), ezért teszik magasra, és ha veszélyt gyanítanak, akár egész éjszaka is vigyáznak rá.105
A vesszőzés és a varázsvessző
A vesszőzés szokásaiban106 mágikus élet-, egészség- és termékenységvarázslás, valamint megtisztítás történik: például a farsang végén szokásos tuskóhúzáskor sokfelé virágzó életvesszővel veregették meg a vénlányokat. A Zobor vidéki virágvasárnapi villőzéskor a lányokat a meglátogatott gazdasszonyok saját virágos vesszőikkel verték meg, hogy mihamarabb férjhez menjenek. Hasonló célja volt a lányok aprószentek napi (dec. 28.) megkorbácsolásának, de az erőt, egészséget,
97 Béd, Nyitra megye. Ethnographia XX. 1909. 120–121. 98 Poenar Rus Éva egy. hallg. gyűjtése. Lásd: Tánczos V. (szerk.) 2004. 104. 99 Lükő G. 1942. 118–123. 100 Uo. 119. 101 Uo. 122. 102 Uo. 122–123. 103 Uo. 133. 104 Uo. 134. 105 Balázs L. 1994. 245–248. 106 A szokás szemiotikai szempontú elemzése: Niedermüller P. 1976.



termékenységet, tisztaságot varázsló rítusra a különféle avatószertartások (pl. legényavatás, vadászavatás stb.) során is gyakran sor került. A temető vesszővel való „megcsapásának” szintén van köze a vesszőzés szokásköréhez, hiszen a rítus nyomán életre támadás történik, például A három árva balladatípusban. (Analóg mágikus rítus a temető felszántása, amiről hátrébb, a szántás kapcsán szólunk.) Vesszővel való csapásról, illetve vesszővel való „harsogtatással” találkozunk a Paradicsom kőkertjében... kezdetű karácsonyi kántáló énekben is: „Paradicsom kőkertjibe / arany szőnyeg leterítve, / rengő bőcsü közepibe, / az Úrjézus fekszik benne. / Bal kezibe aranyalma, jobb kezibe aranyvessző, / mikor azt ő megharsantsa, / zúg az erdő, cseng a mező.” (Gyimes)107 Az archaikus rítusszövegben a vesszővel való suhintás egy kozmikus, maszkulin teremtőerő megnyilvánulása, vagyis ugyancsak életet adó rítus. A jelképiség a népmesékben és a hiedelemmondákban108 a varázsvessző szimbolizmusában jelenik meg többé-kevésbé hasonló tartalommal: „Azt mondta a ló: Adok nektek három vesszőt, s ha azzal a három vesszővel külön-külön megérinted a három épület sarkát, azok rögtön almává változnak.”109
A gyümölcsök
A fa gyümölcsei szerelemjelképek, illetve termékenységszimbólumok. Ez a szimbolizmus jól szemléltethető azokkal a „sikamlós” találós kérdésekkel, amelyek csak látszólag szólnak a növényiségről, valójában a növényi termékenységet az ember termékenységével és a szexualitással állítják párhuzamba. Ráduly János kibédi gyűjtéséből idézünk néhány ilyen folklórszöveget: „Mássz meg ingem, rázz meg jól, / neked haszon, nekem jó.” (gyümölcsfa); „Engem érted levágának, / engem hozzád ragasztának. / Én is éljek, te is élj, / így legyünk mi egymásé.” (oltvány); „Kívül szőrös, belül nedves, / legényeknek igen kedves.” (barack); „Kívül veress, belül szőrös, / fejibe párta, hátuljába páca.” (csipkebogyó); „Kicsi lányka ül a fán, / piros szoknya derekán. / Közepe akár a kő, / ki tudja, mi lehet ő?” (cseresznye vagy meggy); „Zöld burokban születtem, / mikor aztán nagy lettem, / a zöld burok kifeslett, / és az úrfi kiesett.” (dió); „Fekete tehén bornyúzó, / s benne a bornyú is bornyúzó.” (szilva és a magja); „Töve szőrös, hegye vörös, / ha kóstolod, nagyon édes.” (eper); „Dombon ülő Demeternek künn a lődörgője.” (eper)110
A gyümölcsök közül az alma az egyik legerősebb szerelmi jelkép. Az ajándékként küldött alma elfogadása és megevése a szerelmi viszony elfogadásának jelképe volt. A török hódoltság korában, ha egy magyar lány almát fogadott el egy török legénytől, a török bíró odaítélte őt a legénynek.111 A lakodalmi szokásokban egyes vidékeken a jegykendős vőfélybot végére is almát tűztek, amit az esküvő után kettévágtak, és az új pár közösen evett meg. Görögország bizonyos vidékein Oszlopos Szent Simeon napján (jan. 5.) a várandós nők ágya mellé egy szép piros almát tesznek, hogy felébredve, először erre essék a pillantásuk, és így a megszülető gyermek is szép, egészséges legyen.112 Az alma a keresztény szimbolikában is élet- és termékenységjelkép, ezért a népi vallásos költészetben az „aranyalma” a gyermek Jézus metaforája. A gyümölcs itt egy élettani folyamat végeredményét a gyermeket, a szerelem gyümölcsét jelképezi, amely magában hordja a jövő ígéretét: „A Kis Jézus aranyalma, / Boldogságos Szűz
107 Saját gyűjtés. – A „Paradicsom kőkertjében...” kezdetű karácsonyi énekek mitológiai képei Dömötör Tekla szerint a gyermek napistenek ismert ikonográfiájához (például a gyermek Mithrász ábrázolásaihoz) tartoznak: kőből születnek, a világot jelképező gömböt tartják a kezükben stb. (Dömötör T. 1974. 139–145.) 108 A varázsvessző szerepéről a kincsásás hiedelmeiben: Hegyeli A. 1999. 109 Ráduly János Kis-Küküllő menti népmesegyűjtése, 1985. 110 Ráduly J. 1990. 102–107. 111 Az alma magyar folklórbeli szimbolizmusának monografikus feldolgozása: Dankó I. 1962. és 2002. 112 Nagyné Szabó Antigoné: Az első negyven nap. Kafeneío 1997. 2. 55.



az anyja, / egy kezébe ringatgatja, / A másikkal takargatja.” (Borsod megye)113 Ezért kerül az alma a karácsonyfára is. A passiót megjelenítő vallásos költészetben Krisztus „a keresztfa almája”, ami ugyancsak életjelkép, karácsonyi almához hasonlóan a jövő, az örök élet ígérete: „Ó, keresztfa szép piros almája, / hű szerelmem drága oltoványa, / nagy kínt látok, meghalt boldogságom, / szűz tejemmel öntözött virágom. / [...] / Leszakítják a vérfa gyümölcsét, / Édesanyja karjába helyezték.” (Csíkmenaság, nagyböjti ének)114 Egyes gyümölcsök az életre, termékenységre, szexualitásra vonatkozó általános jelképiség mellett, illetve ezen belül sajátos jelentéstartalmakat is kifejezhetnek. A magyar népdalokban a meggy és a cseresznye szintén szerelmi szimbólumok, a meggy- és cseresznyeszedés jelentése pedig ’csókolózás’ („gyere menjünk ki a kertbe, / hadd szedjünk meggyet”).115 A piros gyümölcs általában a szerelemre való érettséget jelképezi, mindenekelőtt lányok esetében. Ugyanez a jelentése az érett szőlőnek is: „Megérett a fehér szőlő, le lehet már szedni, / Ezt a piros barna kislányt el akarom venni.” (Püspökladány)116 „Ősszel érik babám a fekete szőlő, / Te voltál az igazi szerető.” (közismert) A szilva a női nemi szerv egyértelmű jelképe („a vénasszony szilvát árul, / likas a pendelye hátul”), a szilvaszedés pedig a testi szerelem megvalósulására utal: „Éva, szívem, Éva, / Most érik a szilva, / Terítve alája, / Szedjük fel hajnalra. // Bárcsak ez a hajnal / sokáig tartana, / Hogy a szerelemnek / Vége ne szakadna.” (Ormányság)117
A virág és a virágének
A népi líra szimbolizmusával foglalkozó folkloristák – Erdélyi János, Gyulai Pál és mások – már a 19. században felfigyeltek a virágszimbolikára. Erdélyi Pál például 1899-ben így írt a virágok szimbolizmusában megmutatkozó gazdag jelképiségről: „A leány a mi nyelvünkben szűz virágszál, a legény ékes virág, s mind a kettő anyjának gyönge ága vagy virága; a meddő asszony lombtalan vagy ágatlan fa, kinek nincs virága; a vénleány aszott kóró, a menyasszony s vőlegény aranyvessző; a család kihal, mert magja nincs, míg a gyermek ékes bimbó, s a vén ember száraz fa. A leánynak liliom a karja, teste növése, orcája, kökény a szeme, rózsa az arca, cédrus a dereka, cseresznye az ajka, rozmaring a szája, citrom a melle [...]; maga a virágzó, zöldelő, kinyílt, hervadt, szelíd, vad virágszál, s virágzásában van, mikor szerelmes. A fiatalság a falu virága, a katona a császár virága, [...] a szomorú katona hervadó virágszál, a megesett leányt dér csípi meg. A szerelem lehullt, mint a virág szirma, keblét tárja, mint a virág kelyhe, rügyet fakaszt, bimbózik, kinyílik, elhervad, meglankad, lefonnyad, elhal, mint a virág; rózsafán nyílik, éjjel virít, feslik, mint a hasadó bimbó; virágát leszakasztják, magját öntözik, hogy hajtson, s gyümölcse, hajtása a kisbaba.”118 Amint az idézett tanulmányrészletből is kiderül, a virág nemcsak a lányt, hanem általában a szerelmeseket jelenti: „Nem az ám a rúzsa, / Ki j-a kertbe nyílik, / Hanem az a rúzsa, / Kik egymást szeretik. // Mink vagyunk a rúzsák, / Mink szerettyük egymást, / Gyere kisangyalom / Csókoljuk mög egymást.” (Szeged)119 Az alábbi, Kriza János Vadrózsák című gyűjteményében (1863) szereplő verses találós kérdésben hasonlóképpen: „Mondja virág virágnak, / Várja végit világnak, / Két vén
113 Erdélyi Zs. 1976. 717., 239. szöv. 114 Saját gyűjtés, 1991. 115 Vargyas L. 1988. 485. 116 Lükő G. 1942. 130. 117 Lükő G. 1942. 128. és Vargyas L. 1988. 483. 118 Erdélyi Pál: A virágének. Ethnographia X. 1899. 266. 119 Lükő G. 1942. 137.



fának ledőtit, / S a meghótnak felkőtit.” (Háromszék) A „virág” jelképet maga a gyűjtő Kriza is ’szerelmes’-ként értelmezi a találós kérdéshez fűzött „megfejtésében”: „Azaz: mondja szerető szeretejének, hogy várakozzék, míg bésetétedik, s az öregek lefeküsznek, s a tűz feléled a hamu alól.”120 A virág leszakítása ugyanaz, mint az ág hajlítgatása, vagyis a testi szerelem élvezése: „Két szál pünkösdrózsa / Kihajlott az útra, / El akar hervadni, / Nincs ki leszakítsa.” (Zala megye)121 A virág letépése, leszakítása azt is jelentheti, hogy vége a leányságnak. A virág hervadása az ifjúság, a szépség elmúlása. Amint erre az Erdélyi Páltól idézett szövegben is utalás történik, a virág a fiatalságot, például a fiatal katonákat is jelképezheti. Ebben az esetben is az ’élet’ jelentés a hangsúlyos. Például az alábbi moldvai csángó katonadalban: „Nyugudjatok, tük virágok, / testetek nem sajnáltátok, / véreteket ontottátok, / testetek fődbe zártátok.” (Klézse)122 Ebben a jelképiségben a virág letépése, leszakítása az ifjúság halálát – a fenti példában harctéri halálát – jelképezi. A 16. században már katolikus és protestáns egyházi szerzők virágénekként (vagy: szereleménekként) említik azokat a szerelmi dalokat, amelyek a testi szerelmet éneklik meg, és egyöntetűen elítélőleg szólnak róluk, mert erkölcsteleneknek tartják őket. Ebben a szóhasználatban a virágének minden olyan dalt jelent, amelyben jelképesen esik szó testi szerelemről, tehát a kifejezés nem pusztán azokra a szerelmi dalokra vonatkozik, amelyekben a szerelmesek egymást „virág”-nak nevezik, vagy amelyek más virágszimbólumokat tartalmaznak. Melius Juhász Péter 1561-ben Pál apostol egyik, tiszta életre intő leveléhez így fűz kommentárt: „Itt megtiltja Pál a parázna, hívságos, csúf és trágár beszédet, virágéneket, lator dudolást.”123 Huszár Gál, A keresztyéni gyülekezetben való isteni dicséretek című református énekeskönyv (1560) szerzője, ugyancsak becsmérli a szerelmi dalokat „melyeket minden gaz korcsmán énekelnek, s amelyek között s részeg disznók előtt a szent dicséreteket énekelni nem illik”. Telegdi Miklós pécsi püspök egyik gyóntató kérdése 1583-ban így hangzott: „Éneklettél-e avagy hallgattál-e virágéneket, melyben testi szerelemről és buja dolgokról volt emlékezet?”124 Szabó T. Attila arra hívja fel a figyelmet, hogy a protestáns Bornemisza Péter egyik prédikációjában 1584-ben a legsúlyosabban büntetendő bűnök között sorolja fel a virágének-éneklést: „Immár csak mind hazugságnak hallgatására és híságos mulatságra vágyódnak mindenek fülei, tisztátalan és fajtalan beszédnek hallgatására, trágár és peníszes csúfságra, bába-beszédre, álnokul költött fabulákra Királyfia Miklósrul, poéták óriásirúl, Apolloniusról és egyéb hívságról; virág- és szereleménekek hallgatására, lant-, síp-, dob-, trombitaszó-beli hujja-hujjára és teményezer csácsogásokra.”125 A bűn súlyosságával valamivel később Pázmány Péter is teljes mértékben egyetért, amikor azt írja, hogy „akik szerzik, akik éneklik a virágénekeket, országos kerítők, közönséges kutakat mérgezők”.126 A moldvai Bogdánfalvában egy idős vallásos férfi még napjainkban is így „értékelte“ a szerelmi népdalokat, amelyeket fiatal korában a guzsalyasokban hallott: „Hát az nem böcsülletesz iének!”127 A népi líra szimbolikus nyelvére legelőször 1541-ben Sylvester János figyelt fel, aki Új Testamentum-fordításának – í-ző nyelvjárásban írt – utószavában erre
120 Kriza J. 1975. 272. 121 Lükő G. 1942. 139. 122 Faragó József–Jagamas János (szerk.): Moldvai csángó népdalok és népballadák. Bukarest, 1954. 102. szöv. 123 Faragó J. 2003. 31. 124 Uo. 31–32. 125 Szabó T. Attila (szerk.): Haja, haja, virágom. Bukarest, 1969. 7. 126 Faragó J. 2003. 31. 127 Saját gyűjtés. A búcsúvezető szentember Andor János (1917–2002) közlése.



vonatkozóan egy azóta sokat idézett megfigyelést tett. Észrevette nevezetesen, hogy a szimbolikus nyelv és képi világlátás nemcsak az ún. „virágénekekre” jellemző, hanem a nyelv egészében jelen van, és mindezt a magyar nyelv költőiségének bizonyságaként értékeli: „Az ilyen beszédvel tele az Szentírás, melyhez hozzá kel szokni annak, az ki azt olvassa. Könnyű kediglen hozzászokni az mü népünknek, mert nem idegen ennek ez ilyen beszídnek neme. Íl (értsd: él) illyen beszídvel naponkid való szólásában. Íl ínekekben, kiváltkíppen az virág ínekekben, mellyekben csudálhatja minden níp az Magyar nípnek elmíjínek éles voltát az lelísben (értsd: költészetben), melly nem egyéb, hanem Magyar poézis.”128
A bokréta
A bokrétakötés azonos értelmű a virágszedéssel, azaz magáévá tenni, feleségül venni jelentésű. A hagyományos világban a leány bokrétát ajándékozott a legénynek, amit a legény a kalapja mellé tűzött, ezzel is jelezve, hogy a leány már az övé. Ma a menyasszonyi csokrot rendszerint a vőlegény adja a leánynak. Dr. Kós Károly írja a bokréta szimbolizmusáról a moldvai csángó párkapcsolatokban: „Hogyha a legény szeretőt akar tartani, a táncban, a guzsalyosban, kalákában megismerkedik egy neki tetsző leánnyal és »leszereti«. Azt mondja a lánynak: »Ha te is szerecc, adj nekem egy jegyet.« A jegy Bogdánfalvában egy »szervet« (kis kendő) vagy egy »maticsel« (gyöngyből gyapjúszállal kötött szalag) a kalapra. Régen bokrétát adott a lány, amelyet »kócicá«-nak, »leszgárdá«-nak (Bogdánfalva) vagy »gericá«-nak (Lészped) neveztek. Ezt a lány gyöngyből (az olvasó szemeiből) fűzte. Azért hagyták el, mert nehéz volt a kalapon.”129 (81. kép) A leány és legény kapcsolatát Kalotaszegen is a bokréta fejezte ki. Erre vonatkozóan Faragó József néhány adatát idézzük: Kiskapuson egy anya a fiát minden vasárnap reggel a szeretőjéhez szalasztotta virágbokrétáért, jóllehet otthon is bőven volt virág; Nyárszón a legény csak több havi udvarlás után kérdezhette meg a leánytól, hogy tesz-e neki bokrétát, és a tagadó válasz kikosarazást jelentett; az egész Kalotaszegen általános volt, hogy a legény cukorkával, szalaggal, pántlikával, keszkenővel, gyűrűvel kedveskedett a kapott bokrétáért.130 Csíkszentdomokoson húshagyóhétfő estéjén a lány, szülei jelenlétében fehér bokrétát (mirtuszt) tűzött annak a legénynek a sapkájába, aki a farsangon rendszeresen eljárt hozzá „vizitába”. Ez eljegyzésnek számított, ezért a mirtuszt nagy becsben tartották. („Erre úgy vigyáztak, mint egy oltárdarabra”) Húshagyókedden délelőtt a táncháznál gyülekezett a fiatalság, a lányok feltűzték a legények sapkájára az. ún. „táncoltató virágokat”. Ezek kis piros bokréták voltak, és azok kapták, akik a farsangon többet táncoltatták őket. A vénlegények sapkájára egy „színtelen, szagtalan, száraz, szinte virágtalan virág”, az ún. „bábakalács” került „ördögbordával” körítve.131 Ha az egyik szerelmes halála miatt az egymásra találás elmarad, a szerelmi kapcsolatot kifejező bokréta is halotti koszorúvá, vagyis a halálban megvalósuló szent nász jelképévé változhat. A bokréta–koszorú kontaminációval találkozunk például az alábbi Székelyföldön elterjedt műdalban: „Ez a kislány sírva megy a temetőbe, / Gyöngyre fűzött koszorút visz a kezébe. / Keresi a szereteje keresztfáját, / Hova tegye gyöngyre fűzött koszorúját.” (Zabola)132
128 Faragó J. 2003. 30. 129 Kós K. 1997. 75–76. 130 Faragó J.–Nagy J.–Vámszer G. 1977. 228–229. 131 Balázs Lajos közlése, 1998. 132 Fejér Imola egy. hallg. gyűjtése, 2006.



Végezetül megjegyezzük, hogy a bokrétakötés rítusaiban jelen van a kötöző nő szimbolizmusa kapcsán előbb már tárgyalt ’varázsol’, ’megkötöz’ jelentés is, ami erősíti a bokréta ’birtokbavétel’ jelentését. Régen azonban a kötésnek is volt erotikus jelentése, amit a nyelv ma is őriz: például az „ördögkötötte róka” jelentése ’ördögteremtette róka’, egyes tájszólásokban a „köt” igének ’foganik’ (pl. burgonya, uborka, tök) jelentése is van stb.
A mag
A gyümölcs magjából élet támad, ezért a mag erős termékenységjelkép. Nem véletlen, hogy a magyar nyelv a meddőt „magtalan”-nak nevezi. A magvetésből mindig élet születik. Mint például ebben a mezőségi népdalban: „Kamarási hegy alatt / Szántottam egy darabot, / Vetek belé lenmagot, / hogy teremjen galambot, / Hogy teremjen, ki szőkét, / ki barnát, ki feketét!” (Vajdakamarás)133 A lánynézőbe érkezők Baranyában eladó len- vagy kendermagot kerestek. Felső-Háromszéken ma is szokás, hogy szilveszterkor szilvás gombócot főznek, egy gombócba csak magot tesznek, és a hiedelem szerint, aki ezt megtalálja, az az új évben megnősül vagy férjhez megy.134 Hasonló jóslás van szokásban Finnországban is, ahol karácsony estéjén egy tejberizsszerű ételt főznek, amibe beletesznek egy mandulát, és azt tartják, hogy akinek az a tányérjába kerül, az férjhez megy, illetve megnősül.135 A gyümölcsök magjának megevése teherbe esést eredményez, ami különösen igaz az életjelkép almára. A lakodalmi szokásokban sokfelé az új pár által rituálisan elfogyasztott alma magját a menyasszonynak kellett megennie. A magokból totemisztikus hősök születnek (Borsszem Jankó, Borsószem királykisasszony, Virág Péter, Zöldág, Zöldlevél stb.). Az egyik magyar népmesében a meddő nagygazda asszonynak azt javasolja egy cigányasszony, hogy a szőlőlugas egyik, feltűnően nagy szőlőszemét egye meg, és attól majd teherbe esik. „Az asszony ki is ment a kertbe, megtalálta a szőlőszemet, leszakította, s megette. Alig telt el néhány hónap, s a gazdag asszony egy szép fiúgyermeknek adott életet. [...] milyen nevet adjanak a fiúcskának. Olyat, amilyen másnak nincs: Zöldlevél, ez lett a neve.”136 Egy Kis-Küküllő menti népmesében hasonlóképpen: „Telt, múlt az idő, hát egyszer a királyné hátrament a kertbe az arany körtefához. Ez a körtefa eddig még soha nem termett gyümölcsöt. Most csudák csudájára a királyné talált a fa alatt egy érett aranykörtét. [...] Attól az aranykörtétől nemsokára fia született, szép kicsi aranyhajú gyermeke.”137 Mivel archetipikus képről van szó, a motívum más népek folklórjában is megjelenik. Például az alábbi újgörög népmesében: „Ekkor a drakosz három almát meg három körtét húzott elő, és a királynak adta azzal, hogy vigye magával a palotába. Este, amikor együtt esznek, isznak a királynéval, mindegyikük fogyasszon el egy-egy almát, egy-egy körtét, utána pedig térjenek nyugovóra. Ugyanezt cselekedjék másnap meg harmadnap is. Az egyezség után elbúcsúztak, és elváltak egymástól. A király úgy tett, amint a drakosz meghagyta neki. Alig telt el néhány nap, a királyné teherbe esett, és amikor eljött a vajúdás ideje, helyre kis legényt szült, úgy ragyogott, mint a nap.”138
133 Székely Melinda egy. hallg. közlése, 1998. 134 Kézdialmás, Becze Márta egy. hallg. közlése, 1998. 135 Sanna Lähti kolozsvári finn lektor szóbeli közlése, 2000. 136 Nagy Olga: A vasfogú farkas. Mesék. Bukarest, 1987. 225. 137 Ráduly János gyűjtése, 1985. 138 A boldogtalan király. In: A lány, aki rózsát nevetett. Újgörög mesék. Fordította Moravcsik Gyuláné és Hadzisz Dimitrisz. Budapest, 1964. 49.



A gyöngyszem
„Az osztrigák, a tengeri kagylók, a csiga, a gyöngy a vízi kozmogóniával éppúgy öszefüggnek, mint a nemiség szimbólumrendszerével. Nemcsak hogy részesülnek a Vízben, a Holdban, a Nőben koncentrálódó szent erőből, de egyben – különböző okok miatt – mindezen erők jelképei is, amit a tengeri kagyló és a női nemi szerv közötti hasonlóság, az osztrigát a vízhez és a Holdhoz fűző kapcsolat, valamint a kagylóban képződő gyöngy ginekológiai és embriológiai szimbolikája magyaráz” – írja Mircea Eliade a Képek és jelképek című könyvében, amelyben részletesen kitér a gyöngy szimbolizmusára.139 Az általa felsorolt összefüggések miatt a gyöngyszem a maghoz hasonló erős termékenységszimbólum, a nemzőerő jelképe. A gyöngy elvetése azonos az emberi mag elvetésével. A lírában ez a motívum rendszerint a párosító dalokban és egyéb szerelmi dalokban fordul elő más termékenységjelképek (szántás, zöld ág hajtása, virágszedés stb.) kíséretében: „Szántottam gyepët, / Vetëttem gyüngyöt, / Hajtottam szálát, / Szedtem virágját.” (Bukovina)140 „Ezt az utcát főszántottam ugar gyanánt, / Vetek bele piros gyöngyöt búza gyanánt.”141 A párosítókban az eső mint termékenységszimbólum ugyancsak logikusan kerül kapcsolatba a gyönggyel: „Adjon Isten egy gyöngy essőt, / Mossa össze mind a kettőt.”142
A fenti összefüggésben válik a gyöngy lélekszimbólummá is. A magyar néphit szerint is a gyöngyszemben az újjászületésre váró lélek vetődik a barázdába. Ezt fejezi ki a nyelv is: Kórógyon a „liélökszem” jelentése ’gyöngyszem’, a „gyöngyellő búza” kifejezés szintén a gyöngyre utal.143 A kagylóban keletkező termékenységjelkép gyöngyszem a népdalokban is gyakran asszociálódik a tengerrel vagy más vízzel, ami ugyancsak megfelel a termékenységszimbolikának: „Régi szeretőmért mit nem cselekednék, / Tengerből a vizet kalánval kimerném. / Tenger fenekiről gyöngyszemeket szednék, / S abból a rózsámnak gyöngykoszorút kötnék.” (Trunk)144 A bokrétakötés rítusaiban a gyöngy az ugyancsak termékenységjelkép virág szinonimája. Az egyházi költészetben és a legendairodalomban a gyöngy az anyaistennő teherbe esését szimbolizálhatja, hiszen a gyöngy nemcsak egyszerűen a nemzőerő, hanem egy transzcendens valóság szimbóluma.145 Például az ún. „kozmikus genezismotívumban” Szűz Mária foganására utal: „Fehér rózsa Mária, / gyöngyökkel gyökereztél, / arannyal bimbóztál.” (Gyimes)146
A drágakő jelleg miatt a gyöngynek rontáselhárító szerepe is van. (82. kép) Ezért a világ sok kultúrájában a gyöngy privilegizált nászajándék, hiszen nemcsak termékennyé tesz, hanem óv is az ártó hatalmaktól. Mircea Eliade megjegyzi, hogy a nyugati kultúrában a gyöngy egyre inkább „csak” drágakővé válik, elveszítve a szimbolizmusához kapcsolódó archaikus jelentéseket, ami jól példázza a szimbólumok devalválódását.147 Végezetül megjegyezzük, hogy a magyar néphitben, álomszimbolikában stb. a könnycsepp alakú, áttetsző, drágakőhöz hasonló, vízi jellegű gyöngy sírást is jelenthet, de ez a jelentés csak akcidentális. Marosvécsen a menyasszony öltöztetéskor
139 Eliade M. 1997. 161. 140 Istensegíts, Kodály Zoltán gyűjtése, 1914. Lásd: Bartók B. 1991. 163. 141 Bernáth B. 1981. 41. 142 Uo. 35. 143 Uo.
144 Stuber György gyűjtése, 1991–1996. 145 Eliade M. 1997. 162. 146 Tánczos V. 1995. 103., 56. szöv. 147 Eliade M. 1997. 162.



nem tesz gyöngyöt a nyakára, mert az szomorúságot hoz a házaséletébe, hanem helyette ékkövekkel díszíti magát.148
Mustármag, mustárfa
A parányi magból hatalmas fává terebélyesedő mustármag a mag és a gyöngy jelképkörébe tartozik. Ez a jelképiség nemcsak a zsidó-keresztény hagyományban jelenik meg, hanem például a hinduizmusban is, ahol a mustármag olyan életprincípium, ami a lélek középpontjában, a szívben lakozik.149 Egyházi értelmezés szerint, dogmatikai-spirituális értelemben a kicsiből naggyá levő szent erőt jelképező mustármag–mustárfa az Anyaszentegyház parabolája, tehát messianisztikus jelkép. Kultúrtörténeti szempontból a jelképiség érdekes vonatkozása, hogy mivel a liturgia helyéül szolgáló templom épülete az egyházszervezetet is jelenti (például a moldvai csángóban a „szentegyház” szó ’templomot’ és ’egyházszervezetet’ is jelöl, ugyanúgy mint a román „biserică”, a német „Kirche”, az angol „church” stb.), a folklórban a mustárfa a legkonkrétabb értelemben helyettesítheti a templomot is: „Názáretben van egy mustromfa, / kívül aranyos, belől kegyelmes, / abban mondottak hétszer hét szent misét.” (Nagyberény)150 A középkori szimbolikus világképben egymástól még el nem különülő templomépület és egyházszervezet, illetve az ezek helyén álló mustárfa, ugyanakkor szimbolizálhatta a mennyei templomot is, tehát a mennyország jelképe is lehet. A katolikus vidékeken szokásos, ma már kihalófélben lévő aprószentekelés (dec. 28.) népszokásának151 rítusszövegében emlegetett mustármag-hintezés („egy kicsi mustármagot hoztam, el szabad-e osztogatni?”, „ha megengedik, hogy elhintezhetném” stb.) jól egészíti ki a szokás alapját jelentő termékenységvarázsló vesszőzés szimbolizmusát, hiszen amint láttuk, a mustármag ugyancsak a nagyra növekedést, a fejlődést hivatott szimbolikusan előidézni.
A búzamag és a kenyér. Együtt evés
A búzamag élet- és termékenységjelkép jelentését kétségkívül erősíti az a tény, hogy a belőle készült kenyér sokfelé az emberi táplálkozás alapja. A búzamag életereje átível a földi léten, ezért a kenyér, illetve a kalácsfélék az örök élet jelképei lesznek. Ez a szimbolizmus erőteljesen jelenik meg a halottkultuszban, ahol a halottas kalácsoknak összetett jelképisége alakul ki: nemcsak a halott szimbolikus táplálékául szolgálhatnak (pl. sírra helyezve), hanem áldozati jellegük is van, és a kalácsok formái (pl. koszorú vagy létra alak, fonott formák stb.) is szimbolikus értelmet nyernek.152 (83. és 84. kép) A halottas kalácsokkal befolyásolni lehet a halott lelkének túlvilági útját. A moldvai csángó Románcsügésben a halottas szekér alá egy vízzel teli cserépfazekat helyeztek, rajta „sült perec” volt vászonnal leterítve.153 A víz feltehetőleg a lélek szomját volt hivatott csillapítani, a kalács táplálékul szolgált, a rá terített vászon pedig folytonosság jelkép volt, az ún. „pallóvászon” megfelelője. Az Alföldön szokásban volt, hogy a kifejezetten ilyen céllal sütött nagypénteki kenyeret a vízbe fulladtak holttestének keresésére használták: ilyenkor a kenyér közepét kifúrták, égő szentelt gyertyát állítottak bele, a vízre eresztették, és ahol a gyertya belefordult a vízbe, ott kezdték keresni a holttestet.
148 Ismeretlen egyetemi hallgató közlése. 149 Guénon R. 1997. 429–437. 150 Erdélyi Zs. 1976. 270., 63. szöv. 151 Lásd: Bálint S. 1989. 125–129. 152 Minderről bővebben: Gazda K. 2001b. 302–310.; Demeter É. 2005. 243–245. 153 Balogh Ödön: Néprajzi jegyzetek a csügési magyarokról. Kolozsvár, 1942. 22.



Ugyancsak az élet, örök élet jelentés van jelen a búcsús perecek (85. és 33. kép) és a lakodalmi kalácsok, perecek (86. kép) jelképiségében, ami a bőség, gazdagság, termékenység jelentésekkel egészül ki. Csíkban régen a lakodalmakban ugyanazt a „főtt perec”-nek nevezett kalácsfélét tették az ökrök szarvára, amit a csíksomlyói búcsúba vitt templomi kereszteken is elhelyeztek.154 A lakodalmi szokásokban a lakodalmi perec vagy kalács gyakran a borral, a másik alapvető életjelképpel együtt jelenik meg, és a násznép rituális együtt ivása együtt evéssel155 is kiegészül. Moldvai csángó lakodalmakban ma is szokásban van, hogy az „örömkalácsnak” nevezett lakodalmi kalácsot a násznép széttépi, és mindenki eszik belőle. Az együtt evésnek áldozati (tor) jellege is van, ami – amint erről korábban már szó volt – ugyancsak életszimbólum, hiszen mindig élet születik az áldozatból. A kenyér- és kalácsfélék feláldozásának rítusai természetszerűen jelennek meg az agrárkultuszban. Ezeknek az ételáldozatoknak termékenységvarázsló szerepük van. Egy orosz adat szerint a karácsonykor szent sarokba helyezett lepényt tavasszal a szántóföldre viszik.156 A húsvéti szentelt ételek a magyar agrárkultuszban is szerephez jutnak.157 A keresztény szimbolikában a kenyér (ostya) a borhoz hasonlóan Krisztus-jelkép, az örök élet legfőbb szimbóluma. Az eukarisztiára való utalás magyarázza a kenyér szentségi jellegéről kialakult népi képzeteket: a Székelyföldön úgy tudják, hogy Jézus képe van a búzaszemen, a megszelt kenyeret nem szabad az ajtó felé fordítani, a földre leejtett kenyérszeletre keresztet vetnek és megcsókoltatják a gyerekkel stb. A kenyérnek ugyanolyan gonoszűző szerepe lehet, mint az ugyancsak búzalisztből készül ostyának. A puskába tett kenyérmorzsával le lehet lőni a boszorkányt, az Ördög és a kenyér mesetípusban a kenyér távol tartja az ördögöt stb.158
4. Nemi közösülés
Az eke és a szántás
A vágó, éles, kihegyezett eszközök a férfierő jelképei, és erős szexuális tartalommal rendelkeznek. Ez különösképpen érvényes a szántóeszközökre, amelyek szembenállnak a barázdával mint feminizált sebbel. G. Durand és M. Eliade különböző kultúrkörökből vett példákkal bizonyítják, hogy a szántóeszközök és a maszkulin szexualitás között azonosság van, ami alapvetően a közös megtermékenyítő erő következménye. A természeti népek primitív ekéi, túró, piszkáló botjai stb. mind fallikus eszközök. 159 Az eke és a föld viszonya minden kultúrában a férfi és a nő viszonyát jelképezi. A szántás-vetés életet adó cselekedetek, hiszen a föld megtermékenyítése történik általuk, a férfi–nő viszonylatában azonosak a nemzéssel.160 A földműves népeknél a nőt a röggel azonosítják, a magszemet a férfimaggal, a földművelést pedig a házastársi egyesüléssel. „A nő eleven földdarab, vessetek bele férfiak magvat!” olvasható az Atharva Védában. Egy 12. századi himnuszban a Szűzanyát így dicsőítik: „terra non arabilis, quae fructum parturiit” (be nem szántott föld, mely gyümölcsöt termett).161 Az „egy földet szántanak” szólás jelentése ’egy szeretőt
154 Csíkszentkirály, saját gyűjtés. 155 Az együtt evés szimbolizmusához lásd: Douglas M. 2003. 156 Demeter É. 2005. 245. 157 Bálint S. 1989. 296–300. 158 Városi Ágnes: Olvasószemmel lövik le az ullant. A boszorkány elpusztítási módja a fertőendrédi néphitben. Korunk XVI. 2005. 5. 57–58. 159 Durand G. 1977. 197–199.; Eliade M. 2005. 268–272. 160 Lükő G. 1942. 111–115. 161 Eliade M. 1996. 155.



tartanak’162, a „szánt, de nem vet” szólást pedig gyermektelen emberre használják a Dunántúlon. A „szántottam gyöpöt, / vetettem gyöngyöt, / hajtottam ágát, / szedtem virágát” komplex, halmozást tartalmazó képben mindegyik népdalsor a szerelem élvezésre utal, a jelképek külön-külön is (pl. szántás, gyöngyvetés, ághajlítás, virágszedés stb.) erotikus jellegű szimbolikus cselekvések. A szántás nyilvánvaló termékenységvarázslás, amit az is kifejez, hogy egyes népszokások keretében a rituális szántás eredményeként keletkezett barázdát be is vetik gabonamagokkal.163 Az északi csángó Szabófalvában a közelmúltig szokásban volt, hogy óesztendő estéjén a lányos házaknál a legények ökrökkel szántottak, és az így húzott barázdákat újév reggelén búzával bevetették.164 Újév napján a Tázló menti román falvakban ma is gyakorolják a rituális szántást és ekehúzást: fenyőfaheggyel és kendőkkel feldíszített eke elé egy pár ökröt fognak, és a felköszöntött gazda udvarán barázdát szántanak, amibe búzát vagy rizset hintenek.165 Vannak adataink arra is, hogy szárazság idején a faluhatárt mágikus számú szűzleánnyal szántatták körül esővarázslás céljából.166 A temető felszántásával kapcsolatos szimbolikus képeket szintén termékenységés életvarázslásokként értelmezhetjük, melynek során az élők az ősök erejére tesznek szert. A magyar néphitben számos olyan hiedelem él, amelyeknek lényege, hogy a földbe eltemetett halottal való fizikai érintkezés új életet generál. Egy Baranya megyei hiedelem szerint, ha kiássák és porrá törik egy halott koponyáját, és a porból időnként enni adnak a lónak, akkor a ló tüzesvérű lesz.167 A halottak csontjaival szerelmi varázslásokat is szoktak végezni. Idevágó vonatkozása is van annak a – tojás szimbolizmusa kapcsán előbb már említett – rítusnak, hogy Kalotaszegen a meddő asszonyok holt ember csontját használták fel a megtermékenyülés előidézésére. A temető felszántásának szimbolizmusa a vallásos népköltészetben a kozmikus megváltástan folyamatának szimbolikus megjelenítésében nyer sajátos értelmet. Egy moldvai csángó karácsonyi énekben, ami imaként is használatos, Jézus születését a következő kép adja hírül: „Én megfogom z ökrömnek jobb szarvát, / s én megfogám z ökrömnek jobb szarvát. / Én felszántám csincsirim heljeit, / én felszántám csincsirim heljeit. / Én bévetém Ádámnak magjával, / s én bévetém Ádámnak magjával.” (Lujzikalagor)168 A szimbolikus kép változataival az archaikus népi imádságokban is találkozunk: „Feltekinték magos mennyékbe, / sírva látám Bódogságos Szépszüzmáriát. / Há mé sírsz? / Mit ne sírjak, / mikor a Jóisten el akarja veszteni ez széjes ez világot! / Ne sírj! / Vedd el a Szent János ekéjit, / szántsd fel a cintorom hejit, / vettesd bé az Ádám magjával, / arattasd le az anyai szójával.” (Diószeg)169 Mindkét folklórszövegben a temető felszántásáról és ennek nyomán Mária Jézussal, a második Ádámmal való megtermékenyüléséről van szó, aki kereszthalála által („arattasd le az anyai szójával/anyai jajszóval”) elhozza az örök életet az emberiség számára. A nemi kapcsolat a szimbólumok világában is generálja az életet, és gyakran maga a rituális nemi közösülés lesz mágikus termékenységjelképpé. Vannak olyan népszokások, amelyeknek keretében sor kerül ilyen rítusok szimbolikus eljátszására, vagy legalábbis gyakran történik utalás erre a jelképiségre. Amint láttuk, a tavaszi farsangi népszokásokban igen gyakoriak a felfokozott nemi tevékenységre való
162 Dugonics András (1820. I–II.) szólásgyűjteményéből idézi: Bernáth B. 1981. 33. 163 Pozsony F. 1997. 306–307. 164 Saját gyűjtés, 1999. 165 Ichim Dorinel: Zona etnografică Trotuş. Bucureşti, 1983. 138. 166 Lükő G. 1942. 114. 167 Uo.
168 Tánczos V. 1995. 256., 191. szöv. 169 Uo. 222., 166. szöv.



célozgatások. A szimbolizmus a lakodalmi szokások rítusaiban, a tárgyi kellékek jelképiségében, a lakodalom költészetében is minduntalanul felbukkan, nem véletlen például, hogy a kéjvággyal megvádolt kakas és a vele nap mint nap nemi életet élő tyúk az egész európai kultúrkörben az esküvői párok privilegizált szimbóluma. A szántás rítusait is ebben a szimbolikus összefüggésben kell életet adó cselekedetként értelmezni.
Ritmikus agrártevékenységek
Amint előbb láttuk, a magvetésre a szimbolikus szokáscselekményekben is a szántással összefüggésben, mintegy azt követően szokott sor kerülni. Egyértelműen szexuális vonatkozása van a cséplés szimbolizmusának. Elég erre talán a „nyolcvanéves csűrben lehet csépelni, de nyolcvanéves cséphadaróval soha” szólást idézni.170 Az aratásnak és kaszálásnak ugyancsak lehet szexuális jelentése, ez a jelképiség azonban sok esetben csak sejthető, illetve valószínűsíthető: „Kimentem a selyemrétre kaszálni, / De nem tudtam én a szénát levágni, / Mert nem látszott a sok sárga virágtól, / Régi babám most búcsúzunk egymástól.“ (Hódmezővásárhely) Vagy: „Aki legény jöjjön velem kaszálni, / meg fogom a kaszámat kalapálni, / vágok olyan sűrű rendet a réten, / kilenc kislány nem gyűti fel a héten.” (Szalonta)171
Ritmus (zene, tánc) és szexualitás
Gaston Bachelard az erotikus tűz jelképiségének lélektani gyökereiről szóló könyvében kifejti, hogy a ritmikus munka, illetve a szexuális aktus és a zeneiség összetartozó képzetek. A szexuális ritmus is zenében oldódik fel, a tűz meggyújtásának ritmikus munkájában tanult meg az ember énekelni.172 Az etnológia megerősíti ezt a sejtést: a természeti népeknél a tűzgyújtás, a favágás, a facsiszolás, az evezés, a kovácsolás stb. ritmikus technikáit énekek, táncok kísérik, tehát a tűz és a ritmus szolidáris képzetek.173 Sok mitológiában a „tűz ura” méltóság világosan összekapcsolódik az „ének ura” méltóságéval. Például a germán Odin és papja „énekkovácsok”, a Nyugat-Európában a középkorban megjelent cigányok zenészek és kovácsok voltak stb.174 A zenei ritmust szolgáltató hangszerek a teremtéshez és a termékenységhez kapcsolódnak. Előfordul például, hogy dobokon ábrázolják a teremtés főbb szakaszait, az eget és a földet, terhes asszonyokat stb., a dob ugyanis teremtő szintézis, az ellentmondásos értékek egysége. A demiurgoszok gyakran dobbal, hárfával vagy más hangszerekkel jelennek meg, dobot verni ugyanis annyi, mint a Teremtő helyébe lépni, és vezényelni az új teremtést.175 A zenei ritmus szublimáltan fejezi ki az egész képzetkört, amit a ritmikusság jellemez, például az évszakok, a holdfázisok, a növényiség drámai ciklikusságát. Shiva ciklikus istenség és egyszersmind táncoló isten is: egyik kezében dobot tart, ami a világegyetem megnyilvánulásait ritmizálja, a másikban pedig áldozati lángot.176 Minden ritmikus koreográfia erotikus jellegű. A rituális táncok gyakran játszanak fontos szerepet az ünnepi ceremóniákban, amelyeknek célja a termékenységvarázslás vagy a társadalmi csoport túlélésének biztosítása. A tánc tehát mágikus termékenységi rituálé, de a ritmus által az egység erotikus szimbóluma is.177
170 Csíkménaság, saját gyűjtés. 171 Lükő G. 1942. 116. 172 Bachelard G. 2000. 54–58. 173 Durand G. 1977. 416. 174 Uo. 417. 175 Uo. 417–418. 176 Durand G. 1977. 418. 177 Uo. 419.



A szexualitást a forgó mozgás, illetve a gurulás fejezi ki, ami a folklórban is szexuális értelmű. A kalotaszegi falvakban a tavaszi „juhmérés” háromnapos szertartásos ünnepe keretében szokott sor kerülni az ún. „henderikázás” rítusára, aminek lényege, hogy a tej megmérése utáni mulatság keretében a juhtartó gazdák ölbe kapják komáik feleségeit, kiviszik őket a domboldalba, és összeölelkezve begurulnak velük.178 Minden bizonnyal a természet termékenységének mágikus serkentéséről van szó, hiszen a népszokásnak más szimbolikus elemei és értelmezhetők termékenységvarázslásként. Emellett szól az is, hogy a „henderikázás” szónak a ’henteregni’ jelentés mellett van szexuális aktusra vonatkozó jelentése is.179 A kerékforgatás a farsangi szokásokban ugyancsak a nemi aktus jelképes utánzása, amit az is kifejez, hogy a forgó kerékre férfi és nő képét formázó bábukat helyeznek. Erdélyi Zsuzsanna vette észre, hogy a magyar folklórnak vannak olyan gyermekdalai, amelyekben előfordul a forgás motívuma, és amelyekről sejteni lehet, hogy régi jegyességi vagy házassági szertartások nyomait őrzik: „Két Csicsók lányok fehérben vagyon, / Fehér a rózsa kezökben vagyon, / Fordulj egyet mátkámasszony.”180 (A szövegben a lányok öltözetének fehér színe utalhat a jegyességre, a forgás pedig erotikus tartalmú.) A szimbolizmus kapcsán megemlítjük, hogy a kerék a prostituáltak egyetemes jelképe. A malom ugyancsak forgó mozgása miatt lesz erotikus jelképpé: „A malomnak nincsen köve, / mégis lisztet jár, / Tiltják tőlem a rózsámat, / mégis hozzám jár.”
Amint látjuk, ebben az esetben is egy több jelképből álló összefüggő szimbólumkonstellációval állunk szemben: az erotikus tűz–ritmikus dörzsölésszexualitás–zene és tánc stb. mind-mind a termékenységet generáló szexuális ritmus megnyilatkozásai. G. Bachelard kezdeti gondolatához visszatérve: az emberi technológiák (tűzgyújtás, kerék, malom stb.) mind a ritmussal kezdődnek, és ez a ritmikusság erotikus jellegű is.
Összegzés
Az élet- és termékenység szimbolikus-mágikus úton történő megvalósítása alapvető vágya az emberiségnek. Vannak olyan egyetemes jelképek, amelyek nyilvánvalóan tartalmazzák az élet esszenciáját (víz, tűz, növényiség, szexualitás stb.), illetve generálják az életet. A túlélés, gyógyulás, egészségvarázslás szimbolikus technikáiban ezek a jelképek jutnak fontos szerephez. A ciklikusság egyéb jelképeihez hasonlóan, ez a jelképkör sem polemikus jellegű. A jelentésekben megnyilvánuló optimizmus magától értetődő és megnyugtató a szimbólumokban hívő archaikus ember számára.
178 Szabó Á. T. 2002. 91. 179 Uo. 180 Erdélyi Zs. 1961. 183.



15. A haladás mítosza
1. Messianizmus és történelem
„Alig van a kultúrának paramétere, amely jobban jellemezné lényegét, mint az időfelfogás. Ebben testesül meg, ezzel függ össze a kor világérzékelése, az ember – az emberi magatartás, tudat, életritmus – viszonya a különböző dolgokhoz” – írja A. J. Gurevics A középkori ember világképe című könyvében.1
A legrégebbi agrártársadalmakban az időről kialakított képzeteket mindenekelőtt a természeti ritmus határozta meg. Az állandó ismétlődésen alapuló időfelfogást a világ különböző archaikus kultúráiban Mircea Eliade archaikus lételmélete írja le és példázza, aki összefoglaló igénnyel Az örök visszatérés mítosza című könyvében2 írt erről a kérdésről, de voltaképpen minden vallásetnológiai művének ez a szemléleti alapja. Ennek az időszemléletnek az a lényege, hogy az idő a ciklikusság mágikus rítusai révén újra és újra megismételhető és megújítható. Az archaikus ember a másik, szent világ szüntelen idézése által állandó kapcsolatot tartott az egyetlen igaz ontológiai realitással, a transzcendenssel mint egyetlen valóságosan létezővel. A szent rítusok által újra és újra megvalósult az istenséggel, a szenttel való állandó azonosulás, az ember tehát az örök megszentelt jelenben élt. Ebben a létértelmezésben nincs helye a történelem lineáris idejének, ami a kezdeti aranykorban még nem is létezett. Az időnek ez az intellektuális felfogása egy későbbi racionalizálódási folyamat eredménye volt, megjelenése adott történelmi korszakhoz köthető. Mircea Eliade vallástörténeti munkáiban kimutatta, hogy először a zsidó próféták adtak értéket a történelemnek, azáltal, hogy a valahonnan valahová tartó időról szóló tanítást hirdették3: „A történelmi eseményeknek ettől fogva önmagukban vett értékük van, amennyiben Isten határozta meg őket. A történelmi tények így az Istennel szembesülő ember »helyzeteivé« válnak, ekképpen pedig olyan vallási értékre tesznek szert, amit korábban semmi nem biztosíthatott. Joggal mondhatjuk azt is, hogy a zsidók voltak az elsők, akik a történelemnek, mint Isten epiphaniájának jelentését fölfedezték, ezt a felfogást pedig, amint ez várható volt, a kereszténység átvette és elmélyítette. Szögezzük le azonban, hogy a történelemnek theophaniaként való fölfedezését a zsidó nép nem fogadta el azonnal és teljességében, és a korábbi felfogások még sokáig éltek.”4 Ez az időértelmezés szakítás volt az aranykorral, a boldog örök jelen idejével. Később a finalista időfelfogás találmányát a kereszténység átvette, és teológiai tanítás rangjára emelte, amivel a kultúra minden területén megerősítette. Eszerint az idő a világ teremtésétől a krisztusi megváltáson át Krisztus második eljöveteléig tart, amikor is egy apokaliptikus pusztulás után megszűnik a világegyetem, és az idő beleolvad az örökkévalóságba. A két időfelfogás közötti különbség alapvető: „Az archetipikus ismétlés hagyományos látókörében [...] a történelmet elvetik, eltekintenek tőle, illetve a teremtés időnkénti megismétlésével és az idő periodikus megújításával semmissé teszik, a messianizmus szerint azonban a történelmet, eszkatológiai szerepe miatt,. el kell viselni, ami csak azért lehetséges, mert az ember tudván tudja, hogy majdan megszűnik. Így számolódik fel a történelem, de nem az
1 Gurevics A. J. 1974a. 80. 2 Eliade M. 1993. 3 A Georges Dumézil-tanítvány Daniel Dubuisson a 20. századi mítoszelméletekről szóló, 1993-ban megjelent könyvében „primitív ontológiának” nevezi M. Eliade egész mítoszfelfogását, és az antiszemitizmus „örök visszatérését” igyekszik kimutatni az életműben, abból kiindulva, hogy M. Eliade a zsidóságnak tulajdonítja a lineáris történelmi idő kitalálásának „ontológiai főbűnét”. (Dubuisson D. 2003. 215–224.) A kíméletlen Eliadekritika magyar ismertetése: Zirkuli P. 1996. 4 Eliade M. 1994. I. 307.



örök jelenben való létezés tudata révén (egybeesés az archetípusok kijelentésének időtlen pillanatával), vagy az időközönként megismételt rítusok eszközével (például az újévi szertartások által), hanem az eljövendőben. A teremtés időszakos megújítását felváltja az egyetlen megújulás, amely in illo tempore, de a jövendőben következik be. A történelem végső és döntő megszüntetésének gondolata azonban pontosan olyan történelemellenes szemléletről vall, mint a hagyományos felfogások.”5 Amint a fentiekből is kitűnik, M. Eliade retteg a történelemtől, mert kiszakítja az embert a boldog mitikus egység korából, az állandó jelenből, és végül romlásba dönti az emberiséget. A történelem lineáris ideje az eszkatológiával, a véggel terhes. A történelem profán idejében eltávolodunk a valódi Léttől, a Szenttől, megtagadjuk az ember isteni arcát. M. Eliade a Szent szimbólumoktól való eltávolódásban, a szimbólumok devalválódásában szintén a történelem kiüresedését látja. A magyar népi kultúrában egymás mellett vannak jelen a ciklikus idő – előbb tárgyalt – szimbólumai és a lineáris, valahonnan valahová tartó időről kialakult képzetek jelképei. Mindazonáltal úgy tűnik, hogy a messianisztikus képzetek „szervesülése” máig sem teljesen tökéletes, ugyanis a lineáris időképzetek folklórszimbólumai mögött mindig kitapinthatóak a rájuk vonatkozó teológiai, intellektuális tanítások, és ez a szimbolizmus a népi tudatban nem annyira termékeny, mint a ciklikus ismétlődés képzetköre. Ráadásul a folklórban szinte nem is találunk olyan szimbólumokat, amelyek „vegytisztán” tartalmaznák a haladás szimbólumait: a messianisztikus jelképiségben mindig kimutathatók a ciklikusság képzetei is, sőt úgy tűnik, hogy az utóbbiaknak mélyebb a lélektani megalapozottságuk, tehát szervesebben vannak jelen a kultúrában. Anélkül, hogy az eredet, a primátus kérdéseivel foglalkoznánk, vagy a jelképek kultúrtörténeti hátterének vázolásába belemennénk, a jelen fejezetben néhány olyan jelképiséget mutatunk be, amelyek messianisztikus jelentéselemeket (is) tartalmaznak, és amelyek – minden egyházi befolyásoltság ellenére – archetipikusnak tűnnek a népi tudatban.
2. Eszkatológia, világvég
Az idők végezetéről6 szóló keresztény tanítások szerves összetevőivé lettek az európai népi kultúráknak. A középkorban az első ezredvég végén különösen megélénkültek az eszkatologikus világvégvárások, és hasonló – bár korántsem olyan intenzitású – várakozásoknak lehettünk tanúi a második évezred vége felé is. Az idők végének közeledtét a szimbolikus világlátásban a világ rendjének felfordulása jelzi, ami a kozmosz rendjének megbomlásában és a társadalmi értékrend elbizonytalanodásában, az alapvető értékek visszájára fordulásában érhető tetten.7 Berze Nagy János keleti, mindenekelőtt urál-altaji eredetűnek tartja azt a magyar folklórban is fennmaradt kozmogóniai mítoszt, hogy az égen feltűnő több Nap a világ tűzözönben való elpusztulását eredményezheti. A téma keleti mítoszai arról szólnak, hogy a sok Nap keletkezését valahogyan megakadályozzák.8
5 Eliade M. 1993. 163–164. 6 A kérdés irodalmából néhány olyan munkát emelünk ki, amelyek nem szerepelnek a jelen kötet végén található válogatott bibliográfiában: Fukuyama, F.: A történelem vége és az utolsó ember. Budapest, 1992.; uő: A nagy szétbomlás. Budapest, 2000.; Huntington, Samuel P.: A civilizációk összecsapása. Budapest, 2004.; Löwith Karl: Világtörténelem és üdvtörténet. A történetfilozófia teológiai gyökerei. Budapest, 1966. (Eredeti kiad.: Chicago, 1949.) – Utóbbi könyv a teremtéstől a világ végéig tartó világtörténelem üdvtörténeti felfogását mutatja be különböző nagy gondolkodók, például Szent Ágoston, Voltaire, Giambattista Vico, Friedrich Hegel, Jacob Burckhardt, Karl Marx stb. gondolatvilágában. 7 Az idők végének folklórbeli „jeleiről”: Gagyi J. 1998. 8 Berze N. J. 1982. 325–330.



3. A kereszt
A kereszt a kereszténység legfontosabb messianisztikus szimbóluma, bár ez a jelképiség nem kapcsolható kizárólag a keresztény gondolkodáshoz. Mircea Eliade a növényi mítoszokat a kereszttel kapcsolatos mítoszokkal hozza összefüggésbe, és a kapcsolatot azzal magyarázza, hogy a kereszt voltaképpen egy mesterséges fa, tehát természetes módon generálja a növényi szimbolizmust.9 Sőt, ezen túlmenően, a világ számos – olykor nem keresztény – kultúrájában is kimutatható, hogy a kozmikus világfa egy kozmikus kereszttel kontaminálódik. Például különböző keleti mítoszokban olykor egy világfához hasonló kereszt áll a világ középpontjában, amin a lelkek égbe mennek, és aminek hét „foka” van, mert az ég rétegeinek száma is hét.10 A jelképiségről ugyanilyen értelemben szól G. Durand is, amikor megjegyzi, hogy az életet adó keresztfa motívuma, ami például Szent Ilona legendáiban megjelenik, nem más, mint egy egyetemesebb szimbolizmus keresztény átültetése. Szerinte a kereszt életjelkép jelentése archetipikus, hasonló az örök életet adó ital, gyömölcs vagy száraz fán kivirágzó növény szimbolizmusához.11 (66. kép) A keresztény mitológia Krisztus keresztfájának életet adó erőt tulajdonít. A legenda szerint Szent Ilona császárné (kb. 250–328/330), Nagy Konstantin császár édesanyja, amikor a Golgotán egy sziklaüregben égi jel alapján megtalálta a három keresztfát, Krisztus keresztjét úgy ismerte meg, hogy az feltámasztott egy hozzáérintett, már félig halott asszonyt. A keresztfa mint arbor vitae jelenik meg a magyar vallásos folklórban is. Az életfa–keresztfa–keresztfa virága képzetkörnek hangsúlyos messianisztikus tartalma is van, hiszen a keresztfa az örök élet fájává (arbor vitae) változik. Ebben a szimbolizmusban Krisztus keresztfán függő teste mint a keresztfa virága vagy gyümölcse jelenik meg. A jelképiséggel gyakran találkozunk az archaikus népi imádságokban: „Kihágok a Kalavári hedzsre, / Kihágok a Kalavári hedzsre, / látok a dümülsöket, / látok a dümülsöket, / kivirágozva kilevelezve, / kivirágozva kilevelezve. / Szent misze (templom) felvirágozva, / futatatt aranyból, / szent misze felvirágozva / futa[ta]tt aranyból.” (Szabófalva)12 Az idézett szöveg képi víziójának összetettségét jelzi, hogy benne Krisztus növényi szimbolikával megelevenedő keresztfája az örök üdvösséget jelképező mennyei templommá változik, ami a kereszthalál által megnyitott mennyország jelképe. A komplex kép az üdvtörténet legfontosabb teológiai tanítását alig néhány sorban, sűrítve fejezi ki. Néhány további példa a kereszt–életfa kontaminációjára népi imádságokból: „Kimenének e Kálvári hedre. / Uljan szip dzsümülcsvel fa leveledzik, / arandzs virvel felvirágozvo, / Krisztusz urunkval megdzsümülsözve” (Szabófalva)13; „Sohase láttál szebb termőfát, / mind az Úrjézus keresztfáját, / mert az vérvel virágozik, / Szentlélekvel gyümőcsözik.” (Gyimes); „Ó, keresztfa, hol termettél, / talán cédrus fából lettél? / De szomorú szép virágod, / mikor Jézust halva tartod!” (Gyimes)14 Vagy karácsonyi kántálóénekekben hasonlóképpen: „Én nem látok szebb gyümölcsfát, / Mint a Jézus keresztfáját. / Vérrel vérzik, virágozik, / Szentlélekkel gyümölcsözik.” (Udvarhely megye)15
A négy égtájra való utalás révén a kereszt térszimbólum is, a világ totalitásának lehet a jelképe. Az ellentétek egysége valósul meg benne, hiszen a négy égtájat, azaz a négy világot egyesíti egyetlen középpont köré. (87. kép)
9 Eliade M. 2005. 302–304. 10 Uo. 304. 11 Durand G. 1977. 409. 12 Tánczos V. 1995. 246. 13 Uo. 251. 14 Saját gyűjtés. 15 Lükő G. 1942. 135.



4. A fa
Mircea Eliade szerint a fa minden, ami valóságos és szent: a kozmosz világfája, az élet, a halhatatlanság, a bölcsesség fája stb.16 Első látásra úgy tetszik, mintha növényi szimbólum volna. Erre utaló képzetek a fa virágzása, gyümölcshozása, leveleinek roskatagsága, időlegessége stb. – mindezek drámai változást és állandó megújulást sugallnak. Mégis a függőleges irányú növekedés, ami megerősíti a ciklikusság optimizmusát, és ami ugyanakkor kiemeli a fa antropomorf jellegét is (ti. a függőlegesség az emberi fajra is jellemző), a fát a haladásról szóló álmodozás legfőbb szimbolikus kifejezőjévé teszi. Gaston Bachelard emiatt a felemelkedés archetípusai között tárgyalja a „légi fa” szimbólumát17, Gilbert Durand ellenben úgy véli, hogy a fa jelképiségében hangsúlyosabb a ciklikus jelleg, a haladás képzete ehhez képest komplementáris, és csak mint a ciklikusság felfelé ívelő fázisa jelenik meg.18 Alább a fa szimbolizmusának azokat a legfőbb vonatkozásait vesszük számba vázlatosan, melyekben jelen vannak a haladás és állandóság jelentéselemei.
Életfa–világfa
A mitikus tudatban az élő organizmusként felfogott világegyetem egész léte, ideértve a világ keletkezését is, egy kozmikus fához kapcsolódik. (88. kép) Ezt a szimbolizmusra a továbbiakban archaikus népi imádságok szövegrészleteivel példázzuk. Az Erdélyi Zsuzsanna által „kozmikus genezis motívumnak” nevezett képben egy, a kozmikus totemisztikus fa jelenik meg, ami egyszerre életfa és világfa jellegű, mert egyfelől modellálja a világ térszerkezetét (világfa), másfelől a világegyetem életerőinek is forrása (életfa): „Ég szülte Földet, / Föld szülte fát, / Fa szülte ágát, / Ága szülte bimbaját, / Bimbaja szülte virágját, / Virágja szülte Szent Annát, / Szent Anna szülte Máriát, / Mária szülte Krisztus urunkat a világ megváltóját.” (archaikus népi ima, Zala megye)19 Az életfa jellegre utal az is, hogy a kozmikus fa vízi jellegű, a megtermékenyítő vizekkel áll kapcsolatban. Gyakran a tenger közepén vagy kút mellett találjuk: „Tengerbe lévő pámfa szülte ágát, / Levele szülte gyümölcsit, / Gyümölcse szülte szent Annát.”20 A tenger partján vagy a tenger közepén álló fa mellett a kereszténység istenségeit is ott találjuk, akiknek alakja ezekben a képekben ugyancsak kozmikussá lesz: „Hun lakik Jézus? / Tengernek közepin, / Arany fának ágán” (Szolnok megye)21; „Hol hol vagyon a Boldogságos szép szűz? / Túl tengeren aran fán / Aran fának ágán, annak üdvözült virágján.”22; „Tengernek közepébe egy aran’fa, / Arany fának arany ágán ül a Boldogságos Szűz Mária.”23 Ebben a képi összefüggésben kozmikus istenségként még Keresztelő Szent János is megjelenhet: „Széles tenger partyán, / Aranyfának aranyágán, / Ott ül Szent Jánoska.”24
Hasonlóképpen tartalmazza az életfa-világfa kettősséget és a hozzá kapcsolódó termékenységistennő motívumát a domb/hegy tetején álló almafa-szimbólum is: „Szent Jánoson küjjel van egy kerek dombocska, / abban növelkedik egy édes almafa. / Édes az almája, csukros a virága, / alatta ül vala Boldogságos Szépszüzmárja. / Úgy
16 Eliade M. 1996a. 141. 17 Bachelard G. 1999b. 210–232. 18 Durand G. 1977. 422. 19 Erdélyi Zs. 1976. 182., 27. szöv. 20 Uő 1988. 721. 21 Uő 1976. 317., 82. szöv. 22 Uő 1988. 722. 23 Uo. 24 Uo.



köti, úgy köti ékes koszoruját, / fejérrel, veressel, fejérrel, veressel. / Ha avval nem éri, arannyal béfejzi.” (Gyimes)25 Vagy: „Magyarország szegin felnőtt egy almafa, / Csukros a virágja, édes az almája, / Az alatt megnyugszik két huszár katona.” (Külsőrekecsin)26 Az itt bemutatott szimbolizmus kétségkívül igen archaikus, és minden bizonnyal magyar ősvallási elemeket is tartalmaz. A jelképiség mindazonáltal nemcsak a magyar mitológia és folklór sajátja. A tengerből kinövő fa archetipikus képzetével más népek teremtésmondáiban, karácsonyi énekeiben is találkozhatunk. Egy ukrán kolindából idézünk: „Amikor még a világ kezdete nem volt, / Nem volt sem ég, sem föld, / csak a kék tenger volt / és a tengerben egy zöld jávorfa. / A jávorfán három galamb, / Tanácskoztak, hogy teremthetnék meg a világot.”27
A fa mint imago mundi
A szent helyek, a totemizmus központjai, a primitív templomok stb. gyakran egyegy vertikális fából vagy faoszlopból állnak. A fa imago mundi, az oszlopszerű fa a kozmikus totalitás képzetét kelti.28 Ezért a világfához kozmikus attribútumok kapcsolódnak: gyökerei a föld szívében vannak, ágai alatt kút található az élet vizével, törzsében minden élőlény ott tanyázik, gyökereiben lakik a vipera, a sas az ágai között stb. Ez a világfa által modellált kozmosz vertikális tagoltságú, a világfa ugyanakkor genezisében és alakulásában mutatja be a kozmoszt29, ezzel magyarázható a világfa „díszítettsége” a folklórban (pl. égitestek, madarak, csúszómászó állatok vannak rajta). Demény István Pál elképzelhetőnek tartja, hogy Az elcsalt feleség balladatípusban (Molnár Anna balladája) szereplő egészen különleges „burkus/burkos fa”, aminek sajátos „díszítettségét” az adja, hogy akasztott nők lógnak rajta, világfa jellegű áldozati fa. A szimbólum párhuzamos megjelenéseivel a keleti népek körében is találkozhatunk, mindenek előtt a szamojéd hősénekekben.30
Életfa–keresztfa–paradicsomi fa
A krisztusi keresztfa gazdag legendaköre igen gyakran a kozmikus életfa (arbor vitae) képzetkörével mosódik össze. Ez a szimbolizmus egészen természetes, hiszen a krisztusi életáldozat fája, amely „piros vérrel virágozik” és „Szentlélekkel gyümölcsözik”, a megváltás, az örök élet jelképe is. Az talán már valamivel meghökkentőbb, hogy a paradicsomkerti fa képi megjelenése is az örök élet fájával, illetve krisztus keresztfájával (arbor vitae) kontaminálódik31, de a közös ’élet’ jelentés miatt voltaképpen ez a szimbolizmus is teljesen érthető. A „Paradicsom kőkertjében...” kezdetű karácsonyi-újévi énekben a paradicsombeli „termőfa” maga a krisztusi keresztfa: „Paradicsom kis kertye, / nígy szögibe nígy angyal, / közepibe szent keresztfa.”32 „Én nem láttam szebb termőfát, / csak a Jézus keresztfáját, / Piros vérrel virágozik, / Szentlélekkel gyümölcsözik.” (Gyimes)33
25 Saját gyűjtés. 26 Stuber György gyűjtése, 1991–1996. 27 Dömötör T. 1983. 137. 28 A világfa irodalmából: Eliade M. 1996a. 30–41., 2005. 277–338.; Guénon R. 1997. 311–320.; Durand G. 1977. 423–427.; Harva U. 1982.; Diószegi V. 1969.; Berze N. J. 1984.; Jankovics M. 1998.; Demény I. P. 1994, 1998, 1999a. 75–84.; Keszeg V. 1998b.; Szapu M. 1995. stb. 29 Durand G. 1977. 423–426. 30 Demény I. P. 1992. 18–35. 31 Bő példaanyag és értelmezés: Dömötör T. 1983. 132–143. 32 Erdélyi Zs. 1988. 738. 33 Tánczos V. 1995. 108., 59. szöv.



Az arbor vitae–lignum crucis kapcsolatban összegezhető azonosítás-sorozatot (életfa/világfa–paradicsomi fa–szent keresztfa [cédrusfa]–keresztfa virága) kétségkívül az Ádám ősbűne és Krisztus megváltó kereszthalála közötti ok-okozati teológiai kapcsolat alakította ki. A középkor teológiai irodalma a paradicsomi életfa jelképiségét a krisztusi keresztfára kezdte vonatkoztatni, és ennek nyomán a passióról szóló vallásos folklórban is gyakran találunk közvetlen szimbolikus utalásokat a vétkes ősszülőkre. A keresztfának végső soron Ádám vétke miatt kell „vérrel virágoznia”, s nem véletlen az sem, hogy az archaikus népköltészeti hagyomány a Golgota keresztfáját az Ádám sírja körül keletkezett cédruserdőből származtatja.34 Erre céloz a „Dicsértessék szent keresztfa...” kezdetű elterjedt népének „Ó, keresztfa, hol termettél, / talán cédrusfából lettél?” két sora.35 Vagy telesen egyértelműen a „Lehullott a Jézus vére...” népénekben: „Ádám keserű almája / Hozott a kínos halálra.”36
Amint látjuk, a pogány és a keresztény képzetek ötvöződése révén az üdvtörténeti folyamat kozmikus összefüggésbe való helyezése valósul meg az életfa jelképiségében, hiszen a fa itt a keresztény megváltástan (üdvtörténet) egyetemes szimbólumává lesz.
Jessze fája. A családfa
Minden haladásképzet fa formájú, és szakaszosság jellemzi. Az evolucionisták egy ágas fa formájában ábrázolták a fajok fejlődését. A genealógiában ugyancsak szokásos a családok leszármazásának fa alakjában történő bemutatása, ahol az első ismert őst a fa törzse, a leszármazottakat pedig a belőle kinövő ágak jelképezik. A messianizmusnak ezt a képi megjelenését G. Durand a mitológiák „Jesszekomplexusának” nevezi.37 A kereszténységben Jessze fájának nevezik Krisztus ószövetségi családfájának képszerű ábrázolását. Az ábrázolások szerint az alvó Jessze (Izáj) oldalából elágazó, lombbá terebélyesedő fatörzs indul ki, amelyen találhatók a zsidó királyok (mindjárt Jessze fölött Dávid király), míg legfelül a fa virágai vagy gyümölcsei Mária és Jézus Krisztus. (89. kép) Az allegorikus ábrázolás Izajás próféta jövendölésén alapszik: „Vessző kél majd Izáj törzsökéből, / hajtás sarjad gyökeréből.”38 A Jessze vesszejemotívum geneológiai felsorolást is tartalmaz, ami középkori latin szekvenciákra megy vissza.39 A motívum elnépiesülésére különböző foklórműfajokból hozhatunk példákat: „Gyertek, menjünk Betlehembe, / A kisdedhez örömtelve. / Kivirágzott Jesse ága / Jézus e világra, / Ó tekintsünk jászolára. / Mily hideg az ágya.” (karácsonyi népének, Nemeskér, Győr-Sopron megye)40; „Íme méltán vigadj te is, bűnös világ, / Mert Áron vesszején ma nyílt egy szép virág, / Ezzel megnyittaték a bezárt mennyország, / Megszégyenült pokol s ördögi sokaság!” (betlehemes játék, Csíkménaság)41; „Izaiás rólad szólott, / Midőn egy gyökeret látott, / Kiből szép vessző származott, / És kedvesen megvirágzott. / Te voltál a példázatja, / E gyökérnek, ó Szent Anna. / Vesszőszál a Szűzmária, / Kinek Jézus a virágja.” (Szent Anna-népének, Csíkszentdomokos)42 „Hogy a raj el ne menjen, mondjad ezt nekik: »Idvezült a
34 Erdélyi Zs. 1976. 170–171. 35 Gyimes, Tánczos V. 1995. 110–112. 36 Salamon A. 1987. 226., 217. szöv. 37 Durand G. 1977. 427. 38 Iz 11,1. 39 Bálint S. 1938. 114–115., 1977. I. 56–57.; Dömötör T. 1983. 135–136. 40 Dömötör T. 1983. 134. 41 Székely L. 1997. 119. 42 Uo. 212.



Krisztus, emlékezzetek meg, hogy meg is virágoztatta az Áron vesszejét, az szállítson le titeket. Az Atyának, Fiúnak, Szentléleknek nevében. Ámen.«”43
Az archaikus vallásos népköltészeti műfajokban feltűnő előbb már idézett ún. „kozmikus genezis motívum” is a Jessze fájával analóg felsorolást tartalmaz: „Ágfa szülte virágát, / virágja szülte Szent Annát, / Szent Anna szülte Máriát, / Mária szülte szent Fiát.” (népi ima, Karancskeszi)44; „Szent Istvánnak udvarán, udvarán / Van egy szép nagy almafa: / Gyökér hozta fáját, / Fája hozat ágát, / Ága hozta levelét, / Levél hozta bimbóját, / Virágja meg almáját, / Alma szülte Szent Annát, / Szent Anna meg Máriát, / Mária meg szent fiát. / Köszöntsük a szép szűz Máriát!” (István-napi köszöntő, Sármellék, Veszprém megye)45 A két szimbólum kétségkívül kontaminálódik, de a vallásos népköltészet kozmikus genezis motívumát hiba volna a Jessze fája-motívum latin előkép-szövegeiből és középkori vizuális ábrázolásaiból direkt módon levezetni, ugyanis – amint előbb erre már utaltunk – a folklór képei minden bizonnyal ennél régebbi hagyományt, ősvallási elemeket is őriznek.
Az idő vén fája
Amint látjuk, a fa alkalmas arra, hogy a messianizmus jelképe legyen, de szimbolizmusa mindig tartalamazza az időszakosság és a ciklikusság képzeteit is. A karácsonyi életfa és termőág (vö. „aranyág”, „aranyvessző”) az évről évre megújuló természet ősi jelképe, a 19. századtól elterjedt karácsonyfa ezt a jelképet helyettesítette, illetve töltötte meg keresztény tartalommal.46 Egy magyar találós kérdés típus és egy moldvai csángó klasszikus vígballada (A talányfejtő leány) az esztendőt a meg-megújuló élőfa jelképével szemlélteti: „Ifjú Mátyás király ulyan álmot látott, / Iveg ablak alatt nagy hosszú almafa, / Nagy hosszú almának tizenkét szép ága, / Háromszáz levele, hatvanhat virágja. / Ifjú Mátyás király fennszóval kiájtá: / »Ha ezt fel nem fejted, neked fejed veszem.«” (Klézse)47
Az idő és a fa megfeleltetését jól példázza, hogy a legelső ókori görög naptárakban az egyes hónapokat különféle fák jelképezték. Minden hónapnak volt egy fája, és a hónapokat ezekről a fákról levágott gallyakkal jelölték. Sőt a régi görög ábécé is szoros összefüggésben állt a naptárral és ezáltal a fa szimbolizmusával: a betűket a görögök eredetileg nem írásjelekkel, hanem a hónapokat jelképező fákról levágott gallyakkal ábrázolták.48 A ciklikus és messianisztikus időképzet találkozásának eredménye az idő vén fája szimbólum, amelynek ciklusait az emberi képzelet évezredekben méri. (Itt jegyezzük meg, hogy bizonyos mitológiákban – például az ószövetségi zsidó apokaliptikában és eszkatológiában – a messianisztikus királyság időtartama ugyancsak korlátozott, például Énók könyve ószövetségi apokrif irat szerint egy teljes millennium.) Az emberek mint gyömölcsök teremnek az idő vén fáján: „(A halál) megrázza minden nap az élőknek fáját, / S hullatja az embert, mint annak almáját.”49
Sok mitológiában (pl. hinduizmus, iszlám, finnugor népek stb.) megjelenik a kozmikus felfordított fa szimbóluma, amelynek gyökerei az égben vannak, és ágait terjeszti a föld felé. A messianisztikus fának ez a megjelenése az istenség föld felé való manifesztációját jelképezi. Például a hinduista mitológiában Brahma nyilvánítja
43 Egy 1747. évi méhészkönyvből. Tarcsafalvi Pálffy Aladár: Méhészbabonák. Erdély XV. 1906. 125–127. Idézi: Csetri E. 2001. 44 Dömötör T. 1983. 136. 45 Uo. 134. 46 Bálint S. 1989. 31. 47 Kallós Z. 1970. 350., 108. szöv. 48 Graves R. 1981. I. 267. 49 Mátyási József verse 1798-ból. Idézi: Bernáth B. 1981. 38.



így ki önmagát a kozmosz felé. Ebben a jelképiségben a teremtés mint lefelé tartó folyamat jelenik meg.50 Mircea Eliade, aki szintén foglalkozik ezzel a jelképiséggel, megemlíti, hogy ezt a szimbólumot már Platón is ismerte, aki úgy nyilatkozott, hogy az ember egy olyan felfordított növényhez hasonló, amelynek gyökerei az Ég felé, ágai pedig a Föld felé törekednek.51 Nyugat-Magyarországról származó magyar, továbbá horvát és német adataink vannak arra, hogy régen a karácsonyi életfát, termőágat, illetve később a karácsonyfát a törzsétől fogva függesztették a mestergerendára. Ez az elhelyezés a földre szálló, az emberek között szállást kereső Kisjézust jelképezte, tehát megfelel a jelképiség egyetemes jelentésének.52
Az antropomorf fa
Az emberi test és a fa szimbolikája összefonódik: a fa az emberi test és az emberi sors primordiális szimbóluma. A szimbolizmust erősíti, hogy az emberi test különböző részeiben – például a májban, a kisagyban, a tüdőben, a keringési rendszerben stb. – fa rajzolatokat találunk.
A humanizálódott kozmikus fa az ember vertikális mikrokozmoszának kifejezője lehet, sőt az ember sorsát is szimbolizálhatja. A fa tehát az ember egész pszichofiziológiai totalitását kifejezheti. A fa–ember megfeleltetés hatalmas ikonográfiai komplexumot hozott létre a művészetben. A fa különböző részeit az ember különböző tulajdonságainak is megfeleltették: a törzs az értelem, a belső üregek az érző idegek, az ágak a képalkotás, az impressziók, a gyümölcsök és a virágok a jó vagy rossz cselekedetek szimbólumai lettek.53 Az allegorikus ikonográfia humanista rendszerét megteremtő Cesare Ripa 1593-ban kiadott Iconologia című munkájában a zsenge fácska, a lombjavesztett fa, a vízparton álló fa stb. mint emberi tulajdonságok kodifikált képnyelvi jelei jelennek meg. 54 Az ember szívesen hasonlítja önmagát egy százados fához, amely fölött az időnek nincs hatalma, és amely meg-megújuló zöldellésével és virágzásával szembeszegül az elmúlással. Az emberélet fordulóinak folklórműfajaiban ez a fa–ember azonosságot kifejező jelképség gyakran allegorikus képekben aktivizálódik. Például az alábbi, 1835-ben Ótordán keletkezett szomorú jelentésben: „Mint mikor egy nagy Zivatar földre teriti az erdőnek százados nagy Tőlgyét, és a’ legerősebb ágak, és gyökerek is rohanó erőszakját ki nem álhatják, mert a’ nagy aláesik nagy robajjal, és megzudítja az egész Erdőt: a’ Mulandóság’ hatalmas törvénnye ily nagy erőszakkal bánik az emberi Társaság’ tisztes Öregeivel is. [...] A’ sok évek’ viszontagságaiban edződött emberi tagok is elszakadoznak a’ halál’ órájában, mint az öreg tőlgy’ gyökerei az erős szélvészben.”55
A nyelvben se szerik, se számuk a fa–ember megfelelést kifejező proverbiumoknak: „alma nem esik messze fájától”, „vackorfa alatt nyakaskörtét ne keress” (jelentése ugyanaz, mint az előzőé), „csemete”, „gyökerekkel rendelkezik”, „gyökértelen” stb. A fával kapcsolatos nyelvi szerkezetek lelkiállapot kifejezésére is kitűnően alkalmasak: „lelombozott”, „elfásult”, „földbe gyökerezetten áll”, „virágos kedvében van”, „elfújta a szél”, „még a szél is fújja”, „el van szállva (mint a falevél)” stb. A következő újgörög népdal metaforasora is a szimbolizmus termékeny voltát
50 Durand G. 1977. 429. 51 Eliade M. 2005. 287. 52 Bálint S. 1989. 31–32. 53 Durand G. 1977. 427. 54 Ripa C. 1997. 55 Keszeg V. 2004. II. 265.



bizonyítja: „Karcsú, magas a termete, akárcsak a ciprusfa, / a két válla, mint két hegycsúcs, feje – büszke vártorony, / mint a fa sűrű levele, olyan dús göndör haja.”56 A fa sorsa az ember sorsa – a fa halála az ember halála. Az álomszimbolikában a fa kidőlése köztudottan halált jelent. A fa elpusztítása által mágikus úton akár a másik ember halála is kikényszeríthető. A moldvai csángók körében, a feketemágiának ilyen rítusai is léteztek.57 Az ember és a fa sorsának azonosságára a Magyar fa sorsa című versében Ady Endre is ráérzett: „Lelkemben a magyar fa, / Lombjai esnek, hullnak, / Lombosan, virágosan / Így kell, hogy elpusztuljak. // [...] Ontottam a virágot, / Virultam jóbanrosszban: / Mások gyümölcsösödtek, / Én mindig virágoztam.”
Összegzés
A fa archetípusában és a faanyagban (faoszlop, kereszt) messianisztikus képzetek lappanganak. Még a fa elégetése nyomán keletkező végtermék, a hamu is a regeneráció szimbóluma. A fa jelképisége végső eredményét tekintve mindig pozitív, még akkor is, ha a fa kínzóeszközzé válik (pl. keresztfa). A fa őrzi a ciklikus időmérő jelleget is, de ez a ciklikusság vertikális irányultságú: az időnek és a történelemnek egy iránya van, ami nem fordítható vissza, Jessze fája (vesszeje) végül kivirágzik. A fa szimbolikája végül a transzcendencia felé vezeti a ciklikusság képzetét. Azt sugallja, hogy van valami végleges érték, ami úgy győzi le az időt, hogy „együttműködik” vele.58
56 Papp Árpád (szerk.): A bolond gránátalmafa. Újgörög költők antológiája. Budapest, 1984. 20.
57 „Tudom, még mindig akadnak olyanok, akik erdőbe mennek ki, nagy fa tövéhez, ellenségeik vesztére faéket ütni a fa repedezett törzsébe éjjel, meztelenül.” (Csoma Gergely: Moldvai írás. Kortárs XLVI. 2002. 1. 87–88.) 58 Durand G. 1977. 430–431.



Utószó: a továbbélő képek
Az emberi szellem történetében a görög filozófusoktól kezdve mindig volt egy olyan vonulat, amelyik a képzelet erejét és szerepét alábecsülte, és a képzelet általi megismerést értéktelennek tekintette. Ezek a szellemi áramlatok kétkedéssel fogadták a nem fogalmi nyelven megfogalmazott kategóriákkal operáló megismerési formákat, vagyis azokat, amelyekben a képi „gondolkodás” és a képi „nyelv” megelőzi a diszkurzív gondolkodás kategóriáit. Ez az irányzat a szellemmel szembeni bűnnek tekintett mindent, ami a ráció hiányát mutatta, vagy egyszerűen az emberi öntudat gyermekkorának minősítette a képzelőerő irracionális megnyilvánulásait. A rációra, a logikára, a kategoriális gondolkodásra alapozó intellektuális szemlélet szellemi „ősatyja” Arisztotelész volt, aki a platóni ideákat is a tapasztalati valóság elveinek tekintette, vagyis úgy szüntette meg az érzéki és az ideális világ közötti szakadékot, hogy voltaképpen eltüntette az ideák világát. Az emberi szellem arisztotelészi vonulatához sorolható gondolkodók, tudósok szerint a szimbolikus képek nem hordozhatnak más jelentéseket, mint verbális megfelelőik, tehát csak egyszerű „evilági” kódokként foghatók fel, nem pedig olyan megismerési formaként, amely magasabb tudásban részesíthet bennünket. A modern értelemben vett tudományos gondolkodás a világ megismerésében az „ésszerűség” elvét követve, fogalmakat határoz meg, különít el, osztályoz stb., és nem ismeri el a képzelet működésének irracionális mechanizmusait (pl. asszociációk, megfelelések stb.) mint tudományos megismerési lehetőséget. Egy racionalista, arisztoteliánus értelmezésben a szimbólumok csak illusztrált metaforák lehetnek, nem pedig egy rejtélyes ősi bölcsesség kinyilatkoztatásai. A modern kori racionalizmus René Descartes (1596–1650) tudományelméletével veszi kezdetét, majd a felvilágosodás mítosz- és vallásellenességével folytatódik, míg végül a 19. század pozitivista tudományszemléletében teljesedik ki. A másik oldalon viszont mindig is ott voltak a misztikus „neoplatonikusok”, akik tisztelték a szent mítoszokat és e mítoszok képi megnyilvánulásait. Az irracionális gondolkodók szerint a szimbolikus képek magasabb tudásban részesítenek, ugyanis közvetlen kapcsolatot létesítenek az elvont eszmékkel. A kép náluk a testi világból való kilépésnek, a szellemvilág elérésének eszköze. Amint láttuk, a világ szimbolikus képekben történő látásának modern kori újrafelfedezése mindenekelőtt a pszichoanalitikus lélektanhoz kötődik. A pszichoanalitikusok voltak azok, akik a „tudattalan”, „kép”, „jelkép”, „szimbolizmus” fogalmát meghonosították a tudományban. (Köztudott ugyanis, hogy egy-egy új tudományos irányzat, módszer megjelenését legszembeötlőbben a tudományos terminológia megváltozása jelzi. Minden új megközelítési mód új szakterminusokat hoz, melyek kifejezik az új módszer, szemlélet lényegét.) C. G. Jung és követői jöttek rá arra, hogy a szimbolizmusnak minden természeti nép, archaikus-hagyományos kultúra esetében alapvető jelentősége van: a szimbólum autonóm megismerési mód.
Ez az új tudományos irányzat, amely a 20. század első felében a racionalizmus, a pozitivizmus ellenében jött létre, természetesen az etnológiai-néprajzi kutatásokban is éreztette hatását, sőt elmondhatjuk, hogy jelentősége ugyanolyan nagy volt, mint a pszichológiában vagy az irodalomelméletben. A pszichoanalitikus módszerből kiinduló szimbólumkutatás eredményeinek hasznosítása azért volt kézenfekvő az etnológiában, mert – a „magaskultúrában” mindig is jelen lévő demitoligizálás ellenére – a világ szimbolikus érzékelése és a szimbólumokba vetett vallásos-mágikus hit a 18–19. századig az európai népi kultúrában is általános volt, sőt azt mondhatjuk, hogy csak ilyenfajta szimbolikus világlátás létezett. Ez a világkép Kelet-Európában



még későbben bomlott fel, itthon Erdélyben még ma is találkozunk olyan idős emberekkel, akiknek világképét döntően ez a hagyományos világ alakította. A hagyományos világ embere a Föld minden részén szimbólumokban, képekben „gondolkodott”, akárcsak a gyermek és a művész, és hitt is ezekben a jelképekben. A képek valaha egy szellemi tartalommal telített világ érzékelhető jelképei voltak, a modern ember azonban egyre kevésbé hajlandó komolyan venni ezt az örökséget. A folklór képei a mi világunkban – a gyermekrajzokhoz vagy a költők verseihez hasonlóan – látszólag fölöslegesek, hiszen csak a nagy ünnepek idején kerülnek az újságok címlapjaira vagy a televíziós csatornák főműsoridejébe. A szimbólumok ünnepek alkalmával történő „komoly” aktivizálódása annak bizonysága, hogy a lét határhelyzeteiben azonban mégis szükség van a megtagadott képekre, mert a szent szimbólumok célt, értelmet adnak a létezésnek. A hagyományos folklór szimbolikus képei eltűnőfélben vannak tehát, az egykor egységes egészként működő szimbolikus kódrendszer szétesőben van. Mivel az emberek sem mágikus, sem vallásos értelemben nem hisznek már bennük, ezért feledésre vannak ítélve. A kulturálisan változó jelek rendszerének halála azonban nem jelenti az általuk kifejezett jelentések halálát is. Szemmel látható, hogy a mítoszait, vallását elveszített mai ember is képek tömkelegével él, amikor nap mint nap neomiszticizmusba, a szekták, a rockkoncertek, a szappanoperák és horrorfilmek, a sztárok, a reklámok és Nostradamus jóslatainak mitikus világába menekül. A modern sarlatánság legtöbb intézményét az működteti, a hatalmas kasszasikereknek az a forrása, hogy az emberek nem bírnak meglenni a képzelet univerzáléi nélkül. És ami döbbenetes: a „régi” és „új” képek mindig ugyanazok. Mintha a lényeget illetően nem lenne „új” és „régi”. A hagyományos világ eltűnt, de az elektronikus reklámvilág és a sumer mítoszok képei azonosak.1 Különbözőségek azonban mégis vannak, de ezek nem magukban a képekben, hanem egyéb „külső” körülményekben mutatkoznak meg. Anélkül, hogy ezek elemzésébe belebonyolódnánk, végezetül kiemeljük az archetípusok „életében” mutatkozó változás néhány lényeges sajátosságát: 1. A megváltozott technikai eszközök – és itt mindenekelőtt a nyomtatott írásbeliségre, de még inkább az elektronikus vizualitásra gondolunk – olyan új médiumokat teremtettek, amelyek az „örök” archetípusok megnyilatkozásának és közvetítésének nagy hatású mágikus eszközeivé váltak. 2. A tradicionális közösségek szétesésével megszűnt, szétesett a közösségi mágikus-szimbolikus világkép is, és természetszerűen darabokra hullott az az egységes, integrált, működőképes szimbolikus kódrendszer is, ami ezt a hagyományos világképet kifejezte. A mai modern mítoszok szimbolikus képei is képek ugyan, de nem alkotnak egységes képi jelrendszert, tehát a maguk rendjén ugyancsak hűen tükrözik a modern ember fragmentált, instabil, nem közösségi jellegű világértelmezését. 3. És végül, ami talán a leglényegesebb: a szekularizáció következtében elveszett az archetipikus képek valóságos, azaz szent voltába vetett hit. Mivel az archetípusok nem a Szent hierophániái többé, ezért ezek a képek ma már nem teremtenek valódi, áldozathozatalra késztető mítoszokat és vallásokat, legfeljebb a szórakoztatóipar, a reklámok fantáziavilágainak megteremtésében jutnak szerephez, vagy a különféle modern mítoszokban, az efemer tömeghisztériák megnyilvánulásaiban élnek tovább. Az örök szimbólumok nem tűnnek el tehát, de az ember életében játszott szerepük alapvetően megváltozik, a szimbolikus képek valamikori szent valósága látszatvilággá, vágyvilággá lesz.
1 A modern kor mítoszairól összefoglaló kétkötetes munka: Brunel P. 2003.



1
Az archetipális mítoszelmélet (vázlat)
Szemléltetés:
 A györgyfalvi lakodalomról készült filmfelvétel archetípusai  Benedek doktor csodakútja. Peti Lehel−Zágoni Bálint filmje. 2007.
Hivatkozott irodalom:
DURAND, Gilbert: 1960 Les structures anthropologiques de l'imaginaire. Introduction à l'archétypologie générale. (Románul: Structurile antropologice ale imaginarului. Buc., 1977.); 1964 L'imagination symbolique. Paris, Presses Universitaires de France (4. kiad. 1984.) ELIADE, Mircea: 1947 Mythe de l'éternel retour. Paris. (Magyarul: Az örök visszatérés mítosza. Bp., 1993.)
ELIADE, Mircea: 1957 Das Heilige und das Profane. Vom Wesen der Religiösen. (Magyarul: A szent és a profán. A vallási lényegről. Bp., 1987 és 1996) HAMVAS Béla: 1988 Scientia Sacra. Az őskori emberiség szellemi hagyománya. Bp. HORÁNYI Özséb: 1981 A nyelvről való gondolkodás történetének egyik állomása. Charles Sanders Peirce. Általános Nyelvészeti Tanulmányok XIII. 65–90. JUNG, Carl Gustav et alii: 1968 Man and his Symbols. New York (Magyarul: Az ember és szimbólumai. Bp., 1993) LEITCH, Vincent B.: 1992 Amerikai irodalomelmélet és irodalomkritika. Pécs, 1992. LOTMAN, Jurij: 1994 A kommunikáció kétféle modellje a kultúra rendszerében. In: Kovács Árpád–V.Gilbert Edit szerk.: Kultúra, szöveg, narráció. Orosz elméletírók tanulmányai. Pécs, 16–43. MARÓT Károly: 1940 Rítus és ünnep. Ethnographia LI. évf. 2. 143–187.
PIAGET, Jean: 1945 La Formation du symbole chez l'enfant. Neuchâtel-Paris
POSTMAN, Neil: 1986 Amusing Ourselves to Death. Public Discourse in the Age of Show Business. New York, Penguin Books ZIRKULI Péter: 1996 „A történelem rémülete”. Eliade mítoszelméletéről. BUKSZ, nyár, 186–203.
A képzelet belső képei által történő megismerést a 20. századi pszichológiai fogantatású mítoszelméletek emelték magas tudományos rangra nemcsak a vallás- és mítoszkutatásban, az etnológiában, de az irodalomelméletben, a nyelvtudományban és még néhány más tudományterületen is.
Előzmények: a pozitivista tudományszemlélet elbizonytalanodása a XIX. század végén A. A pozitivista tudományeszmény:
- A pozitivizmus megalapozója: August Comte (1798–1857): Cours de Philosophie positive, 1830–1842. - A pozitivista tudományeszmény általános jellemzői  A metafizikával szemben: ismereteink kizárólagos tárgya az érzéki tapasztalat; a valóság létalapjának mibenléte megoldhatatlan rejtély  filozófiai alapjának a tapasztalati tudományokat tekinti (fizika, biológia, történettudomány stb.) A vallást, jogot, erkölcsöt, művészetet mellőzi, ill. az előbbiekből próbálja levezetni.



2
 ismeretelméleti optimizmus: oksági viszonyok feltárása (rész → egész)  Törekvés: egységes világképbe foglalni az ismereteket. A világ megismerhető. Empirizmus és evolucionizmus.  katalogizálás, rendszerezés → tehát a pozitivizmus célja: az Egészet megragadni, a részeket megismerni (műfaji, területei, történeti, rendszertani stb. szempontból) - A pozitivizmus előzményei: arisztotelészi formális logika, középkori skolasztika, Descartes (kartezianizmus), felvilágosodás, a XIX. századi tudomány ismeretelméleti optimizmusa, a technikai civilizáció
Szemléletváltás a tudományban a 19−20. század fordulóján: a racionális gondolkodás megkérdőjelezése
A freudi pszichoanalízis
A felvilágosodás és nyomában a 19. századi pozitivista tudomány által égig magasztalt „tiszta ész” megkérdőjelezése mindenekelőtt Sigmund Freud (1856–1939) ideggyógyászhoz és pszichológiai íróhoz, illetve a pszichoanalízis néven ismertté vált elmélethez (más néven: freudizmus) kapcsolható.
A tudományos megismerésben forradalmi újításnak számító freudi áttörés lényege a 20. század első évtizedeiben abban állt, hogy S. Freud pszichológiai munkái nyomán hirtelen előbukkant a logika uralma, a racionalitás kontrollja alá nem vonható világ: a tudatalatti. Kiderült, hogy „tudatosnak” hitt életvezetésünket egy irracionális és kétes valami, a tudatalattink határozza meg, amit S. Freud elfojtott szexuális vágyakból származó komplexusok gyűjteményének, azaz lomtárnak, roncshalmaznak értelmezett. Elmélete mindenkit meghökkentett, a pszichoanalízis felkavarta a századelő prűd kedélyeit, de a freudi eszmék hatása alól azok sem tudták kivonni magukat, akik nem fogadták el a pszichoanalízis eredményeit. A 20. század első évtizedeinek pszichoanalitikusai úgy gondolták, hogy a tudattalan képei mindenekelőtt az álomban jelentkeznek, hiszen az álombeli képek és gondolatok pusztán az emlékezet fogalmaival nem magyarázhatók meg, ti. az álmokban olyan dolgok is megjelennek, amelyekkel az illető személy életében soha nem találkozott. Kézenfekvő volt az a felismerés is, hogy az álmok képei, asszociációi hasonlóak az ősi mítoszokhoz és rítusokhoz, és természetesen a hagyományos folklór képeihez. Álom és mítosz tehát egy tőről fakad, de eredetük ismeretlen. Freud ezeket a



3
képeket „archaikus maradványoknak” nevezte, és úgy vélte, hogy ezek olyan pszichikus elemek, amelyek az ősidők óta vannak jelen az emberi pszichében. Sigmund Freud felfedezése után nyilvánvalóvá lesz: a tiszta ész által meg nem ismerhető világ titokzatos képekben fedi fel önmagát. A helyzet egyenes következményeként a racionális fogalmi gondolkodás nagy ellenlábasa, a korábban „tisztátalannak” tekintett képzelet szerepe felértékelődik, vagyis a pozitivista tudomány fogalmai ellenében a képzelet képei újra rehabilitálódnak.
Kitekintés: szemléletváltás más tudományterületeken és a művészetekben
A freudi új eredményeket a technika felfedezései és a művészeti világban bekövetkezett szemléletváltás is alátámasztotta: − A mikroszkóp felfedezése a biológiában azt a gondolatot sugallta, hogy a látható világ mögött létezik egy olyan világ is, amely a felszín történéseit alapvetően meghatározza. A dolgok nem azok, mint aminek tűnnek. „A pszichoanalízis az elme
mikroszkópja volt” – írja Neil Postman amerikai médiaszakember.1 − Albert Einstein (1879−1955) relativitáselmélete ugyancsak arra döbbentette rá a világot, hogy a newtoni fizika törvényei csak bizonyos sebességhatárokon belül érvényesek, és csak „megközelítő” pontosságúak, tehát a láthatón, érzékelhetőn túl itt is valami kiismerhetetlen világ törvényei vannak működésben. − A freudi fordulat jelentőségét jelzi az is, hogy a századforduló táján a „neoplatonikus” – vagy a csak az irányzattal valami módon összefüggésbe hozható gondolkodók már a kifejezetten fogalmi kategóriákkal operáló filozófusok között is feltűntek. Például Henri Louis Bergson (1859–1941) filozófiájának2 igen nagy szerepe volt a képi megismerés tudományos rangjának kivívásában, ő ugyanis arra hívta fel a figyelmet, hogy a képletekre, számösszefüggésekre, tehát elvont fogalmakra alapozó tudatos megismerés korlátozott, hiszen a tudat „közvetlen adottsága” a világot tiszta minőségében érzékeli, amelyben eltűnik a tudományos absztrakció. Így az észlelt idő nem azonos a tudomány által mért idővel. A világ nem a ráció révén, hanem egy magasabb rendű képességgel, az intuícióval ismerhető meg. A tudomány csak a társadalmi felszínt ismerheti meg, a mélyebb valóság feltárása csak az intuíció segítségével történhet (intuícióelmélet), és ez már a művészet feladata. − Nem véletlen tehát, hogy a látható, tapasztalható mögötti láthatatlan világ létét a 19. század második felében, illetve a századfordulón leginkább a művészetek veszik komolyan: „Jelképek erdején át visz az ember útja, / s a vendéget szemük barátként figyeli” – írja Charles Baudelaire (1821–1867) a modern művészeti szimbolizmust elindító Correspondances (Kapcsolatok) című híres misztikus versében.
Charles Baudelaire: Kapcsolatok (1857)
Templom a természet: élő oszlopai időnkint szavakat mormolnak összesúgva; Jelképek erdején át visz az ember útja, s a vendéget szemük barátként figyeli.
Ahogy a távoli visszhangok egyberingnak valami titkos és mély egység tengerén,
1 Postman 1986. 14–15.
2 H. L. Bergson filozófiai elméletét négy könyvben fejti ki: Essai sur les données immédiates de la conscience (1889 – Magyarul: Idő és szabadság címmel jelent meg, 1923), Matière et mémoire (Anyag és emlékezet, 1896), Évolution créatrice (Teremtő fejlődés, 1907), Les deux sources de la morale et de la religion (Az erkölcs és a vallás két forrása, 1932).



4
mely, mint az éjszaka, oly nagy, és mint a fény, egymásba csendül a szín és a hang s az illat.
Vannak gyermeki húst utánzó friss szagok, oboa-édesek, zöldek, mint a szavannák, - s mások, győzelmesek, romlottak, gazdagok,
melyek a végtelen kapuit nyitogatják, mint az ámbra, mosusz, tömjén és benzoé: test s lélek mámora zeng bennük ég felé. (Szabó Lőrinc fordítása)
A kollektív tudattalan és az archetípusok: C. G. Jung elmélete
A freudi fordulat lavinát indított el a tudományos életben is: ez idő tájt sorra fejtették ki nézeteiket azok a „neomisztikus” gondolkodók, akik a logika, a „tiszta” racionalizmus ellenében felértékelték a képi megismerés formáit. Legtöbben közülük a modern ember tragédiájaként értelmezik a képi „gondolkodás” megtagadását, és úgy vélik, hogy a képek újrafelfedezése ismét megtermékenyítheti a 20. századi ember világlátását. Sigmund Freud elsősorban az egyén tudatalattijáról beszél. Azóta nyilvánvalóvá lett, hogy a mítoszok és rítusok által megjelenített képi világ sokkal gazdagabb annál, hogysem az egyén tudata által elfojtott ösztönök, vágyak világából lehetne őket levezetni, vagy jelenlétüket az emberi tudat által cenzúrázott területekhez lehetne kapcsolni. Ezért ma már nincs olyan tudós, aki ezeket az ősi képeket kizárólag a freudi pszichoanalízisből próbálná megmagyarázni. A tudattalan titokzatos képei voltaképpen egy másik pszichológus, Carl Gustav Jung (1875–1961) elmélete nyomán válnak a tudományos megismerés kategóriáivá.
C. G. Jungnak sikerül bebizonyítania, hogy a világ ősképekre alapozott megismerési módja semmivel sem alacsonyabb rendű, mint a racionális, fogalmi nyelvet használó tudomány világértelmezése.



5
C. G. Jung felfogásában a tudattalan psziché nem lomtár, nem roncstelep, nem a tudatos psziché elutasított része: a benne rejtező képek az emberi személyiség integráns részét alkotják, hidat jelentenek az ösztönök világa és a tudatos, racionális világ között. „Ez (ti. a tudattalan) nem pusztán az elfojtott vágyak tárháza, mint Freud »tudattalanja« esetében, hanem egy olyan világ, amely az egyén életének éppoly vitális és reális része, mint a tudatos, az ego »gondolkodó« világa, és amely végtelenül széles és végtelenül gazdag. A tudattalan nyelve és »lakói« a szimbólumok, a vele való érintkezés módja pedig az álom” – írja egyik méltatója.3 Eszerint az álomszimbolika is a tudatos szférát gazdagíthatja, oly módon, hogy újra megtanuljuk érteni az ösztönök elfelejtett nyelvét. Álmaink képeiben múltunk és emberi lényegünk üzen nekünk: „Az álmok a szellemből származnak, amely nem teljesen emberi, sokkal inkább a természet lehelete. [...] Ha jellemezni akarjuk ezt a szellemet, az ókori mitológiák vagy az ősrégi erdők meséje révén minden bizonnyal közelebb kerülhetünk hozzá, mint a modern ember tudatossága révén.”4
C. G. Jung elméletének talán leglényegesebb felismerése, hogy mivel a freudi ún. „archaikus maradványok” (a fogalom szinonimái: „a primitív psziché kollektív képei”, „ősi képzetek”, „mitológiai motívumok” stb.) az emberi psziché öröklött formáinak tűnnek, és az egész világon egyetemesek, ebből következően nem az egyén tudatalattijához, hanem sokkal inkább az emberiség kollektív tudattalanjához köthetők. A kollektív tudattalanban természetes módon jelen lévő képek megnevezésére bevezeti az archetípus (őskép) fogalmát, melynek értelmezésére azóta könyvtárnyi irodalom keletkezett, hiszen a fogalomhasználat és -értelmezés a jungi életművön belül sem egészen egységes. Az elméleti bizonytalanság és a valamelyes homályosság azonban nem kérdőjelezi meg az archetípus-fogalom operatív használhatóságát a különböző tudományokban. „A kollektív tudattalan fogalmának felvetésével Jung metafizikai irányba feszíti tovább a pszichológia freudi modelljét. Ez a fogalom Jungnál az emberiség ősi tapasztalatainak lelkünkben megbúvó rétegeit jelenti, ezek azután jellegzetes képi szimbólumok, ún. archetípusok formájába rendeződnek és válhatnak az irodalmi–művészi kifejezés eszközeivé ” (Világirodalmi Lexikon 5. 1977. 817.) A tudattalanban jelen lévő szimbólumok eredetét illetően C. G. Jung elutasítja azt a felfogást, hogy az újszülött állat vagy ember saját maga tehet szert jellegzetes viselkedésformákra. (Amint hátrébb látni fogjuk, ezt a nézetet képviseli például a pszichológus Jean Piaget és az etnológus-művészettörténész Gilbert Durand.) Az ösztönöket (pl. félelem a hirtelen mozdulattól, a zuhanástól, táplálkozási ösztön stb.) szerinte sem állat, sem ember nem tanulja, ezek velünkszületettek. Az ösztön olyan fiziológiai késztetés, melyet a test érzékel. De az ösztönök, az alapvető emberi irányultságok a fantáziában is megnyilvánulnak, és gyakran csak szimbolikus képek formájában fedik fel jelentésüket. C. G. Jung ezeket a megnyilvánulásokat nevezi archetípusoknak. Tehát összefoglalva: C. G. Jung felfogásában az archetípusok a fantáziában és az álomban megnyilvánuló szimbolikus képek, melyek ösztönökből származnak és genetikusan öröklődnek.
Példák archetípusokra: 1. A múló időtől, a kiszámíthatatlan változástól való félelmet például a rohanó állat (ló, bika, kutyafélék stb.) vagy a rohanó, sötét éjszakai víz, illetve ennek fiziológiai megfelelője, a testből elfutó vér archetípusa fejezheti ki.
2. A felemelkedés archetípusát a fényjelképek és az ég fele történő mozgás szimbolizálhatja.
3 John Freeman: Előszó Az ember és szimbólumai című kötethez. In: Jung 1993. 12.
4 Jung 1993. 47.



6
3. Az égi szférához tartozó hős archetipikus képzete, aki tiszta fegyverekkel győzi le a káosz szörnyeit minden kultúrában jelen van. 4. A termékenységre vonatkozó archetipikus képek mindenütt a Földhöz, és a Földet megszemélyesítő Nagy Anya képzetéhez kapcsolódnak. 5. Az intimitás, nyugalom képzetei egy olyan zárt térhez (pl. sírbolt, barlang, ház, templom stb.) társulnak, amely egyszersmind őrzi az új életre való feltámadás lehetőségét is (tojás, mag, dió, sírbolt stb.). 6. Általános képzet az is, hogy a halál utáni továbbélés reménye valamiféle növényi metamorfózis képei révén nyer megjelenítést.
7. A ciklikus visszatérés és megújulás képzetei vagy az áldozat általi megváltás messianisztikus képei ugyancsak ősidők óta jelen vannak az emberi kultúrákban.
C. G. Jung és nyomában számos más kutató (Gilbert Durand, Mircea Eliade, Northrop Frye stb.) az archetípusokban rejlő dinamikus aspektust, és a saját belső energia, iniciatíva meglétét hangsúlyozza. Az archetípus tehát nem meghatározott mitológiai kép vagy motívum, hanem egyfajta irányulás, ábrázolások tendenciája, mely részletekben változhat, de az alapirányultság nem vész el. Az archetípus egy markáns, ösztönös tendencia, egy belső késztetés, ami a madarat arra sarkallja, hogy fészket építsen, vagy a hangyákat arra ösztönzi, hogy szervezett telepeket hozzanak létre. Mivel az archetipikus képek dinamikusak, és van egy alapvető irányultságuk, nagyszámú variációban realizálódhatnak. A belső hajtóerők mibenlétét és eredetét illetően azonban nincs egyetértés a tudósok között. Maga C. G. Jung úgy vélte, hogy az archetípusok a tudat ellenőrzésén kívül eső mély forrásból származnak, öröklöttek, és egyszersmind meghatározhatatlan eredetűek.5 Létük mindenképpen a kollektív tudattalanhoz köthető, ez magyarázza egyetemességüket, kultúráktól független azonos működésüket.
Az archetípusok létét valló irányzat más képviselői
Mircea Eliade (1907−1986)
5 Jung 1993. 81.



7
Néhány magyarul megjelent munkája:
 A szent és a profán. A vallási lényegről. Budapest, 1987/1996.
 Az örök visszatérés mítosza, avagy a mindenség és a történelem. Budapest, Európa Könyvkiadó, 1993.
 Vallási hiedelmek és eszmék története. I–III. Budapest, Osiris, 1997.  Képek és jelképek. Budapest, Európa Könyvkiadó, 1997.  Misztikus születések. Budapest, Európa Könyvkiadó, 1997.  A samanizmus. Az eksztázis ősi technikái. Budapest, Osiris, 2001.  Az eredet bűvöletében. Budapest, Cartaphilus, 2002.
C. G. Jungtól eltérően – nem pszichológiailag, hanem metafizikailag alapozza meg az archetípus fogalmát Az örök visszatérés mítoszában (1949). Sokatmondó, hogy ennek a munkájának eredeti tervezett címe az Archetípusok és ismétlés lett volna. Az archetípusok M. Eliadénál nem a kollektív tudattalan kategóriái, hanem a Szent megnyilvánulásai: „Azon emberek számára, akiknek vallási élményük van, az egész természet kozmikus szentségként nyilvánulhat meg. Ilyenkor a kozmosz egésze hierophániává válik.” (Eliade 1996. 7–9.) Elméleti kiindulópontja, hogy az esszencia (a Szent) megelőzi az egzisztenciát, így az esszenciáról tudósító jelképek ontológiai jelentést kapnak. Valóságosan létezőnek minden kultúra a Szentet ismeri el, aminek hierophániái vannak. A Szent eme megnyilatkozásában érhetjük tetten az ellentétek egységét és dialektikáját: eszerint a „másik”, valóságos világhoz tartozó Szent olyan tárgyakban, jelenségekben jelenik meg, amelyek a mi világunkhoz tartoznak; ezek a tárgyak azonban úgy lesznek valami egészen mássá, hogy közben részei maradnak a mi világunknak. „Azon emberek számára, akiknek vallási élményük van, az egész természet kozmikus szentségként nyilvánulhat meg. Ilyenkor a kozmosz egésze hierophániává válik.”6 Mivel a Szent élménye az emberi tudat strukturális eleme, a vallások hasonlítanak egymáshoz, a vallási jelenségeknek van egy alapvető egységük. A Szent érzékelésének alapélményét azonban a vallásos megnyilvánulások beláthatatlan sokfélesége, sőt állandó újszerűsége fejezi ki.7 Egyik magyar méltatója így foglalja össze a neves vallástörténész nézeteit ebben a kulcsfontosságú kérdésben: „Eliade archetípusa képszerű, »ahistorikus, személyfeletti«, az, ami »az emberben örök«. Az ember időközönként feléje igyekszik, »a tiszta állapotok« felé. Szükséglete, hogy neki, »az archetípusoknak megfelelően« éljen. Az ősmintát követő ismétlés részint »archaikus lételmélet« tételezéséhez vezeti Eliadét, részint meg oda, hogy a jelenségek archetípusokra való redukciójával tárjon fel szerkezeti összefüggésrendszert, vagyis morfológiát műveljen.”8
Mircea Eliade mítoszelméletében az archetípusokba vetett hit hozza létre a mítoszokat, a vallásokat, vallásfilozófiákat. Mivel ezek a képek szorosan hozzátartoznak az emberi lényeghez, mivel hiszünk bennük, különös varázsra, erőre tesznek szert. Az archetípusokban való hit teremti meg az isteneket és az istenek tiszteletének kultikus formáit, a rítusokat.
Példák (az archetipikus képek és a vallásos hit összefüggésére): − A mitológiák az Égi Atya archetípusához a legfőbb intellektus és a legnagyobb (teremtő) erő képzetét társítják, ezért az Ég Urát a mindenséget létrehozó
6 Eliade 1996. 7–9.
7 Uő 1994. I. 7–12.
8 Zirkuli P. 1996. 193.



8
legfőbb lénynek, vagyis Mindenek Atyjának tartják. (C. G. Jung ebből a képzetből vezeti le a „Mi Atyánk” megszólítás hatalmas érzelmi erejét.) − Az anyag képzetét szerte a világon a Nagy Anyához kapcsolják. (A mater és materia szavak közös gyökerűek, a magyar Földanya képzet is ezt a gondolatot fejezi ki.) − Nemcsak az Ég és a Föld, hanem a szent kozmosz egésze, annak minden része külön-külön is jelkép: az állatok, a növények, a természeti jelenségek mind-mind vallásos üzeneteket közvetítenek. A felkelő Naphoz például a világ minden népe a fenségesség és az erő képzetét társítja, Hold ellenben mindenütt szeszélyes, kiszámíthatatlan égitest, valami módon a nőiség és a vízi jelleg kötődik hozzá, miközben magában hordja a ciklikus visszatérés reményét és ígéretét is.
Szimbólumok a deszakralizált világban
a. A hétköznapok világa: racionalizált, deszakralizált. → A modern ember megveti, lemosolyogja a modernizáció által degradált mítoszokat. - A közösségi életforma eltűnése: = a hagyományos közösségek értékrendje éppen a vallásos szimbolizmuson alapult. A vallásosság gyengülése is oka annak, hogy ma már egyre ritkábbak az olyan „zárványok”, ahol közösségileg tisztelnék a hagyományos szimbólumokat. Ha ugyanis az egyének belső értékrendje külön-külön is elbizonytalanodik, egységes közösségi értékrendről aligha beszélhetünk. b. Az ünnepek világa. → A technikai civilizációjára, az ésszerűen hozott döntéseire büszke modern ember logikátlanul viselkedik: a hétköznapokból száműzte ugyan a szimbolikus képeket, de az ünnepek kiemelkedő pillanataiban fontosnak tartja a velük való azonosulást.
Példák: − A napilapok, amelyek egész éven át gazdasági és politikai témákkal foglalkoztak, karácsonykor és húsvétkor színesben, népviseletet, népszokásokat vagy vallásos eseményeket ábrázoló fotókkal jelennek meg, a tévé- és rádióműsorok ilyenkor nyakrafőre verseket, dalokat közvetítenek. − A családi ünnepeket ugyancsak a szimbolikus események felértékelődése jellemzi. (Pl. Kolozsváron egy-egy esküvő után a násznép testületileg meglátogatja a Botanikus Kertet, és az itt újra megtalált édenkertben szép színes fényképeket, videofelvételeket készítenek.)
Miért van jelen az archetipikus képek iránti vonzódás a modern világban?
→ M. Eliade magyarázata: a folyamatos deszakralizálódás megrontotta az ember szellemi életét, de a képzelet mátrixait nem tudta széttörni. Az emberi képzelet szorosan összefonódik a szimbólumokkal és ma is mítoszokból, archaikus teológiákból él. „A legsemmitmondóbb létezés is hemzseg a szimbólumoktól, a „legrealistább” ember is képekkel él” – írja. (1997. 19.) Példák: A sorozatfilmek hőseivel való azonosulás, a legkülönfélébb sztárok kultusza, a reklámok pszichikumra tett hatása mind-mind arról tanúskodnak, hogy az ember lelke legmélyén valami olyasmi után vágyakozik, szabad idejében olyasmihez nyúl, aminek nincs semmiféle gazdasági-gyakorlati jelentősége.
Mi a különbség vallásos-mágikus világkép szimbólumai és a deszakralizált világ jelképei között?
→ A modernitás képei már nem hatják át a teljes életet, nem határozzák meg az élet minden pillanatát. Nem vesszük komolyan őket, nem hiszünk bennük, tehát



9
voltaképpen nem vagyunk már igazi kapcsolatban velük. Csupán a vágy él bennünk kitörülhetetlenül, hogy újra és újra átéljük őket. Ezért a populáris tömegkultúra vágyvilága kvázi-valóság csupán. (Almási Miklós)
Hamvas Béla: az archetípusok és az őshagyomány
A magyar Hamvas Béla (1897–1968) – M. Eliadéhoz hasonlóan – metafizikai (isteni) eredetűeknek, az emberiség őshagyományához tartozóknak tartja ezeket az archaikus képeket. A Scientia sacrában kifejti, hogy csak az időtlen örök létezőtől eltávolodott történelmi ember az, aki deszakralizálja a világot, és a szent valóság helyett a profánnak, azaz a látszatvilágnak tulajdonít valóságos létet. A „szcientifista” modern ember, aki eltávolodott az isteni ősforrásoktól, már nem érti az ősi szimbólumok nyelvét9, sőt az ezekkel való találkozás veszélyes számára: „Egyszer s mindenkorra tudomásul kell venni, hogy Európában az ember ma egyáltalában nem él olyan spirituális életet, hogy ezeknek a szellemi erőknek felszabadítását el tudná viselni, nem is szólva arról, hogy az erő felszabadításával tökéletesedjék.10
Gilbert Durand pszichológiai gyökerű archetípus elmélete
9 Lásd például: Hamvas 1988. 81–84.
10 Uo. 97.
 Scientia Sacra. Az őskori emberiség szellemi hagyománya. Budapest, Magvető, 1988.
 Az öt géniusz – A bor filozófiája. Életünk könyvek, Szombathely, 1988.
Fontosabb művei:
1960 Les structures anthropologiques de l’imaginaire. Introduction à l’archétypologie générale. Paris, Grenoble (Románul: Structurile antropologice ale imaginarului. Bucureşti, Editura Univers, 1977/2000) 1964 L’imagination symbolique. Paris, PUF (Románul: Imaginaţia simbolică. In: Avanturile imaginii. Bucureşti, Editura Nemira, 7122.) 1994 L’imaginaire. Essai sur les sciences et la philosophie de l’image. Paris, Hatier Imaginarul. (Román fordítása: Imaginarul. Eseu despre ştiinţele şi filozofia imaginii. In: Avanturile imaginii. Bucureşti, Editura Nemira, 123–207. 1999.)
1989 Le Origini e il Problema Dell’Homo Religiosus. Trattato di Antropologia del sacro. Milan, Editoriale Jaca Book SpA (Magyarul: A vallásos ember és szimbólumai. In: Ries, Julien szerk.: A szent antropológiája. A homo religiosus eredete és problémája. Budapest, Typotex, 2003. 75–124.)



10
Vannak azonban olyan kutatók is, akik nem tekintik örökleteseknek, hanem az egyes ember fiziológiai és mentális fejlődésével magyarázzák az archetípusok kialakulását. Gilbert Durand (1921−2010?), aki egyetlen monumentális rendszerbe állította az archetipikus képeket, nem a kollektív tudattalanból származtatja ezeket a szimbólumokat, hanem – Jean Piaget nyomán – a gyermeklélektanból vezeti le őket, a csecsemő és a gyermeki érzékelés fejlődésével hozva összefüggésbe kialakulásukat.11 Értelmezésében az archetípusok tudati közege a fantázia. A képzelet struktúráit a pszichológusok által megállapított domináns gesztusokkal hozza kapcsolatba (pl. térérzékelési, táplálkozási, szexuális stb. reflexek), amelyek a legősibb genetikai alkalmazkodási rendszerek. G. Durand úgy fogja fel az archetípusokat, mint az ember belső imperativusai, ösztönei és a külső környezet felhívásainak kölcsönhatása nyomán létrejött jelenségeket. Az újszülöttnek például két alapvető reflexe van: egyik a vízszintes és függőleges testhelyzettel, a másik a táplálkozással és kapcsolatteremtéssel kapcsolatos reflexcsoport, de később más reflexek (pl. kézzel való bánás) is megjelennek, amelyek ugyancsak szimbólumok kialakulásához vezetnek. Jean Piaget és Gilbert Durand szerint tehát a szimbólumokat ez egyéni fejlődés során megfigyelhető szenzoriális és motorikus alkalmazkodás hozza létre. A születés utáni első félévben a saját test utánzása általános szabállyá válik. Összefüggés van a testi gesztusok, az idegközpontok és a szimbolikus reprezentációk között, amik végül is nem egyebek, mint interiorizált imitációk. Amint látjuk, G. Durand elejti mind az Eliade-féle metafizikai alapokat feltételező elméletet, mind a kollektív tudatalattihoz kapcsolódó eredeti jungiánus elképzelést. Ellenben ő is elfogadja a kollektív és egyetemes jelleg gondolatát, és ami talán a legfontosabb: elismeri, hogy az archetipikus jelképek az ember nembeli lényeghez hozzátartozó biopszichikai szükségletek.12
Az archetipikus kép mint szakrális üzenet
Mint látjuk, a kollektív tudatalatti archetipikus képeinek eredetéről a tudósok különböző módon vélekednek. Az azonban teljesen nyilvánvaló, hogy ezek a képek szorosan hozzátartoznak az emberi lényeghez. Mivel hiszünk bennük, különös varázsra, erőre tesznek szert, és mítoszokat, vallásokat hoznak létre. Az archetípusokban való hit teremti meg az isteneket és az istenek tiszteletének kultikus formáit, a rítusokat. A jungi elméletnél maradva, azt mondhatjuk tehát, hogy a vallások és a hiedelmek a kollektív tudatalatti fejleményei. Minden vallásos ember hitének épp az legfőbb lényege, hogy az archetipikus képeket üzenetként, valamiféle isteni igazság megnyilvánulásaiként fogja fel. Nézzünk néhány konkrét példát az archetipikus képek és a vallásos hit összefüggésére. A mitológiák az Égi Atya archetípusához a legfőbb intellektus és a legnagyobb (teremtő) erő képzetét társítják, ezért az Ég Urát a mindenséget létrehozó legfőbb lénynek, vagyis Mindenek Atyjának tartják. (Jung ebből a képzetből vezeti le a „Mi Atyánk” megszólítás hatalmas érzelmi erejét.) Az anyag képzetét ellenben szerte a világon a Nagy Anyához kapcsolják. (A „mater” és „materia” szavak közös gyökerűek, a magyar Földanya képzet is ezt a gondolatot fejezi ki.) Nemcsak az Ég és a Föld, hanem a szent kozmosz egésze, annak minden része külön-külön is jelkép: az állatok, a
11 Durand1977. 58–62.
12 Uo. 45–50.



11
növények, a természeti jelenségek mind-mind üzenetet közvetítenek. A felkelő Naphoz például a világ minden népe a fenségesség és az erő képzetét társítja, a Hold ellenben mindenütt szeszélyes, kiszámíthatatlan égitest, valami módon a nőiség és a vízi jelleg kötődik hozzá, miközben magában hordja a ciklikus visszatérés reményét és ígéretét is. C. G. Jung mindezeket a vallásos-mágikus képzeteket a kollektív tudattalan létével magyarázza. Nem tudjuk, hogy voltaképppen mi a kollektív tudattalan – mondja –, de annyi bizonyos, hogy jelentéssel bíró szimbólumokat hoz létre.13 A tudatalatti képeit ugyanis az ember szimbolikusan fogja fel: mögöttük ott sejti az archetipikus képeket létrehozó, velük kapcsolatban álló hatalmas vallásos-mágikus erőt. A vallásos ember számára ezért a világ egésze szimbolikus értelmet nyer, megszentelődik. Minden része az isteni teremtésnek, a kozmosz egésze isteni megnyilatkozás, hierophánia.14 Az ember életének a vallásos szimbólumok adnak távlatot és értelmet, ugyanakkor tág teret nyújtva a személyiség kibontakozására. A jelképek által közvetített küldetés elfogadása távlatot ad a létnek, és megóv a személyiség lelki zavaraitól. A jungi pszichoanalitikus nézetek szerint az emberi személyiségnek van tehát egy belső hajtóereje, amely a tudat ellenőrzésén kívüli mély forrásból fakad. Az ember érzi, hogy csak ez az erő képes úrrá lenni a létezés kritikus helyzetein, és beteljesíteni a vágyakat. (A mitikus korban ezeket az erőket manának, szellemeknek, isteneknek nevezték.) Ez a belső hajtóerő ma is létezik az emberben. A vallást eszerint mentális terápiaként értelmezhetjük az emberiség szenvedéseire (pl. betegség, öregség, halál, háború stb.). A hősmítoszok azért univerzálisak, mert mindenütt szükség van egy hősre, aki legyőzze a sárkányt, a kígyót, a szörnyet, a démont, és megszabadítsa az embereket a haláltól. A hős imádása – Rudolf Otto terminusával élve – numinózus15, azaz szent érzelmeket kelt.
Az archetipikus képek sajátos szemiózisa
Az archetipikus képek – az eredetükről vallott elméletektől függetlenül – egy szellemi világ üzeneteit közvetítik, tehát szimbólumok. A szimbolizáció jelenségét azonban ez esetben nem foghatjuk fel úgy, mint a jelölő (kép) és a jelölt (üzenet) valamiféle megfeleltetését. Mindenekelőtt azt kell világosan látnunk, hogy az archetipikus szimbólumok nem a jelölő és jelölt konvencionális kapcsolatán alapulnak, nem olyan típusúak tehát, mint például az önkényes nyelvi jelek, hanem motivált jelek. Az ilyen önkényes kapcsolatok jelölésére alkalmazza C. G. Jung a jel fogalmát, megállapítva, hogy a jel mindig egyértelműen kevesebb, mint az a jelenség, amit reprezentál.16 Az archetipikus szimbólumok ellenben spontán kulturális produktumok, mindig többet képviselnek, mint a nyilvánvaló és közvetlen jelentésük. Mivel nem mesterségesen tulajdonított jelentésük van, erejük spontán, lényegi és átható.
Példák (a motivált jelkapcsolatra): − Az erőt és életet adó felkelő Nap képe logikusan idézi fel az istenség képzeteit a világ összes kultúráiban. − Az éjszakai sötét víznek vagy fiziológiai megfelelőjének, az erekből távozó vérnek, nyilvánvaló kapcsolata van az idő múlásával. − A romolhatatlan és minden élelmiszert tartósító só természetes módon kelti az örök állandóság képzetét.
13 Jung 1993. 103. 14 Eliade 1996a. 15–60.
15 Otto 1997. 15–17.
16 Jung 1993. 50–51.



12
− A földből lett, földből táplálkozó és földbe visszatérő ember a földet édesanyjának, anyaföldnek érzi.
G. Durand hasonlóképpen azt fejtegeti, hogy a képzelet archetipikus képei olyan jelentéseket hordoznak, amelyeket nem kell a képzelet tartományán kívül keresni: „Az analogon, amit a képzelet megalkot – írja –, sohasem önkényes jel, hanem mindig belsőleg motivált, vagyis mindig szimbólum.”17 Íme néhány példa az archetipikus szimbólumok motivált jelkapcsolataira: az erőt és életet adó felkelő Nap képe logikusan idézi fel az istenség képzeteit a világ összes kultúráiban; az éjszakai sötét víznek vagy fiziológiai megfelelőjének, az erekből távozó vérnek nyilvánvaló kapcsolata van az idő múlásával; a romolhatatlan és minden élelmiszert tartósító só természetes módon kelti az örök állandóság képzetét; a földből lett, földből táplálkozó és földbe visszatérő ember a földet édesanyjának, anyaföldnek érzi stb. A jelölő és a jelölt viszonyában mutatkozó egyneműség talán a legfontosabb, amit a képzelet konstitutív szimbólumairól elmondhatunk. Mivel a valódi szimbólumok egyetemes gondolati-képzeleti sémákon (archetípusokon) alapulnak, ezért nem lehet ilyen szimbólumokat kitalálni. Az emberek által létrehozott, konvencionális, transzcendens eredettel nem rendelkező, profán jelkapcsolatok tehát nem valódi szimbólumok, hanem csupán jelek. (Meg kell itt jegyeznünk, hogy a szómágiában hívő archaikus ember a nyelvet sem tekintette önkényes jelnek. A kimondott szó magával a dologgal volt azonos, jelölő és jelölt egymástól függetlenül nem is létezett. Az archaikus, hagyományos kultúrák ma is őrzik a nyelvnek azt az érzelmi erejét, ami ebből a szoros összetartozásból, differenciálatlan szinkretizmusból következik. A fogalmi gondolkodás, az elvonatkoztató képesség fejlődésével azonban a nyelv eltávolodott önnön jelöltjétől, és a jelölő–jelölt viszonylatában kialakult önkényesség, konvencionalitás folytán a valódi szimbolizációra egyre alkalmatlanabbá vált.) Ezzel kapcsolatban C. G. Jung ezt írja: „Azok, akik az archetípusok sajátos érzelmi tónusát nem ismerik fel, nem jutnak többre, minthogy kusza mitológiai fogalmakat kapcsolnak össze, bizonyítandó, minden mindent jelenthet – vagy egyáltalán semmit sem.”18 Az érzelmileg motivált szemiózis egyik tudományelméleti következménye, hogy az archetipikus szimbólumok kutatása valójában nem tartozik a szemiotika területéhez. Célszerű ugyanis nem összemosni a kétféle szimbolizációt, és tiszteletben tartani az archetipikus szimbólumok vallásos-mágikus jellegét. A társadalomban használt jelek között természetesen bőven vannak olyanok, amelyek „csak” történetileg kialakult konvencionális (profán) jelkapcsolaton alapulnak, és az ilyen kapcsolatokat vizsgáló tudományt bátran el is nevezhetjük szemiotikának.19 Tudatában kell lenni viszont annak, hogy a szimbolizációval kapcsolatos definíciók és jelértelmezések, amelyek a száraz szemiotika és a kommunikációelméleti pragmatika felől jönnek, épp a lényeget sikkasztják el akkor, amikor az archetipikus szimbólumokat is konvencionális jelkapcsolatokként értelmezik. Az ilyen definíciók és elemzések tökéletesen alkalmasak arra, hogy kilúgozzák a szellemi jelentést egy-egy jelenségből, és módszertani
17 Durand 1977. 34–35.
18 Jung 1993. 97.
19 Az archetipikus szimbolizációra vonatkozóan a Charles Sanders Peirce szemiotikai munkássága nyomán kikristályosodott híres jeltipológia egyáltalán nem alkalmazható, hiszen ez az elmélet motiváltaknak csak az indexikus (a jel és a jeltárgy között ok-okozati vagy egyéb belső összefüggés van) és ikonikus (a jel hasonlít arra, amire vonatkozik) jeleket tekinti, a szimbolikus jeleknek épp azokat a jeleket nevezi, amelyeknek a jeltárggyal való kapcsolata csupán megegyezésen, konszenzuson alapul. – Ch. S. Peirce jelelméleti munkásságának ismertetése: Horányi Özséb: A nyelvről való gondolkodás történetének egyik állomása. In: Charles Sanders Peirce. Általános Nyelvészeti Tanulmányok XIII. 1981. 65–90.



13
szempontból is elsekélyesítsék, semmitmondó eredményekhez juttassák a szimbólumkutatást.
Az archetipikus szimbólumok összetartozása
Az archetipikus szimbolizáció valódi megjelenési közege a képiség. A költészet képi nyelve vagy a köznyelv szóképei csupán felidézhetik, kifejezhetik azokat a belső képeket, amelyek a Másik Világból jött üzeneteket közvetítik. Erre nézve G. Durand nagy elismeréssel szól Jean Piaget felismeréséről (1945), miszerint a kép mint jelölő maga is el van távolodva ugyan a felfogandó tárgytól, de sokkal kevésbé, mint a nyelvi jel: a kép ugyanis mindig megmarad a jelölt utánzatának, azaz motivált jelnek.20 A valódi – értsd: motivált, archetipikus – szimbolizáció során tehát a jelölő és a jelölt között nincs világos szembenállás, viszonyukat inkább az egymásba olvadás, a lényegi azonosság jellemzi, a másikkal szemben tehát mindkettő autonómiája csonkul. Értelemszerűen merülnek fel tehát ilyenszerű kérdések: Ilyen körülmények között beszélhetünk-e egyáltalán szimbolizációról? Miféle célja lehet egy ilyen típusú szemiózisnak? Mit kezdhet a tudomány egy ilyen furcsa, nem intellektuális szemiózissal, amikor a jel és jeltárgy egymástól nem elkülöníthető, hanem a mágikus azonosulás folytán egybeolvad? Egyáltalán beszélhetünk-e ebben az esetben valamiféle ikonográfiai „ábrázolásról”? A 20. századi interdiszciplináris kutatások bebizonyították, hogy a mágikus képek esetében nemcsak ikonográfiáról, hanem a képek teljes ikonográfiai rendszeréről is beszélhetünk. Ezt a rendszert legteljesebben Gilbert Durand írta le A képzelet antropológiai struktúrái (Les structures anthropologiques de l’imaginaire) című, először 1960-ban megjelent híres munkájában21, amelyben szimbólumtartományokba és szimbólumkörökbe (ún. „konstellációkba”) sorolta ezeket a jelképeket, és meghatározta a képeket rendező ún. „dinamikus alapelveket”. Hasonlóan teljes rendszert találunk Mircea Eliade 1949-ben megjelent, a téma szempontjából tudománytörténeti mérföldkőnek tekinthető vallástörténeti traktátusában (Traité d’Histoire des religions)22, amelyben a szerző a világ különböző vallásaiból egységesen kirajzolódó szimbólumrendszert írta le. Az archetipikus szimbólumoknak van egy logikájuk, bizonyos szimbólumcsoportok összetartoznak. Ez a belső koherencia arra enged következtetni, hogy a jungi kollektív tudatalattinak ún. „zónái” vannak. Mircea Eliade arra figyelmeztet, hogy ezeket a képzetköröket pusztán a mélypszichológia révén nem ismerhetjük meg, mert az álomelemzés és az elmebetegektől kapott képek értelmezése közben csak szimbólumtöredékekkel találkozhatunk. Ellenben a vallástörténet és az etnológia a siker reményével kecsegtet, ezek a tudományok ugyanis konkrétak, nem elméletiek és spekulatívak, mint a pszichológia. „A vallástörténet által felhalmozott tudásanyag szükségeltetik ahhoz, hogy feltárjuk a szimbólumok belső szerkezetét és funkcióját. De ebben az anyagban is tudnunk kell válogatni” – írja.23 Ha tehát az archaikus vallásos szimbolizmust akarjuk megismerni, szelektíveknek kell lennünk: hierarchizálni, rendszerezni kell a szimbólumokat.
20 Durand 1977. 35–36. 21 Durand 1977. − A szerzőnek egyik magyarul is olvasható tanulmánya: A vallásos ember és szimbólumai. In: Ries, Julien (szerk.): A szent antropológiája. A homo religiosus eredete és problémája. Budapest, Typotex, 2003. 75124.
22 Eliade, M.: Tratat de istorie a religiilor. Bucureşti, Humanitas, 2005. (1. ed.: Traité d'Histoire des réligions. Paris, 1949.)
23 Uő. 1997. 46.



14
A kollektív tudatalatti „zónáival” kapcsolatos elképzelések arra ösztönözték a kutatókat, hogy rendszerszerűen kifejtsék és racionális fogalmakkal megmagyarázzák a képzelet archetipikus szimbólumait. Ez eddig legteljesebben Gilbert Durand-nak sikerült, aki a fentebb már idézett főművében (1960) két nagy szimbólumtartományba, a nappali és éjszakai szimbólumok körébe sorolta be a jelképeket, megállapítva, hogy a tartományokon belül is megfigyelhető bizonyos szimbólumok összetartozása. A két tartományon belül a szimbólumok ún. „konstellációkba” szerveződnek, melyek leginkább az égbolt csillagképeihez hasonlíthatók. Ezek a „konstellációk” állandóak (1), izomorf (egyenértékű) szimbólumokból állanak (2), vagyis konvergens jelentésűek (3). Ebből következik, hogy a szimbólumok csoportosításában is a konvergencia módszerét kell követni. E metodológia által ki lehet jelölni a szimbólumkonstellációk határait. G. Durand könyve ugyanakkor arról győz meg, hogy egy szimbólumkonstelláción belül nemcsak a jelölők (A, A', A'' stb.), illetve a jelöltek (B, B', B'' stb.) csoportján belül van szemantikai azonosság, hanem – mivel a szimbólum mindig motivált jel – a jelölők és a jelöltek között is (A–B, A'–B', A''–B'' stb.) van szemantikai kapcsolat. Szemléltetés céljából nézzünk néhány konkrét jelképkört, az oda tartozó izomorf szimbólumokkal (A, A', A'') és – zárójelben – a nekik megfelelő, nagyjából ugyancsak egyenértékű jelentésekkel (B, B', B''): 1. A felemelkedés képzeletstruktúrájának jelképei: létra (’ég–föld közötti kapcsolat’) – hegy (’felemelkedés az ég felé’) – szárny, madár (’a lélek felemelkedése, röpte’) – repülő angyal (’a lélek röpte, ég–föld kapcsolat’) – sugár (’az istenség tekintete, a fenség jelenléte’) – fej, koponya (’emberi értelem, törekvés az istenség felé’) – magasugró bajnok, rakéta (’az ég felé való felemelkedés’) stb.; 2. A harcoló hős fegyvereinek képzetkörébe tartozó jelképek: kard, aranykard (’igazságosztó és fallikus jelleg’) – eke, szántás (’szexuális tartalom: megtemékenyítő aktus’) – kötél, lánc (’a kötöző hős eszköze: a gonosz megszelídítése’) – ház, építmény (’a védekezés eszköze’); 3. Ciklikus szimbólumok: év (’az idő körszerűvé, tehát térszerűvé válása’) – Hold (’a visszatérés ígérete’) – a Fiú, pl. Krisztus vagy a legkisebb mesehős (’a ciklikus újjászületés lehetősége’) – csúszómászók (’ciklikus feléledés’, ’újjászületés’) – vedlő kígyó (’ciklikus megújulás’, ’termékenység’) – kerék, kör (’az idő totalitása’) – szövés, fonás, moirák (’az idő újrakezdése’) stb. Az idézett példákat szemlélve, megérthetjük azt is, hogy miért létezik a jelképek közötti izomorfizmus és konvergencia. A szimbólumok azért hasonlítanak egy-egy csillagképre, mert egy-egy archetipikus téma fejleményei, mert egy-egy archetípus megnyilvánulásának variációi. Van egy dinamikus magjuk, közös rendezőelvük, amely felé az összes szimbólumok konvergálnak. Az emberi képzelet minden megnyilvánulásában felfedezhetők ezek a magok körüli „sémák”, „képzetkörök”. A képeknek, álmoknak, szimbólumoknak pszichikai kohéziójuk van. A kohéziót erősítő tényező az is, hogy az egymáshoz hasonló képek nemcsak jelek, valamelyest anyagi értelemben is hordozzák saját értelmüket.24 Az archetipikus szimbólumok osztályozása során alkalmazott – G. Durand által hangsúlyozott – legfőbb alapelv az, hogy sohasem a szimbólum formája, hanem mindig a szimbólum jelentését meghatározó belső erő a döntő. Minden képzetkör tartalmaz ugyanis egy belső dinamikus alapelvet, ami az illető jelképkör koherenciáját biztosítja.25 Az előbbi három képzetkör példáinál maradva, a dinamikus alapelveket a
24 Durand G. 1977. 71.
25 Uo. 65–71.



15
következőkben határozhatjuk meg: 1. felemelkedés; 2. vágás, harc a rossz ellen, a démon megsemmisítése; 3. ciklikus visszatérés, regeneráció. Összefoglalásképpen: 1. Egy-egy archetipikus képzetkör középpontjában tehát mindig valamiféle eszmei, lényegi tartalom áll, ami nem más, mint az illető archetípus dinamikus irányultsága. 2. A szimbólumkonstellációk középpontjában jelen lévő dinamikus alapelv folytán az archetípusok sohasem lehetnek ambivalens vagy polivalens jelentésűek. Egy-egy képnek csak olyan jelentést tulajdoníthatunk, amilyet a képzetkört rendező alapelv megenged. A felkelő Nap például semmilyen összefüggésben nem szimbolizálhatja a Káoszt, az éjszakai zavaros víz pedig nem lehet a megtisztítás jelképe. 3. Az archetipikus képzetkörök kultúrköröktől függetlenül léteznek, mindenütt jelen vannak, azaz egyetemesek. Az archetipikus kódrendszer az egész emberiség közös tulajdona, amit úgy kell érteni, hogy a képzelet alapvető irányultságai mindenhol azonosak (pl. harc a Káosszal, felemelkedés, fény, ciklikus megújulás, áldozat általi befolyásolás stb.), de ezeket az irányultságokat olykor más-más, de egymáshoz mégis lényegileg hasonló jelképek fejezik ki. A képzelet egyetemes matrixainak „feltöltése” helyi sajátosságokat mutat, de a hangsúly a partikulárissal szemben mégis inkább az egyetemesen van. Mivel az archetipikus szimbólumok az egész emberiségre jellemző fogalmak képei, ezért kommunikációs erejük határtalan.
Archetípusok és kulturális szimbólumok
Nyilvánvaló azonban, hogy vannak olyan szimbólumaink is, amelyeknek léte nem belsőleg, archetipikusan motivált, hanem társadalmi konvenciókon alapulnak, azaz történelmi-kulturális meghatározottságúak. C. G. Jung maga is két szimbólumtípust különít el. Felfogásában az ún. természetes szimbólumok a tudattalanból származnak, ezért az alapvető archetipikus képek variációit reprezentálják. Mivel őrzik az eredeti isteni „varázst”, az emberekből mély és erős érzelmi reakciókat tudnak kiváltani, ezért az előítéletekhez hasonlóan működnek. Nem szabad elfojtani őket, még ha abszurdak vagy irracionálisak is, mert kiirtásuk súlyos veszteségekkel jár.26 Az ún. kulturális szimbólumok a civilizált társadalmak kollektív jelképei, amelyek fejlődésen mentek keresztül, ami lehetett akár tudatos fejlesztés is. A kulturális szimbólumok is „örök igazságokat” fejeznek ki (pl. kígyó = gyógyszertár, kereszt = kereszténység stb.), és sokuknak kimutatható genetikus kapcsolata van a „természetes” szimbólumokkal. Például a keresztény kereszt, a szvasztika (horogkereszt), a sarló és kalapács egyazon archetipikus képzetnek a szimbólumai, mert egyaránt tartalmazzák a négy égtájra, a négy fő irányra való utalás, tehát az egyetemességre, a világ totalitására való törekvés jelentéskörét. A Napbaöltözött Asszony, a Szent Grál szimbolizmusa vagy a botra tekeredő kígyó jelképisége is kulturális-történeti meghatározottságú, de mindhárom jelkép végső soron egy-egy archetípuson (Jótevő Nő/Nagy Anya, az istenség áldozati vére mint az örök élet jelképe, a kígyóméreg mint életelixír) alapszik. Az irodalmi toposzai, a heraldika jelképei, a különböző korok sajátos művészeti-ikonográfiai ábrázolásai mögött legtöbb esetben mindig ott találjuk az egyetemes archetípusokat. A jelen kurzusban, amikor a szimbólumok egyetemes jelentéseinek és rendszerszerűségének bemutatását tartjuk szem előtt, a szempontok érvényesítése folytán óhatatlanul is történetietlenül kezeljük a jelképeket. Mindezzel azonban nem állítjuk azt, hogy egy-egy jelképnek ne volna történetisége. Továbbá, amikor a
26 Jung 1993. 91.



16
különböző kultúrák és korok jelképeinek azonosságára mutatunk rá, ezzel sem állítjuk azt, hogy a kultúrák között nem létezik szimbólumkölcsönzés, kulturális csere stb. Azt ellenben igenis állítjuk, hogy az azonosságokat nem pusztán, sőt nem elsősorban a kulturális javak vándorlása okozza. A jelképek ugyanis belsőleg motiváltak, és az egyformaság jobbára ennek az egyetemes belső motivációnak, vagyis az archetipikus képzelőerő működésének a következménye.
Az archetipikus szimbólumok rendszerezésének fő alapelve
Amint láttuk, egy-egy szimbólumkonstelláció fő rendezőelve mindig egy-egy belső dinamikus irányultság, ami a képzelőerő valamiféle megnyilvánulása. Ezek a dinamikus rendezőelvek lehetővé teszik, hogy a jelképek erdejében rendet teremtsünk. Egy-egy dinamikus irányultság, tendencia körül rendszerint jelképek sokasága alakul ki, amelyeknek jelentése hasonló vagy legalábbis többé-kevésbé azonos, de ezek a jelképek – éppen a közös rendezőelv miatt – mindenképpen egymás pszichológiai rokonai. Látni fogjuk továbbá azt is, hogy a képzelet irányultságai is összefügghetnek egymással, lehetnek közös vonatkozásaik. A ciklikusság dinamikus tendenciáját például a Hold szimbolizmusa, különféle ciklikus állatjelképek, vagy éppen a ciklikusság technológiai jelképei (pl. szövés, fonás) fejezhetik ki. A nyugalom és intimitás képzetkörének megjelenítői lehetnek azok a zárt helyek, ahol megáll az idő (sírbolt, sziget, erdő, fészek, tojás stb.), de ugyanezt az alapjelentést tartalmazzák az utazás eszközei (hajó, autó), vagy az üreg archetípusának jelképei (barlang, templom, ház) is. Mindebből az következik, hogy az archetipikus szimbólumok rendszerezését célszerű nem a jelek, hanem a jelentések alapján végezni. Annál is inkább így van ez, mert – amint ezt már sokan fölvetették – egy-egy jelkép több jelentéskörben is megjelenhet. Például a fa lehet az évszakok ciklikusságának és a függőleges növekedésnek is a jelképe, a kígyó az elnyelés és a megújulás-újjászületés képzetköréhez egyaránt kapcsolódhat, az arany lehet a Nap színe, azaz az égi szín, de lehet a titkos lényeg, az intimitás kincse is, a víz egyaránt lehet az életet adó és életet elnyelő ősvíz vagy a megtisztítás szimbóluma, a Holdnak lehet halál vagy ciklikus megújulás vonatkozása, a kakas lehet hajnali fényjelkép vagy erotikus termékenységjelkép, és így tovább. Alig van olyan szimbólum, amelyik ne bukkanna fel más-más jelképkörökben, sőt olykor teljesen ellentétes jelentések is kialakulhatnak.27 (A szimbólumok „helyváltoztatásai” azért nem zavaróak, mert az illető képzetkört meghatározó dinamikus tendencia, vagy másként mondva: a képzetkör alapjelentése mindig jól felismerhető. Az archetipikus szimbolizációban az egyetemes jelentések állandóak, a jelentést kifejező jelek pedig változhatnak, és – amint látjuk – egy-egy szimbólum, vagyis „jel” más-más jelentéskörökben jelenhet meg. A jelentés oldaláról nézve a dolgot, egy-egy szimbólumnak több aspektusa van. Ez a helyzet készteti arra G. Durand-t, hogy híressé lett összefoglaló munkájában az archetipikus képzetkörök osztályozását nem a szimbólumok anyaga, formai vonatkozása (tehát nem a jelölő) felől, hanem a jelölt belső lényeg oldaláról közelítve végezze. Nincs szomorúbb, mint egy ábécérendbe szedett hasznos szimbólumszótár, amit akárhol ütünk is fel, azt kell látnunk, hogy egy, a jelképvilágtól teljesen idegen rend, az ábécé önkényes betűrendje, szétzúzott egy élő organizmust. Olyan ez, mintha az anatómus ezer és ezer porcikára szedett volna szét egy embert, majd a porcikáknak külön-külön nevet adva, a nevek ábécérendjében mutatná be nekünk az ember
27 Erről lásd még: Durand 1977. 65.



17
alkotórészeit, és azt várná tőlünk, hogy hosszú, fáradságos tanulás révén végül megértsük az ember működését. A porcikákat mind megtanulhatjuk, de az ember „működéséből” alig fogunk érteni valamit, mert egy módszeres tudományos analízis révén anatómusunk szétszakított egy élő egységet és ezáltal elfödte annak lényegét. A kurzusban bemutatott képeket – az áttekinthetőség és rendszeresség végett analitikus módon gondolkodva – az archetípusok belső dinamikus alapelvei szerint csoportosítottuk. Az egyes jelképek analitikus bemutatása azonban csak eszköz lehet, a végső cél mindig a szintézis, azaz az élő, működő szimbolikus nyelv megértése.