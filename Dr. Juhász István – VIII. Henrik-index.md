---
master_file: "[[@DrJuhaszIstvanai]]"
---
# Index for Dr. Juhász István – VIII. Henrik.pdf

VIII. Henrik adóbajai – 1. rész
VIII. Henrik a középkori Anglia talán leghíresebb uralkodója volt, de a hírhedt jelzőt is magáénak tudhatja
feleségeinek vérpadra küldése miatt. Jelentős szerepe volt az önálló anglikán egyház létrejöttében, a római
egyházzal való szakítása mögött is első feleségétől, Aragóniai Katalintól való különválását szokás okként
megjelölni. A történet azonban nem ennyire egyszerű. Nem szabad megfeledkeznünk arról sem, hogy az
uralkodásnak pénzügyi követelményei is vannak, sőt az adóztatás és az előző események között mélyebb
összefüggések is megbújnak.
Defensor Fidei (a Hit Védelmezője)
VIII. Henrik kitüntető címe X. Leó pápától
A trónkövetelő Tudor Henrik 1485. augusztus 22-én legyőzte III. Richárdot a Bosworth-mezei csatában. Richárd
elesett az ütközetben (egyébként nem volt sem púpos, sem őrült, ezeket a jellemzőit Shakespeare-nek
„köszönhette”, aki a Tudor házi I. Erzsébet uralkodása idején „hivatalból” befeketítette Richárdot). Henriket még
abban az évben, október 30-án megkoronázták, VII. Henrik néven lett Anglia királya.
Henrik már korábban fogadalmat tett, hogy győzelme esetén feleségül veszi Yorki Erzsébetet, ehhez azonban
pápai diszpenzációra (engedélyre, jóváhagyásra) volt szükség. Az angol parlament ezt a nép nevében kérvényezte
a pápától. A diszpenzáció megérkezése után 1486. január 18-án megtörtént a házasságkötés.
Ezzel a Lancaster-házi Henrik és a York-házi Erzsébet lett Anglia uralkodója. A házassággal véget ért a rózsák
háborúja, a két házat jelképező vörös és fehér rózsa a Tudor-rózsában egyesült.
„
A York-, a Lancaster- és a Tudor-ház rózsáiA York-, a Lancaster- és a Tudor-ház rózsáii ”
A York-, a Lancaster- és a Tudor-ház rózsái
A házasságból nyolc gyermek született, közülük négyen csecsemőkorban vagy kisgyermekként meghaltak. Az
életben maradt két leányból az egyik leány francia királyné, a másik skót királyné lett. A skót királyné unokája volt
Stuart Mária, akit I. Erzsébet juttatott a vesztőhelyre.



A két fiúból az idősebbik, Artúr (1486. szeptember 20-án született) volt az angol trón örököse. Neveltetése,
taníttatása ebben a szemléletben történt, felkészítették a majdani uralkodásra. Megfelelő házastársat is találtak
neki. Artúr a nála alig egy évvel idősebb Aragóniai Katalint (Kasztíliai Izabella és Aragóniai Ferdinánd leányát)
vette feleségül 1501. november 14-én. A két fiatal ekkor 15 és 16 évesek voltak. Artúr néhány hónappal később
hirtelen megbetegedett, és meghalt (1502. április 2.).
A kisebbik fiút, Henriket (1491. június 28-án született) egyházi pályára szánták, tanulmányait, nevelését is ennek
érdekében alakították. Artúr hirtelen halálával viszont Henrik lépett elő trónörökössé nem egészen 12 évesen.
VII. Henrik pápai diszpenzációt kért Henrik és Katalin házasságához, mivel a Biblia tiltja az elhunyt testvér
feleségével kötött házasságot), de Katalin és Artúr állítólag nem hálták el a házasságukat. A diszpenzáció 1509
június 7-én megérkezett, így a házasságkötés néhány nappal később, június 11-én megtörtént, ezt VII. Henrik már
nem élte meg.
VII. Henrik 1509. április 21-én, 52 évesen meghalt, így 18 éves fia követte őt a trónon, VIII. Henrik néven.
Koronázására néhány nappal 18. születésnapja előtt, 1509. június 24-én került sor, egyben feleségét, Aragóniai
Katalint Anglia királynéjává koronázták. Henrik virágzó országot, teli pénztárat (ennek lesz később jelentősége) és
tekintélyes hajóhadat örökölt apjától.
„



”
A tizennyolc éves VIII. Henrik 1509-ben, koronázását követően
Az adószedők kivégzése



VIII. Henrik két nappal koronázása után letartóztatta apja két népszerűtlen miniszterét, Richard Empsont és
Edmund Dudleyt. A vád ellenük konstruktív árulás volt.
Mindketten hatékony támogatói és közreműködői voltak VII. Henrik szigorú és önkényes adórendszerének
bevezetésében és megvalósításában. Az adóztatás eredményes volt, megtöltötte az uralkodó kincstárát, lehetővé
téve a hatékony kormányzást.
„
”
Empson (balra) és Dudley (jobbra), valamint kettőjük között VII. Henrik



Richard Empson ügyvédi karriert folytatott, ennek révén 1491-ben már a képviselőház elnöki tisztségét is
betöltötte. VII. Henrik különböző címekkel jutalmazta, illetve a támogatásért cserébe elnézte Empson
gazdagodását is.
Edmund Dudley pénzügyi szakember volt, 1504-ben a képviselőház elnökévé választották, de ő volt VII. Henrik
idejében a királyi Tanács elnöke is. Empsonhoz hasonlóan az uralkodó neki is címeket adományozott, illetve
elnézte visszaéléseit. Sajátos érdekesség, hogy unokája, Robert Dudley I. Erzsébet kegyence volt, aki még Erzsébet
kezére is pályázott (nem teljesen esélytelenül).
Dudley a börtönben írta meg értekezését „The Tree of Commonwealth” címmel, amely egy jobb társadalmi
berendezkedésről szólt. (A tanulmány vagy nem jutott el Henrikhez, vagy ha eljutott, az nem hatotta meg, amint
erről a későbbi történések tanúskodnak.)
Mindeközben Empson és Dudley is tekintélyes vagyonra tett szert, ami viszont irigység tárgyává tette vagyonukat,
illetve gyűlölet tárgyává személyüket. Két ilyen népszerűtlen ember letartóztatása nagy népszerűséget hozhatott
Henriknek.
A két pénzügyi szakembert perbe fogták, és elítélték. Kivégzésükre (lefejezésükre) 1510. augusztus 17-én került sor.
A kivégzésekkel Henrik népszerűséget szerzett, de a kincstár szép lassan kiürült. Henrik igazi reneszánsz
uralkodóként támogatta a kultúrát (főleg annak udvari részét: festészetet, költészetet, táncművészetet stb.),
hatalmas építkezésekbe fogott, nagy lakomákat, vadászatokat, lovagi tornákat rendezett. Sokszor háborúzott
uralkodása alatt (írekkel, skótokkal, de a kontinensen is több alkalommal), bár saját magát a háborús
eseményektől már távol tartotta (apja még részt vett a bosworth-i csatában), előfordult, hogy miközben csapatai
megütköztek az ellenséggel, a helyszíntől nem messze vadászattal múlatta az időt.
A kincstár kiürülése miatt Henrik fejadó bevezetésével próbálkozott. Sikertelenül, a bevételek nem teljesítették a
várakozásokat, megfelelő pénzügyi tanácsadók nélkül a rendszer nem működött.
Az apjától örökölt hivatali emberek túl lassúak voltak Henriknek, tőlük szép lassan megvált. Az 1510-es évek elején
kezdődött Thomas Wolsey karrierje. Erre már csak azért is jó lehetősége volt, mert Henrik fiatal korában nemigen
bajlódott a kormányzási ügyekkel. Wolsey 1515-től már Anglia Lordkancellárja volt, emellett ugyanezen évben a
pápa bíborosi rangra is emelte.
„



”
Thomas Wolsey bíboros
Wolsey támogatta az adórendszer megreformálását is. A korábbi fejadó helyett a jövedelemre vetették ki az adót,
minden font után egy shillinget kellett fizetni.
Uralkodni Isten kegyelméből
A továbbiak megértéséhez szükséges egy rövid ismertetés az uralkodói cím „mibenlétéről”.
A középkori uralkodók Isten kegyelméből uralkodtak. Ez azt jelentette, hogy egyházi szertartás keretében
koronázták meg az uralkodókat, az egyház támogatta az uralkodók tevékenységét, de az uralkodók is mély hittel
segítették az egyházakat és a hitéleti tevékenységet.



Az uralkodók tevékenységének bármilyen megkérdőjelezése, támadása az Isten kegyelméből való lét támadását is
jelentette, ami az egyházak részéről egyházi szankciókat (penitencia, kiközösítés, inkvizíció stb.)
eredményezhetett. A világi hatalmak az egyházi minősítéseket világi ítéletekre váltották át, így az Isten
kegyelméből való uralkodó megsértése felségsértésnek, hazaárulásnak minősült, aminek következménye nem
ritkán a világi bíróság által meghozott halálos ítélet és kivégzés volt (az egyház a tízparancsolatot betartva – ne
ölj! – halálos ítéletet nem hozott, de tevékenyen – és mai szemmel eléggé képmutatóan – közreműködött még a
kivégzésekben is).
VIII. Henriket – mint említettük – egyházi pályára szánták, csak bátyja, Artúr hirtelen halála révén örökölte meg
apja halálát követően a trónt.
Henrik mély vallásos hitben élt (egészen haláláig!). A német reformáció, Luther tevékenysége felháborodást
váltott ki belőle. Már 1518-tól foglalkozott Luther tanaival, és 1521-ben meg is jelenttette a tanok ellen írt művét,
az Assertio Septem Sacramentorum (A hét szentség védelme) című dolgozatot. Ebben a pápai hatalom isteni
eredetét, a pápa tévedhetetlenségét bizonyítja, és ennek alapján azt, hogy földi halandónak, így Luthernek sincs
joga kétségbe vonni a pápa hatalmát és tevékenységét. A könyvből egy példány 1521 októberében X: Leó pápához
is elkerült, és a pápa elismerésül 1521. október 11-én a „Defensor Fidei” (a „Hit Védelmezője”) címmel tüntette ki
Henriket.
„



”
Henrik 1531-ben
A mű létrehozásához Thomas Wolsey és Thomas Morus (magyarosan Morus Tamás) tanácsaikkal látták el
Henriket, de az is eléggé valószínű, hogy a művet maga Morus Tamás írta, és Henrik csak a nevét adta hozzá (ez a
fajta álnéven írás azóta sem ment ki a „divatból”!).
Irodalom:
Adriányi Gábor: Az egyháztörténet kézikönyve (Szent István Társulat, 2001, Budapest)
Dudley, Edmund: The Tree of Commonwealth (1509) (http://klausjames.tripod.com/commonwealthmain.html)



Röviden a cikksorozat főbb szereplőiről
VII. Henrik (1457. január 28. – 1509. április 21., uralkodott 1485. augusztus 22-től haláláig): VIII. Henrik apja, aki
III. Richárdot legyőzte a bosworth-i csatában. Házasságával egyesítette a York- és a Lancaster-házat, ezzel
befejeződött a rózsák háborúja. Címerében egyesítette a fehér és a vörös rózsát, ez az ún., Tudor-rózsa.
Artúr (1486. szeptember 20. – 1502. április 2.): VII. Henrik elsőszülött fia, a trónörökös. 1501-ben, 15 évesen vette
feleségül Aragóniai Katalint, a házasságkötés után öt hónappal meghalt.
VIII. Henrik (1491. június 28. – 1547. január 28., uralkodott 1509. április 21-től haláláig)
Aragóniai Katalin (1485. december 16. – 1536. január 7.): Előbb Artúr trónörökös felesége, majd 1509. június 11
étől 1533-ig VIII. Henrik első felesége. A házasság érvénytelenségét Thomas Cranmer canterburyi érsek 1533
május 23-án mondta ki (visszamenőlegesen). I. (Katolikus vagy „Véres”) Mária édesanyja, aki 1553-tól 1558-ig
volt Anglia uralkodója.
Boleyn Anna (1501/1507 között – 1536. május 19.): VIII. Henrik második felesége (1533. január 25-től). Hűtlensége
miatt lefejezték. I. Erzsébet édesanyja, aki 1558-tól 1601-ig ült Anglia trónján.
Jane Seymour (1508. október 10. – 1537. október 24.): VIII. Henrik harmadik felesége (1536. május 30-ától).
Gyermeke születését követően meghalt. Fia VII. Edvard néven 1547 és 1553 között volt Anglia királya)
Clevei Anna (1515. szeptember 22. – 1557. július 16.): VIII. Henrik negyedik felesége, akit 1540 január 6-án vett
feleségül, Anna beleegyezésével a házasságot fél évvel később, július 9-én érvénytelenítették.
Howard Katalin (1521 körül – 1542. február 13.): VIII. Henrik ötödik felesége (1540. július 28-ától). Hűtlenség
miatt lefejezték.
Parr Katalin (1512 körül – 1548. szeptember 5.): VIII. Henrik hatodik, utolsó felesége (1543. július 12-étől). Két
férje volt Henrik előtt, akik meghaltak már korábban. Hűtlensége miatt Henrik őt is ki akarta végeztetni, de
aztán meggondolta magát. Henrik halála után újból férjhez ment.
Thomas Wolsey (1473. március – 1530. november 29.): Bíboros, Anglia Lordkancellárja. Nem volt hajlandó VIII.
Henrik első házasságát érvényteleníteni, perbe fogták, de még az ítélethozatal előtt meghalt, valószínűleg
meggyilkolták.
Morus Tamás (1478. február 7. –1535. július 6.): Anglia Lordkancellárja. Nem fogadta el azt, hogy az angol egyház
feje a király, ezért lemondott hivataláról. Később perbe fogták és lefejezték. A katolikus egyház 1935-ben
szentté avatta. Az ő műve az Utópia, de elképzelhető, hogy a Luther ellen írt (VIII. Henrik nevével jelzett)
Assertio Septem Sacramentorum (A hét szentség védelme) című könyv is az ő munkája.
Thomas Cromwell (1485 körül – 1540. július 28.) 1534-től VIII. Henrik kancellárja, legkedvesebb minisztere, az
angliai reformáció végrehajtója. 1540-ben kegyvesztetté válik, perbe fogják, lefejezik. Thomas Cranmer (1489.
július 2. – 1556. március 21.): Az angol egyház egyik fő reformátora és az első protestáns canterburyi érsek. Ő
adta össze VIII. Henriket Boleyn Annával, illetve érvénytelenítette Henrik és Aragóniai Katalin házasságát.
X. Leó pápa (pontifikátusa 1513-tól 1521-ig tartott): Tőle kapta VIII. Henrik 1521-ben a „Defensor Fidei” („A Hit
Védelmezője”) címet.
VII. Kelemen pápa (pontifikátusa 1523-tól 1534-ig tartott): Az utolsó reneszánsz pápa. Nem volt hajlandó
elismerni Henrik és Aragóniai Katalin házasságának érvénytelenségét. 1533. 1533. július 11-én kiadott
bullájában kiátkozta Henriket, de 1533 szeptemberig feloldotta az átkot.



III. Pál pápa (pontifikátusa 1534-től 1549-ig tartott): 1535-ben kiközösítette VIII. Henriket, de a bullát csak 1538
december 17-én hozták nyilvánosságra. Hivatalosan ettől az időponttól vált Henrik kiátkozottá.



VIII. Henrik – Válások és szakítások – 2. rész
VIII. Henrik uralkodói kötelezettségeinek teljesítésével több probléma is volt. Uralkodásának elején a
hatékony kormányzás pénzügyi feltételeinek megteremtésével kellett küzdenie, majd a megfelelő örökös
megszületése okozott nehézségeket. Mindezek összeütközést eredményeztek a Szentszékkel is, ami az
egyházszakadás előjelének volt tekinthető. Van olyan történészi vélemény, amely szerint az egyházszakadás
valódi oka az adók körül keresendő.
Henrik királyt ... a nagy kiközösítés teljes büntetése alá helyezzük.
(részlet III. Pál pápa bullájából)
Az isten kegyelméből uralkodó királynak (https://ado.hu/rovatok/ado/viii-henrik-adobajai-1-resz) két fontos
kötelezettséggel kellett számolnia.
Egyrészt hatékonyan kellett kormányoznia, ami az ország védelmét, a közigazgatás és az igazságszolgáltatás
működtetését, a királyi udvar igényeinek kielégítését, valamint a nemesség és az egyház támogatását is
jelentette. Természetesen mindezek pénzügyi forrásait is elő kellett teremteni, amihez jól működő adórendszerre
van szükség.
Másrészt gondoskodnia kellett arról, hogy uralkodásának vége (halála) után megfelelő, törvényes örökös tudja
folytatni a kormányzást. Ehhez arra volt szükség, hogy mire bekövetkezik a halála, legyen egy (vagy több) olyan
fiúörökös, aki ekkorra már elérte a nagykorúságot.
Hogy az örökös biztosítása mennyire fontos, a középkor számos példája mutatja, így a magyar Mátyás király esete
is, akinek nem volt törvényes örököse, halála után életművét lerombolták, egyenes út vezetett a mohácsi vészig,
és az azt követő másfél évszázados hódoltságig.
Házassági válsághelyzet Aragóniai Katalinnal, a pápai adók visszatartása, a papság megadóztatása
VIII. Henrik uralkodása jól indult a törvényes örökös létrehozása terén, miután megörökölte a trónt, pápai
diszpenzációval feleségül vette elhunyt bátyja özvegyét, Aragóniai Katalint. Az uralkodópár koronázására ezt
követően néhány nappal került sor. Fél évvel később megszületett az első gyermek, sajnos halva, és leány volt. A
következő években több terhesség, vetélés, halva születés, kisgyermek korai halála sújtotta az uralkodópárt. Hat
évet kellett várniuk, mire 1516-ban egy gyermekük élve született, és nem halt meg kisgyermekkorban, viszont ez is
„csak” leány volt (ő lett később I. Mária néven Anglia királynője). Mária születésekor a királynő 31 éves volt, Henrik
még csak 25. Két évvel később még született egy leánygyermekük, de az is halottan. Henrik türelmes volt, még jó
egy évtizeden át próbálkozott, sikertelenül, nem tudunk arról, hogy volt-e Katalinnak terhessége.
„



”
VIII. Henrik hatalma csúcsán
Henriknek persze voltak szeretői, de nem több, mint amennyi egy uralkodó esetében abban a korban szokásos
volt. Egyik szerelmétől 1519-ben fiúgyermeke is született, Henry FitzRoy, aki túlélte a kisgyermekkor
megpróbáltatásait. Ő viszont nem volt törvényes gyermek, tehát a hatalom öröklése nála szóba sem kerülhetett
(FitzRoy 17 évesen, még Henrik uralkodása idején halt meg).
1519-ben jelent meg Boleyn Mária az udvarban, aki Katalin egyik udvarhölgye lett. Henrik megkörnyékezte,
sikerrel. Valószínűleg ebből a kapcsolatból Henriknek két további gyermeke született, mindketten túlélték
Henriket, sőt az 1526-ban született fiú 70 évet élt.
Boleyn Mária húga, Anna 1522-ben jelent meg az udvarban. Előtte Hollandiában és Franciaországban szerzett
sokfajta ismeretet. Egyes kutatók szerint ebben szerelmi ismeretek is voltak. Anna gyorsan elcsavarta Henrik fejét,
de a leány – ismerve nővére tapasztalatait – nem adta magát olyan könnyen. Ő királyné akart lenni! Ennek viszont
komoly akadálya volt! Henrik házas volt, házasságát pápai diszpenzációval kötötte, és a római egyház szabályai
szerint válásra nincs lehetőség.
Henriknek tetszett volna a házasság Boleyn Annával, ezzel esélyét növelte volna egy törvényes trónörökös
megszületéséhez, miközben Katalinnál erre az esélyek egyre kisebbek lettek. Akkoriban a nőket tartották
felelősnek a gyermek nemének kialakulásában is, így a korábbi sikertelen terhességek és szülések is mind Katalin
ellen szóltak. Henrik már 1527-ben közölte tanácsadóival nősülési szándékát.
Ha válni nem lehetett, akkor azt kellett bizonyítani, hogy a Katalinnal kötött házasság Isten előtt nem érvényes.
Ehhez az egyházi ügyekben korábban már nagy jártasságot szerzett Henrik a Biblia két egymásnak ellentmondó
parancsát próbálta felhasználni.



Lev 20,21
Ha valaki nőül veszi testvére feleségét, ez tisztátalanság, mivel testvérének meztelenségét fedi föl, ezért
haljanak meg gyermek nélkül.
MTörv 25,5
Ha testvérek laknak együtt, s egyikük meghal anélkül, hogy gyermeket hagyna hátra, az elhunyt felesége ne
menjen hozzá egy kívülről, idegen családból való férfihez. Menjen be hozzá a sógora, s vegye el; sógori
kötelezettségének eleget téve.
Természetesen Henrik a Leviták könyvének parancsát gondolta a maga igaza mellett érvényesíttetni. Megbízta
Wolsey bíborost (aki egyben kancellár is volt), hogy érje el a pápánál a házasság érvénytelenítését. Wolsey
igyekezett jó kapcsolatot ápolni a pápával, mivel maga is aspirált a pápai trónra.
„
”
VIII. Henrik hat felesége „időrendben”
Több küldöttséget is menesztettek Rómába. Róma óvatos volt, és kikérte az európai egyetemek véleményét a
bibliai parancsok ellentmondásának feloldására. Az Aragóniai Katalinnal kötött házasságot érvénytelennek
nyilvánították Oxford, Cambridge, Párizs, Orleans, Angers, Bourges, Toulouse, Bologna, Padua, Pavia egyetemei,
viszont érvényesnek ismerte el Löwen, Nápoly, Salamanca, Alcala, Granada. Wittenbergben Luther is úgy
nyilatkozott, hogy az első házasság érvényes. Nem jelentéktelen momentum volt, hogy Katalin V. Károly német
római császár nagynénje volt.
A helyzeten nem segített az sem, hogy 1529-ben a király nyomására az angol parlament határozatot hozott arról,
hogy meghatározott ideig az angol egyházi adók (tized) Rómának járó részét visszatartják. Ez Rómát igen
érzékenyen érintette, mivel a római építkezések, annak részeként a Szent Péter bazilika építése óriási költséget
jelentettek. Ugyancsak 1529-ben megnyirbálták a klérus jogi kiváltságait.
Henriknek nagyon jól jött a tized visszatartása, hiszen ez a kincstári bevételeket növelte. Ettől kezdve a
királyságnak megszűntek a pénzügyi gondjai, a későbbi döntések pedig még tovább gazdagították a királyt és
országát.
A zsarolás nem érte el célját, sőt visszájára sült el, a pápa elutasította a házasság érvénytelenítését. Ebben azért
szerepet játszott az is, hogy V. Károly seregei 1527-ben elfoglalták és kirabolták Rómát, magát VII. Kelemen pápát
is foglyul ejtették (Sacco di Roma), őszentsége kiszolgáltatottá vált a császár felé. Illetve Rómában virágzott a



korrupció, és a szakértők véleménye is megvásárolható volt, a spanyol udvar pedig bővelkedett aranyban
(szemben az angolokkal).
Katalint 1529-ben bíróság elé is állították a házasság érvénytelenítése céljából, de Katalin nem volt hajlandó
kolostorba vonulni, sőt megesküdött rá, hogy nem hálta el a házasságot Artúr herceggel, így a házasság semmissé
nyilvánítása ezen az úton sem valósulhatott meg. A helyzetet tovább súlyosbította, hogy VII. Kelemen pápa az
angol egyháznak és az udvarnak írt levelében egyházi átokkal fenyegette meg azt a klerikust vagy ítélőszéket,
amely kimondja Henrik és Katalin házasságának érvénytelenségét. Ez azt eredményezte, hogy a kánonjog alapján
nem lehetett a házasságot érvényteleníteni.
Wolsey bíboros ezt követően kegyvesztetté vált, perbe fogták, de a tárgyalások során 1530. november 29-én
elhunyt. Igen valószínű, hogy nem természetes halállal halt meg.
Wolsey utóda (már 1529-ben) Morus Tamás lett a kancellári székben. A válást továbbra is „békés” eszközökkel
szerették volna elérni, bár erre egyre kevesebb volt a remény.
Az angol papság gyűlésén Henrik százezer fontot szavaztatott meg magának 1531. február 11-én, azon a címen,
hogy ő az angol egyház feje és protektora (Protector and supreme head of the English Church and clergy), igaz
azzal a kikötéssel, hogy „inquantum per legem Christi licet”, azaz amennyiben ez Krisztus törvényével
összeegyeztethető. Nem volt ez szokatlan lépés, az angol királyok már korábban is beleszóltak az angol egyház
ügyeibe, sőt az angol parlament 1353-tól tiltotta a pápai beavatkozást a püspöki kinevezésekbe, és Rómához jogi
ügyekben fellebbezni sem lehetett, az egyház különleges leányának titulált angol hierarchia ezer szállal
kapcsolódott a katolikus egyházhoz.
Az angol egyház hatalmas büntetést kellett hogy fizessen felségsértés vádja miatt. A felségsértés az egyház
időhúzó magatartása volt, amellyel elodázták Henrik házasságának felbontását.
Morus nem kívánt állást foglalni a király házasságának érvényességéről, arra hivatkozva, hogy se nem
egyházjogász, se nem erkölcstan-tudós (a király válása ügyében inkább Aragóniai Katalin mellett állt, mivel
mindketten hithű katolikusok voltak, Boleyn Annával ellentétben, aki inkább a lutheri tanokhoz vonzódott). Azzal,
hogy Henrik az angol egyház fejének ismertette el magát, amellyel egyben kétségbe vonta a pápa fennhatóságát
Angliában, Morus elkötelezett katolikusként nem tudott azonosulni, így 1532. május 16-án lemondott hivataláról.
„



”
Morus Tamás Holbein festményén
A kancellári székben Morus utóda Thomas Cromwell lett, aki már nem ragaszkodott annyira a katolikus elvekhez,
és sorra fogadtatta el a parlamenttel azokat a törvényeket, amelyek az angol egyházat egyre messzebb sodorták a
római katolikus elvektől. Teljesen megszüntették a Rómának fizetendő adót (most már nem ideiglenes jelleggel,
hanem véglegesen), megtiltották az angol papok külföldi állomásozását, a pápai törvényszékre a fellebbezést, stb.
1532. augusztus 22-én meghal William Warham, Canterbury érseke. Henrik egyházfőségi hatalma alapján 1533-ban
Thomas Cranmert nevezi ki érsekké. Az új érsek már 1533 január 25-én – titokban – megeskette VIII. Henriket
Boleyn Annával, amely cselekménnyel a résztvevők automatikusan kiközösítésbe estek, ez azonban már kevésbé
izgatta őket. Cranmer ezt követően fő feladatának Henrik első házasságának érvénytelenítést, illetve az angol
egyház Rómától való szakítást tűzte ki célként. A házasság érvénytelenítésre 1533. május 25-én került sor, ezt
követően Cranmer elismerte Henrik és Boleyn Anna házasságát. Alig kilenc hónappal később megszületik első
gyermekük, Erzsébet, aki majdan Anglia egyik legnagyobb uralkodója lesz.
VII. Kelemen pápa 1533. július 11-én kiadott bullájában kimondta, hogy Katalin és Henrik házassága érvényes, és
nem engedélyezi a király újabb házasságát; ha esetleg mégis megtenné, az ebből a frigyből született gyermekek
mind törvénytelenek lesznek (a Vatikáni Levéltárban őrzik VII. Kelemen pápa angol eseményekre adott válaszát, a
kiközösítő bullát), de 1533 szeptemberig a pápa feloldotta az átkot. A bulla kiadása már „események utáninak”
minősült, az angol egyház vezetőit (Henriket és Cranmert) nem befolyásolták döntéseikben.
A római ítélőszék 1534 márciusában hozott ítéletet, amely szerint Henrik és Katalin házassága érvényes, az nem
bontható fel, a pápa megerősítette korábbi bulláját.
Ezek a döntések csak megerősítették az angol egyház elszakadása érdekében tett lépéseket. Az angol parlament
1534. november 3-án fogadta el az Act of Supremacy elnevezésű törvényt, amely szerint az angol uralkodó az
angol egyház feje, azaz nincs fölötte és egyháza fölött a pápának fennhatósága. Ezzel az angol egyház végleg
elszakadt Rómától, ugyanakkor ez még nem tekinthető reformációnak, a katolikus hitelveket – egyelőre



megtartották. (Érdekes párhuzam, hogy VII. Henrik címei között is szerepelt a Supreme Head of the Church of
England, azaz az angol egyház legfőbb feje, de halála után a címet megszüntették.) Az 1534. évi parlament
véglegesen megszüntette a pápai hatalom jövedelemforrásait és Henriket ruházta fel az egyházi jövedelmek,
birtokok és az egyházi törvénykezés jogával, ahogy azzal a joggal is, hogy reformálhassa az egyházat, és
üldözhesse az eretnekeket.
„
”
VII. Kelemen pápa (Sebastiano del Piombo festménye)
VII. Kelemen 1534. szeptember 25-én meghalt, utódja III. Pál pápa 1534. november 1-jén foglalta el Szent Péter
trónját. Természetesen az új pápa nem hagyhatta elveszni angol híveit, és az Angliából származó adóbevételeket.
Az új pápa ismét a korábbi eszközhöz nyúlt, 1535-ben kiközösítette VIII. Henriket.



Pál püspök, isten szolgáinak szolgája, örök emlékezetül. Henrik Anglia királya, elődünk, X. Leó uralkodása alatt
fellépett a különböző eretnekségek tévelygései ellen, amelyeket az elmúlt időkben az apostoli szentszék is nem
egyszer elítélt, és amelyek korunkban a kárhozat fiának, Luther Mártonnak a hatására feléledtek. Fellépvén a
katolikus hit iránti hűségből, és felbuzdulván a nevezett szentszék iránti buzgalomból és odaadásból, az ő
általa írott könyvben éppen annyi tanulságot mutatott, mint amennyi jámborságot, amelyért említett elődünk
jóváhagyván és megdicsérvén azt, a ,,hit védelmezője” címet adományozta neki. Most ugyanezen Henrik,
eltérvén az igaz hittől és az apostoli útról, megfeledkezvén a saját üdvösségéről, dicsőségéről, az egyházi
törvények iránti tiszteletről, minden törvényes ok nélkül elvált Krisztusban fenséges leányunktól, Katalintól,
Anglia királynőjétől ... és még a nevezett Katalin életében tényleges együttélésre lépett egy bizonyos angol
nővel, Boleyn Annával. Továbbá megtetézvén a rosszat, ő (Henrik) nem szégyellett olyan törvényeket és
rendeleteket kiadni, amelyek által halálbüntetés terhe alatt kényszeríti alattvalóit, hogy olyan eretnek és
szakadár elveket valljanak, mint például az, hogy a római pápa nem feje az egyháznak, és nem helyettese
Krisztusnak, és hogy Angliában az egyház legfőbb fejem maga a király. És nem elégedvén meg mindezzel,
hanem még a szentségtörésben az ördöggel lakomázott. Ő (Henrik) számos prelátust, püspököt és egyéb
egyházi személyt, szerzeteseket és világi embereket kényszerített arra, hogy melléje, az eretnek és szakadár
mellé álljanak, és jóváhagyják az előbb említett elveket, amelyek ellene mondanak a szentatyák tanításainak,
a szent zsinatok döntéseinek, sőt magának az evangéliumi igazságnak is. Ezért az Úr nevében követeljük, hogy
Henrik király mondjon le az imént kimutatott tévelygéseiről és a fent említett törvényeit változtassa meg,
semmisítse meg és ne kényszerítsen a jövőben senkit börtönbüntetés terhe alatt, hogy azoknak alávesse
magát, és akiket börtönbe vetett, mert nem vetették alá magukat, azokat börtönükből engedje szabadon.
Ha pedig Henrik király és az ő segítői, követői, tanácsosai és egyéb kísérete nem engedelmeskednek
intelmeinknek és kívánságainknak, akkor mi teljes apostoli hatalommal és teljes apostoli tekintéllyel
rendelkezvén a szent engedelmesség nevében Henrik királyt, az ő segítőit, híveit, tanácsosait és egész kíséretét
a nagy kiközösítés teljes büntetése alá helyezzük.
A bullát egyelőre nem hozták nyilvánosságra, arra csak 1538. december 17-én került sor, hivatalosan csak ekkortól
lehetett Henriket kiátkozottnak tekinteni.
„



”
III. Pál pápa (Tiziano, 1546)
Kérdésként felmerülhet, hogy valóban a házassági, válási problémák eredményezték-e az angol egyház leválását
Rómától, vagy más okok is szerepet játszottak ebben?
A kérdésre minden bizonnyal nem a válasz. A pápa minden további nélkül érvénytelenítette volna a házasságot,
ha nem függött volna V. Károlytól, illetve ha az anyagi érdekeltség (a római adók visszatartása) nem
súlyosbították volna a helyzetet. A pápák rossz döntései tulajdonképpen belekényszerítették Henriket további
olyan döntések meghozatalába, amelyek révén az angol egyház egyre függetlenebbé vált a római pápától, és az
angol király teljes fennhatóságot kapott országa vallási életében is. Ezt a nézetet erősíti Charles Adams
adótörténész is, ő kifejezetten az egyházi adó visszatartását tartja az egyházszakadás okának.



VIII. Henrik életének további eseményeiről, így újabb házasságairól, a szerzetesrendek feloszlatásáról, az egyházi
vagyonok elkobzásáról Henrikről szóló cikksorozatunk utolsó, harmadik részében lesz szó.
Irodalom:
Adriányi Gábor: Az egyháztörténet kézikönyve (Szent István Társulat, 2001, Budapest)
Nikolényiné Gáti Edit (szerk.): Történelmi szöveggyűjtemény (Mozaik Oktatási Stúdió, 1997, Szeged)
Röviden a cikksorozat főbb szereplőiről
VII. Henrik (1457. január 28. – 1509. április 21., uralkodott 1485. augusztus 22-től haláláig): VIII. Henrik apja, aki
III. Richárdot legyőzte a bosworth-i csatában. Házasságával egyesítette a York- és a Lancaster-házat, ezzel
befejeződött a rózsák háborúja. Címerében egyesítette a fehér és a vörös rózsát, ez az ún., Tudor-rózsa.
Artúr (1486. szeptember 20. – 1502. április 2.): VII. Henrik elsőszülött fia, a trónörökös. 1501-ben, 15 évesen vette
feleségül Aragóniai Katalint, a házasságkötés után öt hónappal meghalt.
VIII. Henrik (1491. június 28. – 1547. január 28., uralkodott 1509. április 21-től haláláig)
Aragóniai Katalin (1485. december 16. – 1536. január 7.): Előbb Artúr trónörökös felesége, majd 1509. június 11
étől 1533-ig VIII. Henrik első felesége. A házasság érvénytelenségét Thomas Cranmer canterburyi érsek 1533.
május 23-án mondta ki (visszamenőlegesen). I. (Katolikus vagy „Véres”) Mária édesanyja, aki 1553-tól 1558-ig
volt Anglia uralkodója.
Boleyn Anna (1501/1507 között – 1536. május 19.): VIII. Henrik második felesége (1533. január 25-től). Hűtlensége
miatt lefejezték. I. Erzsébet édesanyja, aki 1558-tól 1601-ig ült Anglia trónján.
Jane Seymour (1508. október 10. – 1537. október 24.): VIII. Henrik harmadik felesége (1536. május 30-ától).
Gyermeke születését követően meghalt. Fia VII. Edvard néven 1547 és 1553 között volt Anglia királya)
Clevei Anna (1515. szeptember 22. – 1557. július 16.): VIII. Henrik negyedik felesége, akit 1540 január 6-án vett
feleségül, Anna beleegyezésével a házasságot fél évvel később, július 9-én érvénytelenítették.
Howard Katalin (1521 körül – 1542. február 13.): VIII. Henrik ötödik felesége (1540. július 28-ától). Hűtlenség
miatt lefejezték.
Parr Katalin (1512 körül – 1548. szeptember 5.): VIII. Henrik hatodik, utolsó felesége (1543. július 12-étől). Két
férje volt Henrik előtt, akik meghaltak már korábban. Hűtlensége miatt Henrik őt is ki akarta végeztetni, de
aztán meggondolta magát. Henrik halála után újból férjhez ment.
Thomas Wolsey (1473. március – 1530. november 29.): Bíboros, Anglia Lordkancellárja. Nem volt hajlandó VIII.
Henrik első házasságát érvényteleníteni, perbe fogták, de még az ítélethozatal előtt meghalt, valószínűleg
meggyilkolták.
Morus Tamás (1478. február 7. – 1535. július 6.): Anglia Lordkancellárja. Nem fogadta el azt, hogy az angol
egyház feje a király, ezért lemondott hivataláról. Később perbe fogták és lefejezték. A katolikus egyház 1935
ben szentté avatta. Az ő műve az Utópia, de elképzelhető, hogy a Luther ellen írt (VIII. Henrik nevével jelzett)
Assertio Septem Sacramentorum (A hét szentség védelme) című könyv is az ő munkája.
Thomas Cromwell (1485 körül – 1540. július 28.): 1534-től VIII. Henrik kancellárja, legkedvesebb minisztere, az
angliai reformáció végrehajtója. 1540-ben kegyvesztetté válik, perbe fogják, lefejezik.



Thomas Cranmer (1489. július 2. – 1556. március 21.): Az angol egyház egyik fő reformátora és az első protestáns
canterburyi érsek. Ő adta össze VIII. Henriket Boleyn Annával, illetve érvénytelenítette Henrik és Aragóniai
Katalin házasságát.
X. Leó pápa (pontifikátusa 1513-tól 1521-ig tartott): Tőle kapta VIII. Henrik 1521-ben a „Defensor Fidei” („A Hit
Védelmezője”) címet.
VII. Kelemen pápa (pontifikátusa 1523-tól 1534-ig tartott): Az utolsó reneszánsz pápa. Nem volt hajlandó
elismerni Henrik és Aragóniai Katalin házasságának érvénytelenségét. 1533. július 11-én kiadott bullájában
kiátkozta Henriket, de 1533 szeptemberig feloldotta az átkot.
III. Pál pápa (pontifikátusa 1534-től 1549-ig tartott): 1535-ben kiközösítette VIII. Henriket, de a bullát csak 1538.
december 17-én hozták nyilvánosságra. Hivatalosan ettől az időponttól vált Henrik kiátkozottá.



VIII. Henrik pénzükért oszlatta fel a szerzetesrendeket – 3.
rész
A római pápa figyelmeztetése ellenére VIII. Henrik elvált Aragóniai Katalintól, elvette feleségül Boleyn Annát.
A papság megadóztatása, a pápai adók kincstári bevétellé tétele a politikai helyzetet tovább súlyosbította.
Ebben a helyzetben Henrik a nehezebb utat választotta, a teljes szakítást a pápasággal. Az újabb házassági
válságok kialakulása nem függött az egyházszakadástól, de Henrik sajátos megoldásainak ez azért feltétele
volt.
Isten azt akarja, hogy a királynak, ne pedig Róma püspökének engedelmeskedjetek.
(részlet az 1534. évi parlamenti határozatból)
VIII. Henriknek már uralkodása elején is gondot okozott költséges életmódja (https://ado.hu/rovatok/ado/viii
henrik-adobajai-1-resz). Ezt ideiglenesen megoldotta a pápai adók visszatartása
(https://ado.hu/rovatok/ado/viii-henrik-valasok-es-szakitasok-2-resz), de válási szándéka miatt egyre több
konfliktusa keletkezett a pápákkal, illetve az európai uralkodókkal. Ezek megoldásához további pénzügyi
forrásokra volt szüksége, különösen, hogy újabb házassági problémái miatt a korábbi ellentétek elmélyültek.
Henrik megtalálta a megoldást! Az angol egyház fejeként a kincstár javára szedette az egyházadókat is, illetve a
feleslegesnek tartott egyházi intézmények és szervezetek feloszlatásával, vagyonuk elvonásával segítette a
királyságot gazdagodáshoz.
„



”
Az idősödő VIII. Henrik 1542-ben (ifjabb Hans Holbein festménye)
A Henrik által elindított folyamatok lánya, I. Erzsébet uralkodása alatt értek be igazán, nem véletlenül nevezték és
nevezik ezt az időszakot aranykornak.
Hat feleség sem volt elég?



VIII. Henrik megítélésében elég általános az a hiedelem, hogy szexuális élvezeteket hajszolta, ezért is váltogatta a
feleségeit, a megunt házastársakat pedig sorra vérpadra küldte. Az igazság ettől bizony távol áll!
VIII. Henrik Aragóniai Katalinnal való házassága majd két és fél évtizedig tartott, és a házasság érvénytelenítése is
közrejátszott abban a folyamatban, amelynek eredményeképpen létrejött az anglikán egyház. A házasságból
egyetlen gyermek, Mária érte meg a felnőttkort.
A Boleyn Annával kötött házasság már csak alig több, mint három évig tartott. Anna megcsalta Henriket (hogy ez
igaz-e, vagy sem, eldönteni nem tudjuk, de Anna előélete alapján ez bizony elképzelhető!). Mivel ez a király és az
angol egyház fejének megcsalását jelentette, felségsértésnek minősült, és mint főbenjáró bűn, a büntetés csak a
halál lehetett. Annát 1536. május 19-én lefejezték. Lánya, Erzsébet később Anglia királynője lett, és az angol
történelem aranykorát hozta el országa javára. Abban, hogy ide fajultak az események, szerepe lehetett annak is,
hogy Annának nem sikerült fiúörököst szülnie Henriknek.
A király már 1536 első hónapjaiban vigasztalást talált Jane Seymournál. Jane rövidesen beköltözött a királyi
lakosztályba. Az új házasságot mindössze 11 nappal Anna kivégzését követően, 1536. május 30-án kötötték meg.
Másfél évvel később, 1537 október 12-én megszületett a várva várt fiú trónörökös is, akit Eduárdnak kereszteltek,
és Henrik halála után ő lett a király Angliában VI. Edward néven. Eduárd születése után az öröm nem sokáig
tartott, Jane 12 nappal a szülés után gyermekágyi lázban elhunyt.
Henrik meggyászolta Jane Seymourt, új házasságot csak Jane halála után jó két évvel kötött. Thomas Cromwell
„hajtotta fel” az új arát, méghozzá a kontinensről, Clevei Anna személyében. A kor szokásai szerint az udvari festő
– ifj. Hans Holbein – miniatúrát készített a feleségjelöltről, és Henrik ezt megismerve fogadta el Annát. Anna
Angliába utazott, de már megérkezése sem volt zökkenőmentes. Messze nem volt olyan szép, mint azt a miniatúra
ígérte. A házasságot 1540. január 6-án (kénytelen kelletlen) megkötötték, de Henrik megegyezett – tisztes anyagi
ellenszolgáltatás fejében – Annával, hogy elválnak. A házasságot július 9-én érvénytelenítették, arra való
hivatkozással, hogy a pár nem hálta el a házasságot. Anna elveszítette a férjét, de Henrik – egyfajta testvéri
szerepben – a későbbiekben is többször kikérte véleményét a királyság ügyeiben. Anna tíz évvel túlélte Henriket.
A balul sikerült házasság miatt Holbein jó időre kegyvesztett lett, de még ennél is súlyosabb árat fizetett Thomas
Cromwell kancellár, akit felségárulás vádjával letartóztattak, és 1540. július 28-án lefejeztek.
„



”
Clevei Anna (ifjabb Hans Holbein festménye, 1539)
A házasság érvénytelenítését követően alig egy hónappal Henrik új arát talált magának, feleségül vette 1540.
július 28-án Howard Katalint. Katalin már korábban is ismert volt szerelmi tapasztalatairól, a nagyobb baj, hogy
kapcsolatait a király feleségeként is tovább folytatta. Ez természetesen kitudódott, a következmény nem lehetett
más, mint a felségárulás vádja, Katalin elítélése és lefejezése (1542. február 13.).



Henrik újabb házassági próbálkozást tett másfél évvel később. A király a már kétszeresen megözvegyült Parr
Katalint vette feleségül 1543. július 12-én. Katalin sem volt az erény mintaképe, állítólag ő is kereste a
boldogságot máshol is, nem csak a király ágyában. Kis híján újabb tragédiát eredményezett ez, de végül Henrik
megbocsátott. Katalin túlélte Henriket, sőt a király halálát követően negyedszer is férjhez ment. Katalinnak utolsó
házasságából gyermeke is született 1548-ban, viszont Katalin a szülést követően öt nappal gyermekágyi lázban
meghalt. Érdekesség, hogy az utolsó férj, Thomas Seymour VIII. Henrik gyermekágyi lázban elhunyt harmadik
feleségének, Jane Seymournak a testvérbátyja volt.
Összefoglalva, megállapíthatjuk, hogy Henrik házasodási kedvének elsődleges oka az volt, hogy uralkodói
kötelezettségét teljesítse, és megfelelő időben törvényes fiúörökösről gondoskodjon.
Feleségei közül ketten túlélték, Aragóniai Katalintól – ha nem is békésen – elvált, Jane Seymour pedig szülést
követően hunyt el. Henrik „mindössze” két feleségét küldte a vérpadra, mindkettőt felségárulásért ítélték el,
egyiküket bizonyosan elkövetett tetteiért, de Boleyn Anna esetében is igaz lehetett a vád.
A szerzetesrendek feloszlatása, az egyházi vagyonok elkobzása
A XV-XVI. század Angliájában (is) számos kolostor működött. Ezek között voltak óriási intézmények sok
szerzetessel, de sok parányi rendház is működött. Eredeti feladatuk szerint imádkozniuk és misézniük kellett
alapítóik, adományozóik és azok családtagjainak lelki üdvéért. A XVI. század elejére a kolostorok kezdtek
idejétmúlttá válni, a szigorú szerzetesi életmód helyett gyakran találkozhatott az egyház és a köznép is tunya,
lusta szerzetesekkel, kételyek merültek fel a szerzetesi házak hasznosságát illetően (anélkül, hogy megrendült
volna a purgatórium doktrínájával kapcsolatos hit).
A javulás megfelelő útjának azt tartották, ha a szerzetesrendeket megfosztják vagyonuktól, rákényszerítve ezzel a
szerzeteseket a dolgos életre.
Az első ezzel kapcsolatos javaslat jó száz évvel korábban, 1410-ben született meg (IV. Henrik uralkodása idején).
VIII. Henrik uralkodása alatt, az 1520-as években ismét megfogalmazták ezt a javaslatot, és Wolsey bíboros és
kancellár 1528-ban meg is kapta a pápától az engedélyt a 12 főnél kisebb létszámú apáca- és szerzetesrendek
feloszlatására. Ennek alapján elindult a folyamat, de az egyéb események (házasságok, válások, pápai
kiközösítések) a tényleges végrehajtást egyelőre elodázták.
Két bizottságot hoztak létre Thomas Cromwell kancellár utasítására 1535-ben. Az egyik felmérte az egyház
vagyonát (elkészítette a Valor Ecclesiasticust), abból a célból, hogy kiszámíthassák az adóztatás lehetséges
mértékét. A másik bizottság a kolostori élet tisztaságát, fegyelmezettségét vizsgálta, a hibák kiküszöbölésére
utasításokat adott. Ezzel tulajdonképpen világi felügyelet alá helyezték a szerzetesi életet.
„



”
Thomas Cromwell (ifjabb Hans Holbein festménye, 1532–1533)
A felmérés alapján 1536-ban a parlament törvényt hozott a 12 főnél kisebb vagy évi 200 fontnál kevesebb
jövedelemmel rendelkező rendházak feloszlatására. A földek a királyra szálltak át, a szerzetesek és apácák vagy
átmentek nagyobb rendházakba, vagy a világi életet választhatták, a rendfőnökök öregségi járadékot kaptak. A
Henrik uralkodása alatt feloszlatott 453 kolostornak közel felét ezen törvény alapján oszlatták fel, igen gyorsan,
1537-ben megtörtént a végrehajtás is.
Bár az erkölcsösség hivatkozási alap volt az intézkedéseknél, a valós cél a királyi kincstár feltöltése volt. Mi sem
bizonyítja ezt jobban, mint az, hogy az írországi kolostorok feloszlatását is törvényben rendelték el, vagyonuk a
királyra szállt, viszont itt már szó sem esett a szerzetesi élet tisztaságáról.



Thomas Cromwell utasítása az angol papság számára
Isten nevében Ámen. – Az Úristen 1536. évében, a mi uralkodónknak, VIII. Henrik Úrnak, Anglia és Franciaország
királyának, a hit védőjének, Írország urának, az angol egyház e földön legfőbb fejének 28. esztendejében.
Cromwell Tamás lovag, Cromwell lordja, urunk és uralkodónk, a király titkos pecsétjének őre és e királyságot
illető minden egyházi joghatósági ügyben helyettese, a következő és kellően megindokolt rendszabályok
betartását és végrehajtását az alábbi megszabott büntetés terhe alatt az ezen esperességben tartózkodó
esperesnek, plébánosoknak, vikáriusoknak és más lelkipásztorkodással foglalkozó javadalmasnak
(stipendaries hauyung cure of soulle) elrendelem és előírom:
Először, hogy az esperes, a plébánosok, a vikáriusok és minden más, az esperességhez tartozó lelkipásztorkodó
javadalmas pap saját személyében hűségesen fogadja és tartsa meg, és amennyiben rajta áll másokkal is
fogadtassa és tartassa meg azokat a törvényeket és rendeleteket, amelyeket e királyságban a római püspök
állítólagos (pretensed) hatalmának megszüntetésére és kiirtására, Anglia egyháza legfőbb feje (supreme
head), a király tekintélyének és joghatóságának megállapítására és megerősítésére hoztak. Ezért minden
negyedévben beszédeikben bizonyítsák azt, hogy a római püspök bitorolt hatalmának és joghatóságának az
isteni törvényben semmi alapja vagy támasza nincs, tehát azt teljes joggal szüntették és semmisítették meg...
Ezek után irányában (ti. a pápa) senki semmiféle engedelmességgel nem tartozik. A király birodalmában Isten
után a legfőbb hatalom és uralkodó (potentate or power). Birodalmában, Isten parancsa szerint, neki mindenki
– minden más hatalom és uralkodó kizárásával – a legteljesebb hűséggel engedelmeskedni tartozik... Ezentúl
tilos bármilyen képet, ereklyét tiszteletre kitenni... Tilos valamely szent tiszteletére rendezett zarándoklat.
Az utasítást kegyetlenül végrehajtották. Megszűnt a canterburyi zarándoklat, a szentek ereklyéit (köztük Becket
Tamás földi maradványait is) elégették, a szenteket ábrázoló képeket megsemmisítették. Kész csoda, hogy ilyen
körülmények között két Becket-ábrázolás mégis fennmaradt, az egyik egy üvegablak Canterburyben, a másik egy
mennyezeti kép Chesterben.
„
”



Becket Tamás meggyilkolása (Chesteri katedrális)
A módszerek a következő évtől kezdve durvultak el igazán, a feloszlatásokat már erőszakkal kényszerítette ki a
kormányzat, viszont mindenkinek biztosították az öregségi járadékot. A kolostorok földje és egyéb vagyona a
királyra szállt át, ezt 1539-ben a parlament törvényben is elrendelte.
A kisebb rendházak feloszlatásának, majd a nagy kolostorok „önkéntes” átadatásának folytatásaként a
püspökségek birtokaira is sor került.
Az intézkedések eredményeként a hitéleti tevékenységet továbbra is ellátták az egyházi szervezetek, de most már
vagyonuk jelentős részétől megfosztva; annyi vagyont hagytak meg az egyháznál, amennyi a tevékenység
ellátásához nélkülözhetetlen volt. Az elvont vagyon, illetve a korábban egyházi jogcímeken beszedett adók ezt
követően az uralkodói kincstárat gyarapították.
Egyházreformáció
Henrik vallással kapcsolatos intézkedései kevéssé érintették a vallási doktrínákat, kivéve a pápa szerepével
kapcsolatos hittételeket (amelyek egyébként sem a Biblián alapultak). A vallásos tevékenység megerősítésére
1536-ban kiadták az úgynevezett Tízcikkelyes Hitvallást, majd 1539-ben a Hatcikkelyes Hitvallást. Ezek
szellemiségét megőrizve készült el 1543-ban az anglikán katekizmus, a King’s Book.
Henrik 1547-ben hithű katolikusként halt meg (igaz, nem valami jó katolikusként).
A reformációs folyamat tulajdonképpen Henrik halálát követően gyorsult fel. Kiskorú fiának, VI. Edwardnak az
uralkodása alatt (1547–1553) a reformációt támogató régensek kezébe került a hatalom, különösen jelentős
szerepet játszott ebben Thomas Cranmer canterburyi érsek. Betiltották a képek tiszteletét, engedélyezték a papi
nősülést és bevezették a nemzeti nyelven való misézést. Megkezdődött a távolodás a római hitelvektől.
Edward halálát követően VIII. Henrik Aragóniai Katalintól született lánya lett az uralkodó (1553–1558). (A kilenc
napig uralkodó Lady Jane Greyről most nem írunk bővebben.) Mária katolikus neveltetésben részesült,
megpróbálta visszaállítani a korábbi egyházi tanításokat, üldözte a protestánsokat, ezért a „Katolikus” előnévvel
is szokták őt említeni. A máglyahalálra ítélt protestánsok jelentős száma miatt viszont kiérdemelte a „Véres”
előnevet is, bár messze nem volt annyi halálos ítélet az uralkodása alatt, mint apja idejében (becslések szerint
Henrik uralkodása alatt mintegy 70-80 000 kivégzés történt, míg Mária uralkodása alatt az elítéltek száma nem
érte el az ezret, azaz Mária kevesebb embert végeztetett ki teljes uralkodása alatt, mint apja évenként). A
kivégzettek között meg kell említeni Thomas Cranmer canterburyi érseket, aki a protestáns hit terjesztéséért
máglyahalált halt.
„



”
Thomas Cranmer portréja (Gerlach Flicke, 1547)
Mária halála után Boleyn Anna lánya, Erzsébet került a trónra (1558–1603). A reformációs folyamat felerősödött, a
katolikusokat üldözték, gyakran kivégezték őket hitükért. Az anglikán egyház megerősödött, Erzsébet újra
elfogadtatta a királyi egyházfőséget. Az 1563-ban kidolgozott Harminckilenccikkelyes Hitvallás rögzítette a
teológiai alapokat. Az Erzsébet-féle reformok egy a liturgiájában katolikus, teológiájában protestáns nemzeti
egyházat eredményeztek, amely a kontinensen elindult reformációs folyamatoktól jelentős mértékben eltért.



A pápa 1570-ben kiközösítette Erzsébetet, de ez nem hatotta már meg a királynőt, válaszul a titokban szervezkedő
jezsuiták közül 125-öt kivégeztetett. A pápai jóváhagyással támadó Nagy Armada (1588) csúfos kudarca tovább
erősítette az angol birodalmat.
Az anglikán egyházzal szemben fellépők is létrehoztak egy egyházat, melynek a presbiteri egyház nevet adták. Ők
meg akarták tisztítani az anglikán egyházat a katolicizmus maradványaitól, ezért puritánoknak nevezték őket
(purus latinul tiszta).
Irodalom:
Adriányi Gábor: Az egyháztörténet kézikönyve (Szent István Társulat, 2001, Budapest)
Hoyle, R. W.: A kolostorok feloszlatása VIII. Henrik idején (Fodor Mihályné ismertetése; Klió, 1996/3., 52-57.pp.)
Eredeti írás: R. W. Hoyle: The Origins of the Dissolution of the Monasteries. (A kolostorok feloszlatásának
előtörténete) The Historical Journal, 38. kötet, 2. szám, 1995. június, 275–305 p.
(http://www.c3.hu/~klio/klio963/klio052.htm (http://www.c3.hu/~klio/klio963/klio052.htm))
Röviden a cikksorozat főbb szereplőiről
VII. Henrik (1457. január 28. – 1509. április 21., uralkodott 1485. augusztus 22-től haláláig): VIII. Henrik apja, aki
III. Richárdot legyőzte a bosworth-i csatában. Házasságával egyesítette a York- és a Lancaster-házat, ezzel
befejeződött a rózsák háborúja. Címerében egyesítette a fehér és a vörös rózsát, ez az ún., Tudor-rózsa.
Artúr (1486. szeptember 20. – 1502. április 2.): VII. Henrik elsőszülött fia, a trónörökös. 1501-ben, 15 évesen vette
feleségül Aragóniai Katalint, a házasságkötés után öt hónappal meghalt.
VIII. Henrik (1491. június 28. – 1547. január 28., uralkodott 1509. április 21-től haláláig)
Aragóniai Katalin (1485. december 16. – 1536. január 7.): Előbb Artúr trónörökös felesége, majd 1509. június 11
étől 1533-ig VIII. Henrik első felesége. A házasság érvénytelenségét Thomas Cranmer canterburyi érsek 1533.
május 23-án mondta ki (visszamenőlegesen). I. (Katolikus vagy „Véres”) Mária édesanyja, aki 1553-tól 1558-ig
volt Anglia uralkodója.
Boleyn Anna (1501/1507 között – 1536. május 19.): VIII. Henrik második felesége (1533. január 25-től). Hűtlensége
miatt lefejezték. I. Erzsébet édesanyja, aki 1558-tól 1601-ig ült Anglia trónján.
Jane Seymour (1508. október 10. – 1537. október 24.): VIII. Henrik harmadik felesége (1536. május 30-ától).
Gyermeke születését követően meghalt. Fia VI. Edward néven 1547 és 1553 között volt Anglia királya)
Clevei Anna (1515. szeptember 22. – 1557. július 16.): VIII. Henrik negyedik felesége, akit 1540 január 6-án vett
feleségül, Anna beleegyezésével a házasságot fél évvel később, július 9-én érvénytelenítették.
Howard Katalin (1521 körül – 1542. február 13.): VIII. Henrik ötödik felesége (1540. július 28-ától). Hűtlenség
miatt lefejezték.
Parr Katalin (1512 körül – 1548. szeptember 5.): VIII. Henrik hatodik, utolsó felesége (1543. július 12-étől). Két
férje volt Henrik előtt, akik meghaltak már korábban. Hűtlensége miatt Henrik őt is ki akarta végeztetni, de
aztán meggondolta magát. Henrik halála után újból férjhez ment.
Thomas Wolsey (1473. március – 1530. november 29.): Bíboros, Anglia Lordkancellárja. Nem volt hajlandó VIII.
Henrik első házasságát érvényteleníteni, perbe fogták, de még az ítélethozatal előtt meghalt, valószínűleg
meggyilkolták.



Morus Tamás (1478. február 7. – 1535. július 6.): Anglia Lordkancellárja. Nem fogadta el azt, hogy az angol
egyház feje a király, ezért lemondott hivataláról. Később perbe fogták és lefejezték. A katolikus egyház 1935
ben szentté avatta. Az ő műve az Utópia, de elképzelhető, hogy a Luther ellen írt (VIII. Henrik nevével jelzett)
Assertio Septem Sacramentorum (A hét szentség védelme) című könyv is az ő munkája.
Thomas Cromwell (1485 körül – 1540. július 28.): 1534-től VIII. Henrik kancellárja, legkedvesebb minisztere, az
angliai reformáció végrehajtója. 1540-ben kegyvesztetté válik, perbe fogják, lefejezik.
Thomas Cranmer (1489. július 2. – 1556. március 21.): Az angol egyház egyik fő reformátora és az első protestáns
canterburyi érsek. Ő adta össze VIII. Henriket Boleyn Annával, illetve érvénytelenítette Henrik és Aragóniai
Katalin házasságát.
X. Leó pápa (pontifikátusa 1513-tól 1521-ig tartott): Tőle kapta VIII. Henrik 1521-ben a „Defensor Fidei” („A Hit
Védelmezője”) címet.
VII. Kelemen pápa (pontifikátusa 1523-tól 1534-ig tartott): Az utolsó reneszánsz pápa. Nem volt hajlandó
elismerni Henrik és Aragóniai Katalin házasságának érvénytelenségét. 1533. július 11-én kiadott bullájában
kiátkozta Henriket, de 1533 szeptemberig feloldotta az átkot.
III. Pál pápa (pontifikátusa 1534-től 1549-ig tartott): 1535-ben kiközösítette VIII. Henriket, de a bullát csak 1538.
december 17-én hozták nyilvánosságra. Hivatalosan ettől az időponttól vált Henrik kiátkozottá.