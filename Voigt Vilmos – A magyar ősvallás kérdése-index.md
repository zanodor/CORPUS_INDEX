---
master_file: "[[@VoigtVilmosMagyar]]"
---
# Index for Voigt Vilmos – A magyar ősvallás kérdése.pdf

1
VALLÁSTUDOMÁNYI TANULMÁNYOK
4
Voigt Vilmos
A MAGYAR ŐSVALLÁSKUTATÁS KÉRDÉSEI
Budapest 2003



2



3
A Vallástudományi Tanulmányok ez alkalommal új típusú feladatot vállal a hazai vallástörténeti és kutatástörténeti kutatások fellendítése érdekében. Míg korábban, és a jövőben is, zömmel olyan tanulmányokat közöl, amelyek előadás formájában elhangzottak a Magyar Vallástudományi Társaság egyik ülésén, most ezzel a kis kötettel elindítja reprint sorozatát. Vagyis rendhagyó módon olyan tanulmányokat is újra megjelentetünk, amelyek valahol már napvilágot láttak, de amelyek szinte hozzáférhetetlenek, illetve igen fontosak egy-egy téma jobb megértéséhez. Ilyen tanulmány volt Voigt Vilmos millenniumi tanulmánya „A magyar ősvallás kérdése”, amely két részletben jelent meg az Ethnographia 1997-es és 1998-as évfolyamában. A szerző ebben az alapos tanulmányában áttekintette és kritikusan, de igen kiegyensúlyozottan ismerteti a magyar ősvalláskutatás problematikáját és eredményeit, a kezdetektől egészen Vargyas Lajos munkásságáig. Ily módon szorosan kapcsolódik ahhoz az OTKA kutatási témához, amelynek címe: „Tanulmányok a magyar ősvallás-kutatáshoz” (T30742), és amelynek során elkészült egy többezer oldalt tartalmazó rendezett archívum. Természetesen egy ilyen archívum anyaga sohasem lesz teljes, mert hiába próbálnánk begyűjteni minden cikket, tanulmányt, előadást, minden nap új és újabb írások jelennek meg a témáról. A mai magyarok elődeinek, a honfoglalók és azok elődeinek ősi hitéről, vallásáról mindig újabb adatok kerülnek elő, feltevések és elméletek keletkeznek. Éppen olyan kimeríthetetlen ez a téma, mint a magyar nyelv eredetéről és rokonságáról szóló viták és vélemények állandó csatája (lásd Rédei Károly: Őstörténetünk kérdései. Budapest, 1998). Van feladat még bőven, hiszen annyi a még megoldatlan probléma és sok a megválaszolatlan kérdés mindazonáltal Voigt Vilmos tanulmánya hozzájárul az utak tisztázásához, és folytatni kell majd a legújabb eredmények áttekintésével, összegzésével.
Budapest, 2003. június
Hoppál Mihály



4



5



6
BEVEZETŐ GONDOLATOK
Dolgozatom alapszövege 1995-ben készült, tisztázása két ízben, 1996-ban volt. A tervezettnél nagyobb terjedelem arra kényszerített, hogy több, tervbe vett, olykor elkészített diszkussziót itt mellőzzek. A ma is ható áramlatokat kezdettől fogva függelékben és hivatkozások meg jegyzetek nélkül kívántam adni, pontosabban csak jelezni. Persze, áttekintésem még 1995-végéig sem nevezhető teljesnek, és nem csak terjedelmi okokból. Kiegészítésére vonatkozó javaslatokat viszont szívesen vennék. A mostani új kiadás ötlete Hoppál Mihályé. Köszönöm ezt a lehetőséget. Noha most (technikai okokból is) újra kellett szedni a régi szedést, magán a szövegen nem változtattunk, nem adtam új jegyzeteket vagy új szakirodalmat. Csupán a nyomdahibákat, néhány pontatlan szót javítottunk, és ahol ez mostanra félreérthető volt, az évszázadokra utalásokban pontosítottuk pl. a „múlt század” megnevezést. Igen csekély mértékben egységesebbé tettük a szövegben a kiemeléseket (kurziválást). A régi publikáció két folytatásban jelent meg A magyar ősvallás kérdései címmel, az Ethnographia folyóirat CVIII. évfolyamának (1997) 1–2. számában, a 365–418. lapokon, illetve a CIX. évfolyam (1998) 1. számában a 71–96. lapokon. A mostani közlésben valódi helyére tettük a Kisfaludy-Társaság 1846-os felhívásának hasonmását (amely ily módon a 4. ábra lett) és tipográfiailag pontosabb lett a mostani 5a. és 5b. ábra, amely a Magyarság Néprajza néphit-fejezetének tervét és a megvalósult cikk beosztását tartalmazza. Amint a dolgozatban írtam: a millecentenárium gazdag publikációs anyaga a magyar ősvallás mai értelmezése szempontjából is figyelmet érdemelne. Ilyen áttekintés azonban az azóta eltelt immár majd húsz év során sem készült el. Most sem adhattam ezt.
Voigt Vilmos



7



8



9



10
VOIGT VILMOS
A MAGYAR ŐSVALLÁSKUTATÁS KÉRDÉSE
1. Az utóbbi évszázadnál is huzamosabban nemcsak a magyar folklorisztika (és néprajztudomány), hanem a történettudomány, művelődéstörténet, irodalomtudomány, régészet stb. rendszeresen foglalkoztak azzal a problémával, milyen is volt régi szellemi életünk, eredeti kultúránk – ezen belül a hiedelmek, szokások és az ide kapcsolható jelenségek a tudomány mai állása szerint hogyan is értékelhetők. Kézikönyvek bevezetéseiben, áttekintő fejezeteiben, történeti rendszerű bemutatások elején találunk ilyen áttekintést. Ezek gyakran egymásból származnak, már felismert összefüggéseket idéznek. Máskor polemizálnak hasonló kézikönyvek megállapításaival. Ilyen összefüggésben került elő a címben jelzett téma is. Az említett összegezések felsorolásába azért nem vettem be a magyar vallástörténet megemlítését, mivel voltaképpen máig sem készült el olyan tudományos munka, amely a magyarsághoz tartozó vallás(ok) tüzetes, történetileg adatolt bemutatását adta volna. Több alkalommal is megfogalmazódott ilyen igény, anélkül azonban, hogy a kívánt összegezést egy vagy több szerző megfogalmazhatta volna. Tudománytörténetileg is sokszor foglalkoztak e kérdéssel, ám meglepő módon gyakorlatilag egyedül a folklorisztika (és néprajztudomány) keretei között. A társtudományok valahogy ismertnek tekintették a fogalmakat, és ezek tudománytörténeti vagy -elméleti vizsgálatával nem foglalkoztak. Pedig (mint látni fogjuk), éppen témánk természetéből következően erre nagy szükség lett volna, hiszen más-más rendszerbe illő fogalmakkal közelítették meg e kérdéskört, interpretálták a nem is olyan sok és nem is annyira egyértelmű adatokat. Bizonyos előzmények után, néhány más írása környezetében, 1897-ben jelent meg Katona Lajos írása, amely gyakorlatilag az 1785-tel kezdődő évszázad idevágó műveinek szemléjét adta. Katona az eredeti források ismeretében, teológiai és filológiai képzettsége következtében igazán pontosan referálja az ekkor már nem mindenki által ismert előzményeket. Katona azonban csak rejtetten utal arra, hogy az általa tárgyalt időszakban legalább egyszer megváltozott a kutatás paradigmája (az „ősvallás” fogalomkörétől a „magyar mythologia”) fogalomköréig – amint erről később még lesz szó). Utódai gyakorlatilag változtatás nélkül vették át adatait, véleményeit. Voltaképen Szendrey Ákos a kivétel, aki 1948-ban (már ugyan „a magyar néphit kutatása” címmel) a következő fél évszázad folklorisztikai eredményeit összegzi. Ez, amint a „néphit” szó is mutatja, már egy harmadik paradigmát képvisel. Feltűnő viszont, hogy a későbbi szemlék, bevezetések, még ha kézikönyvekben, áttekintésekben jelentek is meg, ehhez képest nem adtak újat. (Ezért is nem sorolom fel ezeket.) Jellemző, hogy amikor Kósa László általános magyar néprajzi tudománytörténetében e kutatáskört tárgyalja, maga említi, hogy az „ősvallás” és „mitológia” megnevezéseket (egyébként másokat is) megkülönböztetés nélkül használja, mint ahogy így tud „a korabeli felfogásokhoz stilárisan idomulni”. Amikor 1978-ban magam tudománytörténeti szemlét adtam, célom már a „mitológia” szóval jellemezhető korszak bemutatása volt, vagyis mind a korábbi, mind a későbbi paradigmákról hasonló áttekintésnek kellene elkészülni.



11
Más témákkal kapcsolatban is fontos a tudománytörténeti és elméleti tisztánlátás. A magyar ősvallás vizsgálatakor ez azonban felettébb célszerű. Sőt, az sem megoldás, hogy időnként egy-egy fogalmat idézőjelbe teszünk, ám annak bővebb kifejtése nélkül, miért is van erre szükség. 2. Ami a forrásokat illeti, ezek első, nagy csoportja a honfoglalás utáni évszázadokból származó, esetleges megjegyzés. Nagyon ritkán van korábbi adatunk is, ám ezek minősége sem jobb. Fontosságuk viszont nyilvánvaló. A keletről jött, még nem keresztény magyarokra, majd megkeresztelésükre, majd az úgynevezett „pogánylázadásokra” vonatkozó adatok fontossága közismert. Bonyolult folyamat volt az egész ország keresztény hitre állítása: bizánci, római, prágai, olasz, német, talán még szláv hatással is számolhatunk. Ironikusan azt mondhatnám, még szerencse, hogy olyan kevés írásos adatunk van, hiszen ezek sokszoros szűrőn keresztül készültek. Nemcsak keresztény, hanem e felfogáson belül aktuálpolitikai, változó egyházpolitikai szempontok is érvényesülnek. Köztudott, az a körülmény is, hogy korai világi és egyházi törvényeik nemzetközi példákat követnek. Ennek következtében mondjuk a köveknél és forrásoknál áldozásról szóló forrásadataink értelmezése rendkívül különbözik: vagy valóságos gyakorlatot sejtünk mögöttük, vagy csak a jogi kodifikáció átvett szövegeit. Forrásértékük ehhez képest azonosítandó. Külön problémát jelent, hogy a hivatalos egyházzal szembenállónak tartott ideológiákat miként értelmezzük. Bogumilok, husziták, a flagellánsokig terjedő rajongók bukkannak fel a magyar medievisztika forrásvilágában. Azután az sem egyszerű dolog, hogy a magyar kora-, java- és későreneszánsz hitvilágát (ide értve akár a neoplatonizmust vagy csillagjóslást is) hogyan is jellemezzük. A reformáció (és ami ehhez Európa-szerte is egyedülálló módon nálunk ehhez hozzákapcsolódott: a mohamedán hódítás) újabb, rendkívül bonyolult interpretációt tett szükségessé. Mi is a középkori magyarországi kultúra (állam, ideológia, vallás) összeomlásának oka? Honnan is származtatjuk a magyar nép hiedelmeire vonatkozó adatok értelmezési mintáit? Milyen valláselméleti háttérben is érthető a Dés helynévnek a latin Deus szóval magyarázása (noha minden épeszű ember számára nyilvánvaló tény volt, hogy a magyarok nem latinul beszéltek)? A Bornemissza Péter által felsorolt „ördögi kísértetek” mennyiben tekinthetők ősvallási maradványoknak, pápista „bálványozásnak”, vagy egyszerűen erkölcsi és pszichológiai eltévelyedésnek („utálatosságoknak”)? Az ellenreformáció adatai sem egyszerűbbek. Az európai boszorkányüldözés kézikönyvei és joggyakorlata mennyiben ad fogódzót honfoglalás előtti hiedelmek továbbélésére vonatkozóan? A békésszentandrási Suppuny (alias Harangöntő) András, aki 1721. január havától azon év május haváig tá(l)tosként tevékenykedett, „ördöngős énekeket” ismert, sőt „pogánytüzet gyújtva a sötétség fejedelme segítségét kérelmezte” stb. a pogány magyarság hiedelmeihez, a kortársi európai démonológiához vagy akár a mai sátánistákhoz (ugyancsak Békés megyében!) áll-e időben és eszmeileg közelebb? Az adatok interpretációjának bizonytalanságait voltaképpen csak a vallástudományi–folklorisztikai vizsgálati módszer megjelenése oszlatja el – mindjárt meglátjuk, milyen későtől fogva. Azt mondhatjuk, középkori és későbbi forrásaink évszázadain át csak visszatükrözött adatokat találunk, nem pedig elemzést. Akár ősinek is tekinthető hiedelmek, szokások nem ilyenként leírva, hanem csak megemlítve kerülnek elő. Márpedig Európában ekkor a magyarok igazán jó lehetőséget nyújthattak volna „pogány istenségek” felvonultatására – ha bármilyen művelt szerzők ilyenek nyomára bukkantak volna. Párhuzamként nem is annyira a finn Mikael Agricola 1551-es zsoltárfordítás-előszavában mintegy 11 hämei, valamint körülbelül ugyanennyi karjalai tévisten megemlítésére utalnék, inkább arra a tényre, hogy a balti népek (poroszok, litvánok, lettek) pogány istenségeit gyakorlatilag megszakítatlan forrásadatok említik már a XVI. századtól, mégpedig latin, német, lengyel katolikus és protestáns szempontból egyaránt. Ha tehát lettek



12
volna „pogány” magyar istenek, vagy akár ennek minősíthető jelenségek (ördögök, hiedelemlények, különös ünnepek, még akár kevéssé ismert szentek is), ezek aligha kerülhették volna el a feljegyzők figyelmét. Voltaképpen vannak adataink középkori, meg a reformáció kori vallási gyakorlatunkról, noha ezek áttekintését eddig senki sem végezte el. Hiányzik azonban ezek vallástörténeti (vagy akár teológiai) bemutatása. Temesvári Pelbárt, Oláh Miklós és mások, akik kétségbevonhatatlan műveltsége itt biztos fogódzót adott volna, nem foglalkoztak e kérdéssel (noha műveikben fontos folklórtörténeti adatok maradtak ránk). A reformáció magyar ideológiájának két sarktétele (a magyar nép és a zsidó nép isten kiválasztottjai, akik így párhuzamba állíthatók egymással – és a török „isten büntetéseként” felfogásának magyarázata) lehetőséget adott volna ilyen értelemben is vallási hagyományaink bemutatására. Tudtommal azonban nincs ilyen összegezés, és tudománytörténetileg sem dolgozták fel e témát. 3. Az első szerző, akit szokás itt megemlíteni, a (később katolizált) református lelkész, majd gályarab, Otrokocsi Fóris Ferenc (1648-1718). Előbb Sárospatakon tanul, majd Utrechtben, visszatértében Marburgban jár egyetemre. 1674-ben idézik a pozsonyi bíróság elé, 1676 elején szabadul a gályáról. Ez után Svájcban, Németországban, Angliában és Németalföldön jár. Két év múlva tér haza, ám 1690-től ismét huzamosabb időt tölt külföldön, ekkor jut a protestáns és katolikus egyházak megbékítésének iréneus gondolatára. 1693-ban e célból tér haza, majd e terv eredménytelenségét belátva a következő évben katolizál. Bölcsészeti, teológiai és jogi doktori címet nyer. 1699-től Nagyszombatban jogtanár és a káptalani levéltár őrzője. Csaknem élete végéig protestánsellenes hitvitázó műveket tesz közzé. Ezek Nagyszombatban jelennek meg, ám szerzőjüknek jók a nemzetközi (angliai és németalföldi) kapcsolatai is. Az ő műve az 1693-ban Franekerben két kötetben kiadott történelmi áttekintés: Origines Hungaricae (ez már felekezetegyesítő korszakából származik). Noha ezt a munkát szinte mindig megemlítik, amikor a magyar őstörténet és etimologizálás zsidó–magyar, vagy éppen dák–szláv–magyar(!) összevetéseit tárgyalják, a szerző életművét azonban modern (még kevésbé folklorisztikai) szempontból eddig nem vizsgálták. Azt szokás említeni, hogy munkája végül is nem vallástörténeti, hanem filológiai, ahol azonban a vallási terminológia is előfordul. Viszont az isten szó perzsa eredeztetését nem ő találta ki. Sokfelé tett külföldi tanulmányútjai megnehezítik a feleletet arra a kérdésre: honnan is vette a magyar őstörténetre vonatkozó elképzeléseit? Érdemes lenne e témakört külön vizsgálni. Ám most csak annak a megállapítására kell szorítkoznunk, hogy Otrokocsi Fóris nem foglalkozik sem a magyar ősvallással, sem a magyar mitológiával. Az előbbihez igen jó bizonyítékunk van: 1706-ban Nagyszombatban megjelent értekezése (amelyet viszont tudománytörténetünkben nem találtam idézve): Antiqua Hungarorum religio vere christiana et catholica. E cím és a benne tükröződő felfogás két szempontból is fontos: itt ugyanis az „antiqua religio” már a kereszténység, mégpedig a reformáció előtti katolicizmus – másrészt az „antiqua” itt nem valami ősvallást, hanem a más forrásokból ismert kor vallását jelenti. Igen valószínű, hogy a sokoldalúan művelt Otrokocsi Fóris töprengett a megkeresztelkedés előtti magyar világ hitéletéről is – csakhogy ezzel nem foglakozott. Így nem ő a kezdeményezője ősvallás-kutatásunknak. 4. Katona Lajos óta mindenki Cornides Dániellel kezdi e tudományos kutatás történetét. Voltaképpen már Ipolyi Arnold (és Kállay Ferenc) úgy szokták témaköreiket indítani, hogy arra hivatkoznak, mit mondott erről Cornides. Noha életéről (1732–1787) és műveiről elég sokat tudunk, nagy és máig sem egyetlen helyen található hagyatékát a mi kutatástörténetünk nem tekintette át. A sok nyelvet tudó, sokoldalú, a történetírás és művelődéstörténet majd minden ágával foglalkozó (valamint kripto-katolicizmussal gyanúsított evangélikus, aki legkivált Pray György körével állt szoros kapcsolatban) tudós korának sokféle tudományos áramlatát



13
ismerhette. Célkitűzése forráskritika és kiadás volt, a magyar múlt részleteinek megrajzolása. Életéből most csak arra hivatkozunk, ami legszorosabban kapcsolódik témánkhoz. Cornides Liptószentmiklóson született, apja gyógyszerész volt. Körmöcbányán, Losoncon, majd Pozsonyban tanul, utóbbi helyen Bél Mátyás vezetése alatt mélyíti el történeti ismereteit. Innen jut az akkor igen modern erlangeni egyetemre, ahol a Hold mozgásáról (De motibus Lunae...1757) és a deizmus angliai visszhangjáról (Theses philosophicae ... Hunnio atque Bolingbrokio Deistarum recentissimorum coryphaeis oppositae ...1758) értekezik, bölcsészdoktor lesz. Hazatérve Kolozsvárott az evangélikus kollégiumban a német nyelv oktatója, és másfél évtizedig Wesselényi István báró özvegyének, Dániel Polixénának gyermekeit neveli. Első forráskritikai-történeti dolgozatait ekkor írja, mégpedig Pray György és Katona István társszerzőjeként. Majd Teleki József gróf titkára, beutazza Olasz- és Franciaországot. 1784-ben a pesti egyetemen működő barátai javaslatára a diplomatika és heraldika professzorává, egyszersmind az egyetemi könyvtár őrévé nevezik ki. Cornides egy évi szabadságot kér, 1784–85-ben Teleki két fiával Göttingenben tartózkodik. Hazatérte után főként Árpád-kori források foglalkoztatják. Főbb művét azonban már nem tudja megjelentetni, 1787. októberében, viszonylag fiatalon hunyt el. Kéziratait Fejér György használja fel a Codex Diplomaticus összeállításakor. Levelezéséből is a kor egyik legsokoldalúbb tudósát pillantjuk meg. Tevékenységét kezdettől fogva figyelte a németországi közvélemény is. Maga is közölt itt. Szinte lehetetlen megmondani, mit hol is olvasott, külföldi útjai során kiadványok és tudományos beszélgetések révén sok olyan adat nyomára bukkant, amelyeket azután műveiben felhasznált.



14
1. ábra. Cornides Dániel (1732–1787)
A göttingeni út során, 1785. szeptember 10-én olvasta fel De vetere Hungarorum religione című értekezését, aminek alapján az ottani akadémia levelező tagjává választották. Ennek iratai ma is megtalálhatók. Az értekezést azonban nem adták nyomtatásba a szerző életében. Gyakorlatilag a göttingeni kézirattal egyező szövege csak Cornides korai halála után jelent meg, Bécsben, Engel Keresztély gondozásában, Commentatio de Religione veterum Hungarorum címmel. Ez a munka vált közismertté Magyarországon. Voltaképpen pontos képet ad tartalmáról már Ipolyi Arnold is, és természetesen Katona Lajos idézett tartalmi bemutatója is megbízható. Cornides több, történeti adatokból ismert kérdéskörrel foglalkozik. Ezek között egy gondolatkör kapcsolódik közvetlenül is az „ősvallás” fogalmához. Előbb az áldozat (Anonymusnál említett) szokását említi. Majd azt a kérdést veti fel, egy vagy több istennek áldoztak-e a magyarok? A csak nyelvi-megfogalmazásbeli latin plurális-adatokat nem tartja valódinak. A régi auktorokból a turkokra vonatkozó tudósítást érvényesnek tartja a magyarokra nézve, viszont nem fogadja el a szkíta „isteneknek” a magyarokra is ruházását. Ez után érinti a magyar isten szó etimológiáját, amit a perzsában talál meg. Külön tárgyalja azt, voltak-e bálványaik a magyaroknak? Cornides tagadja ezt. Szerinte templomaik sem voltak, középkori adatok tanúsága szerint források, fák, kövek mellett áldoztak. Szóba kerül a vérszerződés, a disszertáció végén pedig a farkaseskű-kutyaeskű. Cornides felfogását elég könnyű körvonalazni: a honfoglalás előtti, a magyarok elődeire vagy velük azonosítható népekre vonatkozó adatokat kritikai szemlélettel, de lehet hasznosítani. Anonymus és más középkori források ennél pontosabbak, voltaképpen hitelesek. A humanista történetírás viszont kliséket követett. Páriz Pápai heraldikájának azt a hivatkozását, miszerint eljegyzéskor a vőlegény és menyasszony ezüst figurákat, „bálványokat” cseréltek volna, nem tekinti a bálványhit emlékének. Mindez jól összegezhető: a régi magyaroknak volt istenük, nem voltak viszont politeisták, isteneikről nincs adatunk. Szokásaik egyszerű áldozatok voltak, templomokról vagy papokról sincs tudomásunk. Mindez még a középkori forrásokban is nyomon követhető.



15
2. ábra. Cornides Dániel 1785-ös göttingeni disszertációjának címlapja (Archiv der Akademie der Wissenschaften, Göttingen, Scient 38, 1).



16
3. ábra. Cornides Dániel göttingeni disszertációjának 4. lapja felülről, a 4–5. sorokban aláhúzva a cím, de vetere Hungarorum religione.
Könnyű lenne a z t bizonygatni, hogy C o r n i d e s kritikai felfogása még milyen gyenge alapokon áll. Amikor a szkíta és türk a z o n o s í t á s t , perzsa etimológiát végül is elfogadta, a kor tudományosságána k szintjén állt. Bonfini és Páriz Pápai a d a t a i n a k kirostálása sem s o k k a l precízebb filológiai következtetésből ered, noha végül is igaza van. (Katona Lajos úgy vélte, ez elutasítás oka az, hogy Cornides m i n d e n t eltakarít útjából, ami a magyarok m o n o t e i z m u s á t rossz fénybe hozná. Ám itt K a t o n a igazságtalan. Disszertációjában C o r n i d e s sehol sem hangsúlyozza az ősmagyar monoteizmus kiválóságát – mint utódai közül nem is egy.) Egy m o z z a n a t azonban külön f i g y e l m e t érdemel. Cornides egyértelműen a religio szót h a s z n á l j a , vagyis ő régi „ v a l l á s ” -n a k nevezi az általa v i z s g á l t jelenséget. Honnan ez a megnevezés, és azonosíthatjuk-e ezt a közismert „ősvallás” fogalmával? Anélkül, hogy a vallástudomány történetének bonyodalmaiba merészkednénk, (és pontosan az „ősvallás” fogalom története nincs is kellőképpen feltárva), a következő keretek közé illeszthetjük Cornides fogalomhasználatát. Az antikvitás és a középkor számára a „régi vallások” mást jelentettek. Csak a reneszánsz alakít ki vallástörténeti fogalomrendszert, amely érinti a klasszikus vallások felváltását a kereszténységgel, egyszersmind (legalábbis spirituális szinten) az ehhez való visszatérést. A reformáció, majd az ellenreformáció is ilyen „visszatérés”, a vallás eredetinek tartott rendszeréhez. Nemcsak nálunk (mondjuk a szombatosok



17
esetében) jut el ez a regresszió egészen az Ószövetség vallásáig. Ám az eredeti vallás és az ahhoz visszatérés itt keresztény, legfeljebb az ókori vallásokig terjed. A folklór, a primitív népek vagy a régészeti leletekből ismert vallások ilyen értelmezése nem egyhamar születik meg. A primitív népekre vonatkozó adatok teszik szükségessé, hogy új elgondolásokat alakítsanak ki. Ezek közül évszázadokra az úgynevezett „ősmonoteizmus” fogalma mutatkozott a leghasználhatóbbnak. Eszerint minden primitív nép (no meg a régmúlt népei), valamilyen igazán egyszerű módon egy istenben hittek, a későbbi politeizmus, bálványok, templomok, fantasztikus szokások mind későbbi képződmények (tévelygések, ha így értelmezik őket). Igazán egyszerű formák jelentik ezt az ősi egyistenhitet: a Nap meg a tűz és a vizek fontosságának felismerése, egyszerű áldozatok, valamilyen kezdetleges formában (szikláknál, forrásoknál), a voltaképpeni szentélyek, templomok, papok csak később jelennek meg. Mind az etnológia, mind a vallástudomány története azt szokta említeni, hogy az „ősmonoteizmus” elméletét a kiváló francia jezsuita hittérítő, Joseph-Francois Lafitau munkája: Moeurs des sauvages américains comparées aux moeurs des premiers temps alapozta meg. A könyvet 1722-ben írta, és két évvel később jelent meg nyomtatásban. Máig ez a komparatív etnológia, illetve vallástudomány klasszikus alkotása. Ám ha kézbe is vesszük a művet, érdekes felfedezést tehetünk. A szerző, akit éppen ekkortájt neveznek ki a kanadai indián-missziók vezetőjévé (és aki már eddig is kiválóan ismerte a huron, irokéz és más indiánokat), kétkötetes munkáját igazán precíz módon mintegy 150 (!) kisebb fejezetre bontotta. Külön foglalkozott olyan témákkal is, mint a nőuralom, a szónokok, a borivás, a csokoládé, halottak siratása stb. Ám az ősvallásnak nem szentelt még egyetlen ilyen részfejezetet sem. Viszont, amikor a 2. főfejezetben néhány lapon a „vademberek” általános jellemzését adta, megemlíti, hogy észre lehet venni ezek mai életében is egy régi, öröklött vallás (religion ancienne et héréditaire), valamint valamilyen rendezett kormányzati forma „nyomait” (traces). Ez a megfogalmazás (egyszersmind az önálló fejezet hiánya) minden óvatossága ellenére is azt jelzi, hogy még a jezsuita tudós számára sem volt kizárt, hogy egy nem keresztény és egy nem ókori népnek is legyen „vallása”, amelynek nyomai később is fennmaradtak. Ez a „régi és öröklött vallás” – gyakorlatilag nem más, mint amit később és nálunk is „ősvallás” néven említettek. Cornides azonban nem merít közvetlenül az etnológiából. Disszertációjának kéziratát, illetve a nyomtatásban megjelent könyvet összehasonlítva, úgy látjuk, 1785-re már kialakult nézete volt a szerzőnek, amit szóhasználata is tükröz. Az 1791-es Engel-féle kiadás címében de religione veterum Hungarorum (vagy az „ősi magyarok vallása”), a 7. lapon nagyjából ugyanez (de vetere Hungarorum religione commentatio) szerepel, és így is említi munkája elején dolgozatát. Arra is rájöhetünk, honnan származik e szóhasználat. Amikor az áldozatokról beszél, és hogy a tüzet (de nem a földi, hanem az égi tüzet) tisztelték, és hogy istenük neve is ezzel hozható kapcsolatba, Cornides a magyar Isten szót az óperzsa Iisdan szóval hozza kapcsolatba. Itt említi Thomas Hyde művét „historia religionis veterum Persarum”, illetve „de religione veterum Persarum” megnevezéssel, sőt a perzsákat és magyarokat többször is a vetus melléknévvel illetve. „Az ősi perzsák vallása” és az „ősi magyarok vallása” éppen az isten szó etimológiája miatt Cornides művének legtöbbször idézett passzusában szerepel, és nincs kétségünk az iránt, hogy innen elterjedhetett. A kiváló angol vallástörténész és orientalista, Thomas Hyde (1636-1703) munkája két kiadásban is ránk maradt. Az oxfordi egyetemen a héber és az arab nyelvek tanára először 1700-ban adta ki Veterum persarum et parthorum et medorum Religio című, majd 600 nyomtatott lapnyi művét, amelynek másik címe Historia religionis veterum persarum, eorumque Magorum...volt. Ismert e munka ugyancsak oxfordi, 1760-as kiadása is, amelynek alcíme ugyan változatlan maradt, főcímében viszont bizonyos változtatás történt: Veterum Persarum et Parthorum et Medorum Religionis Historia lett. (Megemlíthetjük, hogy a perzsa „isten” szóról írott rész szövege változatlan mindkét kiadásban.) Hyde sokmindenről ír bámulatos erudíciójú munkájában,



18
amelynek maradandó értéke abban állt, hogy kitűnő hebraisztikai jártasságához nem csupán tüzetes arabisztikai, hanem iranisztikai tudás is járult, ezt pedig utódai közül kevesen művelték egyforma szinten. Az áldozatokról, mágusokról, tűztiszteletről szóló részek között tesz említést az istenek neveiről, a XI. fejezetben „Dei Nomina & Attributa apud Veteres Persas usitata...” címmel), ám a yezdan (és hasonló, pl. Yeshten) szóval nevezett perzsa ‛deus’ elnevezést többször is említi. Minthogy Cornides „historia religionis veterum Persarum” alakban említi a munkát, bármelyik kiadást használhatta. Számára az óperzsák volt vallása (religio), amelynek volt története is, és mindeme helyen nem „ősvallásról” (vagy „Ó-vallásról), hanem „ősi magyarokról” (vagy „ó-magyarokról”) tesz említést. Ám már a göttingeni ajánlást megelőző címlapon (és a kézirat 4. lapján is) de vetere Hungarorum religione fordulat olvasható, ami „a magyarok ősi vallása” megoldást jelent. Minthogy Cornides ugyanígy említi Hyde könyvének témáját is, egyenlőre azt gondolhatjuk, a jelzett forrás nyomán ő volt az első, aki a „magyar ősvallás” fogalomban gondolkodott. Egész művének szemlélete alátámasztja ezt. 5. Egyébként nyelvtörténeti adatok jelzik, hogy e kor, a XVIII. század vége több magyar „ős-”fogalmat eredményezett. Tüzetes vizsgálat nyilván pontosabb áttekintést hozna, most mégis elég, ha csupán azt említjük, hogy az őshaza szó 1787-től adatolt (ám először itt a darvak „ős hazájáról” esik szó); az őslakos 1793-ból (ám itt csak azt mondják, hogy minden „ős lakos” svájci született katona); az őskor (még „ős-kor” alakban) 1814-ből, a már egy szóba írott őstörténet 1830-ban bukkan fel; hogy aztán a híres 1835-ös német–magyar zsebszótár több ilyen szót is hozzon, mindjárt a mintát is említve: „Ursprache ... eredeti nyelv, ősnyelv”, „Urwesen ... őslény”, vagy „Urwelt ... ősvilág”. Az 1840-es években sok-sok hasonló kifejezés tűnik fel: ősidő, őslakó, ősmonda, 1848-ból és Kossuthtól idézve az „ősmagyar” stb. Noha az Akadémiai Nagyszótár cédulaanyagában az „ősvallás” szó először csak 1866-ban adatolt, Ormódi Bertalan Újabb költeményei (Pest) 253. lapján, ám a miskolci születésű hivatalnok, majd újságíró tudatosan „zsidó-magyar” költő volt, amint egyik versgyűjteménye címlapján maga vallja. Az ő szájában az „ősvallás” nem egészen az volt, ahogy ezt a fentiekben használtuk, vagy ma használjuk. 6. Kissé tágan értelmezett reformkori tudománytörténetünk jó képet ad ez „új” fogalom karrierjéről. 1817-ben jelent meg Horváth János tanulmánya: A’ Régi Magyaroknak Vallásbéli ’s Erkölcsi Állapotjokról, amelyben tehát szerepel a „vallás” és a „régi”, ám éppen az „ősvallás” fogalma még hiányzik. Hogy e lelkes munka mennyiben tekinthető egyenesen Cornides folytatásának, nem tudjuk, ám az biztos, hogy a sokezer kötetes könyvtárral rendelkező apát ezt az inspiratív művet jól ismerte. Az ő szándéka azonban nem is vallástörténet, hanem egyháztörténet megírása volt, dolgozatát egy nagyobb mű mutatványának jelezte („A’ Magyar Anyaszentegyház’ Történeteinek Próbájából”).
Újabb néprajzi tudománytörténetünk számon tartotta Kállay Ferenc (1790–1861) munkásságát. A debreceni kollégista, hadbíró, majd akadémikus történész életpályája során egyre inkább őstörténeti kérdésekkel foglalkozott. Főként finnugor ismeretei adták az előzményt ahhoz, hogy amikor 1846-ban a Kisfaludy-Társaság pályázatot hirdetett „a régi magyarok vallására vonatkozólag”, ezen Kállay is részt vegyen. 1848-ban bírálták el a nyolc beérkezett pályamunkát, és mindhárom ítész (Péczely József, Szontagh Gusztáv és Toldy Ferenc) Kállay (jeligés) dolgozatát tartották a legjobbnak, olyannyira, hogy nemcsak az ötven arany pályadíjat adták meg, hanem a szerző számára szabad kezet adtak a megjelentetésre. Sajnos, a könyv csak 1861-ben, már a szerző halála után jelent meg (Réső Ensel Sándor gondozásában) A pogány magyarok vallása címmel. (Vagyis ekkor már évekkel Ipolyi mitológiájának megjelenése, majd vitatása után.) Noha mind a Kisfaludy-Társaság, mind Ipolyi tudománytörténészei sokat foglalkoztak e „mitológiai pályázattal”, azért máig maradt elég tisztáz-nivaló e téren is. Általánosságokon túlmenően nem tudjuk, ki és



19
miért használt a pályázat szövegében milyen terminusokat. („Vallás”, „régi ma-gyarok vallása” és „régi magyar vallás”, „pogány magyarok vallási hite”, „eleink régi vallása” megnevezéseken kívül meglepő módon a „néphit”, „népünk babonás nézetei és szokásai” megnevezések is előfordulnak. Az bizonyosnak vehető, hogy a „mythologia” szót nagyjából mai értelemben használták, vagyis ezt a klasszikus korokban, történeti forrásokban megma-radt, istenekre vonatkozó történetek összességének tekintették.) Akár azt is feltehetnénk, hogy Kállay munkájának publikált címe nem is egyezik az ő eredeti szóhasználatával, ám „a pogány magyarok vallása” szóhasználatból nem vonhatunk le sok tanulságot. A „vallás” szó már a mű első lapjaitól kezdve következetesen kerül elő, sőt az „ős világi vallásos eszmék” az első soroktól, a „magyarok pogány vallása” pedig az első lapoktól kezdve meg-jelenik – úgyhogy e terminusok nyilvánvalóan Kállay felfogását tükrözik. Munkájának beosztása a pályázat tematikáját tükrözi, ami viszont a több mint fél évszázados érdeklődésnek felel meg, és természetesen közel áll akár Cornides problémafelvetéséhez is. Kállay elég kritikus elődeinek következtetéseit illetően, főként Cornidesnek a „nem-monoteisztikus” vonások kétségbevonását célzó „forráskritikáját” bírálja. Maga igen is hisz Damasec isten és a magyar bálványok meglétében, egy korai politeisztikus hiedelemrendszerben. Amikor műve Toldalékában 22 tételes, ábécérendbe szedett kis „mitológiai lexikont” ad (szerepel ebben az „Ármány”, a „Bálvány”, „Ég” (coelum), „Ég” (ardet), „Fene”, a Hold és a Nap, természetesen az „Imád” és az „Isten”, „Lidércz és Garaboncza”, „Manó”, „Ördög” stb. egyszóval mindaz, amit a XIX. században a „magyar mitológia” önálló lényeiként, jelenségeként szoktak számba venni, ebből csak éppen a „mitológia” terminus hiányzik. Amit mások így neveznének, Kállay a
„vallás” szóval illeti. Kállay forráskezelése elődeit követi: történeti és orientalisztikai adatokat említ, önkényes etimológiákat ad. Szinte minden, Cornides disszertációja után felmerült ötlet is megtalálható nála. Ő is elfogadja a perzsa–magyar isten név elemzést, ő azonban Foucher és Tychsen, sőt Bayle történeti-kritikai vallási lexikona nyomán gondolkodik, noha Hyde művéből is idéz. Főként az ő művéből vehetjük észre, milyen komplikált is reformkori őstörténetünk forrásvilága: a szerzők egymástól idéznek (mégpedig nemcsak nézeteket, hanem minden ellenőrzés nélkül „adatokat” is) egymást cáfolják, közben az először megemlített adatok és értelmezésük természetesen megváltozik. 7. Ismeretes, hogy az 1846-os pályázat hatására fordult Ipolyi figyelme egy nagy összegező mű megírása felé. A bámulatos gazdag életművel rendelkező Ipolyiról rengeteget írt az utókor, általában polemizálva bírálóival, dicsérve törekvéseit. Sajnos, még Magyar Mythologiájának legújabb, kritikai igényű kiadása (1987) sem tisztázott sok, aprónak tűnő filológiai problémát, amelyek éppen gondolatvilágának kialakulására világíthatnának rá. Ipolyi maga írja, hogy egyik legeslegelső tanulmánya (1844-ben) már e témakörrel foglalkozik. Tudomást szerezvén Kisfaludy-Társaság pályázatáról, maga is könyvet készül írni, de kifogy a megszabott időből, különben is további gyűjtőmunkát kíván előbb folytatni. Amikor azonban a pályázat eredményének kihirdetése, méginkább a díjnyertes pályamunka (természetesen Kállay) megjelentetése elmarad, 1850 elején hozzákezd a maga monografikus feldolgozásához, és másfél év alatt voltaképpen be is fejezi a megírást. Két részletet (két-két folytatásban) közzé is tesz az Új Magyar Múzeum 1851–52-es évfolyamaiban. Ezek közül az elsőnek címe: Tündérek a magyar ősvallásban (azaz, itt nem „mythológia”, hanem „ősvallás” a terminus). Maga a teljes mű, több mint 600 nyomtatott lapon 1854-ben jelent meg. Visszhangja már zömmel a következő évre esik. Noha tanulságos lenne újraértékelni az 1855-ös, ún. Ipolyi–Csengery-vitát is (pontosabban ennek a XX. században több ízben is megkísérelt újravívásait), ennél célszerűbbnek látszik Ipolyi munkájából csak három, témánk szempontjából fontos mozzanatra utalni.



20
Ipolyi sokkal részletezőbb, pontosabban, filológiailag és elméletileg jártasabb, mint bárki más, aki előtte vagy vele egy korban hasonló témákat érintett. Munkája elsőrangú tudományos teljesítmény, dísze az akkori magyar folklorisztikának (is). Ennek ellenére éppen terminológiai szempontból és a téma egyöntetű értelmezését tekintve következetlen. Hol mitológia, hol ősvallás a témakör megnevezése. (Azt nem is említem, hogy más az ős vallás mint az ősvallás.) Noha meglepő volna (amint Ipolyi 1853. februárjában, nyilván már munkája egészének megfogalmazása után írott „előszavában” említi), hogy 1844-ben, valószínűleg még a bécsi Pázmáneum „magyar nyelvgyakorló társulatában”, és még nem az esztergomi praesbyteriumban, „ősvallásunk” kérdése tárgyában tartott volna felolvasást (ekkor még az „ős vallás” megfogalmazást is bizonyítani kellene!), az bizonyítható, hogy az ötvenes évek elején már használja e kifejezést – noha például következő mutatványcikkében már „a pogány magyaroknál” megnevezést, vagyis egy egészen más fogalomkört használ. Ám előfordul nála a „hajdankor”, meg az „egyetemes mythológia” említése is. Viszont megjelenik terminusai között a „positiv vallás” és a „mythos” is. Ipolyi egyrészt a hazai, terminológiailag igazán nem végiggondolt hagyományt követi, másrészt bécsi teológiai tanulmányait is hasznosítja. Ezen kívül tudomással bírt a feltörekvő német folklorisztika olyan eredményeiről, mint a Grimm-testvérek munkássága, és az 1835-ös Deutsche Mythologie. Anélkül, hogy mintegy liofilizálnánk elgondolásait, úgy látjuk, találó, amikor maga „mythologiai adathalmaz”-nak nevezi munkáját. Ezzel arra utal, hogy az egyes adatokat és szövegeket (ezeket gondolja mythosnak) a maguk valójában mutatja be, nem konstruál belőlük valamilyen összefüggő rendszert vagy ideológiát (mythologiai resultatumok és philosophemák alkalmazásától óvakodik amint maga írja). A magyar hazafi Ipolyi számára semmilyen lelki tusakodást nem jelentett, hogy katolikus pap létére babonaságokkal, a pogánykor emlékeinek feltárásával foglalkozott. Legfeljebb elméleti megfogalmazásaiban óvakodott attól, hogy ezt a vádat ellene hangoztathassák. A „mitológia” megnevezés ilyen értelemben szerencsés kompromisszum, támadhatatlan még a legbuzgóbb teológia oldaláról is. És noha akárcsak műve megírásakor sem gondolt e lehetőségre sokat a szerző, a diszkusszió megmutatta, hogy van ilyen vonatkozása is munkásságának. A „mythologiai adathalmaz” megnevezése viszont teljes egészben tudományos meggondolás eredménye. Ipolyi, akit később azzal is vádoltak, hogy valamilyen mitológiát konstruált, maga vette észre, hogy nincsenek magyar istenségek, nincsenek a klasszikus szóhasználatban vett mítoszok. Az ő mitológiája olyasféle, mint a Deutsche Mythologie – csak éppen (ott germán) istenek nélkül. Minthogy nálunk Thonuzoba és Toldi Miklós, valamint az Ipolyi által végül is templomnak minősített síremlék-épület, Keve-háza szolgáltatnák az Olimposz vagy a Walhalla hőseinek megfelelőit, a tájékozatlan olvasó azonban végülis úgy is vélhette, a májfa vagy a pünkösdi király a magyar folklórban egy mitológia (vagy ősvallás) része lenne, minthogy Ipolyi könyvében leírja e szokásokat. A másik vonása a munkának forráskezelésének mikéntje. Ipolyi igen jól tájékozott a történeti forrásokat tárgyaló magyar művek körében, filológiai iskolázottsága meghaladja kortársainak zömét. Ő is elődeitől vesz át témákat, idézeteket, hivatkozásokat, azonban ezeket olykor ellenőrzi, vagy új adatokkal egészíti ki. Kevésbé kritikus, nem támadja például Pray, Cornides, vagy a szótárírók, sőt akár Firdauszi, a verses Edda, vagy Dugonics szépirodalmi műveinek lapjain olvashatókat. Például ő is idézi Hyde művét (ő az 1700-as kiadásra hivatkozik), nemcsak a yeshtan ~ isten szóazonosítás miatt, hanem az Ariman ~ ármány egyeztetés kapcsán is. Az egyeztetésekre talán Kresznerics Ferenc fantasztikus etimologizálásai (magyar szótár... Buda, 1831–1832), a mítoszok esetében pedig F. Norknak a Creuzer mitológiáját népszerűsítő áttekintése révén is igazolást kaphatott. Feltűnő, milyen ritkán polemizál a nemzetközi, egyetemes vallástörténet képviselőivel. Mintha nem is venné észre a köztük meglévő igazán éles ellentéteket: mondjuk a deisták, ateisták, jezsuiták vagy protestánsok között. A mi tudománytörténetünk eddig nem szokta hangsúlyozni, hogy van különbség katolikus



21
és protestáns ősvallás-kutatás között, például az ősmonoteizmus vagy a pogányság és a keresztény hitre térítés megítélése tekintetében. Azonban ha valakit, akkor Ipolyit nem lehet vádolni felekezeti elfogultsággal vagy bármilyen apologetizmussal. Rendkívül művelt ember volt ugyan, mégis meglepődnék, ha bizonyítani lehetne, hogy a zsidó–magyar sorsközösség nálunk évszázados protestáns hangoztatásának mondjuk aktuálpolitikai céljait egyáltalán észrevette, nemhogy emiatt cáfolta volna. A harmadik fontos vonás az, hogy Ipolyi az első magyar „ősvalláskutató”, aki a folklór jellegű adatokat nemcsak kuriózumként, legfeljebb gyermekkori visszaemlékezés révén idézné, hanem tudatosan is törekszik minél több ilyen adat összegyűjt(et)ésére. Az megintcsak a kor felfogását tükrözi, hogy mondjuk a németeknél a mesei Frau Holle, Ipolyinál a vasgyúró, kőmorzsoló és fanyűvő, sőt az általa többször is a félisteni-félemberi származásúak közé sorolt hamupipőke mitologizáltatik a kutató által. Sajnos, nekünk, magyaroknak még kevesebb okunk van Európa-szerte ismert népdalok, népmesék, népmondák szereplőit egykori mitológiánk, ősvallásunk maradványának tekinteni, mint mondjuk a Grimm-testvérek kijelölte német, vagy az Afanaszjevtől Proppig ívelő orosz folklorisztikában. Ott ugyanis elvben nem lehet tagadni, hogy akár az indoeurópai, akár a germán, akár a szláv, esetleg csak a kereszténység előtti német vagy orosz hagyományból valami megmaradhatott volna a folklórban, egészen XIX. századig is. Ám mindez magyar vonatkozásban azért nem járható út, mivel igazán azt sem tudjuk, minek a megmaradását keressük, főként ha arra vonatkozó régi adataink nem is magyar, nem is finnugor jellegűek. Isten szavunk eredetének kutatása a legismertebb ilyen vadászterület. Az utóbbi generációkig még nyelvtudományunkon belül is itt megengedett volt a merész és ellenőrizetlen fantázia. Az utóbbi kézikönyvek viszont rendszerint visszautasítják e tarthatatlan elmeszüleményeket, és egyre in



22
káöbnbnyebnelsérőtelfemjleőzdhéestsőelfogmaalgmyaairt.ázAzámkikovraltleáhstáöt,rtémnoentüdjnukk lVe.gkVo.ráIvbabnróolv i(semtéermtakésör evnilnáegkszekrötveeltekgezzstéebnieánlissaebmb szaktudósa!) a hatti (!) nyelvből említi az eš-tan ‘napisten’ szót, és ezt a hettita Ištanu szóból származtatja,
ezen kívül az oszét és kelet-kaukázusi *3ǎmV. ‘isten; ég, felhő’, a ket eş „Isten”, kot êş ‘isten, ég’ t’aŋ-ćaŋ ‘derült nap’ (ahol is az összetett szó még utalhat a hatti szó összetett voltára) szavakkal veti össze, annak bizonytékaként, hogy a legkorábbi anatóliai indoeurópai nyelvek szavainak megvan a folytatása a közelmúltig egyes kaukázusi és nyugat-szibériai nyelvekben – nos, ehhez ugyan szótörténetileg és történeti nyelvészetileg is társíthatnánk a magyar szót: ám éppen, ha igaz lenne az etimológia, akkor okozna nehézséget ennek



23
etnogóniai és vallástörténeti értelmezése. Ipolyi „naiv” történetisége egykor nem is volt alternatívája valamilyen jobb tudományosabb megoldásnak! Ipolyi erényeit és korlátait (már ami megjelent mitológiai monográfiáját illeti) akkor látjuk igazán, ha közvetlen kortársaival vetjük egybe elgondolásit. Ez pedig az úgynevezett „vita” – noha biztosan más szempontból, mint ahogy ezt eddig folytatták. 8. Köztudott, hogy Csengery Antal a maga akadémiai székfoglalóját (nem is annyira váratlan, ám mégsem szokásos módon) egy megjelent mű bírálatával végezte el (1855. június 11-én), és írása a Budapesti Hírlap tárcarovatában is megjelent, mintegy országos közönséget biztosítva a kifogásokhoz. A centrista politikus és művelődéspolitikus (a későbbi kiegyezés egyik legfontosabb szereplője) ekkor a pesti protestáns teológián növénytant adott elő. Minthogy gazdag életművében csak ekkor jelenik meg az ősvallás kutatásának témaköre, igazán nem is tudjuk, honnan származik ilyen érdeklődése. Maga, visszatekintve tudományos pályájára, azt írta, hogy az ötvenes években, amikor az abszolutizmus következtében a magyarok számára csak a tudományok és irodalom művelése maradt lehetőség, „az emberi művelődés történetét” kívánta megírni. Ez terv maradt. Nyilván innen ered viszont vallástörténeti–tipológiai tájékozódása is. (Egyébként Ipolyi is arra utal, alig rejtett módon, műve mottószerű, legelső, cím nélküli lapján, hogy mitológiájának végül is megírása és megjelentetése erre a korszakra esik: „ha a zivatar elviharzott a férfi karok új erővel fognak a munkához”.) Az 1850-es éveknek még a közepén is a „magyar kultúra eredetének” kutatása nemcsak tudományos, hanem politikai tett is volt, ahol egyesek a kecsegtető képek felidézését, az önálló értékek ezredéves múltjának hangsúlyozását, mások viszont az illúziók szétrombolását, a száraz helyzetfelismerést, a kritika és önkritika előtérbe állítását tartották a nemzet érdekében legidőszerűbb feladatuknak. Nem kétséges, melyik módszert, iskolát képviseli Csengery, amikor „nemzetünk ős vallásának nyomozása” terére lép. Értekezése is két fejezetből áll (A módszer és Altáji párhuzamok). Ami a módszert illeti, itt a Grimm-testvérek tudományos gyakorlatát helyesli (előbb kiadni a népköltési szövegeket és csak ez után mitológiát adni). Véleménye szerint Ipolyi jobban tette volna, ha előbb népköltési gyűjteményt tett volna közzé. Azt viszont nem hangsúlyozza, hogy Ipolyinál (csakúgy, mint Grimmék anyagában) a történeti adatok dominálnak, sőt nálunk a pályázatot is ilyen értelemben írták ki. Csengery első két kifogása Ipolyival szemben az, hogy az utóbbi nem veszi tudomásul a történeti fejlődést: a XIX. századi magyar folklórt őstörténeti adatnak véli. Valamint Ipolyi nem tartja fontosnak, hogy a folklór (például a mesék) nemzetköziek, vagyis nem lehet a magyarban is meglevő mesemotívumokat automatikusan ősi magyarnak tartani. Még rosszabbnak tartja Csengery azt az összehasonlító módszert, amit Ipolyi követett. Eszerint az emberiség ős hona, ahol a szanszkrithoz hasonló ős nyelv keletkezett, valahol a Himalája és Baktria között volt. „Itt keletkezett tehát az emberiség ős vallása is.” Ez Ipolyi ősmonoteista felfogásának megfelelő jellegű volt. Csengery nem késlekedik utalni arra, hogy a védikus irodalom nem monoteista, sőt a kortársi Indiában is a politeizmus a jellemző. Közismert tényként mutatja be a vallás evolucionista, fokozatos fejlődését, amely öt fokozatban foglalható össze a legegyszerűbben: a) nyers természetimádás, b) fetisizmus, c) samanizmus, vagyis daemonok cultusa, d) polytheismus, mely aztán hitbölcselmi úton pantheismussá fejlődik, és végre e) monotheismus. Ipolyinál az ősvalláshoz tartozik az ősnyelv is, ezért olyan különösek etimológiái. Csengery nem kevés éllel fejtegeti, hogy kár a magyarok ősi szavait indogermánok és sémiek között keresgélni, amikor az az őshaza nyilvánvalóan a finnugor nyelvek bölcsője volt. Dolgozata második részében Csengery az altáji népek vallását méltatja, gyakorlatilag Castrén Vorlesungen über die finnische Mythologie című műve (1853) nyomán. Olcsó volna jelezni, hogy az „altáji népek vallása” ugyanolyan fikció, mint Ipolyi néhány összevetése, vagy hogy Csengery etimológiái (táltos, sőt



24
tarhonya) miben sem jobbak. Amikor Cornides kritikátlan történetfelfogására utal, valami olyasmit kér számon a generációkkal korábbi kutatóktól, amit azok aligha érhettek el. Abban ugyan igaza van Csengerynek, hogy a magyarok a honfoglalás idejére jutnak olyan szellemi színvonalra, ami a monoteista kereszténység átvételét eredményezhette. Azonban a bírálaton túlmenően maga semmit sem mond. Jellemző, hogy a dolgozat második fejezete (amely pedig a pozitív, kifejtő rész lett volna) háromféle címmel is ismert: „Altáji párhuzamok” – „Az altaji népek ősvallása, tekintettel a magyar ősvallásra”. – Voltaképpen egyik cím sem pontos, hiszen egy terjedelmes bírálatnyi áttekintést kapunk csupán, amelyben nem is a magyaradatok értelmezése a cél. Az viszont egyértelmű, hogy Csengery ostobaságnak tartja a „mitológia” megnevezést, és mind a népcsoportok kialakuló vallását, mind ennek máig megfigyelhető nyomait „ősvallás” névvel illeti, amelynek öt fejlődési fokozata az igen primitívtől kezdve sokmindent magában foglal. (Nem bírálja viszont a „mitológia” szóhasználat miatt forrását, Castrén könyvét.) Okos bírálata és okos programja miatt ezért sem vált Csengery dolgozata útmutatóvá. (A finnugor vallási párhuzamokra, sőt akár a samanizmusra ugyanis már korábban is hivatkoztak, nemcsak maga Ipolyi, hanem Kállay és mások is.) Ami pedig a néphit adatait illeti, Csengery csak képviseli azt a helyes elvet, miszerint például a környező (főként szláv) népek hagyományaiból is kellene párhuzamokat keresni – maga ilyeneket azonban nem említ. Azután azt sem felejthetjük el, hogy minden nyelvrokonság ellenére is a magyar meg a többi finnugor (uráli) nép vallástörténete azért ezredévek óta más körülmények között következett be. Nem sokkal jobb módszertanilag az a megoldás, ha temetkezési szokásainkat finnből vagy jakutból (nem finnugor nép!) magyarázzuk, mintha a kopjafát törökből, perzsából eredeztetnénk. A samanizmus csakugyan kulcskérdése (többek között) a szibériai vallásetnológiának. Ám, mondjuk az „ördöngős kocsis”-ról szóló történetek ilyen magyarázata van olyan lelemény, mint a magyar csillagneveknek a sumérban keresése. Csupán napjainkra születtek meg azok a feltételek, hogy több uráli nép hagyományos hiedelmeinek történeti fejlődéséről is képet adjunk. Sok esetben még mindig a magyar vallástörténethez van a legtöbb megbízható forrásunk. Minden megbízhatatlansága ellenére is Loorits észt népi hiedelemrendszer-története vagy Haavio finn mitológiája igazán sok elméleti problémát vet fel, rendszerezésük és megoldásuk pedig biztosan nem tekinthetők véglegesnek. Még a legfejlettebb finnugor vallástudomány sem mindig tárta fel az adatok történeti hátterét. Hogy csak egy példát említsek, nem is volt olyan nehéz bizonyítani, hogy amit a legkiválóbb finn kutatók ősvallásuk nyomának neveztek – az első parancsolathoz fűzött katekizmus-történet volt ... előbb a német nyelvterület északi részén, majd a középkori svéd kódexirodalomban... 9. Ipolyi munkája kapcsán az egyik legérdemesebb írás a Religio – Egyházi és irodalmi folyóirat hasábjain jelent meg, 1855. május 17. és június 26. között, folytatásokban. A névtelenül maradt szerző [Danielik János (1817–1888), a szerkesztő, egyházi szaktekintély] a „Néhány szó Ipolyi Arnold ‘Magyar Mythologiá’-ja alapelveiről” címet adta, és csakugyan, noha vannak apróbb és praktikus megjegyzései is, voltaképpen alapelvekről szól, – ám éppen ellenkezőleg, mint Csengery tette. Danielik rendkívül világosan utal a mű körül meglévő ideológiai háttérre. Leszögezi, a keresztény (katolikus) felfogás szerint az emberiség monogenetikus, a kinyilatkoztatás, az ősbűn és a szétszóródás a nyitja a vallási sokféleségek, tévelygések kialakulásának. Természetesen ennek felel meg a nyelvek története is: valamennyiük egyetlen ősnyelvből származik. Mindeme korai állapotok maradványai megvannak a kortársi hiedelmekben, szokásokban is. Ezek feltárása, bemutatása a vallás szempontjából is fontos dolog. Ipolyi munkája e cél érdekében áll, és ezért is roppant jelentős munka. Utal arra, hogy nem sokkal korában széles körű vita folyt Európában arról, kell-e a klasszikus műveltséget is tanítani? Hamar az lett a fő kérdés, szükséges-e ebben a keretben a pogány mítoszokat (ez gyakorlatilag



25
görög és római, esetleg némi egyiptomi mitológia) részletesen bemutatni, vagy csak a keresztény vallást tanítsák az iskolákban. Danielik a megengedő nézet híve, és az ugyanilyen szempontból nyitott Ipolyi munkásságát ezért is nagyra értékeli. Ő is idézi Johann Sepp akkor friss könyvét (Das Heidentum und dessen Bedeutung für das Christentum, Regensburg, 1853), amelyet egyébként koronatanúként említett mind Ipolyi, mind Csengery. Ám csak Danielik emeli ki azt, hogy Sepp szerint nemcsak a klasszikus mitológia, hanem a germán mitológia is az értékes hagyományokhoz sorozandó. Voltaképpen még kevesli is a mitológia oktatási lehetőségeit. Arra hivatkozik, hogy az ún. „farkasgyermekek” esetei bizonyítják, hogy az emberi nevelésből kivont ifjak nem képesek beszélni, emberi erkölcsöt kifejleszteni, és a vallásról is a legelemibbnél is kevesebbet tudnak csak sejteni. Viszont a mitológia bemutatása és tanítása végső soron közelebb visz Istenhez. Bírálata végén ezért is javasolja, hogy a katolikus Szent István könyvkiadó társulat új, átdolgozott, népszerűsítő változatban jelentesse meg ismét Ipolyi munkáját, sokezer példányban, füzetekben, hogy mindenki hozzáférhessen. Ehhez Ipolyinak engedni kell ezoterikus tudományosságából (pl. idegen nyelvű idézeteket magyarra kell fordítani, meghatározást kell arról adni, mi is a mítosz stb.), egyébként azonban a munka úgy jó, ahogy szerzője megfogalmazta. A „Néhány szó...” nyomatékosan hangsúlyozza, hogy még a pogány vallásban is vannak értékek. Ő is arra a szentírási helyre utal, Pál apostolnak a rómaiakhoz írott leveléből, ahol arról esik szó, hogy az isten nemcsak a zsidóké, hanem a pogányoké is: „egy az isten” – amely már Ipolyi műve címlapjának hátán is ott olvasható, görög idézet formájában. Danielik itt fogalmazza meg teológiai érvként azt, amit Ipolyi csak sejtet: a pogány magyar hagyományokkal foglalkozás nem egyházellenes tevékenység. Persze azért e toleranciának is megvannak a határai. Danielik kárhoztatja, hogy Ipolyi egyetértően idézi, éppen Kölcsey megfogalmazásában azt a tételt, miszerint az ember alkotja isteneit, a maga képére és hasonlatosságára. Ez olyan tévedés, amit ki kell majd iktatni az új kiadásból, mivel a helyzet épp fordított, egyetlen vallásban sem az ember, hanem az isten az alkotó, teremtő fél, az ilyen vélemény „az csak a hamis és koholt vallásokra nézve és itt is csak részben áll: mert egészen koholt vallás soha és sehol nem létezett. Az igaz vallásnak feladata: az embert Isten képére alakítani, a helyett, hogy az ember alakítsa saját képe és jelleme szerint az Istent.” Nem lehet feladatunk itt bemutatni vagy kommentálni Danielik részletes fejtegetéseit a vallási eszmék fejlődéséről és arról, miben is áll az indiai és „zend” (iráni) adatokkal való összevetések érvényessége, vagy melyek ennek határai. Ám érdekes tény, hogy a következtetései homlokegyenest ellenkeznek Csengery érveivel. Még azt sem mondhatjuk (amit pedig tudománytörténeti célú írásokban véltek), hogy itt ő már védi Ipolyit a támadások ellen, mivel bírálatának e részei 1855 májusában már megjelentek, míg Csengery székfoglalója csak az év június 11-én hangzott el. (Inkább Csrengerynél gyanakodhatnánk viszontválaszra.) Amikor ezek után Danielik rátér az egyes etimológiák és értelmezések bemutatására, nemcsak helyesli Ipolyi megoldásait, hanem túl is tesz rajtuk. Isten, ördög, Deus – dév – Dés, a szó szoros értelmében vett aranykor, a csodálatos születésű és halhatatlan hősök bemutatásszerűen kerülnek elő, Danielik legalább annyira gyanútlan és önkényes az elemzésekben, mint Ipolyi volt. A 18 fejezetes monográfiából azonban csak hatot vesz így végig. Ekkor, hirtelen megszakítja a részletes bemutatást, a következő, ürügynek is beillő megjegyzéssel: „Vége felé közeledvén a jelen félév, nehogy tárgyalásainkat a jövőbe átvinni kényteleníttessünk, sietnünk kell ezeknek befejezésével.” Igaz, ez a félévenként számozott folyóirat, a Religio hasábjain csakugyan június 24-én látott napvilágot, ám ekkor már a Csengery-felolvasás után vagyunk, és erről biztosan értesült Danielik is. Egyébként az általánosságban elismerését megismétlő recenzens ez után részletesen a hazai boszorkányvádak forrásai közül idéz, majd a symbolumokat, a jeleket, az írást, a hetes számot, végül Arany János A hamis tanú c. versének Ipolyi által



26
közölt forrásszövegét idézi. Véleményét már korábban megfogalmazta: „Örömünkre szolgál, hogy a szerzőnek sikerült a magyar mythologiát a bibliai nagy elvekkel kapcsolatba hozni s ez által keresztényiesíteni”. Más, összegező megjegyzés nincs is a recenzió végén. Noha több ízben is megkíséreltek Ipolyi mitológiájáról „legendákat” költeni, majd ezeket nem kisebb furfanggal demitologizálni, néhány tény, összefüggés homályban maradt, főként az utókor előtt. Van ezek között aktuális is. Például Danielik kimutatja Ipolyi adataiból is a „szeplőtelen fogantatás” motívumát. Ez akkor volt a dogmaképződés stádiumában, például éppen a Religio az Ipolyi-recenzió első részének újságlapján teszi közzé a négy magyar püspök és egy érsek körlevelét ez ügyben. Ami az etimológiákat illeti, Hunfalvy és barátai ekkor indítják mozgalmukat a mindenféle keleti etimológiák helyett a finnugor etimológiák figyelembe vétele érdekében. Ilyen esetekben Ipolyi vagy véleményezői álláspontját pontosan csak akkor ismerjük fel, ha tudunk ilyen összefüggésekről is. Tudománytörténeti és -elméleti vonatkozásban e kor legjelentősebb kutatói muszájból polihisztorok. Ipolyi, minden igyekezete ellenére sem volt oklevélkutató szakember, nem értett a nyelvtörténet és az etimológia helyes módszereihez, sőt vallástudományi meg mitológiai jártassága is hézagos volt. Maga panaszkodik arról, hogy hiányos neveltetése, vidéki állomáshelyei, ahol például közkönyvtárak, levéltárak nélkül kellett dolgoznia, mennyiben ártottak művei tudományos színvonalának. Persze ez csak részben igaz. E korban keveseknek volt „jobb” filológiai neveltetése, a folklór adatokat illetően pedig sehol sem volt archívum minálunk. A kor nyelvtudósainak etimológiái (és ezeket követte ő is), pedig legalább ugyanannyira délibábosak – még akkor is, ha a jó irányban tapogatóznak. Éppen ezért volt szükség e kor tudományos polihisztoraira, hogy egy fázissal előbbre kerülve, a következő generációban már a szaktudósoké legyen a vezérszerep. Ráth Károlyról (1829–1868) írott emlékbeszédében maga Ipolyi nevezi e generáció tevékenységét olyannak, melyen „a nemzet történetének legjobb írói is iskola és mester nélkül, csak mint megannyi naturalisták s autodidakták nevelkedtek”. Ipolyi sokoldalú munkássága más téren is az ilyen naturalista és autodidakta kezdeményezőé. Ezt viszont ő tudta is. A másik legérdekesebb írás a polémiában az „Ipolyi Arnold Magyar Mythologiájának Ügyében’” címet viseli, és ez is a Religio 1855. évi számaiban jelent meg, ám már a második félévben, nyolc folytatásban, szeptember 6. és 20. között. Ez is névtelen írás. Voltaképpen válasz Csengerynek a Budapesti Hírlap hasábjain közzétett bírálatára, vagyis nem az elvekről, inkább a konkrét kifogásokról szól. Noha meglétéről tudtak, többen említik (természetesen már Katona Lajos is, és nyilván az ő hivatkozása nyomán mások is), bizonyos félreértések e cikksorozat körül is megtalálhatók. Először is többen nem különböztették meg ezt a Religio hónapokkal korábbi cikksorozatától. Azután azt sem vetették össze pontosan, Csengery kétrészes kritikája közül voltaképpen melyikre is válaszolnak itt. Végül a szerző kiléte sem egyszerűen tisztázható. Amíg Danielik János írásai közé már Szinnyei bibliográfiája is felvette a fentebb már említett „Néhány szó Ipolyi Arnold ‛Magyar Mythologiá’-ja alapelveiről” című cikket, és annak stílusa, mondanivalója, érvrendszere is más, mint Ipolyi munkájáé, ez utóbbi írásban a Magyar Mythologiának nemcsak hihetetlenül beható ismeretét tapasztaljuk, hanem a szerző a munka céljairól is tudomással van, apró korrekciókig azonosul ezzel. Elfogadhatjuk R. Várkonyi Ágnes feltételezését, miszerint Ipolyi falusi magányában csak a Budapesti Hírlapból jutott Csengery bírálatához, erre maga válaszolt, és ezt az írást közölte (névtelenül, ám ez a Religio egészen más jellegű cikkei esetében sem volt szokatlan) Danielik. Várkonyi szerint ebben megvannak Danielik „betoldásai és glosszái is”, ami elképzelhető, és újabb érv a név nélküli közlésre, ám ez pontosan igen nehezen lenne kimutatható. (Egyébként nem is tüntették fel ezt a tanulmányt a kortársak Danielik János dolgozatai között.)



27
Maga az írás voltaképpen tanulmány, amely Csengery kritikájának sorrendjében halad. A kor jellemző műfajához, az „antikritikához” tartozik, amikor a sértett szerző a gorombaságig menő választ ír, cáfolja bírálóját. (Amikor például Csengery azt említi, hogy Ipolyi mindent ősmagyarnak tart, ami pedig a környező szláv és más népeknél is megvan, a viszontválasz ilyen „elvi” magaslatokban jár (236. lap: „És mit jelent ez mást, mint hogy nyavalyás egy hypercritica az, melly ezután csupán a hasonlat miatt, sajátjának eredeti érvényességét megtagadni akarja azért, mert azokat a köztünk és körülöttünk lakó népek is birják; kikkel már nekünk, paria-nemzedéknek, még csak hasonlót birni sem lehet vagy szabad eredetileg... Mily nyomoru benyomást tesz e mellett ránk Cs. Úr sajnálandó hypercriticismusa, ki tudós hirnevét valóságos parricidiummal, nemzetünknek a legszebb kincstőli megrablásával, indul megszerezni ... lépkóros szenvedélyességében gyáván futamodik meg a bús vitéz attól, mit nekünk sem megszerezni nem tud, sem megvédeni nem képes. Egy illy ember kiván lenni a magyar mythologia paladinjává; az ég mentse meg illy barátaitól, miután elleneivel maga is végezheti dolgát. Mert ennyire aligha jött volna eszébe bármilly magyarfaló szlavophilnek kétségbevonni nép-hagyományunk eredetiségét. Látni innen is, hogy mire képes a szenvedélyesség és korlátoltság.” Noha Csengery bírálata nem volt szelíd, ám Ipolyit sosem nevezte „nyavalyásnak”, „apagyilkosnak”, „rablónak”, „lépkórosnak” (= kedélybeteg, melankólikus), „gyávának”, „bús [=gyász-]vitéznek”, sőt egyenesen szláv-barátnak, azaz hazaárulónak. Szerencsére Csengery nem válaszolt (sehogy, ám hasonló tónusban sem) – ez a stylus lehetővé tette számára, hogy ignorálja az antikritikát, és azt se vegye belőle figyelembe, amit pedig megtehetett volna – vagyis a valódi ellenvélemény érvelését. Például az idézett szavak utáni bekezdés azt mondja, hogy Ipolyi helyesen járt el, amikor feltüntetett olyan vonásokat is, amelyeket a magyar (folklór) közösen vagy hasonlóan bír más népekkel. Ám erről, a fentiek után tudományos véleménycserét aligha lehetett volna folytatni. A cikksorozat azt is Csengery szemére veti, hogy elfogult, rosszindulatú. Ezen kívül irigy, nem ért a témához, felületes (a mitológiához nem ért, azzal sosem foglalkozott, nem gyűjtött folklórt, nem olvasta Grimmék műveit, csupán a porosz, protestáns és óliberális Julian Schmidt akkor népszerű Geschichte der deutschen Nationalliteratur im 19. Jahrhundert – 1853. művéből veszi minden tudását). Ipolyi munkáját el sem olvasta, vagy ha igen, azt nem értette meg. Hosszú sorozatban következtek a válaszok az egyes kifogásokra: amit Csengery hiányolt, az benne van a könyvben (pl. a finn hivatkozások) – amit kifogásolt, az ugyanúgy kifogásolható (például az indogermán népek lehettek hatással a magyarok, sőt mások elődeire) – a vallás fejlődése nem oly primitív és fokozatos mint Csengery véli – igenis lehetett istene a régi magyaroknak stb. E válaszból nem is az az igazán érdekes, a bírálónak vagy a válaszolójának van-e igaza? Sokkal feltűnőbb, hogy ha Csengery nem értette meg Ipolyi érvelését, az antikritika szerzője még kevésbé fogta fel, mit is kifogásolt Csengery. Minden bírálatot személyes sértésnek vesz. Sőt, noha természetesen e cikksorozat elején van hivatkozás arra, hogy korábban már megjelent a „Néhány szó...” ám ennek érveiből nem vesz át szerző. A válasz méginkább homályban hagyja az olvasót, mi is volt Ipolyi célja a Magyar Mythológiával. Amíg annak „Előszava” egy igen józan, filológiailag is megalapozott célt tükröz (más kérdés, hogy a műben szereplő következtetések filológiailag mennyire voltak pontosak) – itt nem kapunk világosabb kifejtést, hogyan is áll a probléma 1855-ben, vagyis majd egy évtizeddel a Kisfaludy-Társaság pályázata, és pár évvel a mű kéziratának lezárása óta. Az apróbb-nagyobb igazítások arra viszont rámutatnak, hogy Csengery kifogásai nem érintik Ipolyi munkájának hallatlan adatgazdagságát. Nehéz e polémia mérlegét megvonni. Ipolyi célkitűzése, legalábbis ekkor, nem volt hibáztatható. Csengery alapvető kifogásai is érvényesek. Az viszont igaz, hogy bírálata felületes, és a válaszból is nyilvánvaló, hogy tüzetesen el sem olvasta a vaskos könyvet. A viszontválasz meg azért elcsüggesztő, mivel kiderül belőle, hogy



28
a kérdéskör elvi megtárgyalására ekkor nálunk még nem értek meg a feltételek. Amikor a Religio végül is úgy veti el Csengery bírálatát, mint „azon felületesség példánya, azon hypercriticai törekvés” megnyilvánulását, amely a magyarság érdekeit vonja kétségbe – ez politikai és világnézeti érv, nem pedig tudományos válasz. És új érvek nincsenek, mivel azt, hogy a „nomád” és „ősmagyar” kultúra ismerhette az isten fogalmát, nem tekinthető ilyennek. Tüzetesen átnézve a kortársak talán ránk maradt nyilatkozatait, bizonyára lehetne olyan újabb dokumentumokra bukkanni, amelyek jelzik, hogyan is foglalt állást a „közvélemény” vitát illetően. Ehhez elsősorban az Ipolyi-levelezés és -hagyaték végre áttekintésére lenne szükség, amit már sokszor javasoltak, de amire eddig mégsem került sor. A vitában (különösen Danielik áttekintése után) olyan elmaradt lehetőséget látunk, amelyben megbeszélhették volna a néphitkutatás, a népi vallásosság kutatása, sőt az ősvalláskutatás mai szempontból fontos témáit – az akkori felfogás szerint. Ez nem következett be. (Igaz, külföldön sem tisztázták – mondjuk Mannhardt előtt – e területek kutatási perspektíváit.) Csengery (tudtommal) nem válaszolt. Tanulmánya újraközlésekor egy szót sem változtatott, nem is említi, hogy véleményét cáfolták. Noha, okos ember lévén, észrevehette, mi az indokolt az antikritikában. Danielik János (tudtommal) szintén nem érintette többé az ősvallás kérdéskörét. Ez a hallgatás, és nem mindenféle legendák burjánzása e polémia esetében az igazán elszomorító. Ipolyit nyilván sokrétű elfoglaltsága is akadályozta abban, hogy később visszatérjen a magyar mitológia tárgyköréhez, és elkészítse műve új, korrigált változatát. Van rá adatunk, hogy gondolt erre. Azt is tudjuk, hogy az 1854-es kiadás után nem hagyta abba a magyar néphagyományok iránti érdeklődést. A magyar Tudományos Akadémia 1858-ban Marczibányi-jutalommal tüntette ki a művet. Ipolyi vezető szerepet játszik később is történettudományunkban, egyre inkább művészettörténeti, iparművészet-történeti, művelődéstörténeti témákkal. Nem vált egész életére meghasonlott emberré. Ám érezhette a művet ért bírálat igazságát is – és ami ennél fontosabb – nem is igen tudott volna egy lényegesen jobb második kiadást készíteni. Bizonyos alapvető problémák ugyanis megoldhatatlanok maradtak a számára. És amíg Otrokocsi Fóris vagy Cornides esetében a megfelelő („helyes”) módszer megfogalmazásának igénye fel sem merült, most ezt igazán egyértelmű módon kérték számon rajta. Témánk szempontjából a legfontosabb annak a megállapítása, mit is értett Ipolyi (meg bírálói) néhány alapfogalmon. A mítosz definiálása csak sejtetve van náluk, következésképpen a mitológia is csak általános témakör maradt számukra. Ami a vallás fogalmát illeti, ez mindegyikük szemében általános jelenség, amely fejlődésének végén az akkori kereszténység áll. Ez monoteista, teljesen kiépített, „pozitív vallás”. Már ami ennek előzményeit illeti, eltér véleményük. Danielik felfogása jelzi, hogy elképzelhető egy teológiai, dogmatikai vallástörténet is, amely a bármily pontosan is leírt jelenségeket csak e keretben értelmezi. E felfogás az ősmonoteizmusból indul ki, sőt, ezt a kinyilatkoztatással meg az ősbűnnel is összekapcsolja. Érdekes, hogy e merevnek tetsző konstrukció ekkor nemhogy tagadná a folklorisztikai–ősvalláskutatói programot, hanem egyenesen igényli azt – legalábbis nálunk. 10. Felmerült az az ötlet is, hogy a Cornidestől mondjuk Kállay Ferencig terjedő korszak, amikor a „magyar ősvallás” alapvető fogalma szilárdul meg, paradigmaváltás következtében módosul ekkor. Ipolyi és követői egy új alapfogalmat, a „magyar mitológia” eszméjét állítják az előbbi helyébe. Még visszatérünk arra, mennyiben igaz ez a megállapítás Ipolyi követőire vonatkozóan. Az 1846-os pályázat és következményei szempontjából azonban a kérdés nem ilyen egyszerű. G.F. Creuzer (főként a Symbolik und Mythologie der alten Völker.... Leipzig, 1819–22), Görres (Mythengeschichte der asiatischen Welt. Heidelberg, 1810), és csak



29
végül a Jakob Grimm jegyezte Deutsche Mythologie (Göttingen, 1835) nyomán a reformkorban a „mitológia” kifejezés vált uralkodóvá a régi hiedelmek, szövegek, ezek továbbélése témaköreként. A szimbolikus, jelképes értelmezés nemcsak ezekre, hanem az ekkor összegyűjtött folklór alkotásokra is vonatkozott, mégpedig nemcsak nálunk, mondjuk Ipolyi mitológiájában és Henszlmann Imre 1847-es magyar mesetanulmányában, vagy akár Afanaszjev orosz „költői világkép”-vizsgálatában, sőt Katona Lajos 22 éves korában írt, és később a szerző által visszavont mitológiai disszertációjában. (XX. századi magyar folklorista-etnográfus követőket most illendőségből nem említek.) Nem társtalan tehát, hogy Ipolyi sokmindent jelképesen értelmez a múlt vagy a folklór adatvilágából. Ő még a józan szimbolisták körébe sorolható. Csakhogy maga az elv volt téves. Amikor például a „kádári véres kard” után a „csodás kardróli régi hun-magyar hagyomány”, sőt a „hadisten jelvi kardróli regés hit” (jelvi = szimbolikus) szerepel magyarázatként és Marstól Wotanig, Kalevipoegtől Kullervoig sokmindenki kardjáról szó esik, – hasonló adatözön a külföldi mitológiákban is meglelhető, ám a magyar olvasó mégis kétségbe eshet: hogyan is függ össze mindez mondjuk népmeséink motívumaival. Azt a tényt, hogy a folklór (ám akár a mítoszok) motívumai, típusai igen széles körben ismertek, és azt, hogy közülük mi hogyan is terjedt el, csak a XIX. század legvégére kibontakozott ún. „földrajz-történeti” módszer tudta helyesebben leírni, az indokolással legtöbbször még így is adós maradván. Ezt nem lehet Ipolyi művén számon kérni. Azt a felismerést pedig, hogy léteznek genetikus módon össze sem függő, csupán strukturális vagy tipológikus egyezések az ilyen elemek között is, még ennél is később, igazában csak a XX. századunk közepétől javasolták – sőt ezt máig sem fogadta el sok folklorista vagy komparatív kutató. Végül is milyen kor milyen jelenségeit vélte Ipolyi a magyar ősvallás megnyilvánulásainak? Minthogy maga „adathalmaz” – és nem rendszeres mitológia összeállítását kísérelte meg, számára (tág értelemben) minden idetartozott, ami a mondott összefüggésben értelmezhető volt. Vörösmarty Hadúrját ugyan kirekeszti vizsgálódása tárgyköréből, ám Tompa Mihály költeményeit forrásként használja fel. Ennél konkrétabb módon a honfoglalás előtti kor hitéletét tekintette ilyennek, mégpedig még a hun–magyar, szkíta–magyar (stb.) rokonítás jegyében is. Noha idéz finnugor adatokat is (többet, mint elődei vagy bírálói!), ezeket nem tartja különösen fontosnak, és az „őshaza” meg „ősnyelv” kérdésköre sem vált tudatossá számára. Ez a régi „ősvallás” nemcsak azért vallás, mivel a magasztosabb erkölcsiséget, a monoteizmust tükrözi, és ilyen módon a kereszténység felvételének előző fokozata volt, hanem egyáltalán minden nép korai mítoszai, szokásai e keretbe kerülnek: idézi például az amerikai indiánok skalpszedését, örök vadászmezőit is a túlvilág-gondolatok említésekor. Ez a differenciálatlan kitekintés ha nem is tökéletes, legalábbis szerencsés az adatok, párhuzamok keresgélése során, ám annál zavaróbb, ha ezek értelmezésére kerül sor. Ipolyi műve éppen ilyen parttalansága miatt vált folytathatatlan megoldássá, zsákutcává, mind a magyar ősvallás, mind a magyar mitológia keresésében. 11. Általában az Ipolyitól mondjuk Katona Lajosig terjedő mintegy négy évtizedet szokás a következő korszaknak tekinteni. Általános vélemény szerint ekkor ugyan tovább él a „magyar mitológia” keresésének igénye, ám mind a társadalmi érdeklődést, mind a tudományos módszert tekintve egyre csökkenő színvonalon. Voltaképpen már egy másik kutatási paradigma, az aktuálisan élő néphit, mint olyan gyűjtése és vizsgálata jellemzi az ezután következő korszak legkiválóbb kutatóit, mint például Kálmány Lajos, Sebestyén Gyula, valamivel később Róheim Géza, Szendrey Zsigmond és főként Ákos, Solymossy Sándor, Berze Nagy János, ám még másokat is, mint például Vikár Béla, Bán Aladár stb. Ez a tudománytörténeti kép azonban mindkét állítást tekintve némi korrekcióra szorul.



30
Sajnos, egyik korszakról sincs igazi tudománytörténetünk. Katona Lajos szemléje már nem tárgyalja ezt (elszórt bírálataiból, megjegyzéseiből itt-ott következtethetünk véleményére.) Szendrey Ákos pedig csak néhány lapon foglalkozik e korszakokkal. 1855 után mitológia-kutatásunk komolyabb ágazatában a finnugor mitológia vált uralkodó iránnyá. Nemcsak nyelvészeink ilyen tanulmányait sorolhatjuk ide, hanem kifejezetten „mitológia”-kutatásokat is. Itt általában Kandra Kabos Magyar mythologia című könyvét szokás említeni, amely bevallottan Ipolyi folytatása kívánt lenni, de a Kalevala alapján, ami elég sajátos ötlet. Ám ezt megelőzi és szakmai szempontból felül is múlja az újabban ismét gyakrabban emlegetett finnugrista, könyvtáros, Barna Ferdinánd több munkája. Ő már az 1870-es évektől foglalkozott a „finnugor mitológia” magyar vonatkozásainak bemutatásával. Noha finn nyelvismeretének mélysége, a többi finnugor nyelvben jártassága, egyáltalán tudományos önállósága vitatott, az kétségtelen tény, hogy évtizedeken át közvetítette nálunk könyveiben, akadémiai felolvasásaiban és ezek kiadásaiban a kortársi tudomány eredményeit. Kalevala-fordítása 1871-ben jelent meg. A finn költészetről, tekintettel a magyar ősköltészetre című áttekintése, amelyben nemcsak a finn eposz költői formáival, hanem a mögötte kutatható hitvilággal is foglalkozik, egy még 1870-es felolvasás volt (nyilván a fordítás kommentárja), és csak azután, 1872-ben jelent meg. Foglalkozott a mordvínok történetével, és mintegy a magyar „mitológia” tárgyi néprajzi megalapozásának szánta dolgozatát (Néhány ősműveltségi tárgy neve a magyarban – 1878), amely a reformkori javaslatoktól Herman Ottóig képviseli az átmenetet. Ezt követi a Mordvaiak pogány istenei és ünnepi szokásai (1880), még inkább ismertetés, noha itteni kitekintéssel is, majd két dolgozata, amelyben egyenesen a magyar ősvallást kívánja mordvin példákkal megvilágítani: Ősvallásunk főistenei (1880) és Ősvallásunk kisebb isteni lényei és áldozati szertartásai (1881). (Ismert még Vámbéryval polemizálása a török rokonság ellen és a finnugor rokonság érdekében.) Később A votják nép múltja és jelene (1885), és különösen A votjákok pogány vallásáról (1885) c. felolvasásában a permi népek irányába is kiterjesztette párhuzamkeresését. Elsősorban mégis mordvin tanulmányai érdemelnek figyelmet (noha ezek átvételek), köztük A mordvin nép házassági szokásai is (1887), mivel ezekben magyar adatokra is hivatkozik, amelyek jelzik, „miszerint ennek ősidőkben a magyar pogány ősvallásban is úgy kellett lenni.” Nemcsak a néphit, a népszokások is így értelmezhetők (Boldogasszony, boszorkány és sokminden más). Tanulmányai mindegyik részében Barna Ipolyi mitológiáját mintegy szövegkönyvnek tekinti, és ahol ehhez hasonló mordvin párhuzamra bukkan (és hol nem?), ezt közli. Voltaképpen nem foglalkozik azzal, mi lehet a feltett egyezések oka. (Nem foglalkozom most azzal, hány esetben tarthatatlan nála maga az egyeztetés.) Ugyanezt a megoldást hazai adatokkal is el lehet érni. Kozma Ferenc 1882. május 8-án olvasta fel akadémiai értekezését Mythologiai elemek a székely népköltészet- és népéletben címmel. Ebben a székely népköltési gyűjtések (és természetes Ipolyi mitológiája) nyomán az óriások, tündérek és boszorkányok leírását adja, és ezt „ősvallásuk emlékei” körébe sorolja. Voltaképpen Kálmány Lajos célkitűzése sem más, ő is finnugor párhuzamokat említ, és ezeket elsősorban a maga által gyűjtött dél-alföldi adatokkal egyezteti. E megoldás ellen nem is lehet kifogásunk, mégis jellemző, milyen terminusokkal határozza meg dolgozatai irányát: Boldogasszony, ősvallásunk istenasszonya (1885), Mithologiai nyomok a magyar nép nyelvében és szokásaiban (1887) stb. Vagyis a folklór gyűjtés eredményei továbbra is a „mitológia” és az „ősvallás” fogalomkörébe sorolódnak. Voltaképpen ebbe a vonulatba tartozik Julius Krohn monográfiájának (finnül 1894) magyar fordítása. Ebben nem is a mind a finnben, mind a magyar fordításban homályos terminus („pogány istentisztelet”) a tanulságos, hiszen már az első mondat elárulja, hogy ez nem más, mint „mitológia”, hanem a magyar könyvhöz Bán Aladár által készített „Függelék”. Krohn könyve mindmáig a leginkább megbízható



31
tájékoztatást adta a rokon épek hiedelmeire, szokásaira, „vallására” vonatkozóan. Igazán hasznosak Bán Aladár kiegészítései is a függelékben, mivel itt az akkori másfél évtized új tudományos eredményeit vonultatja fel – és józan olvasó számára ez biztosan azt jelentette, hogy új kutatások új adatokat is hozhatnak (noha éppen itt új módszerekről, új távlatokról nincs szó). Ám számunkra ennél is fontosabb az ezt követő rész, Néhány szó őseink istentiszteletéről, amely Bán szavaival „őseink pogánykori hitéletét” mutatja be. Ebben a részében „a magyarok ősvallásának emlékei”-t sorolja fel, Krohn könyvének rendszerét szorosan követve. Áldozóhelyek, bálványok, a regös, táltos, orvos, javas szavak és szereplők, az áldomás, pogány lóhúsevés kerül szóba. Vagyis, noha Bán inkább az újabb szakirodalomra (elsősorban Sebestyén Gyula áttekintéseire) hivatkozik, maga a tematika azonban nemcsak Ipolyi könyvét, hanem egyenesen Cornides tematikáját idézi. Bizonyos szempontból igen nehéz megvonni a határt a XIX. század végén és az erre következő századforduló munkáiban a régi (mitológikus – ősvalláskutató), illetve új (néprajzi – folklorisztikai ) megközelítés között. Az egyik legérdekesebb munka, hosszú ideig az egyetlen, idegen nyelvű monográfia a magyar néphitről és népszokásokról Wlislocki Henrik könyve volt. Ez „a magyar népéletből” főcímen, „néprajzi tanulmányok” alcímmel jelent meg, a szerző a néprajz (Volkskunde) képviselőjének nevezi magát. Ugyanakkor már munkája legkezdetén a „néphit” (Volksglauben) fogalmát nevezi meg pontos témaköreként. Rendszeresen hivatkozik Ipolyi, Kozma, Barna, Kálmány általunk fentebb már említett műveire – a maga munkáját mégsem nevezi mitológiának, vagy ősvalláskutatásnak. E fogalmak könyve mutatójában sem fordulnak elő, amely voltaképpen tárgyszerű. Viszont a hét fejezetben a hegyek és magaslatok kultusza ünnepi szokások – az emberi testre vonatkozó mágikus cselekvések – kincsszerzés – boszorkányhiedelmek ráolvasások – végül „egy születésistennő” névvel a (Nagy)Boldogasszony – az egyes témák. Ezek az említett elődök adatait ismétlik, történeti és finnugor párhuzamokra is utalva. Ehhez Wlislocki még további (német) hivatkozásokat is ad. Amikor forrásait idézi, használja a régen ismert fogalmakat is („Urreligion”, „Mythologie”), azonban maga nem minősít ilyen nevekkel. Wlislocki másik munkája némileg eltérő fogalmakat használ: néphit (Volksglaube) és vallási népszokás (religiöser Brauch). Ám a megoldás nagyjából itt is ugyanaz. (Megemlíthetjük, hogy az erdélyi kutató igen jól ismerte nemcsak a magyar, hanem az erdélyi szász, cigány, örmény néphitet és népszokásokat is, közölt is ezekről, vagyis például a „mitológia” különböző fogalmait és fogalomköreit rögtön összehasonlító módon használja, azaz mondjuk a „germán mitológia”, „cigány mitológia” vagy „magyar mitológia” számára nem szinonimák.) Még érdekesebb, hogy a Volksglaube und religiöser Brauch der Magyaren (amely egy, a „nem-keresztény vallások történetét” bemutató könyvsorozatban jelent meg), noha Ipolyi, Herrmann Antal, Jankó János és Katona Lajos inspirációit említi, mégis inkább leírás, mint áttekintés. A „démonok”, az égitestek, szél és vihar, sorshiedelmek, kozmogónia, rontó szellemek (emberfarkas, vámpir, lidérc, tüzes ember, táltos, holdkóros (1), fekete asszony stb.), halál- és haláljelek, boszorkány- és ördöghiedelmek című részek végül sem adnak igazi monográfiát, és a kötet végén olvasható (szó)mutató is inkább praktikus, mint elméleti jellegű. Ugyan főként a „kozmogóniai nyomok”(!) című fejezetben (IV.) van finnugor (és altáji) távlat, Ipolyit is idézi, mégis elsősorban kortársi gyűjtésekből (gondolom, Kálmány alapján) eredetmondákat, parabiblikus történeteket említ, és még ha utal is, mondjuk a Kalevala vagy Barna Ferdinánd adataira, ugyanúgy említi Radloff szibériai vagy Weil mohamedán párhuzamait is. Voltaképpen heterogén anyagot ad, módszertanilag pedig nem tesz különbséget a folklór és a történeti meg összehasonlító források között – noha már egyértelműen az előbbit ismeri jobban és végül is erre, nem pedig az „ősvallásra”, „mitológiára” vadászik – legfeljebb ezek nyomait („Spuren”) regisztrálja a maga és kortársai gyűjtéseiben.



32
12. E korszak rejtetten legfontosabb szereplője Katona Lajos. Teológiai, filológusi képzettsége, nagy anyagismerete, ugyanakkor szkepticizmusa, pozitivizmusa egyaránt arra indították, hogy összegezze elődei munkásságát, egyben ki is jelölje a következő nemzedékek programját. Mint a később földrajz-történetinek nevezett módszer egyik elődje, a variánsok gondos, nemzetközi analízisének híve, jól érzékelte, hogyan kell túljutni a túl gyors összevetéseken. Tudománytörténeti szemléje, amelyet már idéztünk, igazában nem jut el a maga koráig. Maga ugyan nem volt finnugrista, ilyen vonatkozásban azonban legalábbis tájékozott volt. Fiatalkori dolgozata után maga csak egy-egy néphit- és népszokás-témát dolgozott fel (ezek közül témánk szempontjából a legfontosabb a „kedd asszonyáról” szóló értekezés, amelyben Ipolyi, Kandra és Kálmány Lajos következtetéseit, többek között a „Boldogasszony” egy fontos vonásáról, cáfolja, illetve ad erre más, középkori liturgiai és egyházi magyarázatot). Itt (és más írásában is) voltaképpen rejtett mondanivaló is van: amiről nem ír, az szerinte nincs, vagy nem érdemes foglalkozni a dologgal (a fenti esetben ilyen a Boldogasszony ősvallási eredeztetése, „istenasszony”-nak emelése). Ezt Katona nem deklarálja, az értelmes olvasóra bízza a következtetést. Ugyanez a megoldás jellemzi 1896-os (vagyis éppen a millennium évében közreadott!) tanulmányát, Mythologiai irányok és módszerek is. Ebben ugyanis a görög mítosz és mitológia nagyívű bemutatása olvasható, majd a probléma vallástörténeti taglalása, melynek végén Wilhelm Mannhardt, E.B. Tylor, Andrew Lang és az angol antropológia klasszikusainak munkásságára utal, említi az animizmust, evolucionista nép- és vallástörténeti képet nyújt – csak éppen a „magyar mitológia” vagy „ősvallás” szavak nem fordulnak elő. Ezeket meg sem említi. Bizonyos fokig ennek folytatása a következő évben megjelentetett tudománytörténeti áttekintése, ahol azonban az elméleti hallgatás ugyanilyen (in medias res kezdi a dolgozatot), csak még beszédesebb – azok számára, akik ezt észreveszik. (Hozzá kell tennem, nem úgy látom, hogy sokan értették volna Katona szkeptikus passzivitását.) Más szempontból érdekes az a címszóanyag, amelyet Katona írt a Pallas Nagy Lexikona kötetei számára (1893-97). A kétszáznál jóval több (!) címszó ugyan mégsem adhat teljes képet a folklór vagy mitológia egészéről, azonban jól jelzi Katona intencióit, hiszen e témakörnek ő volt meghatározója. Három fő csoportot különíthetünk el a címszavak között. Egyrészt ezek elméleti és fogalmi – tárgytörténeti és mesetörténeti vallási, népszokásbeli és mitológiai jellegűek: Animizmus, Folklore, Holtak tisztelete, Közmondások, Magyar népköltés, Matriarkátus, Népdalok, Néplélektan, Népmesék, Népmondák, Népszokások, Ráolvasás, Regölés, Tabu vagy tapu, Totem, Túlvilág, Tűztisztelet, Ünnepkör és népies naptár, Varázslás stb. tartoznak az első csoportba. A második csoportból főleg az olyan címszavak tanulságosak számunkra, amelyeket korábban mitológiai, ősvallási értelmezéssel (is) elláttak. Ilyen például: Aranykert, Aranykor, Báb, Bába, Balita, Démiurgosz, Fehér asszony, Fehérlófia, Hegygörgető, Hét erdő, Hétsing szakállú, László füve, László szekere, Megölő Istéfán, Ököráldozat, Páncimánci, Szivárvány, Tündér Ilona, Vasorrú bába stb. Végül közvetlenül az „ősvallás” vagy „mitológia” témakörébe illenek a következő címszók (csak a legfontosabbakat említve): Áldás, Áldozat, Áldozó pohár, Ármány, Átok, Banya, Benga, Boldoganya, Boldogasszony, Boszorkány, Boszorkánymester, Bűvölés, Deés–Deus, Délibáb, Dög, Dromó, Elemi szellemek, Emberimádás, Fene, Garaboncziás diák, Hadak útja, Hadur, Házi szellemek, Holdanya, Javas, Jósállatok, Jóslás, Kampó, Lélek, Lidérc, Manó, Mennyország, Móba, Morkoláb, Napimádás, Oltárkő, Operencia, Öreg Isten, Őrhalom, Ősök tisztelete, Pogányvár, Pokol, Pokoljáró hősök, Ráolvasás, Rapsonné, Régi isten, Rovás, Sárkány a mitológiában, Sellő, Sívó ördög, Szellem, Szittya istenségek, Táltos, Temetkezés, Tor, Törpék, Tündérek, Tüzes emberek, Váltott gyermek, Vámpír, Varázsdob, Véráldomás, Világ, Víztisztelet stb. Jól látszik, ezek között is van a korábbi magyar „ősvallási” szakirodalomból öröklött téma, máskor Katona az általa helyesnek látott rendező névvel kezeli a jelenséget. E címszavak tárgyalásmódja ugyanaz, a legjobb lexikon-gyakorlatot



33
tükrözi. (Sőt, azt is hozzátehetjük, hogy sem a korábbi hazai, sem a hozzáférhető külföldi lexikonokban Katona nem találhatott megbízható példaképekre.) Előbb a fogalmat tisztázza, utal történeti előfordulására, rámutat arra a nagyobb fogalomkörre, ahová tartozik. Nem egyszer ad további szakirodalmat is, nemzetközi kitekintéssel. Ami az értelmezés módját illeti, Katona a magyar kutatási hagyományból indul ki. Ezt tükrözik a címszavak, az előfordulások és hivatkozások. A maga értelmezése viszont a nemzetközi folklorisztika irányába mutat, talán még jobban mint a korszerű mitológia (és ekkor már néphitkutató) elképzelések felé. A régi (ősmagyar, keleti szittya stb.) párhuzamokat már nem fogadja el, a finnugor párhuzamokat ugyan említi, nem cáfolja, azonban egy kissé tartózkodó közvetlen azonosításukat illetően. (Ezt más írásaiban, ismertetéseiben is megfigyelhetjük. Természetesen egy-egy rövid, népszerűsítő címszónál nem is nagyon nyílott módja a részletes kifejtésre, a lexikonnak magától értetődő módon kellett tekintettel lenni a nagyközönség igényeire, ismereteire, a fogalmakat illető elvárásokra. Ezért is inkább összesítő képet, benyomást rögzíthetünk címszavait illetően. Még így is tanulságos azonban megfigyelni, hogyan is fogalmaz Katona a legfontosabb, áttekintő címszavakban. Természetesen a Magyar mitológia és a Mitologia tekinthető ilyennek. Nem meglepő, hogy az általános címszó (mitológia) a terjedelmesebb. Ebben a már említett „mitológiai irányok és módszerek” tanulmányát követi, és a „mítosz-tudomány” értelemben használja a kifejezést. Voltaképpen nem is ad magyar vonatkozást. Feltűnő viszont, hogy nemcsak a szimbolikus mitológia képviselői (elsősorban Creuzer), és a már folklorisztikainak nevezhető módszer kezdeményezője (Mannhardt), hanem a természetmitológiai irányzat fő korifeusai (Adalbert Kuhn, F. L. W. Schwartz) is idéztetnek. Katona viszont mégsem ők, nem is Max Müller, hanem az angol antropológiai iskola (Andrew Lang) híve maradt. Nem is igazán lexikoncímszó, inkább polémikus felszólalás a „Magyar mitológia” címszó. Katona szerinte fogalmat Ipolyi óta nevezik így „a magyarok ősvallásának nyomait kutató tudomány” megjelölésére. Szó szerinti értelemben „pogány hitrendszerünk teljes kialakulása (?? Gondolom, itt a szó bonyolultan értelmezhető csak – V.V.) előtt monoteisztikus vallásokra (tehát a keresztény, zsidó vagy mohamedán hitre) tért népek ősvallásának nagy nehezen felderíthető szórványos nyomait” illetheti. E téren mind a külső, mind a belső források vizsgálatánál különös óvatosságot ajánl. „A belsőket illetőleg pedig jól fontolóra veendő, vajon az, amit a magyar ősvallás emlékének vagyunk hajlandók tekinteni, nem későbbi járulék-e más, velünk együtt élő, vagy valamikor érintkezésben volt nép vallásos hiedelmeiből; avagy nem a kereszténység törzsén támadt másodlagos képződmény-e; vagy egyáltalán nem is szerves létű népies hagyomány talán, hanem csak a gyűjtő és magyarázó saját rendszerében való elfogultságának szülötte stb.” Már ez a fogalmazás is egyértelmű. A kifogások közül korábban csak néhányat említettek, Katona utódai pedig gyakran gyávák voltak ugyanezt megfogalmazni. 1896-ban, amikor a lexikon e kötete megjelent, nem sokan írták le azt, hogy az ősi magyar mitológia nem tény, hanem Ipolyi nyomán elterjedt fogalom (ami viszont nem azt jelenti, hogy ezt Ipolyi találta ki!). A külső források a saját leíró és értelmező szempontjaikat érvényesítették, a fontosabb „belsők” esetében pedig későbbi járulékokat, más népektől származó átvételeket, a kereszténységből kisarjadó tévtanokat, egyáltalán nem is „szerves létű népies hagyományt” véltek ilyesminek. Katona véleménye a kutatókról sem hízelgő, a „magyar mitológia” lehet csupán „a gyűjtő és magyarázó saját rendszerében való elfogultságának szülötte” – vagyis kutatói fantazmagória. Hogy elég egyértelmű legyen e vélemény, azzal folytatja e szemlét, hogy a forrásanyag „lehetőleg teljes egybehordása és gondos megrostálása után lehet majd csak szó arról, amit Ipolyi idézett munkájában dicséretes buzgalommal és sok becses anyagot is egybegyűjtve nyújtani akart, de a maga idejében és elfogultságával nem nyújthatott. A magyar mitológia tehát még csak a jövő feladata. Meg kell azt előznie még a magyar folklore



34
lehetőleg teljes egybegyűjtésének, nemkülönben legvitásabb etnológiai kérdéseink tisztázásának.” Katona egyébként az ekkor megélénkült finnugor párhuzamokban sem igazán bízik (nemcsak Munkácsi Bernát következtetéseiben), hiszen így folytatja: „Csakhogy a fentjelzett óvatosság a nyelv tanúságtételeinek, valamint a rokon népeknél talált analógiáknak a felhasználásában is szem előtt tartandó, mert itt is vajmi könnyen megeshetik a kutatóval, hogy másodlagos jelenséget elsőrendűnek vesz és ily alapon hamis következtetést von le belőle.” Gondolom, nem szükséges interpretálni e nézetet. Katona szerit a „magyar mitológia” a tételes vallásoknak a korai magyar kultúrára tett hatása vizsgálatával közelíthető meg. Ami pedig az adatokat illeti, előbb a folklórt kell összegyűjteni. Majd ezután (e gyűjtés máig sem fejeződött be!) lehet visszatérni a kérdéshez. A finnugor párhuzamok pedig azért kezelendők óvatossággal, mivel a feltűnő analógiák itt is lehetnek mindenütt kései, átvett jelenségek. Még világosabb Katona nézeteinek értelme, ha tudjuk, sem e lexikonban (sem az ezt követő Révai Nagy Lexikonában) nincs „ősvallás” címszó. Vagyis arról nem lehet olvasni, mi is tartozna e témakörhöz. Katona, úgy látszik, nem csupán a megoldást illetően szkeptikus, hanem egyáltalán a témát illetően vannak aggályai. Egyetlen adatot, egyetlen tényt, egyetlen következtetést sem említ, mint ami elfogadható volna, inkább minden lehetséges irányban a veszélyekre, a nehézségekre, a még elvégendő feladatokra emlékeztet. Katona szakirodalomként a maga német nyelvű dolgozatára utal, az Ethnologische Mitteilungen aus Ungarn hasábjairól. Ennek második része, annak első alfejezete („Volksglaube und Volksbrauch”) foglalkozik e kérdéssel. Katona itt is Ipolyitól indul el, akit igazán negatív módon említ. Munkájának ismertetéséről hamar áttér a magyar mitológia-kutatástörténetének bemutatására, amely egyébként eltér egy évtizeddel későbbi (fentebb már idézett) magyar mitológia-kutatástörténeti dolgozatának szövegétől. Ez a befejezetlen dolgozat (minthogy a folyóirat évtizedekig szünetelt) természetesen nem adhatott részletes képet e kérdéskörről, és még a tudománytörténetnek is csak kezdeteit nyújthatja. Hogy miért nem idézte a lexikonban Katona későbbi, részletes és enyhébb magyar tanulmányát, csak sejthetjük. (Talán a szócikk írásakor ez még nem volt készen, vagy nem jelent meg.) Azonban nézőpontja itt világosabb mint bárhol. Fanyalgása jelzi, nem is hisz a „magyar mitológia” tárgykörében, ezt patrióta ötletnek tartja. Még ennél is elutasítóbb az „ősvallás” fogalmát illetően (amit pedig említ és idéz is): ilyen nincs is. Deskriptív lexikon-címszavai is hasonlóan dezillúzió keltésre készültek. Nem véletlen, több későbbi tisztelője (mondjuk Király György) ugyanilyen parttalan szkepticizmussal fog az idevágó problémák boncolásához. Katona kritikája ugyan józan, érthető és indokolható is. Mégis, ennek következtében nála már a témából sem marad semmi. 13. Minthogy az ugor-török háború után az összehasonlító magyar valláskutatás tudományos részlege a finnugrisztikához kapcsolódott, külön érdemes lenne feltárni, mit hozott ez az irányzat a magyar ősvalláskutatás (vagy ennek folytatása számára. Sajnos, azt kell mondanunk, egy ilyen áttekintéshez máig sem készültek el az előtanulmányok. Még az ehhez legközelebb jutó tudománytörténeti szemlék sem tekintették át ezt a szempontot. Jóllehet, voltaképpen a Reguly, Budenz, Hunfalvy és mások tevékenységével jellemezhető irány nemcsak a közvetlen finnugor problémákkal foglalkozott, hanem a magyar „ősköltészethez” és „ősvalláshoz” is adatokat keresett. Már említettük, hogyan nyilvánult meg a finnugor távlat Kállay, Ipolyi, Csengery, Kandra, Barna vagy akár Kálmány tanulmányaiban. Most a finnugrisztikához szaktudományként közel állók munkájára utalunk, vázlatosan. Hunfalvy Pál (1810–1891) előbb a vogul folklór kérdéseit érintette, ám nyelvtörténeti és művelődéstörténeti szempontból foglalkozott az ősi magyar (és finnugor) műveltséghez számított



35
jelenségekkel, szavakkal. Ezt összegezi a magyarok „ethnographiájáról” írott kézikönyve egyik részében; „A magyar nyelv és nemzet származási időszaka”, vagyis a honfoglalás előtti korszak keretében, ahol a nyelvi adatokat összegező 40. § végén egész kis áttekintés olvasható „Eredeti hit” címmel. Ebben a már Csengery által hangoztatott tételből indul ki: „A nemzetek eredete azonos az illető nyelvek eredetével” ... „Bízvást feltehetjük, hogy miden nemzetnek saját mythologiája a nyelv képződése korában keletkezett” ... stb. Kezdetben igen óvatos a megnevezett fogalmakban („eredeti hit” – és nem vallás vagy „mythologia” – ám ez másokra vonatkoztatva), dolgozata későbbi részeiben már szabadabban bánik e fogalmakkal, mégpedig mind idézetek, mind saját következtetések formájában. Előbb csak nyelvileg egyeztetett adatokat vesz sorra (ezek, noha mára több ilyen etimológia módosult, mindenképpen az akkori legkorrektebb nyelvtudomány szabályait követik), később történeti és egyéb forrásokból vett magyar adatokat értelmez ilyen távlatban. Itt is előkerülnek a már említett témák (öreg isten, áldomás stb), különösen részletesen foglalkozik az Ukkon-pohár adataival (amit ő még a finnugor korból eredeztet, és határozottan visszautasítja ennek skandináv–germán származtatását), a bűbájosság és elragadtatás témakörében a révülés adataival (ezt mindmáig követik a magyar folkloristák), az egyház, táltos, manó, tündér szavakat, az időszámítási hetet; a költészetből az alliterációt és a párhuzamosságot. Mindezt úgy összegzi, hogy a finnugor népeken belül a magyar az ugorokhoz közelebbről tartozik (ennek maradványa a hetes számrendszer az érintett népeknél!) Mindezzel együtt Hunfalvy igazában nem foglal állást, hogyan is képzeli el a finnugor, majd az ugor népek vallását, van-e samanizmusa e népeknek stb. Későbbi tanulmányaiban, amelyek e korból származnak, részletesebben fejti ki mindezt, hozzávéve ehhez az eredetmondákat, a világ keletkezésére vonatkozó történeteket. Hunfalvy tekintélye hozzájárult ahhoz, hogy nézetei huzamosan hassanak. Munkácsi Bernát (1860-1937) nemcsak vogul, votják, kaukázusi nyelvészeti dolgozataiban, hanem önálló tanulmányaiban is foglalkozott az őshaza és a mitológia kérdéseivel. Sajnos, életrajzának készítői erre a szempontra igazán nem utaltak. Halottkultusz, medveünnep, ráolvasások érdeklik, és mint a magyar néprajz korai korszaka egyik vezető képviselőjének, dolgozatai közismertté váltak a magyar etnográfia és folklór kutatói között is. Ugyanakkor nyilvánvaló, hogy módszertanilag, terminológiailag dolgozatai nem következetesek, „ősvallás”, „mitológia”, „őstörténet”, „ős/i/ haza”, sőt „varázsige”, „bűbájosság”, „samanizmus” és sokminden olvasható dolgozatai kulcsfogalmaiként. Munkácsi jelentőségét alig lehet túlbecsülni. Ekkorra az a felfogás vált általánossá, hogy a vogulok a magyarok legközelebbi rokonai, tőlük gyűjtötte klasszikus értékű anyagát Reguly, Munkácsi pedig 1892-től kezdte kiadni a monumentális Vogul Népköltési Gyűjtemény köteteit, ahol is a szövegekhez kötetnyi kommentárokat kezdeményezett, ráadásul az általa sajtó alá rendezett kötetek vagy három évtizeden át jelentek meg, és mindenki tudta, még kötetek vannak megjelenőben. Csak az általa is szerkesztett Ethnographia első húsz kötetében több mint nyolcvan dolgozata jelent meg (ezek tárgyköre a vogulok „ősvallásától” a magyar népnév etimológiájáig, „huszár” szavunk eredetétől a babbal való jóslásig, a harmatszedéstől a cigányvajda haláláig és a samanizmusig terjedt). Nem véletlen, hogy a vogul folklórnak nyilvánvalóan a magyar folklórral való összefüggései miatt Katona Lajos csakúgy foglalkozott vogul témák szemléjével, mint később Honti János vagy Róheim Géza. Munkácsi művei (a később kiadottak is) megkerülhetetlenek e témakörben, adatgazdagságukat alig homályosítja meg a szerző elméleti csapongása és terminológiai rögtönzései. Pápai Károly, Jankó János, Fokos Fuchs Dávid, Pápay József, Mészáros Gyula és mások munkáira itt nem térve ki, végül csupán Vikár Béla tevékenységére kell utalnunk. Vikár (1859-1945) Budenz tanítványaként lett finnugrista, hozzákezdett a Kalevala új magyar fordításához, majd számos magyar és finn népköltési gyűjtést végzett. Voltaképpen a finn eposzhoz fűzendő kommentárok formájában foglalkozott a hitvilág kérdéskörével



36
„vonatkozással a magyar ősvallásra”. Gondolatrendszere (akárcsak a már említett Bán Aladáré) még a XIX. század végén alakult ki, és a két világháború között, a finnugor népek kapcsolatainak fontos szervezőjeként is ezt képviselte. A párhuzamok különösebb elméleti vagy módszertani kritikája nélküli felemlítése olvasható dolgozataiban. Általában nehéz e korszak és kutatási irány végét pontosan meghatározni. A már említett szerzők közül több is (Munkácsi, Vikár, Bán Aladár és mások) tevékenysége folytatódik, noha műveik újdonságereje ekkorra már csökken. Másrészt a kutatók következő generációja már elkezdi munkásságát a századfordulón (olykor még ennél is korábban). Sebestyén Gyula életművének legfontosabb korszaka századunk első két évtizedére tehető. Solymossy Sándor még később, voltaképpen a század első évtizedének végére fordul a folklorisztika irányába. Vagyis mindketten már a Katona Lajos munkásságával jellemezhető módszerváltás utáni korszakot képviselik, e szempontból nem sokat különbözve mondjuk Berze Nagy János munkálkodásától. Igaz, a filológiai és komparatív módszerek finomságát illetően akár visszalépésnek is nevezhetjük azokat az elgondolásokat, ahogy a honfoglaláskor (és a még régibb korszakok) magyar „folklórját” értelmezték. És noha e téren egymástól is eltérő megoldásokat említettek, ez a „továbbélő” módszer azt is eredményezte, hogy életművük anakronisztikusnak is hat. Mégis, inkább egy következő korszakba kell illeszteni munkásságuk bemutatását. 14. Mind az első világháború és a forradalmak után, mind ma általában megszokott megoldás, hogy Trianonnal vonjuk meg a „régi” (XIX. századi) és az „új” (a két világháború közti) magyar folklorisztika korszakhatárát. Éppen az előbb érintettük, hogy ez a megoldás miért nem pontos néhány konzervatívnak nevezhető folklorista esetében. Ám az újítók, mint például Róheim Géza életműve is átível e történelmi dátumon. Talán éppen emiatt is bukkan fel életművükben váratlanul és később is a századforduló magyar történeti (és összehasonlító) folklorisztikájának jónéhány axiómája. Ezek közül azonban csak néhányat, a témánkhoz a legközelebb állókat említhetjük a továbbiakban. Hogy ezek közül először azokat említsük, akiknél a folytatódás leginkább feltűnő vonás: Sebestyén Gyula őstörténeti és forrásátdolgozó tanulmányait módszertanilag nem igazán tudjuk megkülönböztetni mondjuk Solymossy Sándor dolgozataitól. Mindkettejüknél tovább él az „ősvallás”, illetve az „ősköltészet” fogalomköre. Anélkül, hogy részleteznénk munkásságukat, most csak azt említjük meg, hogy az utókor (elsősorban Diószegi Vilmos) a maguk elődeinek tekintette őket. Érdekes, hogy Sebestyén ritkábban nevezi „ősvallás”-kutatásnak a maga módszerét. Solymossy is hosszú ideig inkább általános evolucionista műfajelméleti, a finn iskolához közel álló típus- és motívum-kutató tanulmányokat publikál, sőt egy darabig, szinte eufémizmussal „keleti elemek” néven foglalkozik honfoglalás előttinek tartott mesekincsünk mozzanataival, ám áttekintésekor már ezeket egyszerűen „magyar ősvallási elemek” megjelöléssel összegezi. Amikor A Magyarság Néprajza számára elkészíti a néphit-fejezetet (1937 előtt, akár egy-két évvel korábban), ez az írás igen sok szempontból meglepő. Egyrészt külön tárgyalja a recens hiedelmeket („Babonás hiedelmek és műveletek” címmel), másrészt viszont külön fejezetet szentel „a magyar ősi hitvilág” bemutatásának (ráadásul az előbbi fejezet után, ami aligha logikus megoldás, inkább valamilyen szerkesztésbeli kompromisszum eredménye lehetett. Solymossy e részben abból indul ki, hogy igaza volt Katona Lajosnak, aki a „mithológia” szót csak a klasszikus antikvitásra tartotta érvényesnek. Maga e helyett használja a ”hitvilág” megnevezést, ezt azonban egy világméretű evolúció képébe illeszti. A lélekhit, az animizmus és totemizmus, az őskultusz jelenségei „az egész emberiség körében elterjedt általános jelenségeknek veendők”, vagyis nem lehet minden további nélkül őstörténeti következtetéseket levonni maradványaikból.



37
4. ábra Solymossy fejezeteinek tartalomjegyzéke A Kir. Magy. Egyetemi Nyomda Jelentése c. brosúra (Budapest, 1935) 30. lapján.



38
5. ábra Solymossynak (valóban megjelent) fejezetei A Magyarság Néprajza (1937) IV. kötetének tartalomjegyzékében



39
6. ábra Solymossy A Magyarság Néprajza II. és III. köteteiben a 429-430 oldalkon.
Ez után viszont a következő fejezetben („az ural-altáji hitvilág sajátosságai” címmel) e g é s z sor jelenséget (házi bálvány, sámán varázsdob és szita és ezekkel jóslás, szertartásos köntös, égigérő fa) sorol fel. Noha itt alig van magyar adat, nyilvánvaló, hogy mindezt így értelmezi, magyar előzménynek tartja. A samanizmusról és annak jelenségeiről való tüzetes leírása egy magyar néprajzi kézkönyvben egyértelműen erre vall. Úgy látszik, az „ural-altáji” megnevezés sem okozott gondot neki, minden ilyen hagyományt valahogy összehozhatónak tartott a magyarral. Külön fejezet („hitvilági alakok hazai emlékei”) sorolja fel a mindebből megmaradt mozzanatokat: a táltos, a sárkány, a garabonciás, a boszorkány esetében. Noha Solymossy utal bizonyos azonosítási nehézségekre, mindegyik esetben talál valami régi kiindulópontot. Az „ősvallás” és az „ősi hitvilág” ily módon mégiscsak szinonima nála. Két további vonást érdemes még hangsúlyozni Solymossy áttekintéséből. Egyrészt modernebb, kritikusabb, mit elődei voltak (ide értve Katona Lajost is), ám végül is sokmindent visszahoz a XIX. század azonosításaiból. Másrészt viszont ezeket az adatokat nem tőlük veszi, Ipolyi vagy az említett finnugrisztikai egyeztetések voltaképpen hiányoznak felsorolásából. A samanizmust sem azzal azonosítja, amivel ekkor már évszázada egyeztették nálunk, hanem külföldi szerzők leírásait mutatja be. Irodalomjegyzékének legvégén, mintegy függelékként idézi a Cornidestől a maga dolgozataiig terjedő vonulatot. A Magyarság Néprajza folklór fejezeteiben olykor túlzóan is történeti tárgyalásmód itt megtörik, egyetemes etnológiává válik az eddig nemzeti őstörténet. Solymossy későbbi követői (Diószegi Vilmos, Vargyas Lajos és mások) itt hozzá képest visszalépnek, talán csak Hoppál Mihály követi ezt a „steril”, történetietlen azonosítást. Ugyanakkor nyilvánvaló, hogy Solymossy mindig korrekt, igazolható adatolásra és azonosításokra törekedett. Csak látszólag azonos ezzel a megoldással az a módszer, ahogy Berze Nagy János foglalkozott a magyar folklór régi elemeivel. Noha Katona Lajos tanítványaként inkább a mesei típusok és motívumok összegyűjtése, katalogizálása volt feladata, már mesekatalógusában is gyakran tesz ősvallási megjegyzéseket. Egyes résztanulmányait nem említve, tőle is csak A Magyarság Néprajza számára 1935-ben a meséről írott fejezetét említjük itt. Ebben, miután a meséléssel, mesetípusokkal, a mese világ- és társadalomképével foglalkozott, részletezte a hős vonásait, a csodás elemeket, sőt a természet megelevenítését is, vagyis majd mindent, amiről egy ilyen áttekintés szólhat, „Ősvallási maradványok” címmel következik egy újabb részfejezet. Ebben az egyes mesetípusok magyarázataként kerül elő az „ősi vallás”, a „híres samánok esetei”, a „világkép” és sokminden más. Itt említi például a világfát, az ég beosztását, a túlvilágjárást, a poklot, az ördögöket és gonosz szellemeket, a sárkányt, boszorkányt, óriásokat – keleti elemekként. Berze Nagy viszont ez után a dualisztikus világot, az éjfél és hajnal megszemélyesítését, az égitestszabadítást, időjárás-démonokat is említ, ezeket azonban már az apokrifok, vagy éppen az ókori mitológia segítségével magyarázza. Még mítoszok nyomáról is



40
olvashatunk. Mindez elég zavaros. Hiszen a nemzetközi mese szinte minden elemét lehet hiedelmekhez kötni csupán az a kérdés, hogy ez hol és mikor, főként pedig monogenezissel vagy poligenezissel alakult-e ki? Berze Nagy úgy oldja fel a sokmindenhonnan vett párhuzamok kuszaságát, hogy szerinte (szerkezet dolgában) meséink „a keleti és nyugati mese mondás mesgyéjén állanak.” Csak ez után említi (nem teljesen) Solymossy nyomán a „keletről hozott meséink” kérdését. Úgy látszik, mindketten meg voltak győződve arról, hogy már a honfoglalás előtt teljes magyar mesetípusok léteztek. Nem foglalkozva most mesekincsünk eredetének önmagában is bonyolult problematikájával, úgy látjuk, hogy ezt az ősvallási távlatot (néhány alkalmi felhasználót itt nem említve), elméletileg Diószegi Vilmos, gyakorlatilag pedig Kovács Ágnes követte. Utóbbi, elég sok magyar mesetípust vált a „samanizmus”, vagy az ugyancsak honfoglalás előttinek tekintett magyar „hősmese” jelenségének, (itt már követve Diószegi, Vargyas Lajos egyeztetéseit is). Berze Nagy azonban nemcsak a mesében fedezte fel az ősvallást, hanem erről monográfiát is írt, alcíme szerint „magyar mitológiai tanulmányok” megjelöléssel. Az eredetileg „a világ közepe” című kézirat a negyvenes évek elején formálódott meg, ám előzményeként a szerző legkorábbi meseértelmezéseiig is visszamehetünk. Temetkezési szokásoktól szólásokig, a mesei fázóembertől a csodaszarvasig, Szent László füve és pénze, a folklór számszimbolikája, a „sok nap az égen” mind-mind valamilyen ősi örökség az ő véleménye szerint. „A világ közepe és a sok nap. A magyar ősvallás nyomozása. Kőrösi Csoma Sándor emlékének” volt a mű címének egyik változata. Majd maga a szerző hagyta el a főcím második felét, lett az alcímből „A magyar ősvallás eredete”, Kőrösi Csoma helyett pedig Ipolyi Arnold emlékének dedikálva. A ma ismert kéziratot 1943 októberében fejezte be. Noha első megjelenése (1958) után az a „közvélemény” alakult ki, hogy zűrzavaros az egész (sőt már a sajtó alá rendező Dömötör Sándor is szükségesnek tartotta, hogy a sokmindent említő mű főbb állításait 12 + 2 pontban összegezze) – voltaképpen jól áttekinthető, sőt a szerző maga is írt „Összefoglalás” című zárófejezetet, ahol pontosan megmondta, miről mi a véleménye. Berze Nagy jól ismeri a magyar a mesekincset. E mesék visszatérő elemeiben egy sajátos világ tárul elénk, amit ő habozás nélkül ősinek és mitológiainak tart. Uno Harva könyve nyomán mindezt az altáji népek (!) hiedelmeivel hozza kapcsolatba, igen gyakran azonban ókori és közel-keleti mítoszokra is utal. Már a világ közepe, a föld köldöke, a világ oszlopa, a világ hegye, a világfa, az ezen lakó planétaistenek és sorsistenségek ilyen jellegűek. Majd e világfás világkép minden egyes mozzanatát így értelmezi: a forgó várak, a világfa őre, a világfa ágai, gyümölcse egyformán ilyen magyarázatot kap. A világfa a főisten lakóhelye, aki madár alakban jelenik meg, egyszersmind ez a lelkek hazája, innen szól a szférák zenéje, ez jósfa, itt van az élet és a halál vize. Voltaképpen monotematikus mitologéma ez, ahol mindennek ugyanaz a magyarázata. Berze Nagy elgondolásaival kapcsolatban két fontos kifogást említhetünk. Egyrészt átírt, nem pontos XIX. századi szövegeket is szó szerint vesz – másrészt nehéz arra választ adni, miért van éppen a magyar népmesékben ennyi minden ősi mitológia. Berze Nagy válasza ugyanaz, mint mondjuk Ipolyié volt (csakhogy közben eltelt majd egy évszázad mind a népmesekutatásban, mind az uralisztikában, sőt a mítoszok értelmezésében is). Az érvelésre elég Berze Nagy legelső premisszáját idézni: „Eurázsia kultúrnépeinek vallási képzetei nyomán a perzsák, indusok, valamint ezen népek hatása alatt az altáji és ugor népek felfogásában közös világkép alakult ki. Ez a világkép a világ közepére támaszkodik. ... A ‛világ közepe’, mint ennek a képnek egyik alkotó része, Európában csak a magyar hagyományokból ismerős”. Érdekes, hogy a mese kozmikus mitológiáját mások is felfedezték nálunk. Csak egy ilyen munkát említve, ugyancsak 1943-ban jelent meg Vámos Ferenc könyve: „Kozmosz a magyar mesében. I. kötet. A térelképzelés”, amely igazán meglepően hasonlít Berze Nagy



41
világfa-mitológiájához. Csak Vámos az iráni szakrális tájat és több mezopotámiai hatást tételez fel. És, noha elismeri Ipolyi, Kandra valamint Kálmány, Solymossy és Berze Nagy munkásságát (ez utóbbiakat egyenesen „a magyar tudomány lelkiismeretszavá”-nak nevezi), sőt ezek továbbfejlesztőjének tartja magát – ugyanakkor a szakmai mesekutatást elutasítja: „A magyar mesebúvárlás első kelléke az, hogy hagyja figyelmen kívül azt a motívumhálózatot, amellyel Aarne és Polivka hálózták be az európai mesehagyaték terét.” Vámos főként Katona Lajos és Honti János tehetetlenségét kárhoztatja. Voltaképpen nem is érdemes tovább idézni az ilyen, nyíltan a szaktudomány ellen forduló felfogást – ugyanakkor tanulságos megállapítani, hogy a kiindulópont nem sokban különbözik az említettek nézetektől. (Arról, hogy a világmindenség és a világfa hogyan értelmeződik Diószegi Vilmos munkáiban, később lesz még szó.) 15. Solymossy, Berze Nagy (és mások) mitológiakutatás-folytató tevékenysége azért is érdekes, mivel a két világháború között más megoldással is közeledtek e kérdéskörökhöz. Ide sorolhatjuk Király György, ugyancsak Katona Lajos emlékének szánt könyvét, amely az „ősköltészet”, „ősnyelv” fogalmak felhasználását bírálja, ám a mű második fejezete már éppen „a magyar mithológia” kutatásának kritikáját adja. Király ugyan elsősorban Sebestyén Gyula munkáinak elhamarkodott következtetéseit bírálja, azonban általában is szkeptikus véleményt nyilvánít. Véleménye szerinte az akkorra divatossá vált elgondolás, miszerint a magyarok ősvallása a samanizmus lett volna, és ennek nyomai például a regölésben maradtak volna meg, tarthatatlan, mivel a samanizmus nem bizonyítható a magyarok elődei körében, a regösénekek pedig sem ősköltészeti, sem ősvallási emlékek. Sőt, egyáltalán magyar mitológia sem volt. „Le kell tennünk arról végképp, hogy magyar mithológiáról beszéljünk a szó bevett értelmében, az ősmagyaroknak nem voltak mithoszaik, hanem legföljebb mithikus meséik, melyek a démon-hitre vonatkoztak.” Egyébként e mesék ügye sem egyszerű Király György szerint. Felveti a kérdést, vajon ezeknek a mithikus meséknek maradtak-e nyomai a XIX. században gyűjtött mesékben vagy általában a magyar néphitben? Említi, hogy ekkor már túlhaladott az a nézet, miszerint a népmese a népköltészet legősibb terméke lenne. Sokszoros fejlődés és vándorlás jellemzi e műfajt, így magyarázható sok-sok motívum világszerte elterjedtsége. Ezt azonban a magyar népmese régiségére nem lehet bizonyítéknak tekinteni. Király itt jegyzi meg, mintegy mellékesen, hogy Kálmány mitológiai azonosításai is tarthatatlanok. Király szinte teljes (negatív) panorámát ad: nincs adatunk arra, hogy szövegeket írtak volna le ősi írással, nincs adat epikus énekmondókra, a hun-magyar azonosítás tudákos európai ötlet stb. Amikor végül összegezi elgondolásait, ezt a következőkben adja: a Kr. u. VII. és X. század között élő magyarok már a totemizmusból a Wundt által „hősök és istenek korának” nevezett korszakba tértek. Hitük lényege a totemizmusnak megfelelően „a démonokban való hit” volt, perszonális isten, nemzeti isten, „a magyarok istene”, ekkor képtelenség. Ehhez képest mithológiáról sem lehet szó abban az értelemben, ahogy a görögök használták e kifejezést, legfeljebb démonokról szóló történetekre gondolhatunk. Ha voltak is varázslóik, a táltosok, ezeket nem nevezhetjük sámánoknak. „Samanizusról, természetimádásról, bálványimádásról beszélni a magyar ősvallással kapcsolatban részben elhibázott, részben semmitmondó általánosítás.” Még az is, ami ránk maradt (mint a honfoglalás és kalandozások mondái), csak áttételesen, krónikások szűkszavú latin feljegyzéseiből ismert. Király György igen jól informált, ismeri a kortársi folklorisztika főbb műveit, elődeit pedig pontosan jellemzi. Majdnem mindent elvető felfogása, ezenkívül az a tény, hogy könyve címében nem az „ősvallás”, hanem az „ősköltészet” szó szerepel, az utókor számára gyakran kiiktatta a néphitre vonatkozó kutatások szemléiből. Pedig az általa adott kép nem is teljesen egyoldalú. Amikor hivatkozik korábbi dolgozatokra, óvatosan fogalmazza meg elutasító véleményét. Az is új, hogy a wundtiánus fejlődésrajzba illeszti a műfajok



42
és hiedelmek múltbeli fokozatait. Voltaképpen még megengedő is, amikor totemisztikus történetekről, táltosokról, a honfoglalás mondáiról, mint lehetőségekről beszél. Ám itt maga is következetlen, mintha visszariadna attól, hogy végül is semmi sem marad az „ősvallás” rovatában. Ugyanis e mondák honfoglalás előtti meglétére éppúgy nincs adatunk, mint mondjuk a honfoglalás előtti táltosokra. Ha csak azt fogadjuk el ténynek, ami adatolt, mindezek hipotézisek. A „mithikus mese” pedig Wundt csinálmánya (Mythenmärchen) és igazán a kutató ízlésétől függ, mit is nevez annak. Berze Nagy vagy Kovács Ágnes, mint ezt már említettük, százával talált ilyen meséket. Ám Király, aki hangsúlyozta a mesék fejlődését, aligha erre gondolt. Ő egy korai elbeszélésre gondolt, amiből Wundtnál mind a későbbi mese, mind a későbbi hősepika származott. Ám hogyan is zajlott volna le a folyamat a magyarban? Ahol megengedő Király, ott maga sem tud bizonyítékokat felhozni.
A mindenre kiterjedő kritikus hírébe azáltal is jutott, hogy a tévedéseket néhány szavas elutasítással intézte el, maga nem adott részletes cáfolatot, még kevésbé új megoldásokat, esetleg hipotéziseket. Persze, amiről nincs adat, azt nehéz tüzetesen cáfolni, lehetőségként mégis megcsillogtatni. Ám mégis a fenti körülmény lehet az oka annak, hogy a korábban általunk összegzett, igen világos és logikus kép a magyar „ősvallás”-nak nemcsak fogalmáról, hanem vélhető fejlődéséről, elemeiről – kiesett utódai emlékezetéből. Amikor jóval később mások is említették a „totemizmus” nyomait a magyar kultúrában, már nem idézték, hogy ez az ötlet Király Györgytől származik. (Aki azonban – ezt is hozzá kell e megállapításhoz tenni – egyetlen adattal sem támasztotta alá ezt az elképzelését.) E korszak számos más magyar folkloristája is találkozik az „ősvallás” kérdéskörével. Azokat nem is említve, akik egy-egy alkalommal, vagy tudománytörténeti szemlékben érintették e kérdéskört, nyilvánvalóan ide sorolható Szendrey Zsigmond, majd fia, Szendrey Ákos, a vallástörténettel szinte egész életében foglalkozó Marót Károly, sőt akár a népköltészetkutatást, s a vallástörténetet egymással elég szoros kapcsolatba illesztő Honti János. Minthogy azonban az ő munkásságuk mégiscsak más keretekbe illeszthető, nem részletezzük itt ide is vonható megjegyzéseiket. Noha mindjárt azt is hozzátehetjük e megállapításhoz, hogy tüzetesebb szemle elég sok érdekes felismerést hozna munkáik „ősvallási” minősítését illetően. Szendrey Ákos például, elég meglepő módon „a magyar néphit” kutatása keretében elsősorban szokások rendszerezéséből indul ki. (Ezt ő, Szendrey Zsigmondhoz kapcsolja, aki Kagarov beosztását követi – ám a rendszer Frazer munkájában már megvan, és feltűnő, hogy e körülmény nálunk még 1948-ban sem volt köztudott). Amikor tudománytörténetet ad, az „ősvallás” és a „mitológia” szavakat igen rezerváltan említi, követi itt Katona Lajos szkepticizmusát. Úgy állítja, hogy Magyarországon „az újabb kutatók inkább a pogány magyarság hitvilágáról beszélnek.” Ez a megfogalmazás innen jutott el Diószegi Vilmoshoz is, akinek munkásságában egy korszakra jellemző megoldás is maradt. Szendrey áttekintésében még kortársai (és a maga) műveinek interpretálása is komoly, megnyugtató. Az általa említett szerzők közül például Marót Károly voltaképen nem használja az ősvallás itt érintett fogalmát. Honti János, aki konkrét kérdésekben szemben állt Solymossy keleti eredetű ősmeséinek ötletével, vallástörténetről és történeti néphagyományról ugyan beszél, ám magyar ősvallásról nem. Ezért is nem részletezzük itt elgondolásaikat. 16. Annál érdekesebb, sokrétűbb, sőt meglepőbb Róheim Géza állásfoglalása e kérdésben. Szerencsére Róheim életművét újabban kitűnően ismerjük. Ám még így is nehéz beosztani ezt, akármelyik, általunk jellemzett korszakba. Róheim életművének kontinuitása (minden, általa is hangoztatott változás, fejlődés ellenére is) igen meglepően erős. Első, még a pszichoanalízis átvétele előtti korszakában már megtaláljuk



43
finnugor párhuzamok iránti érdeklődését. A második korszakban (a legelső pszichoanalitikus írások idejétől mondjuk az 1920-as évek közepéig) megnő a honfoglalás előtti és középkori adatok magyarázatának igénye nála. Külföldi útjai, majd emigrációja idején világméretű áttekintésekben jelenik meg a magyar néphit eredetének problematikája. Sőt, a „negyedik” korszak (mondjuk a második világháború végétől) még inkább előtérbe állítja Róheim magyar, sőt „honfoglalás-előtti” témákra vonatkozó érdeklődését. Természetesen az, hogy valaki a samanizmussal vagy a vogul mitológiával foglalkozik, még nem teszi őt automatikusan a „magyar ősvallás” hívévé vagy harcosává. Róheim azonban közvetlenül is állást foglal ilyen kérdésekben. E véleménye olykor komplikált, helyes értelmezésükhöz ismerni kellene azt a bonyolult polémiarendszert is, amely mid az etnológia, mind a pszichoanalízis egyes áramlatai közötti különbségekből ered. Ha most ennek részleteit nem is idézhetjük, mégis elég világosan láthatjuk azt, hogyan is vélekedett Róheim a honfoglalás előtti magyarok hiedelmeiről, ezek megnevezéséről. E konkrét véleményt az sem homályosítja el, hogy Róheim kezdetben határozottan evolucionista, később pedig az öröknek tekintett lelki folyamatok és képzetek szinte változatlan továbbélését hangsúlyozza. A szelíd és meghatározatlan címmel csak Adalékok a magyar néphithez megfogalmazásban összefogott két tanulmánykötete igen világosan tanúsítja e komplexitást és kontinuitást. Sokszor idézik a „második” korszak számukra legtanulságosabb áttekintését, a néphit és a népszokás monográfiát. Ennek előszavában e művet maga nevezi „új Ipolyi”-nak, vagyis a „magyar mitológia” témakör új, megváltozott rendszerezésének. Ám itt a terminusokat kikerülő megfogalmazás magáért beszél: Róheim egyik fogalmat sem írja le, ily módon kitér a feladat elől, hogy maga mondja meg, ekkor melyiket tartja felhasználhatónak, melyiket nem. Viszont már az első fejezet a sámán = táltos (garabonciás diák, látó, boszorkány stb.) azonosítást adja, mégpedig abban formában, ahogy ez manapság a legkorszerűbbnek hat nálunk – azaz a magyar samanizmus már nem szibériai és finnugor, hanem belső-ázsiai és török eredetű, meg vannak európai párhuzamai is, mint pl. a boszorkányokkal küzdő szlovén krstnik-csapatok. Róheim az egyes fejezetekben a magyar történeti forrásokat is megemlíti, a néprajzi feljegyzések százait hozza fel, mindig ad európai kitekintést, a pszichoanalitikus magyarázat szinte sosem marad el. Van még evolucionista vallástörténeti és etnológiai háttér is. És ha ennek során elég következetesen csak „néphit”-ről beszél, amin a közelmúlt falusi adatait érti (és nem „ősvallás” vagy „mitológia” a terminológiai háttér) – azért rendszerint olvashatunk szibériai és ázsiai párhuzamokról, amelyek a magyar adatok előzményeiként szerepelnek. A kötet végén olvasható rövid összefoglalásban pedig egyenesen korszakokat sorol fel: „a legrégibb, ősmagyar vagy ugor korszak” – „a török kultúrhatás kora” – a középkor – „a mai néphit”. Ismeretes, hogy Róheim ez utóbbi korokra jellemző (ily módon a magyar néphit zömét alkotó) adatokat egyértelműen „európai” jelzővel illeti. Sőt, ezen belül szlávok hatását tartja a legfontosabbnak, kijelentén: „a magyar néphit szláv néphit”. Ezzel aztán sokkal inkább sikerült maga ellen fordítani nemzeti érzelmű kollégáit, mit mindenfajta mélylélektani csodabogarával együttesen. Ám itt a látszat csal. Róheim pshichoanalízise elsősorban csak interpretáció. Ez előtt és mögött vallástörténeti és folklór-történeti evolucionizmus van. Eben pedig a honfoglalás előtti korokból származó (vagyis a fenti értelemben nem „szláv”, sőt nem is „európai”) tények és párhuzamok igencsak nagy számmal vannak. Lehet, hogy meglepő állítás, ám könnyen igazolható, hogy Róheimnél több ilyen téma van megemlítve, mint követőinél (ide értve László Gyulát, Vargyas Lajost és akár Diószegi Vilmost is). Róheim rendkívül gazdag adattárat ad arról, ami Ipolyi vagy Diószegi szemében a „magyar ősvallás” volt – csak éppen nem nevezi annak. Már említettem, hogy életművének „harmadik” és „negyedik” korszaka végül is nem sokban különbözik e felfogását illetően. Róheim ugyanis Ausztráliában és Amerikában, Ausztráliáról és Amerikáról szólván sem



44
változtatott (!) életműve második korszakában a magyar honfoglaláskorról már kialakított nézetein. Szerencsére most már nem kell mindezt külön és körmönfont módon bizonyítani. Aki elolvassa a Hungarian Shamanism (1951) magyarra is lefordított szövegét, vagy a Hungarian and Vogul Mythology nem sokkal ez után írott, és Róheim életében voltaképpen be is fejezett monografikus kéziratát (amelyről magyar folklorista 1958-ban már ismertetést jelentetett meg – vagy is nálunk ez nem volt „tiltott gyümölcs”, mint pl. a magyar pszichológusok és történettudósok szokottan „éber” körében), nem tagadhatja ezt. Róheim nem magyar olvasók számára írta e műveket, vagyis megfogalmazásában nem a magyaros terminológia szerepel. Ám érvelése és véleménye félreérthetetlen. A „magyar samanizmusról” szólván maga is azzal kezdi, hogy 1925-ös könyve (ez a Magyar néphit és népszokások monográfia) első fejezetében a táltosról mondottakat ismétli meg, új adatok bevonásával. Valóban, Szűcs Sándor, N. Bartha Károly, Luby Margit, Madarassy László, Berze Nagy János, Holló Domokos, Dömötör Sándor, Solymossy Sándor, Ortutay Gyula, Viski Károly 1925-nél későbbi műveiben található adatokat értékel. (Természetesen a nemzetközi szakirodalom újabb eredményeire is utal, ám – némileg meglepő módon – itt kevésbé naprakészek az újabb könyvészetre vonatkozó hivatkozásai.) Róheim véleménye szerint az egyébként európainak nevezhető magyar néphitben a táltos alakja (amihez képest rokon jelenségeket is említ), a „szibériai samanizmus” maradványai. A „magyar táltos ázsiai eredetét tekintve” Róheim „ural-altaji” megnevezést használ, vagyis itt már nem olyan mereven választja el a finnugor és török rétegeket a magyar néphitben, mint ahogy ezt 1925-ben tette. Ez a pontatlanabb, lazább fogalmazás nem véletlen Róheim e dolgozatában. Véleménye szerint „a magyar sámánnak viszont van egy egyedülálló jellemzője. Foggal születik, abnormálisan hosszú ideig szoptatják, és mindig tejet akar.” Genetikus pszichoanalitikai magyarázatként „a genitális szintről az orális szintre (Ázsia versus Magyarország)” fejlődést említi, vagyis a magyar táltos foggal született – ám – tejszopó volt egy igen régi, „orális” megoldás, amely „már az Európa előtti időkben is megvolt”. Noha dolgozatában röviden még a magyarok őstörténetét, a honfoglalást is említi, magát az „ősvallás” kifejezését nem használja, és holott mintegy ismertnek tekinti a magyarok nyelvrokonságát és korai történetét, dolgozatát mégsem az ilyen szakkörök számára írta, azaz mellőzhette is az ilyen „őstörténeti” háttér részletezését. Más a helyzet „magyar és vogul” (ebben a sorrendben!) mitológiájával, amely voltaképpen az utolsó, befejezett, monografikus alkotás életművében. Ez kifejezetten ilyen szakismereteket feltételező és elsősorban az ilyen szakkörök számára írott áttekintés. Érezték ezt a kézirat kiadói is, amikor arra kérték Lotz Jánost, megvilágító, kötetvégi megjegyzésekben tájékoztassa az olvasót a finnugor népekről, ezek (köztük a magyarok) népneveiről, sőt még a középkori magyar krónikákról is. Róheim munkája, rövidsége ellenére is elég sokrétű, bonyolult, olykor akár zűrzavaros is. Egyes részeiben krónikáink szövegmagyarázatának újabb változatával találkozunk. Itt Sebestyén Gyulának s századunk elején kialakított ötleteit folytatja. Modern forrásként általában átveszi Györffy György könyvének elég frappáns szövegértelmezéseit. (Olykor úgy látszik, ennek elolvasása után gondolta át Róheim a maga korábbi, elszórtan megjelent, idevágó elgondolásait.) Ilyen vonatkozásban szinte antológia e könyv: Róheim sok régibb felismerését idézi röviden, új kiegészítésekkel, vagy egymáshoz kapcsolva. A párhuzamként idézett obi-ugor adatokat okáig már-már egyoldalúan csak vogul szempontból vizsgálja (és itt régi kedves olvasmánya, Munkácsi Bernát Vogul népköltési gyűjteménye a kiindulópont). Több vogul szöveget magyaráz (e részekben a legfeltűnőbb az olykor leegyszerűsítő pszichoanalitikus értelmezés – amely azonban másutt egész témaköröket illetően szóhoz sem jut). Róheim azonban nem ad rendszeres vogul mitológiát. Nem is foglalkozik e kérdéssel, valahogy evidenciának veszi egy ilyen hagyomány meglétét. Azt, hogy a magyarban a középkori krónikák e mitológia töredékeit megőrizték, megint csak különösebben nem is bizonyítandó evidenciának tartja. Abból indul ki,



45
hogy sok népnek van gazdag mitológiája, másoknak (például afrikai népeknek) szegényes a mitológiája. A magyaroknak „ma” nincs, ám egykor volt, nyomai megvannak magyar őstörténet és koraközépkori történet forrásai között – sőt ilyesmi a vogul párhuzamok segítségével rekonstruálható is. Minthogy ilyesféle nézet nálunk nem társtalan, az olvasó először alig veszi észre, hogy e könyvben Róheim, minden, korábbi írásaira hivatkozás ellenére is egészen más megoldást követ, mint például a „magyar táltos = szibériai sámán” egyeztetés esetében. Itt, a vogul-magar mitológiában, nem a magyar néphit és népszokások forrásanyagát, hanem középkori (gyakorlatilag görög és latin nyelvű) krónikákat használ fel, amelyek gyakran maguk is többszörös interpretációk. Maga sem tér ki arra, mi is volt a magyarok egykori „mitológiájának” a terjedelme? Melyik időszaktól melyik időszakig terjedt ez? Vajon ennek csak obi-ugor párhuzamai vannak (törökök pedig nem)? Noha továbbra is emlegeti a kazár nagyfejedelmet, a szakrális királyságot – ám mindebből valamilyen rendszeres képet mégsem látunk. Ezért nem tartom véletlennek, hogy a magyar „ősvallás” fogalmát végül sem tárgyalja e kötetben, amelyből (éppen ezért is) többféle következtetés is levonható. Róheim magyar utókora, minden elismerése ellenére sem vetette fel e megoldás problémáit. Hivatkoztak ugyan rá, ám azt, hogy itt tisztázandó kérdések maradtak, legfeljebb csak sejtették, külön nem hangsúlyozták. Minthogy mindjárt rátérünk Róheim „magyar tanítványainak” idevonható művei tárgyalására, csupán még egy vonását kívánjuk hangsúlyozni Róheim életművének. Voltaképpen egészen a Hungarian and Vogul Mythology rendszeréig Róheim eltér elődei adatfelhasználásától. Nála nem a „mitológia” a kiinduló pont, nem is a középkori írásbeliség, hanem a „néphit-és-népszokások” komplex adattára. Ezekben mindig is megkülönböztetett szerepe van a történeti forrásoknak (például periratoknak). Róheim szereti a szinte a meghökkentésig eljutó, merész értelmezéseket (sámánkodás emléke gyermekversben, a „kiskacsa fürdik” gyermekdalban Lengyelország megnevezésében egy eredeti angyalország rontott változatát véli, Arany János eposzában, az Elveszett alkotmányban a táltos és boszorkány küzdelmét fedezi fel stb.), ám az etimologizálás és a többszörös motívumváltozás filológiai trükkjeit ritkán alkalmazza. Igen széles körű, európai párhuzama maga is józanító – azok számára is, akik egyébként sem hiszik el mindenfajta pszichoanalitikus interpretációját. Éppen e népszokásként értelmezett néphit adott lehetőséget Róheim számára, hogy a realitás keretein belül való összefüggéseket mutasson be. Amikor az élete végén írott mitológiában visszatér, mondjuk Sebestyén Gyula ötletszerű magyarázataihoz, e lehetőség ugyancsak elhalványul. Viszont ezt a különbséget, sőt hiányosságot sem vették észre hazai kortársai. Vagy különösebb morfondírozás nélkül elfogadták Róheim összevetéseit, vagy egyszerűen hallgattak ezekről, és legfeljebb freudista magyarázatain élcelődtek. Azt mondhatjuk, máig sem vizsgálták: milyen is volt Róheim elképzelése a honfoglalást megelőző időszak(ok) magyar folklórjáról. 17. Nincs most terünk arra, hogy mindazokat egyenként mutassuk be, akik valaha is nyilatkoztak Róheim néphit-vizsgálatairól. Hogy csak a Róheim iránt érdeklődőket említsük, ezért nem említjük például Gunda Béla vagy Dömötör Tekla ilyen megnyilatkozásait. Róheim követőinek csupán két generációját említjük. Közülük az elsők voltaképpen Róheim második korszakát ismerték (és hallhattak a harmadik korszak főbb elgondolásairól is). Talán meglepő, hogy az ilyen művek közül először K. Kovács Lászlónak a kolozsvári hóstátiak temetkezéséről szóló leíró monográfiáját említjük. Ez a munka az Erdélyi Tudományos Intézetben végzett kutatás eredménye, sokak bevonásával készült gyűjtések alapján. Célja a megfigyelhető jelenségek dokumentálása volt, ám a leíró részekhez összehasonlító adatokat is felsorolt. A párhuzamok magyar



46
vonatkozásban sem teljesek, inkább minden lényeges változatot kellett képviselniök. E mellett a rokon népeknél meglévő párhuzamokat sorolja fel a könyv, mivel a temetkezés igen archaikus hiedelmek és szokások megmaradási területe. A mű három nagy részre (halál – temetés – gyász) tagolódott, és 1941-ben kezdődött meg összeállítása, sőt 1942-ben már a fogalmazás jelentős része is megvolt. A kézirat, majd a korrektúrák átnézése 1944 szeptemberéig folytatódott. Ám csak a temetésig, illetve a sírjelekig jutott el a szerző (a gyászról szóló rész elmaradt), és a megjelent monográfia itt, befejezetlenül ért véget. K. Kovács ugyan nem sokra tartja Róheim pszichoanalitikus magyarázatát („... de őt a reális tények helyett inkább a pszichoanalitikai eszmefuttatás érdekelte”), ám műve olvasójának rögtön feltűnik, hogy a monográfia hazai kiindulópontja éppen Róheim tanulmányai voltak ,a halálmadárról, a varázstükörről, sőt a magyar néphitről és népszokásokról. K. Kovács innen idézi a külföldi (olykor a magyar) párhuzamokat. Történeti tipológiája is innen származik (idézi is a halálmadárról szóló Róheim-cikk összegező mondatait: ugor korszak – török korszak – honfoglalás utáni, indogermán hatásokkal teljes korszak. Róheim nyomán hivatkozik Mészáros Gyula munkáira is. Új elem K. Kovács könyvében, hogy finn kutatók, Uno Holmberg/Harva, K.F. Karjalainen és mások adatait idézi, a permi, volgai, ugor, altáji népek hiedelmeiről. Voltaképpen a magyar tradicióhoz illik, hogy itt nincs különbség Mészáros Gyula nyomán a török és csuvas, meg a finn adatok bemutatása között. És noha K. Kovács fontosnak nevezi az európai párhuzamok felvonultatását is, erre azért csak akkor kerül sor, ha elődei már összegyűjtötték az ilyeneket. A munkában kezdetben nincs igazi magyar történeti adattár. A temetésre térvén azonban egyre több az ilyen, főként régészeti párhuzam. Ez nem véletlen, hiszen K. Kovács Lászlónak ekkor legközelibb kollégája László Gyula volt, aki végül a korrektúrát is végezte a szerző helyett. A könyv végén többször történik hivatkozás a régész László Gyula eredményeire. Ezek egyértelműen a honfoglaláskori régészet, az ekkori vallási elképzelések rekonstruálása irányába mutatnak. És – noha itt sem az „ősvallás” az alapfogalom, K. Kovács irányultsága ekkor már ilyen jellegű. Kár, hogy ezt az utókor nem igen használta. Rögtön azzal folytathatjuk, hogy László Gyuláról viszont tudjuk, hogy Róheimet személyesen ismerte (amint erről többször nyilatkozott). Ő közvetíthette Róheim szemléletét, míg a Róheim műveiből átvett adatok önértékük miatt kaptak fontos szerepet. László Gyula nagyszabású életművének áttekintésére itt nincs terünk és szükségünk sem. Csupán az ő ősvallás-koncepciójának a kialakulását kell itt vázolnunk. László Gyula a sztyeppei népek vándorlásának korával foglalkozik régészeti tevékenysége legelején. Már ekkor felfigyel a vallási jelenségekre (az avar kori leletek keresztény elemeire), és e kultúrák népeinek életét próbálja leírni („adatok az avarság néprajzához” (!) 1942 – „régészeti néprajz és magyar őstörténelem” 1943). Ezt a módszert mutatja be 1943 tavaszán a Magyarságtudományi Intézet őstörténeti előadássorozatán, ugyanezen év nyarán pedig a szárszói tanácskozáson. Elgondolása ekkor válik közismertté. Monografikus régészeti dolgozataiban és a jellemző módon a honfoglaló magyar nép „életéről” szóló áttekintésében megtaláljuk e javaslat szaktudományos hátterét is. László Gyula szerint kétféle módszerrel lehet a magyar honfoglaláskor régészetét vizsgálni. Lehet a teljes műveltséget megragadni (itt példaképeként Nagy Géza „összegező tehetségét” említi, akinek „hallatlan beleélőképessége olyan megsejtésekig vezette, amelyek mély igazságához sok napjainkban kezdünk közelebb férkőzni.” A másik megoldásra Hampel József a példa, aki „nagy szorgalommal és ernyedetlen kitartással gyűjtötte egybe a közölt s közöletlen leleteket”. Természetesen László Gyula voltaképpen lenézi ezt a megoldást, mivel „Hampel József alatt azonban a régészeti anyag csupán önmaga zárt és szűkkörű kérdéseit példázta, szinte tudomást sem vettek azokról a kérdésekről, amelyekre az anyag alapján feleletet lehetett volna adni.” László Gyula első ilyen tárgyú dolgozataiban (már csak a népszerűsítés szándéka



47
miatt is) az idetartozó terminusok igen változatosak, színesek. Minthogy temetők maradtak ránk, a halál és temetkezés néprajzi távlatairól esik a legtöbb szó. A monográfiában több részben is tárgyalja a magyar néphit és népszokások anyagát: a honfoglaláskorára visszavetítve, sőt már ott is hagyománynak tekintve. A varázslat című fejezetben „ősi magyar hitvilág”, később „ősvallás” néven sok mindent tárgyal, köztük a világképet, a jó és a rossz küzdelmét, a lélekvándorlást/újjászületést, sámánok, nézők és boszorkányok, az Úristen Úr-neve, az égbenyúló fa, a fejedelem, a föld–fű–víz szerzésének szertartása, lóáldozat stb. Legrészletesebben a táltos (és a hasonló szereplők) kerülnek bemutatásra. Itt gyakorlatilag Róheim 1925-ös, idézett fejezete nyomán halad. A könyv zárófejezetében a halál és a másvilág témaköre kerül elő, részletes tárgyalásban. Etnográfus szerzők között külön is említi itt Szendrey Ákos és Balassa Iván tanulmányait, korábban Solymossy és Berze Nagy tanulmányait is – ám, meglepő módon nem utal K. Kovács László kezében lévő korrektúráira (László Gyula 1944. március 14-ét írja dátumul könyve végére), és Róheimre sem, noha itt is vannak olyan adatsorok, amelyek tőle származtak. Elszórtan, a könyv más helyein is történik utalás régi hiedelmekre és szokásokra. Egyszóval – szinte máig ez a legterjedelmesebb áttekintés a honfoglaláskor hiedelmeiről, amelyet László Gyula nevez ősvallásnak is. Nem a tudós kocsisról szóló szamosháti hiedelemmondákat nevezi tehát először László Gyula „ősvallásunk nyomainak”. (Egyébként ezt a tanulmányát is még 1944-ben, Kolozsvárt írta.) Nem látom indokoltnak, hogy itt felsoroljam mindazokat, akiket László Gyula említett álláspontja a későbbiekben befolyásolt. Százával idézték egyetértően, régészek, történészek, néprajzkutatók és mások. Azt sem vizsgálom, menyiben igazolta a magyar honfoglaláskori régészet László Gyula néhány posztulátumát. (Például a „nagycsaládi temető” kategóriáját, vagy azt az elgondolását, miszerint a fejedelmi udvar is nagycsaládi modellt és ideológiát tükrözött volna.) E problémák megvitatása nem feladatom. Arra is csak utalok, hogy később, a „kettős honfoglalás” elméletének átvétele és kibontakoztatása után László Gyula több, a magyar honfoglaláskorára datált „ősvallási” elemet (pl. a világfa), kivont innen, és korábbi korszakokba tolt át. Ez a változás később történt (már Diószegi Vilmos alább tárgyalandó felfogásának ismeretében). Néprajzkutatásunk zöme ugyan elfogadni látszott László Gyula régebbi és újabb elgondolásait egyaránt viszont az ilyen tekintetben olykor feltűnő hallgatás nem mindig az egyetértésre utal. Néprajztudományunkkal nem is polemizált egyébként László Gyula. Azt viszont tanulságos megemlíteni, hogy több olyan szakkutató is, akik László Gyula tisztelői közé sorolhatók, vagy nem az ő érvei alapján jutottak el hasonló következtetésekre, vagy lényeges pontokon más következtetésekre jutottak. Diószegi Vilmos (később említendő) műveiben példa az előbbi eltérésre. Balassa Iván pedig éppen a temetőkről írott monográfiájában ad más következtetést (pl. a kopjafákat és a magyar néprajzi leírásokból ismert hasonló sírjeleket illetően – amelyeket ő nem tud, sőt nem is akar visszavezetni még a magyar honfoglaláskoráig sem). László Gyula leghívebb követője néprajztudományunkban. Vargyas Lajos (ide értve az „ősvallás”-felfogást is). Vargyas nagyszabású életműve sem szorul itt bemutatásra. Ebben ugyan a szorosabban vett ősvallás-kutatás kisebb részt foglal el, ám ez egy homogén koncepció része, és ezért is minden figyelmet megérdemel. Amint ismeretes, Vargyas két, 1943-as esszéjében fejti ki a magyar folklórról alkotott képét. Erdei Ferenccel száll vitába és úgy véli, a magyar népi kultúra nem az elnyomorított jobbágyok és kései parasztok világa, hanem már megvolt jóval a honfoglalás előtt is, igen sok értékkel. E teória első igazolása az általa A Szovjetunió című kézikönyvbe írott áttekintés a magyar folklór ősi párhuzamairól. Még ebben is több műfajt illetően csak programként szerepel a konkrét egyeztetés lehetősége – ám éppen az eredetmondák és hiedelmek vonatkozásában Vargyas utal ilyenekre. Később a maga kutatásaiban a hősepika és a zene területén mutatott



48
pontosan ez irányba. 1965-69-ben írott áttekintő tanulmányában már utal a maga ilyen kutatásaira, és helyeslően idézi Diószegi samanizmus-vizsgálatait. Ugyanitt viszont elveti Róheim ilyen munkáit (vagy nem emlékezett rájuk), amikor azt írja, hogy Róheim „még csak a táltos személyében tudott rámutatni egy vékony, keleti örökségre”. Fél évszázaddal Róheim első ilyen tanulmányai, egy évtizeddel a Hungarian and Vogul Mythology megjelenése után meglepő állítás, és még azzal sem lehet indokolni, hogy a nyugati kiadványoktól el lettünk zárva. Egy évtizeddel későbbi, summázó tanulmányában nem részletezi ugyan a Diószegi vizsgálta samanizmust, a maga kutatta népzene és ballada körében a „honfoglalás előtti, keleti elemek” meglétét, részletesen idézi viszont (1946-os írása nyomán) az eredetmondákat (duális teremtésmondákat), amelyeket már Kálmány Lajos is döntő fontosságúnak nevezett és ilyen irányban egyeztetett. A kultúrhérosz-szereplő nyomait meséinkben fedezi fel. A többrétegű világkép ilyen, ám ide sorolja a pünkösdi királyt, a mesebeli táltos lovat is. És cseppet sem meglepő, hogy László Gyula nyomán sorolja ide a mitikus birkózást. És noha más mozzanatokat is említ, a voltaképpeni néphit-adatok alig szerepelnek itt. Viszont éppen ezt tárgyalja 1979-ben a Kortárs c. folyóiratban közzétett esszéje. A szépirodalmi folyóirat ugyan nem alkalmas tüzetes filológiai dokumentálásra, Vargyas mégis igen sok adatot említ, ezeket részletesen csoportosítja is. Vélemény szerint mai (és már középkori) vallási terminológiánkban egyaránt fontos az „új szavak” megjelenése (ez azt jelzi, hogy maga a jelenség vagy intézmény volt ekkor újdonság), valamint régi szavak továbbélése–jelentésváltozása (ez meg arra lehet példa, hogy már régen is megvolt a magyar hiedelmekben a továbbfejlődés lehetősége). Három szócsoportja: „a korábbi varázslás–sámánkodás kifejezései” – „a keresztény fogalmak” – világi vonatkozásban is használható szavak: együttvéve több mint harminc kifejezés. Ezeket (A Magyar Nyelv Történeti–Etimológiai Szótára akkor szinte friss kötetei alapján) mind be is mutatja. Dolgozata második felében a már fentebb idézett műfaji áttekintést ismétli meg. Vargyas dolgozatában nem is az említett szavak felsorolása az újdonság: ezt majd minden magyar nyelvészeti és őstörténeti áttekintés idézi. Még csak nem is csoportosításuk (finnugor – törökös – későbbi) az újdonság. Vargyas újításként azt említi, hogy itt a folyamatosságról és folytatódásról van szó. Ám itt hasonló gondolatokat ő előtte is többen leírtak. Még az sem társtalan, ahogy a nyelvi–szemantikai és vallástörténeti–művelődéstörténeti adatokat egymás mellé helyezi. Ám mindez együtt más szerzőknél ritkán fordul elő. Sok szempontból a leginkább megkonstruált rendszer ez nem is kifogásoljuk, inkább csak két megjegyzést szeretnénk tenni. Eltekintve az indokolatlan és ötletszerű szabir-magyarázatától: e rendszerben két problémát nem sikerült megoldania. Egyrészt megfeledkezik elődeiről (ha idézi őket, ha nem), és náluk már tisztázott felismeréseket újból, rögtönözve próbál megoldani. Másrészt, és ezzel a legszorosabban összefüggő módon, Vargyasnál a rendszer csak valamilyen absztrakció, igazolhatatlan feltevés, üres evolúció. Az „ősemberitől” a vallások „magasrendű fogalomköréig” minden elhelyezhető, és mondjuk az „ég” vagy a „menny” szak honfoglalás előtti jelentéstörténetéről csak spekulációk képzelhetők el. Róheimnél még két nagy rendszer is van a háttérben (az evolucionista és a freudista fejlődéslélektani), László Gyula még társadalmi rendszerek, családrendszerek, települési formák milyenségét tartja rendező elvnek. Vargyas nemcsak hogy nem idézi mesterei rendszereit, hanem ezekről el is felejtkezik. Az ő sémái a (végső soron társadalom-) kutató történész és nem a kutatott történelem (és maga a társadalom) logikáját tükrözik – mintha ez utóbbi nem is létezne. Még egy további szempontból is „visszalépés” Vargyas megoldása. (A visszalépés szót itt nem tartom egyértelműen negatívnak – ám előrelépésnek sem.) Vargyas steril filológiája nem illeszkedik mondjuk egy mitológia a rendszerébe (amit éppen a magyar ősvallás vizsgálatakor nem tartok bajnak), ám nem követi azt a helyes irányba tett fordulatot sem, amit Róheim néphit-és-népszokás koncepciójában (ám akár László Gyula monográfiájában is) már tapasztalhattunk: az egyes szavak/fogalmak nem kell, hogy izoláltan szerepeljenek,



49
hanem éppen a néphit és a népszokások, akár a népélet rendszerébe tartoznak. Észak és éjszaka, dél ‛égtáj’ és dél ‛napszak’ szavunkat még egymástól sem választhatjuk el, nemhogy a tér és az idő beosztásától. A menny mást jelent a tajga vadásza, a sztyeppe sátorlakója meg a falusi házakat építő földműves számára. „Ősvallásunkról” sem sokat értünk meg, ha például nem ismerjük a „szivárvány” szó nyelvi és vallási tipológiáját; a boszorkány alakját pedig a „megnyomás” és a boszorkánypörök világában, vagyis egy komplex rendszerben kell értelmezni. (Ezt ugyan könnyebb igényelni, mint érvényesíteni!) Vargyas ősvallás-koncepciójából azonban éppen ez a fajta rendszerszerűség hiányzik. Azért hiányzik az „ősvallás”-fogalom meghatározása is nála, mivel nem érzi, enélkül egyetlen mozzanat (szó, fogalom, cselekvés, szokás, hiedelem stb.) sem értelmezhető igazán: sem statikusan, sem evolucionista módon. Gyakran nincs adatunk az ilyen szemlélet érvényesítéséhez elegendő számban vagy minőségben. Azért maga a probléma megvan, és éppen ezért kell utalni erre a szempontra. Ilyen távlat előtt egyébként a fantasztikus párhuzamok zöme automatikusan úgyis semmivé válik. 18. A XX. század egyik legnagyobb hatású és legrokonszenvesebb folkloristája volt Diószegi Vilmos. Már-már legendák fonódtak önfeláldozó alakja köré. Ennek ellenére sem készült el azonban mindmáig tüzetes életrajza, műveinek bibliográfiája, vagy akár a hagyatékában található adatok jegyzéke. Enélkül pedig nem tudjuk pontosan értékelni életművét. Amely igen sokrétű és gazdag. Megfér benne a turkológia és a Szibéria-kutatás, a Magyar Néprajzi Atlasz egyik kivitelezője, a Luca-szövegek és a magyar halottlátó monográfusa, számos nagy sikerű, nemzetközi tanulmánykötet létrehozója. Munkásságából most csupán három, egymással szorosan összefüggő kérdéskört kell megemlítenünk. Diószegi a szibériai samanizmus sokoldalú kutatója volt: minthogy ezt kapcsolatba hozta a magyar folklórral. Diószegi a magyar néphit és népszokások sok-sok kérdésével (mint például a nora és a markoláb) foglalkozott, ám ezek közül legkivált a természetfeletti tudással rendelkezők (táltosok, tudósok, halottlátók – érdekes módon sokkal kevésbé a boszorkányok) érdekelték. Nyilván azért, mivel ezek hozhatók kapcsolatba a sámánokkal. Ugyanezért foglalkozott a magyar folklórban megtalálható „világkép” kérdéseivel is. Harmadik témaköre viszont éppen a honfoglaló magyarok hitvilága, azaz az ősvallás. Most csupán erre koncentrálunk, ám természetesen még itt sem törekedhetünk kimerítő tejességre, sem Diószegi munkáinak tudománytörténeti tanulságait, sem munkássága módszertani mérlegelését illetően. Diószegi szolid és szkeptikus kutató volt, aki nemcsak mások, hanem a saját felfogását is kritika alá vette. (Erre még visszatérünk.) Ugyanakkor axiómaszerűen fogadta el elődeinek azokat a gondolatait, miszerint a magyar „ősvallás” kutatása elválaszthatatlan a szibériai samanizmus vizsgálatától. Diószegi Vilmos életműve az eddigiekhez képest már egy további korszakot képvisel. Noha a már említettek közül többen is olvashatták Diószegi tanulmányait, sőt még hivatkoznak is erre – gyakorlatilag azért az újdonságot, amit Diószegi képviselt, ők nem értékelték, talán nem is érzékelték. Diószegi munkásságában pedig többféle újítás figyelhető meg. Ilyen a nagyszabású adatgyűjtés (terepmunka), mégpedig mind Magyarországon, mind külföldön. Ilyen a történeti szempontok érvényesítése. Ezeket Diószegi etnikai sajátosságoknak tartja. Az orosz és szovjet szaktudomány felismeréseit már inkább csak muszájból és adattárként használja fel. Voltaképpen nem érdekelte a nemzetközi vallástudomány, még a samanizmus vonatkozásában sem. Akár Eliade művei is (noha olykor említi samanizmus-monográfiáját) érintetlenül hagyták. Feltétlenül meg kell azt is említeni, hogy Diószegi végül sem volt történeti filológus: következtetéseit csak látszólag támasztja alá ilyen érvekkel. Ami elődeit illeti: mindenkire szívesen hivatkozik. Voltaképpen Sebestyén Gyula és Róheim követője (noha az utóbbi módszertani meggondolásait nemcsak elutasítja, hanem ezek nem is érdeklik), határozottan szembeszáll azokkal, akik kétségbe vonták a magyar samanizmus meglétét.



50
Érdekes módon a régészeti azonosítást sem művelte. És noha polemizált történészekkel is (mint például Molnár Erik), ám a magyar történelem ide sorolt részeiről sem volt külön felfogása. Mindez voltaképpen csak a maga kutatásai aktuális céljai szempontjából érdekelte. Tüzetes felkészülés és a sámán szóról, meg az állat alakban viaskodás témáiról írott dolgozatok után
1954-ben napvilágot látott „módszertani” dolgozata szinte egész életművét jellemzi.165 Ez a tanulmány ugyan egyidős az akkortájt nálunk megszokott „átértékelő” dolgozatokkal, amelyek bírálják a korábbi iskolákat és az élenjáró szovjet tudomány megoldásait népszerűsítik – Diószegi dolgozatának
azonban ezekhez semmi köze sincs.166 Voltaképpen későbbi monográfiájának alapjait rajzolja itt meg. Ipolyitól kezdődő tudománytörténetet is ad, elődeinek eredményeit elég szigorúnak szánt módon rostálja meg. A „mitológia”-megoldást elveti, a rendszertelennek tartott „magyar néphit” fogalmat viszont kevésnek tartja. Róheim munkásságában, akit a „mai magyar néphit” vonatkozásában helyes úton járó kutatónak tart, kifogásolja a honfoglaláskor értelmezését. Róheimnél a finnugor és török réteg csekély voltát, a szláv (európai)
réteg túlnyomó voltát tévedésnek tartja.167 Ilyen szláv-ellenesség igen ritka ekkori néprajzkutatásunkban. Még meglepőbb Diószegi érvelése témakörének „etnikus” meghatározottságát illetően. A kor szovjet néprajztudománya még és már ekkor is sokat emlegette az „etnikus” vonások fontosságát. Ezt azonban olykor csak egyetlen lépés választotta el a „nacionalizmus” névvel illetett elhajlástól, és egy ilyen megbélyegzés sanyarú következményekkel járt. Diószegi azonban aligha ettől való félelmében mutat be egy cikk-cakkos, alig érthető nézetet. Ha egyáltalán érteni lehet érvelését, nálunk először Solymossy mutatta be „etnikus
sajátosságnak vélt”168 hiedelmeinket. Ez a megoldás „a hiányos anyaggyűjtés” következtében veszélyes volt. Diószegi azt is idézi, hogy Honti Jánosnak igaza van, amikor az analitikus és induktív kutatások korlátoltságát említette. Diószegi itt nem veszi észre, hogy Solymossy és Honti ellentétes felfogása a konkrét tényeken túlmenően is igen egyszerűen értelmezhető: Honti elutasítja Solymossy ősmagyarkodó, nacionalista felfogását. Diószegi kettejük vitáját a „tetejetlen fa” (égigérő fa), majd a „madárlábon forgó várkastély” mesemotívumaival kapcsolatban illusztrálja. Az előbbi esetben Diószegi igazat ad Hontinak, mivel az elismerte a motívum samanisztikus eredetét. A második esetben Diószegi viszont elutasítja Honti kritikáját, és
a madárlábon forgó várkastélyt továbbra is keleti elemnek tartja a magyarban.169 Miután Diószegi ily módon tisztázottnak veszi az „etnikus” jelleg fogalmát, rátér a magyar „ősvallás” kategóriájának tisztázására. Diószegi szerint nyilvánvaló, hogy időben a magyar „ősvallás” kora a kereszténység felvételével ér véget. Kérdés viszont az (és ez már Ipolyi és Csengery vitájában is megoldatlan probléma maradt): milyen ennél régebbi korszakban beszélhetünk még ősvallásról (vagyis bármilyen értelemben vett „vallás”-ról)? Anélkül, hogy végül is állást foglalna e kérdésben, Diószegi csak a honfoglaló magyarság hitvilágára korlátozza vizsgálatait (ahol „vallás” helyett inkább a „hitvilág” kifejezés véli megfelelőbbnek), ott viszont nem csak bizonyos részletek kutatását, hanem az egész vizsgálatát tartja fontosnak. Ezt azoknak a népeknek a keretében keresi, amelyekkel korai történelme során a magyarság érintkezett. Természetesen itt Diószegi is a finnugor–szamojéd együttélés korát, majd az ugor kort említi. Ez után – meglepő módon – nem a „török kor” következik, hanem az „őskommunista nemzetségi társadalmat”
felváltó „őskommunista pásztortársadalom”170. Ez sokáig tart, Levédiában már törzsszövetség van, a honfoglaló magyarokra a „katonai demokrácia” jellemző. Nyilvánvaló, hogy ez a korban kötelező marxista társadalomtörténet fogalomtára. Miután ezt is tisztázta, Diószegi végre rátér voltaképpeni mondanivalójára. „Vizsgálódásunk szűkebb tárgyát tekintve: az obiugorok és a törökök hitvilága volt az, amelyből a honfoglaló magyarságé is kialakult. E



51
népek hitvilága pedig abban az időben a samanizmus”.171 Szovjet és magyar tudománytörténetre is utal, amikor ebben az állításban megnyugszik. Dolgozata harmadik fejezetében megkísérli, hogy kimutassa a „honfoglaló magyar hitvilág” keretében a samanizmus meglétét. Ezt összehasonlító kutatásokkal véli bizonyíthatónak. Itt is idézi Solymossytól a „tetejetlen fa” motívumát. Majd a magyar és a rokon népek néphitének és népszokásainak teljes vizsgálatát sürgeti. Ezen belül viszont ismét az „etnikusság” bizonyítását véli döntő fontosságúnak. Példái a táltos elterjedése a magyar folklórban, a bagoly halált jósló szerepe, a „világfa”, a foggal született gyerek, az extázis (valamint „a varázsló és tanítványa” mesetípus). Ezeket már a korábbi kutatás is felhozta, ám Diószegi adattára e korábbi véleményekét felülmúlta.
Végül a történetiség problémáit is felveti. Példaként az elrejtezés fogalmát említi.172 Ez a XX. és XIX. században megvan a magyar folklórban, a XVIII. századtól egészen a XVI. századig vissza megvan a boszorkányperekben és a prédikációkban, a XV. századból kódexek tudósítanak erről, ezt megelőző évszázadainkban nincs nyoma, viszont a XII. században felbukkan, sőt a révül, rejt szavak etimológiája nyomán egészen az uráli korig visszakövethető. Első tekintetre bántó ez az olcsó anakronizmus, hiszen a rejtezés/révülés szó, (ám bármilyen szó) nyelvtörténeti adatai és etimológiája még nem bizonyíték a magyar samanizmus sok ezer éves történetiségére. Ám ezt az ellenérvet maga Diószegi veti fel: ”A samanizmus mai formájának a honfoglaláskori magyar
hitvilággal való egybevetése – tudománytalan anakronizmus”.173 Valódi és igazolható történetiséget kellene kimutatni. Diószegi ilyen példaként említi a sámánjelölt avatását, a táltosok állat alakjában való viaskodását
(ahol az eredeti „finnugor” rénszarvasból a sztyeppei „török”, „lovasnomád” ló lesz).174 Legvégül Diószegi megállapítja, hogy mindezek után is bonyolult probléma marad mind a „magyar samanizmus”, mind a „honfoglaló magyar nép hitvilága” feltárása. Mégis megelégedett a maga módszertani tisztázó munkájával. Amikor, gyakorlatilag több mint 40 évvel később mérlegre tesszük elgondolásait, nem azt kell hangsúlyoznunk, milyen mai szempontok és felismerések nem voltak még meg akkori felfogásában, és hogy ezzel szemben mi minden megvolt még mindig nála akkor, olyasmi, ami ma már tarthatatlannak tűnik. Nyilvánvaló, hogy elődeihez, kortársaihoz és utódaihoz kell mérni Diószegi felfogását, ám figyelembe véve azt, mit tudhattak akkor e kérdés szakértői. Feltűnő, hogy Diószegi, a teljességre törekvés hangoztatása ellenére sem foglalkozik sok mindennel. Az „ősvallás” körében nem említi például a lélekhitet, a temetőket stb. Őt egyes egyedül a samanizmus érdekli. E tanulmányából hiányzik is a közvetlen, szibériai összehasonlító anyag. Más műveiben is feltűnik az, amit itt is láthatunk: miszerint az obiugor (tágabb értelemben a finnugor) samanizmus köréből nem hoz adatokat. Azt, hogy mindenféle „őskommunizmus”-beli fokozatokat említ, maga biztosan csak szükséges megalkuvásnak tekintette. Valószínűleg azt is, hogy teoretikusan nem forszírozza a „török” (tágabb értelemben a „turáni”) párhuzamokat. (Gyakorlatilag azonban példáival erre mutat.) A magyar őstörténet korszakairól adott képe közkeletű, minden különösebb precizírozás vagy önálló felismerések nélkül. Azt is valószínűnek tartom, hogy az „etnikus vonások hangsúlyozása nemcsak a kordivat követése volt nála: Diószegi csakugyan ilyen keretben képzelte el adatai csoportosítását. Azt, hogy a „samanizmus” vallásfenomenológiailag is jellemezhető lenne,
nemcsak a sztálinizmus miatt nem hangsúlyozza – ez a megoldás voltaképpen sosem jutott eszébe.175 Az a megoldása, hogy ezt a kutatást „néprajzi” jellegűnek nevezte ilyen összefüggésben azt is jelentette, hogy valamilyen látszatmegoldást fogadott el. Hiába hangsúlyozza a valódi történeti fejlődés és a valódi komparatív távlatok felismerésének fontosságát, a néphit (és népszokások) adatainak a maguk rendszerszerűségében



52
létezését: maga azért a gyakorlatban nem lép túl mondjuk Sebestyén Gyula módszerén, és a dobokat, szitákat,
rostákat alkalmasint a samanizmus magyar nyomai közé sorolja,176 ugyanakkor ingerülten utasítja vissza, amikor Vajda László arra hívja fel a figyelmet, hogy az „elrejt”-etimológia indoeurópai vallási képzet is, és
például Kalypso nevének is ez az etimonja.177 A magyar ősvallásnak a samanizmussal egyeztetése olyan axiómája Diószeginek, aminél sem többet, sem kevesebbet nem kíván elfogadni .Ez következetes és tiszteletre méltó szilárdság: ám ebből származik például tudománytörténeti elődei érveinek eleve megrostálása. Amikor például Róheim nyomán a táltos alakját a magyar samanizmus középpontjává teszi – rögtön el is veti az „európai” magyarázatokat, amelyek pedig Diószegi előtt és után nálunk is ismertek voltak. Részletes elemzés tárgya lehetne annak bemutatása, hogyan bontakozik ki Diószegi tragikusan rövid élete
további 18 évében az itt vázolt program. Következő nagy műve, monográfiája178 módszertanilag nem tér el, még akkor sem, ha a könyv négy évvel később jelent csak meg. (Disszertációként hamarabb elkészült, és ehhez képest a megjelent kötet csekély mértékben változott.) Csupán az a meglepő, hogy e munka címében a „sámánhit” szó olvasható. Ami nyilván a samanizmus helyettesítője kívánt lenni – valamilyen érthetetlen okból, hiszen ilyen fogalom csak annyira van, mint „táltoshit” vagy „boszorkányhit”. Később Diószegi vissza
is tért a „samanizmus” megnevezéshez.179 Szibériai kutatóútjai nyomán ottani kérdésekkel foglalkozott. Ezeknek is volt magyar vonatkozása, amit itt
nem kell részletezni. Ám a hazai témákat sem feledte. Már említettük tudománytörténeti antológiáját,180 tanulmányait, ám akár a Magyar Néprajzi Lexikon is ide sorolható (az öt kötet 1977 és 1982 között jelent csak meg, ám Diószegi a maga címszavait már jó előre elkészítette). Több tanulmánya foglalkozik hiedelmekkel, amelyekben azonban vadonatúj módszertani megoldást nem találunk. Voltaképpen két munkáját kell külön is említenünk. Kismonográfiában foglalta össze az ősvallás tematikáját: ezúttal „A pogány magyarok hitvilága”
címmel.181 Ez voltaképpen tudománynépszerűsítő írás, azonban szöveges- és kép-illusztrációkkal, szakirodalommal. Rövid bevezetése és befejezése csak a legszükségesebb eligazítást adja. A kismonográfia zöme a táltos tevékenységét írja le. Ezt előzi meg a világképről szóló fejezet, a világfa, a föld alatti világ, az ember lelki témáit veszi sorra. Idéz magyar adatokat, majd néhány párhuzamot. Feltűnő, hogy ezek között arányosan fordulnak elő uráli adatok. Viszont nincs egyetlen „európai” hivatkozás sem. Pedig itt is van világkép is, lélekhit is! A kötet befejezésében a szerző azt állítja: „hitvilágunk egész sor vonásáról kiderült,
hogy a honfoglaláskorára nyúlik vissza”.182 Ilyen a holdas-napos égigérő fa, a kígyók-gyíkok-békák országa, a világfa körüli lelkek, a több lélek (életlélek és szabadlélek). A táltosnál a betegséggel való kiválasztás, a huzamos alvás, földarabolás, famászás; egyfenekű dobja, bagolytollas és agancsos fejviselete, táltosfája és állat alakban viaskodása. A felsorolásból is nyilvánvaló, hogy egy-egy mozzanatot nem itt indokol Diószegi, hanem monográfiáját veszi alapul. A munka terminológiája ugyan nem túlzottan pontos és következetes, ám nem véletlen, vagy hevenyészett. Ezért rögtön feltűnik, hogy itt a korábban megszokott fordulat („a honfoglaló magyarok hitvilága”) helyett egy új változat („a pogány magyarok/magyarság hitvilága”) található. Noha maga Diószegi nem mondja meg, mi szükség volt a változtatásra, ennek okát mégis kideríthetjük. Diószegi így kívánta jelezni, hogy e régi hiedelemvilág nemcsak a honfoglaláskorára, hanem az azt megelőző korszakokra is érvényes keret volt. Arról viszont elfelejtkezett, hogy ez a felfogása nem egyeztethető össze azokkal a kísérletekkel, amelyek éppen azt
hangsúlyozták, hogy a honfoglalás idejére már a keresztény vallás küszöbére érkezett el a magyarság.183 Diószegi megoldása ily módon nem lesz történetietlenebb. És e „pogány hiedelemvilág” azután nála egyre



53
kevésbé tagolódik török meg ugor korszakra. Ez az elmosó törekvés abban is meglátszik, hogy a kötet végén Diószegi azt állítja: a samanizmus minden vonása megvan a magyaroknál, a pogány magyarság hitvilágának pedig minden tényleges eleme megvan a samanizmusban. Ahogy képletesen mondja: „Mint két egymásba illő fogaskerék, amelynek nincsenek hiányzó vagy fölösleges fogai, úgy vágnak egybe a pogány magyarság
hitvilága és rokonnépeink samanizmusa köré fűződő képzetcsoportok”.184 Ha e körmönfont megfogalmazást („samanizmus köré fűződő” és nem egyszerűen „samanizmus”) elhagyjuk (erre nyilván azért volt szükség, hiszen még Diószegi is észrevette, nem minden samanizmus) – az állítás azt jelenti, hogy egyes-egyedül a samanizmus adatai számítanak. Azt pedig, hogy itt kiket is ért „rokonnépeink” megnevezésen, jobb ha meg sem kérdezzük, hiszen a szibériai adatok zöme csak egy urál-altaji, vagy pláne turáni rokonítás keretében lenne így nevezhető. Még egy ízben tért vissza Diószegi idetartozó kérdésekhez, amikor a honfoglaló magyarság hitvilágának
történeti rétegeit kezdte sorra venni. Ennek első mozzanataként a világfa témájával foglalkozott.185 itt nem is (már ismert) érveit tartjuk fontosnak, hanem azt, hogy visszatért a pontos tudományos dokumentáláshoz és egy korrekt szóhasználathoz („honfoglaló magyarság hitvilága”). Mint már említettük, éppen ezzel a felfogással szállt szembe új véleményében László Gyula186. És azt sem kell rejtegetnünk, hogy Diószegi utódai (mint a
mostani akadémiai kézikönyvben Pócs Éva187) éppen ezzel a megoldással elégedetlenek, és arra mutatnak rá, hogy ez aligha csak magyar, még kevésbé uráli, sőt éppen indoeurópai párhuzamokra hivatkozhatunk. Úgy látszik, Diószegi legkiérleltebbnek érzett eredményei már néhány év múlva is ismét vitákat váltanak ki. Ezek során eddig nem sokszor kifogásolták Diószegi történetiségét (inkább etnikus és összehasonlító módszertanát vélték elégtelennek), ám jól látszik, hogy itt (és a rendszerszerűségben) még nagyobb buktatók vannak, mint Diószegi terminológiájában vagy pán-szibérizmusában. Az a nyugodt önbizalom, amelyet 1954-ben Diószegi deklarált, kortársaiból ismét tovaillant az ilyen megoldásokat illetően. Azt is meg kell azonban jegyezni, hogy mindmáig elmaradt Diószegi nézeteinek mélyreható diszkussziója. És nem csupán kegyeleti okokból. Ugyanis, noha nem nehéz rámutatni arra, tényben és módszerben hol téved, hol megbízhatatlan, hol csupán ötletszerű és elnagyolt Diószegi elmélete – azért vitapartnerei számára sem könnyű dolog akár csak egyetlen, általa is felvetett kérdésben korszerű (nemhogy végleges) véleményt
megfogalmazni, és ezt igazolni is.188 19. Diószegi korai halála miatt is utókorának és követőinek névsora igen különös: nála idősebbeket is magába foglal. Bálint Sándor vagy Vajda László munkásságát itt ugyan nem muszáj megvitatni, mivel az ő érdeklődésük és módszerük egészen más volt. Mégis, itt is két nemzedékre oszthatók azok, akikről legalább néhány szóban beszélni kell. Újváry Zoltán inkább népszokásokkal, mint néphittel foglalkozott, ezért itt mellőzzük művei
diszkusszióját.189 Dömötör Tekla idevágó gondolatait azonban meg kell említenünk. Ő is szokáskutató (sőt drámatörténész), aki viszonylag későn fordul a monda, a rítus kérdéskörével összefüggésben a néphit felé. Először az 1963-as budapesti „Európa és Magyarország” című néprajzi kongresszuson érintette e témakört,190
majd egyetemi tankönyvünk néphit-fejezetében191 tárgyalta ezt. Ebben „hitvilág” és „néphit” címmel ad terminológiai áttekintést, tudománytörténeti vázlatot, felsorolja a magyar néphit történeti rétegeit, és ennek során igen józan, olykor szkeptikus vélemény formál a honfoglaló magyarok korszakáról, meg ennek előzményeiről is. Követi Solymossy, Róheim, Berze Nagy és főként Diószegi műveit. Kerüli a polémiát, ám ily módon elmarad a kérdések éles, pontos felvetése is. Ő az első, aki szemléjében már jelzi, hogy a Diószegi utáni években már egy újfajta szemlélet terjed el a magyar néphitkutatásban: ez valóban történeti és



54
összehasonlító célokat tűz maga elé, a mindenáron való ősiség keresése már nem izgatja. Meglepő viszont, milyen keveset szól a samanizmus (és annak továbbélése) témakörről, amely pedig – már csak a fentiek miatt is – célszerű lett volna. Magát az „ősvallás” szót is, ahol lehet, kerüli, és csak tudománytörténeti értelemben használja, akárcsak a „mitológia” kifejezést. Dömötör Tekla sajnálkozik, hogy Diószegi, akitől mindenki „az új magyar néphitmonográfiát” várta, korai halála miatt ezt nem tudta megírni. (Nem tudom ugyan, milyen „régi” magyar néphitmonográfiára gondolhatott egy „újjal” szemben, hiszen ilyen tudományos áttekintés korábban nem készült.) Dömötör Tekla esetében azonban – szerencsés módon – ennek fordítottja következett be: voltaképpen előtanulmányok nélkül 1981-ben
megjelentette az egyetlen magyar néphit-áttekintést.192 E munka ennek következtében is sok tekintetben kompromisszum. A kiadó korlátozta a filológiai apparátust (ennek a szerző csak örült), az egyes részek sorrendje nem koncentrikus, nem is mindig érthető. Voltaképpen alig kapott helyet a népi vallásosság. A tudománytörténet nem elég módszeres, terminológiai tisztázásra a könyvben nem kerül mód. Nem ad a munka történeti korszakonkénti áttekintést sem (pedig ez szándéka volt a szerzőnek, és említett egyetemi tankönyv-fejezete végül is így tagolódik). A munka majd háromnegyed része „a magyar néphit a XIX-XX. században” címet viseli, és voltaképpen ez a deskriptív rész, külön bevezetővel, tudománytörténettel, illusztrációikkal. A szerzőnek alighanem kedvesebb első rész adja a történeti rétegeket (az egyetemi tankönyv szövegének alapos megbeszélése alapján). Ebben a középkort („egy nép kereszténnyé lesz”), a reformációt, a boszorkánypereket, a felvilágosodás korát néhány oldalas portrékban vázolhatta csupán. Valamivel hosszabb a bevezetés, ám túlzott elmélyülésre itt sem nyílott tér. Fogalmilag a „néphit” („népi hiedelem”) szerepel, a „vallás” és a „babona” csak speciális kontextusban kerül elő. Már elöljáróban jelzi, hogy az általa fontosnak tartott komparatív tárgyalást itt nem tudja nyújtani. Arra azonban, noha szelíden, hivatkozik, hogy a „múlt századi” (= XIX. századi) etnikus néphitkutatásnak nem volt igaza, mivel sok „etnikus”-nak tartott vonás köz-európai, és az ókortól kezdve adatolt. (Gondolom, felesleges utalni arra, hogy ez az oldalvágás persze nem a XIX. századnak, hanem Diószegi 1954-es tanulmányának szól.) Mindezek után mégis több mint egy íven
(vagyis a könyv legterjedelmesebb fejezetében) olvashatunk „a magyar ősvallás kérdéséről”.193 Ez Otrokocsi Fóristól egészen Diószegi utódaiig terjedő tudománytörténettel kezdődik, ahol Ipolyi, Róheim és Diószegi a vezércsillagok. Itt még idézőjelben szerepel az „ősvallás”, ám amikor rá is tér erre, itt már nincs idézőjel
(csakúgy, mint a „mitológia” szónál).194 Dömötör Tekla szerint csak a régészet adhat erről hiteles képet, ám, ez egyenlőre még nem történhet meg. Száraz józansággal azt is megállapítja, hogy a honfoglalás előtti korokról nem tudunk eleget, voltaképpen csak a honfoglalástól a kereszténység felvételéig tartó időszak megismerésének egykor majd eljövetelében bízhatunk. Történetileg az egy uráli korszakról tud. Minden más hatást rendkívül feltételesen említ, rögtön hozzáteszi, hogy erről még vitatkoznak a tudósok. Amikor végre konkrét adatokat mutathatna be, továbbra is csak megengedő stílusban beszél, hangsúlyozza, hogy ekkor már valódi vallások hívei voltak a magyarok között. „Mindamellett a fő vallási forma a honfoglaló magyaroknál a
samanizmus lehetett.”195 Ezeket több csoportra oszthatjuk. Azt, hogy a magyarok samanizmusa végül is ugor vagy török eredetű-e, a korábbi viták ismeretében sem tudjuk megmondani. (Itt hivatkozik azokra a tipológiai kísérletekre is, melyekkel a szibériai samanizmus osztályozását és fejlődésének bemutatását kíséreltem
meg.)196 Felhívja a figyelmet arra, hogy még ha a táltost ilyen honfoglaláskori sámánnak véljük is, arról mit sem tudunk, milyenek lehettek segítségül hívott szellemei. Bálványok és istenábrázolások hihetetlennek tűnnek, lélekhitünk bonyolult problémák megoldása után lenne csak jellemezhető. A túlvilágot a temetkezés érzékelteti. Volt világkép is, kozmogónia, valami világfával. A totemizmus lehetősége is megvolt. Nem volt



55
viszont tűzimádás és a szakrális királyság is mindmáig vitatott kérdés maradt. E sok ellentmondás magyarázatai közé azt is meg szokták említeni, hogy a magyarság nem volt egységes. Noha magam nem üdvözlöm a néphitkutatásban sem a fantázia zabolátlanságát: Dömötör Tekla szkepticizmusát túlzásnak tartom. Az helyes, hogy végre vallástörténeti fogalmakat használ (animizmus, totemizmus, samanizmus, szakrális királyság). Az is, hogy a honfoglalást megelőző korszakokat illetően nem hisz el mindenféle szibériai meg Amur-vidéki azonosítást. Ám végül is csupa kétellyel találkozunk, nincs sem nyelvészeti, sem régészeti bizonyság. Beszédes tény, mi mindenről hallgat Dömötör Tekla. Így Berze Nagy és Vargyas minden ötletéről, Diószegi és Róheim sok javaslatáról. Solymossyval és Ipolyival szemben megbocsátóbb, ám tőlük sem idéz helytálló felfedezéseket. A régészek és történészek polémiáira nyilván azért utal, hogy jelezze: amit ők állítanak, az sem mindig kipróbált igazság. Ezért hiányzik nála László Gyula érvrendszere is. Egyik legkésőbbi írása volt az új néprajzi kézkönyv számára egy rövid áttekintés a magyar néphitkutatás
történetéről és főbb kérdéseiről.197 (A leíró fejezetbe már nem szólt bele.) Ebben a már említett írásai alapján tekinti át az „ősvalláskutatás” témáját is. Ezen megint csak az Otrokocsi Fóristól Diószegiig terjedő ívet írja le. Szövege alig tér el könyve megfelelő részétől. Ezután már külön tárgyalja „a magyar néphit szinkron vizsgálati módszere” eredményeit.198 És ez után jön egy leíró rész, most „a pogány magyarok hitvilágának emlékei”
címmel.199 Ez is könyve megfelelő részének újrafogalmazása. Ugyanaz a szkepszis, időnként megcserélt sorrendben és jelzőkkel. A kézikönyvben természetesen pontosabb a szakirodalomra hivatkozás, ám ez itt sem teljes, sőt éppen a samanizmus említésekor sokkal rosszabb, mint könyvében volt. Sajnos, főként a kétféle közlésből látjuk, mennyire nem törődöm volt a terminológia használata. A „hiedelmek” majd „ősvallás” helyett az akadémiai kézikönyvben „a pogány magyarok hitvilága” nyilvánvalóan Diószegitől átvett név – ám itt igazán kényszermegoldás, mivel Dömötör Tekla a honfoglalást megelőző korban sem tud igazi kontinuitásról. Azt is csak hiányolhatjuk, hogy egy akadémiai kézkönyvben a magyar folklorisztika legmagasabb rangokat elért szakértője végül is nem tud adni legalább egy felsorolást arról, mit véltek ide tartozó adatnak, ténynek az elődök. Persze, lehet kétségbe vonni az ilyen ötleteket, ám megemlíteni célszerű lett volna főbb csoportjaikat. Azt mondhatjuk, ehhez a részhez képest korábbi egyetemi tankönyv-fejezetünk átgondoltabb, a Corvina-könyv pedig részletesebb és dokumentáltabb volt. Az egész kötet illusztratív anyaga amúgy is igen egyenetlen. Éppen az ősvallás, vagy a honfoglaláskor esetében pedig semmit sem ad. Azzal végezhetjük e szemlét, hogy magyar néphit-vizsgálataiban Dömötör Tekla éppen e kérdéskörben érte el a legkevesebbet. Annak ellenére, hogy elődeitől és kortársaitól sok mindent átvesz, köztük problémalátást is. Úgy vélem, minthogy a szerző számára sem volt világos, mit is gondoljon e korszak néphitéről, csak egymással össze nem kapcsolt megjegyzésekre telt erejéből. Ami azért biztosan nem az utolsó szó e sokakat
érdeklő témakörben.200 Furcsa volna ugyanis, ha most kevesebb pozitív mondanivalónk lenne ősvallásukról, mint mondjuk két évszázaddal ezelőtt. 20. Hogy ne ilyen pesszimista módon fejezzem be szemlélet, ki kellene még térnem a legutóbbi évtizedekre, a ma is élő kutatók idetartozó munkásságára. Erre azonban több szempontból sem látom alkalmasnak e pillanatot. Egyrészt e kutatók életműve lezáratlan, és noha van mód arra, hogy elgondolásaikat megvitassuk vagy bíráljuk – ennek nem itt van a helye. Másrészt az 1996-os millecentenáris esztendő sok-sok konferenciája, publikációja lehetőséget teremtett arra, hogy a magyar ősvallás kérdéseiről ismét elgondolkozzanak a legkülönbözőbb tudományágak képviselői. E sokrétű, új seregszemle eredményei azonban



56
ma még nem férhetők (mind) hozzá. Szemléjükre hamarosan, ám külön kell sort keríteni. (Ennek vázlatát lásd a Függelékben.)
21. Minthogy nem az volt célom, hogy e helyen pozitív, deskriptív módon bemutassam, milyen is lehetett a magyar „ősvallás” – ezt a fontos feladatot is más alkalomra kell hagynom. Nyilván olyan módon, hogy a magyar őstörténet, a nyelvtörténet és ideológiatörténet, régészet és legkivált a vallástörténet eredményeit itt egyesítjük. Egy ilyen deskripcióban szinte már nem is lesz szükség tudománytörténetre, hiszen ez itt olvasható volt. A terminusok pontos megválasztása sem igényel ezek után külön indoklást, hiszen láthattuk, egy-egy megnevezés időről időre miért kerül előtérbe, miért jelenik meg ennek kritikája, hogyan váltja fel egy új megnevezés mindezt, majd hogyan folytatódik e folyamat, gyakran oly módon, hogy a régi fogalmak, elvek, olykor módszerek is visszatérnek. A magyar tudományosság, ezen belül a néprajztudomány és a folklorisztika, még ezen is belül ősvalláskutatásunk utóbbi két évszázada tudományos keretek között maradt. Nem szolgált politikai, ideológiai és egyéb, tudományon kívüli célokat. Természetesen jól látjuk, milyen ideológiai háttere volt például Cornides, Ipolyi, Katona Lajos, Király György, Solymossy Sándor, Honti János, László Gyula vagy Vargyas Lajos elgondolásainak. És minthogy ez a tudomány keretei között maradt, magától értetődik. Néha még itt sem ilyen egyszerű a dolog. Tudományos programját tekintve jól jellemezhető például Róheim Géza, Diószegi Vilmos és mások munkássága. Ám azt, pontosan milyen „ideológia” befolyásolta volna ezt a felszínen lévő utalásokat nem számítva) náluk aligha tudjuk kimutatni, főleg nem találunk valamilyen egységes politikai vagy ideológiai koncepció közvetlen hatására. Amikor viszont elégedettek lehetünk azzal, hogy nálunk e tudományos kérdés tudományos kérdésként kerül elő, ehhez rögtön hozzá kell tennünk, hogy a tudományos eredmények nem mindig jutottak el a nagyközönségig. Pedig a kutatóknak ez volt a célja. A fenti szemlében vissza-visszatérő mozzanat volt, hogy ilyen tárgyú műveket széles körnek készítettek, olykor akár az akadémiai kereteken kívül is. És itt a tudománynépszerűsítő igény igazán különböző irányokból jelentkezik. Ilyen könyveket írt Király György és Róheim Géza ugyanúgy, mint László Gyula vagy Diószegi Vilmos. Amennyiben a széles közönséghez eljutás igénye megvalósult, örülhetünk. Ám itt azért nem lehetünk igazán elégedettek. Tankönyveink, közművelődésünk nem mindig tükrözi azt, amit e tárgykörről a szakértők gondoltak. Annál inkább szükség lehet erre, mivel mindig is voltak tájékozatlan, dilettáns vélemények ez érdekes kérdéskörről. Az idézett művekben, főként a tudománytörténeti részekben rendszerint történik is utalás ilyen munkákra. Ezek száma ma nem csökkent. Magam azonban nem utaltam az őstörténeti és ősvallási
„csodabogarakra”, ahogy ezt általában nálunk minősíteni szokás.201 Arról, hogy eredményeinket a nemzetközi közvélemény számára megfelelő módon továbbítottuk-e, szintén sokat morfondírozhatunk. Sok érdemes szerzőnk (Cornides) idegen nyelven publikált, mások (Ipolyi) csak
magyarul, ismét mások (Róheim, Diószegi, Vargyas, Dömötör) mindkét fórumon.202 Ám nem minden férhető hozzá mindkét területen egyforma haszonnal. És ha egy-egy tanulmány olvasható is idegen nyelven – egy-egy kutató monográfiájában van is ilyen utalás –, azért még mindig hiányzik egy olyan munka, amely idegen nyelven részletes áttekintést adna a magyar néphitről, és mégsem jelent meg a magyar ősvallásról széles körben hozzáférhető, tudományosan is számottevő áttekintés. Ennek elkészítése adósságaink közé tartozik. Voltaképpen nem is két feladatról van szó, hanem egyetlen olyan áttekintés megírásáról, amely mind a hazai mind a nemzetközi közvélemény számára leírja azokat a tényeket és jelenségeket, amelyeket „a magyar ősvallás” címmel nevezhetünk. E nevet akár meg is őrizhetjük, ha megmagyarázzuk, mit is értünk ezen. Mint sokan mások, magam is kifejtettem, hogy itt a „vallás” és az „ősvallás” már Cornidesnél is és ma is szerencsés terminus.203 Annál inkább, mivel ma is úgy látjuk, hogy a magyarok nem a kereszténység felvételekor



57
találkoztak először vallásnak nevezhető tudatformával, hanem a honfoglalás után, sőt ez előtt is volt tudomásuk az iszlámról, a zsidó vallásról, és természetesen az ekkor még egységes kereszténység többféle áramlatáról. Persze mindez nem jelenti azt, hogy a magyarok jelentős tömegei ekkor már egy tételes vallás hívei voltak. Viszont e korszakokat éppen egy korszerű, komparatív vallástörténet tudja bemutatni. Ilyen módszerrel kellene a várt összegezést elkészíteni. Hogy meddig terjedhet időben visszafelé ez az áttekintés? Addig, amíg van valamilyen forrásanyagunk: nyelvi, régészeti, történeti. Nem tartozik a magyar ősvallás történetéhez a finnugor, török, szibériai népek teljes vallástörténetének bemutatása.204
FÜGGELÉK
Napjaink magyar ősvallás-kutatásának főbb tényezői
A korábban már jellemzett korszak után is folytatódott az ilyen témájú kutatás. A folklorisztikában többen is érintették e témakört. Pócs Éva leginkább Dömötör Tekla tanítványának tekinthető. Számos tanulmányában foglalkozott a magyar néphit és népszokások kérdéseivel. Rendszerező képességét lexikoncímszavak, szövegantológiák és az új néprajzi kézikönyv néphit-fejezete tanúsítják. Vallástörténeti szempontból összegezte e tárgykört rövid címszavában. Hoppál Mihály viszont Diószegi Vilmos tanítványának nevezhető. Érdeklődésében a samanizmus áll a középpontban, kitér ennek nyomaira és újjáélesztésére, egészen a mai „városi sámánokig”. A szovjet régészet és mitológia eredményeit továbbította. Ilyen keretben készítette el a maga enciklopédia-címszavait. Több fontos konferencia, kiadvány megszervezése fűződik nevéhez. Ikonográfiai és szemiotikai módszereket alkalmazott. Voigt Vilmos évtizedek óta foglalkozott a szibériai samanizmus, a korai magyar vallástörténet kutatásainak áttekintésével, tudománytörténeti szemléjével. Módszerét az interdiszciplinaritás és a nemzetközi irányzatokhoz alkalmazkodás jellemzi. Lexikoncímszavai is ezt a megoldást tükrözik. Igen sok kutatónk foglalkozik olyan kérdésekkel, amelyeknek van ősvallási távlata is. A halott-látóval vagy hiedelemmondákkal többen is foglalkoztak. Nagy Ilona, Jung Károly és mások rendszeresen térnek vissza ilyen témákhoz. (Szorosabb értelemben vett vallási néprajzunk–folklorisztikánk művelői viszont csak a középkori, már keresztény témákat kutatják. Még Erdélyi Zsuzsanna „archaikus” imáit sem követi ennél tovább visszafelé a múltban.) Több társadalomtudományunk sokkötetes kézikönyveket hozott létre az elmúlt évtizedekben, ahol szóba kerülhetett a honfoglaláskorának vallástörténete is. Természetesen művészettörténeti, zenetörténeti kézkönyvekben kisebb helye van az ilyen témáknak. Irodalomtörténeti kézikönyvünk csak érinti ezt, nyelvtörténeti és etimológiai munkáinkban pedig csak építőkövek találhatók egy ilyen szintézishez. A Magyarország története kézikönyv elején az őstörténeti fejezetben Bartha Antal ad rövid áttekintést a szellemi műveltségről. Ugyanő őstörténeti monográfiájában ennél bővebben foglalkozik a kérdéssel. A honfoglaláskorát és a kora középkort tárgyaló fejezetben kevesebb az ilyen összegzés. Régészeink közül Dienes István, történészeink közül Györffy György foglalkozott ilyen kérdésekkel. Külön kötetben foglalták



58
össze Pais Dezső ősvalláskutató~nyelvtörténeti dolgozatait. Több történeti, irodalomtörténeti tanulmánykötetben is vannak ilyen írások. A magyar vallástörténeti áttekintések közül azonban még az újabbak sem adtak részletes, önálló kutatásokon alapuló képet. Finnugristáink közül Hajdú Péter, tudománytörténeti szempontból Domokos Péter foglalkozott e témakörrel. E tudományközi keretben folkloristáink is rendszeresen szóhoz jutottak. A magyar orientalisztika ilyen hagyományait leginkább Róan-Tas András folytatta. Egy későbbi szintézis szinte minden területén alapvető előtanulmánynak számított a magyar őstörténet forrásait vizsgáló szegedi munkaközösség munkája. Itt, az I:1. kötetben olvasható a magyar népi kultúra honfoglaláskori elemeinek áttekintése, Kósa László és Katona Imre műve. Utóbbi a népi társadalomról és a folklórról írt. Ebben a népszokások, a néphit (és a népköltészet) bemutatásakor mindmáig a leginkább részletező, adatszerű képet adta arról, ami a magyar ősvallást kutatókat érdekelheti. Ennél kevesebb van (fejezetenként egyenetlenül megosztva) A magyar folklór c. budapesti egyetemi tankönyvben, illetve a Magyar Néprajz kézikönyv VII. kötetében (ahol inkább csak tudománytörténet található). Viszont e munkákban is megmaradt az a megoldás, miszerint a magyar „ősvallás” vizsgálatakor a néphitkutatáshoz a népszokások és a folklór vizsgálata is társul. Ez az interdiszciplináris szemlélet az oka annak, hogy nálunk ma is a folklorisztika keretében foglalkoztak a legtöbbet e kérdéskörrel. E két évszázados kutatási hagyományt (minden polémia ellenére is) ma is érdemes folytatni.



59



60
IRODALOM
AFANASZJEV, A. N. (AΦAHACEB, A.H)
1865-1869 Boetutekueboeeremuaclabinaprirodu.Moskba. 1982 Drebo enu.Iebpammiastatu.Moskba. BALASSA Iván
1989 A magyar falvak temetői. Budapest. BALASSA Iván – ORTUTAY Gyula
1979 Magyar néprajz. Budapest. BÁLINT Sándor 1987 A magyar vallásos népélet kutatás. Vallási Néprajz. 3. 8–66. BÁN Aladár
1908 Függelék (271–362), Néhány szó őseink istentiszteletéről (363–372). KROHN Gyula 1908. BÁN Péter szerk. 1989 Magyar történelmi foglomtár. I–II. Budapest (2., bővített kiadás). BÁRCZI Géza 1958 A magyar szókincs eredete. Budapest (2. kiadás). BARNA Ferdinánd 1881a Ősvallásunk főistenei. Budapest. (Értekezések a Nyelv- és Széptudományok köréből IX/7)
1881b Ősvallásunk kisebb isteni lényei és áldozati szertartásai. Budapest. (Értekezések a Nyelv- és Széptudományok köréből IX/9) BENKŐ Loránd főszerk.
1976 A magyar nyelv történeti-etimológiai szótára. Harmadik kötet: Ö-Zs. Budapest. BENKŐ, Loránd (Herausgeber)
1993 Etymologisches Wörterbuch des Ungarischen. Lieferung 3. Budapest. BERZE NAGY János 1935 Mese. A Magyarság Néprajza III. 256–326. Budapest. 1957 Magyar népmesetípusok. I–II. Pécs. 1984 Égigérő fa. Magyar mitológiai tanulmányok Pécs. (Előző kiadásai: 1958, 1961). BORZSÁK István
1960 Az antikvitás XVI. századi képe. Bornemissza-tanulmányok. Budapest.
BÜKY Béla
1986 A pszichikumra vonatkozó szókincs korai rétege a magyarban. Budapest. CORNIDES Daniel(is) 1791 Commentatio de Religione veterum Hungarorum. (Edidit ... adjecit Christianus Engel), Viennae. CSÉFALVY Pál – UGRIN Emese szerk.
1989 Ipolyi Arnold emlékkönyv. Budapest. CSENGERY Antal 1884 Összegyűjtött munkái. I. Budapest (2. kiadás). (DANIELIK János)
1855 Néhány szó Ipolyi Arnold „Magyar Mythologiá”-ja alapelveiről. Religio – Egyházi és Irodalmi Folyóirat 56, 57, 58, 59, 60, 66, 71, 72 számok, (május 17. – június 26.). DIÓSZEGI Vilmos



61
1954 A honfoglaló magyar nép hitvilága („ősvallásunk”) kutatásának módszertani kérdései. Ethnographia LXV. 20–68.
1958 A sámánhit emlékei a magyar népi műveltségben. Budapest. 1962 Samanizmus. Budapest. 1964 Sebestyén Gyula jelentősége a néprajztudományban. Ethnographia LXXV. 384–401. 1967 A pogány magyarok hitvilága. Budapest. (Kőrösi Csoma Kiskönyvtár 4.) [Új lenyomatokban is.] 1969 A honfoglaló magyarság hitvilágának történeti rétegei. A világfa. Népi Kultúra – Népi Társadalom II–III. 295–326.
1971 Az ősi magyar hitvilág. Válogatás a magyar mitológiával foglalkozó XVIII–XIX. századi művekből. Budapest. (Második, változatlan kiadás: 1958, új lenyomatokban is.) 1972 Sebestyén Gyula. Budapest. (A múlt magyar tudósai.) DOMOKOS Péter 1980–1981 Barna Ferdinándról – a komplex uralisztika egyik korai művelőjéről. Néprajz és Nyelvtudomány XXIV–XXV. 283–291. 1990a Kállay Ferenc. Budapest. (A múlt magyar tudósai)
1990b Szkítiától Lappóniáig. A nyelvrokonság és az őstörténet kérdéskörének visszhangja irodalmunkban. Budapest. DOMOKOS Péter – PALÁDI–KOVÁCS Attila 1986 Hunfalvy Pál. Budapest. (A múlt magyar tudósai) DÖMÖTÖR Sándor – KATONA Imre
1959 Néprajzi alapismeretek. Budapest.
DÖMÖTÖR Tekla 1964 A magyar néphit és népszokások – Kelet és Nyugat között. Ethnographia LXXV. 189–197. 1979 Hitvilág. ORTUTAY Gyula szerk.: A magyar folklór. Budapest, 423–441. (Új lenyomata: 1989) 1981 A magyar nép hiedelemvilága. Budapest. 1982a Volksglaube und Aberglaube der Ungarn. Budapest. 1982b Hungarian Folk Beliefs. Budapest – Bloomington. 1990 A magyar néphitkutatás története és főbb kérdései. Magyar Néprajz nyolc kötetben. – Folklór 3. Népszokás néphit népi vallásosság. 501–526. Budapest. DÖMÖTÖR Tekla – KATONA Imre – VOIGT Vilmos 1978 Folklorisztikai tudománytörténet. Szöveggyűjtemény I. (1840–1900). Budapest. FUTAKY, István – FEHLIG, Bodo – KATSCHMANN, Michael
1978 Hungarica Gottingensia. Verzeichnis der Ungarn betreffenden Archivbestände in Göttingen
(1734–1945). München. (Veröffentlichungen des Finnisch-Ugrischen Seminars an der Universität München – Serie C Miscellanea – Band 8) GYARMATHI, Sámuel(e)
1799 Affinitas Lingvae Hungaricae cum Lingvis Fennicae Origins grammatice demonstrata. Gottingae. (Reprint: Bloomington 1976.) GYÖRFFY György
1948 Krónikáink és a magyar őstörténet. Budapest. HAAVIO, Martti
1959 Karjalan jumalat. Uskonntotieteellinen tutkimus. Porvoo – Helsinki. 1967 Suomalainen mytologia. Porvoo – Helsinki.



62
HARVA, Uno
1933 Altain suvun uskonto. Porvoo. 1938 Die religiösen Vorstellungen der altaischen Völker. Porvoo. (Folklore Fellows Communications 125) 1942 Mordvalaisten muinaisusko. Porvoo. (Suomen suvun uskonnot VI.) 1952 Die religiösen Vorstellungen der Mordwinen. Helsinki. (Folklore Fellows Communications 142) HOLBERG, Uno (= HARVA, Uno) 1914a Permalaisten uskonto. Porvoo. (Suomen suvun uskonnot IV.) 1914b Tscheremissien uskonto. Porvoo. (Suomen suvun uskonnot V.) 1926 Die Religion der Tscheremissen. Porvoo. (Folklore Fellows Communications 61.) HONTI János 1935 Mesetudomány és vallástörténet. Népünk és nyelvünk VII. 107–124. HOPPÁL Mihály 1980 Ipolyi Arnold. Budapest. (A múlt magyar tudósai) 1987 Ipolyi Arnold élete és műve. IPOLYI Arnold 1987. (A hasonmás kiadás függelékei) 5–46. Budapest HOPPÁL Mihály – ISTVÁNOVITS Márton (szerk.) 1978 Mítosz és történelem. Budapest. (Előmunkálatok a Magyarság Néprajzához 3.) HUNFALVY Pál
1876a Magyarország ethnográfiája. Budapest.
1987b Magyar mythologiai adatok s egyéb. Nyelvtudományi Közlemények. 12. 70–86. 1877 Ugor-magyar-finn mythologiai töredékek. Budapesti Szemle XIV. (27. 28. szám) 97–119. (Hunfalvy Pál nyelvészeti tanulmányai 3.)
1879 Ukkopohár. A régi magyar jogi szokások egy töredéke. Budapest. (Értekezések a Nyelv- és Széptudományok köréből VIII/6) IMOLAY LENKEI István (összeállította)
1992 Ujváry Zoltán irodalmi munkássága. Debrecen. IPOLYI Arnold
1873 Magyar történelmi és egyháztörténeti tanulmányok. Budapest. (IPOLYI Arnold kisebb munkái 3. kötet) 1987 Magyar mythologia. Budapest. (Az első kiadás (Pest, 1854) hasonmás kiadása + külön kötetben: A hasonmás kiadás függeléke.) IVANOV, V.V.
1983 Isztorija szlavjanszih i balkanszkih nazvanij metallov. Moszkva. KÁLLAY Ferenc
1861 A pogány magyarok vallása. Pest. KÁLMÁN Béla 1981 Munkácsy Bernát. Budapest. (A múlt magyar tudósai) KANDRA Kabos
1897 Magyar mythologia. Eger. KARJALAINEN, K.F. 1918 Jugralaisten uskonto. Porvoo (Suomen suvun uskonnot III.) 1921–1927 Die Religion der Jugra-Völker. Porvoo. (Folklore Fellows Communications 41, 44, 63.) KATONA Imre
1964 Historische Schichten der ungarischen Volksdichtung. Helsinki. (Folklore Fellows Communications 194.) KATONA Lajos



63
1984 Völund kovács és rokonai az árja regevilágban. Esztergom. 1887–1888, 1887–1889 Allgemeine Characteristik des magyarischen Folklore. Ethnologische Mitteilungen aus Ungarn I. Jahrgang, 2. Heft 126–130; I. Jahrgang, 3. Heft 259–264. 1896 Magyar mitologia (58b–59a) és Mitologia (706a–708b). Pallas Nagy Lexikona XII. kötet, Budapest. 1897 A magyar mythologia irodalma. Ethnographia IX. 54–73, 266–279. (Önálló, egyesített különnyomatban is: Budapest 1897.) A későbbi újrakiadások zömmel megbízhatóak is, leghasználhatóbb, némi kommentárokkal : DÖMÖTÖR Tekla – KATONA Imre – VOIGT Vilmos 1978. 407–437. 1909 A finn-ugor népek pogány istentisztelete. Budapesti Szemle 385. szám. 133–138. 1912 Irodalmi tanulmányai. I–II. Budapest.
1982 Folklór-kalendárium. Budapest. (Válogatta, szerkesztette: REISINGER János) (A magyar néprajz klasszikusai) KIRÁLY György
1921 A magyar ősköltészet. Budapest. 1980 A filológus kalandozásai. Budapest.
KLANICZAY Gábor – KRISTÓF Ildikó – PÓCS Éva (összeáll.) 1989 Magyarországi boszorkányperek. Kisebb forráskiadványok gyűjteményei. I–II. Budapest. Ifj. KODOLÁNYI János (vál. és szerk.) 1973 A finnugor őshaza nyomában. Budapest. (A magyar néprajz klasszikusai) KOMÁROMY Andor
1910 Magyarországi boszorkányperek oklevéltára. Budapest. KÓSA László
1976 Néphagyományunk évszázadai. Budapest. (Gyorsuló idő) 1989 A magyar néprajz tudománytörténete. Budapest. KOVÁCS Ágnes 1989 Ipolyi Arnold népköltési gyűjteménye. CSÉFALVAY Pál – UGRIN Emese (szerk.) 52–65. K. KOVÁCS László
1944 A kolozsvári hóstátiak temetkezése. Kolozsvár.
KOZMA Ferenc
1982 Mythologiai elemek a székely népköltészet- és népéletben. Budapest. (Értekezések a történeti tudományok köréből) KRISTÓ Gyula főszerk.
1994 Korai magyar történeti lexikon (9–14. század). Budapest. KROHN Gyula
1908 A finnugor népek pogány istentisztelete. Budapest. (=KROHN Julius)
1894 Suomen suvun pakanallinen jumalanpalvelus. Helsinki. LÁGLER Péter 1984 Diószegi Vilmos élete és munkássága (módszertan, eredmények, célok, tervek). BALÁZS Géza HÁLA József (szerk.): Folklór, életrend, tudománytörténet. Tanulmányok Dömötör Tekla 70. születésnapjára. 161–185. Budapest. LÁSZLÓ Gyula 1943a A magyar őstörténet régészete. LIGETI Lajos (szerk.): A magyarság őstörténete. 191–207. Budapest.



64
1943b Régészeti néprajz és magyar őstörténelem. Szárszó. Az 1943. évi balatonszárszói Magyar Élet-tábor előadás- és megbeszélés-sorozata. 1943. 109–132. 1944 A honfoglaló magyar nép élete. Budapest. (Későbbi kiadásokban is.)
1945 Ősvallásunk nyomai egy szamosháti kocsistörténetben. Kolozsvár, (Erdélyi Magyar Tudományos Intézet 3–32) 1976 Különvélemény ősvallásunkról. Új Írás XVI/6, június, 59–68. 1978 „A kettős honfoglalás”. Gyorsuló idő Budapest. LOORITS, Oskar 1949–1960 Grundzüge des estnischen Volksglaubens. I–III. Lund. (Uppsala-Köpenhamn) LOTZ Károly
1976 Szonettkoszorú a nyelvről. Budapest. MÉSZÁROS Gyula 1906 Az oszmán–török nép babonái. Ethnographia XVII. 20–32, 85–100, 140–149. 1909–1912 Csuvas népköltési gyűjtemény. I–II. Budapest. MÓRA Ferenc 1932 Néprajzi vonatkozások szegedvidéki népvándorlás kori és korai magyar leletekben. Ethnographia XLIII. 54–68. MUNKÁCSI Bernát 1899–1900 A néptudomány mai állása és főbb módszertani elemei. Ethnographia X. 397–403; 38–42, 88–93. OLÁH Éva
1967 Munkácsi Bernát munkássága. Bibliográfia. Nyelv- és Irodalomtudományok Osztályának Közleményei XXIV. 397–413. OLÁH Gyula 1886–1887 A boszorkány perek Békésvármegyében. Művelődés történelmi vázlatok a múlt századból. A Békésvármegyei Régészeti és Mívelődéstörténelmi Társulat Évkönyve XIII. 30–161. ORTUTAY Gyula 1940 Kis magyar néprajz. Budapest. (több későbbi kiadásban is.) PAIS Dezső
1975 A magyar ősvallás nyelvi emlékeiből. Budapest. PÁRIZ PÁPAI Ferenc 1695 Ars Heraldica. Seu Consuetudinum Heraldicarum... Claudiopoli. PÓCS Éva 1990 Néphit. Magyar néprajz nyolc kötetben. – Folklór 3. Népszokás néphit népi vallomásosság. 527–692. Budapest.
1997 Élők és holtak, látok és boszorkányok. Mediátori rendszerek a kora újkor forrásaiban. Budapest. (Néprajzi Tanulmányok) PUSZTAY János
1977 Az „ugor-török háború” után. Fejezetek a magyar nyelvhasonlítás történetéből. Budapest. (Gyorsuló idő) RÓHEIM Géza 1913–1920 Adalékok a magyar néphithez. (Első sorozat) – Második sorozat. Budapest. 1914 A varázserő fogalmának eredete. Budapest. 1925 Magyar néphit és népszokások. Budapest.
1954 Hungarian and Vogul Mythology. Seattle – London. (Second printing: 1966). 1984a Primitív kultúrák pszichoanalitikus vizsgálata. Tanulmányok, Budapest.



65
1984b A bűvös tükör. Válogatás tanulmányaiból. Budapest. RÓMER Flóris – IPOLYI Arnold – FRAKNÓI Vilmos 1981. Egyház, műveltség, történetírás. (Válogatta, sajtó alá rendezte és a bevezetőket írta) Budapest. (Történetírók tára) SÁNDOR István
1977 A magyar néprajztudomány bibliográfiája a 1850–1870. Budapest. SOLYMOSSY Sándor 1929 Magyar ősvallási elemek népmeséinkben. Ethnographia XL. 133–152. 1932 A magyar ősvallás. Magyar Szemle 1932. XV/2 (58) 105–173. 1937 Hitvilág. A Magyarság Néprajza. IV. 342–449. 1991 A „vasorrú bába” és mitikus rokonai. Válogatott tanulmányok. Budapest. SZÁNTÓ György Tibor 1984 Csengery Antal. Budapest. (A múlt magyar tudósai) SZENDREY Ákos 1928 Az ősmagyar temetkezés. Ethnographia XXXIX. 12–26. 1948 A magyar néphit kutatása. (A Magyar Népkutatás Kézikönyve II, 15) Budapest. SZENTPÉTERY Imre
1935 A Bölcsészettudományi Kar története 1635–1935. Budapest. (A Királyi Magyar Pázmány Péter Tudományegyetem története IV.) SZŐKE István (compiled by) 1995 Gyula László Bibliography 1928–1994. Bloomington. (Arcadia Bibliographica Virorum Eruditorum fasciculus 14) VÁMOS Ferenc
1943 Kozmosz a magyar mesében I. A térelképzelés. Budapest. VARGYAS Lajos 1943a Hagyomány és kultúra. (I.) Társadalomtudomány 281–294. 1943b Hagyomány és kultúra. (II.) Magyar Csillag 377–381. 1946 A magyarság néprajzi kapcsolata a Szovjetúnióban élő népekkel. BOLGÁR Elek (szerk.) A Szovjetúnió, 415–462, 526. 1969 A magyar folklórhagyomány és Kelet-Európa. Zenetudományi Tanulmányok 391–398. 1977 Honfoglalás előtti keleti elemek a magyar folklórban. Történelmi Szemle XX. I. 107–121.
1978 A honfoglaló magyarság hitvilágának legfejlettebb rétege a nyelv és a folklór tükrében. HOPPÁL Mihály – ISTVÁNOVITS Márton (szerk.) 15–28.
1984 Keleti hagyomány – nyugati kultúra. Tanulmányok. Budapest. R. VÁRKONYI Ágnes
1973 A pozitivista történetszemlélet a magyar történetírásban. I–II. Budapest. (Tudománytörténeti Tanulmányok 6.) VELIUS Norberts
1989 World Outlook of the Ancient Balts. Vilnius. VEREBÉLYI Kincső 1990 Róheim Géza. Budapest. (A múlt magyar tudósai) VIKÁR Béla 1901 Kalevalai tanulmányok, vonatkozással a magyar ősvallásra. Ethnographia XII. 49–56, 97–104, 296–307, 385–395.
1935 Magyarázatok a Kalevalához. Budapest.



66
VOIGT Vilmos 1965a A magyar folklór története. KÖPECZI Béla (szerk.): A föld országai. A világ népei. 719–740. Budapest. (A kultúra világa) 1965b A samanizmus mint etnológiai kutatási probléma. Nyelvtudományi Közlemények LXVII. 379–390. 1974 A magyar folklorisztikai finnugrisztika története. Ifj. KODOLÁNYI János – VOIGT Vilmos szerk.: Bán Aladár emlékezete 1871–1971. 75–92, Várpalota.
1975 A szibériai samanizmus. Nyelvtudományi Közlemények LXXVII. 207–214. 1976 Glaube und Inhalt. Drei Studien zur Volksüberlieferung. Budapest.
1977 Folklorisztika és őstörténet. BARTHA Antal – CZEGLÉDY Károly – RÓNA-TAS András (szerk.): Magyar őstörténeti tanulmányok. 305–318. Budapest.
1978 A magyar mitológia kutatásának tanulságai. HOPPÁL Mihály – ISTVÁNOVITS Márton (szerk.) 121–132. 1988 Min käre son... Temenos 24. 137–157. 1990 Ne legyenek más isteneid – pogány kori nyomok (?) az első parancsolat katekizmus-jellegű történeteiben a középkori (Észak-)Európában. ECSEDY Ildikó – FERENCZY Mária (szerk.): Vallási hagyományok a kultúrák keresztútján. 197–203. Budapest.
1993 Az új magyar népmese-katalógus kérdései. Etnographia CIV. 167–180. 1996 A magyar ősvallás. Iskolakultúra VI/9. szeptember, 15–18. 1997a A magyar ősvallás fogalma. KOVÁCS László – PALÁDI-KOVÁCS Attila (szerk.): Honfoglalás és néprajz. 301–308. Budapest. 1997b Honoglaláskori folklór. PÓCS Éva – VOIGT Vilmos (szerk.): Ősök, táltosok, szentek. Tanulmányok a honfoglaláskor és Árpád-kor folklórjából. 13–28. Budapest. von WLISLOCKI Heinrich 1893a Aus dem Volksleben der Magyaren. Ethnologische Mitteilungen. München. 1893b Volksglaube und religiöser Brauch der Magyaren. Münster. (Darstellungen aus dem Gebiete der nichtchristlichen Religionsgeschichte – VIII.)



67



68
VALLÁSTUDOMÁNYI TANULMÁNYOK
Kiadja a Magyar Vallástudományi Társaság Szerkesztő: Hoppál Mihály Published for the Hungarian Association for the Study of Religions Edited by M. Hoppál
1. Hoppál Mihály: Mítosz és társadalom 2. Voigt Vilmos: Ipolyi Arnold élete 3. Hoppál Mihály: Tanulmányok Diószegi Vilmosról



69



70
Technikai szerkesztő
Ádám Krisztina
ISBN 963 216 060 6
ISSN 1418-8449
Printed in Hungary