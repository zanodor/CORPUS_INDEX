---
master_file: "[[@DobogokoCimuUjsagp]]"
---
# Index for A Dobogókő című újság 2015. 3-4. száma.pdf

A királyi központ lapja
Előbeszéd a 2015. év végi Dobogókőhöz
Közhelyes újságírói fordulat, hogy az évvége az összegzés időszaka, amikor is visszatekintünk, értékeljük a mögöttünk lévő évet, leszűrjük a tanulságokat és új irányokat tűzünk ki a jövőt illetően. Aztán amikor ezt megtettük, jöhet az önfeledt, feszültség levezető téli ünnepkör megélése. A Dobogókő folyóirat és a társ/testvérlapja, a Dobogó Mitikus Magyar Történelem, szerkesztői és szerzői nem szoktak év végi összejövetelt tartani valami füstös kisvendéglőben (már ilyenek nincsenek is, amióta minden dohányos az utcán, a bejárattól 5,1 méterre fagyoskodik telente), ahol átbeszélik a vidám és kevésbé vidám szerkesztőségi történeteket. Nem mintha ez nem lenne jó dolog – még emlékszem a régi időkben, korábbi szerkesztőségekben dolgozva, várva várt esemény volt az évet lezáró eszemiszom), de ez a két lap, a megjelenési ciklusai és struktúrája miatt, valamit az egymást követő lapszámok írásainak folytonossága miatt, nem évszakokban, sőt nem is évfolyamokban számol, hanem az állandóságot jeleníti meg. A történelmünk, a kultúránk (népi és nevezzük most királyinak) szintén ezt a folytonosságot mutatja fel az emberiség – legalább az özönvíztől – kezdete óta. Vannak megállók, emlékeztetők, amiket ünnepeknek is hívhatunk, szinte mindennapra jut egy a magyar hagyományban, de ezek sem önmagukért vannak, hanem szorosan összekapcsolódnak, egybefüggenek. Az évkörben, vagyis a létezésünk teljességében körbetekintve azt fogjuk látni, hogy egy téli ünnep már előrejelzi egy pl. nyárinak a létezését, egy tavaszi az őszit és így tovább. Nem kell nagyon jártasnak lenni ebben a tudományban, elég csak az eleink által ránk hagyományozott szokásrendszert megfigyelni. Mindent ez a ciklikusság vezérel, látható formában pedig a Nap látszólagos mozgása, útja, szemlélteti. Így működik a makró és mikrokozmosz. „Ahogy fent, úgy lent” elve alapján most az évvége felé az öszszegzés mellett már az újjászületés reménye kellene, hogy vezéreljen mindenkit: Bármi is volt az elmúlt évben, életben, jön az újjászületés, a tavasz. Minden reggel felkel a Nap és egy új varázslat indul el. Ha ezt tudom, és tudom, hiszen minden a környező világban – ami természetes vagyis Istentől való – e rend szerint működik, akkor pedig nincs okom a reménytelenség nem Istentől való (sátáni) csapdájába esnem. Ne felejtsük őseink mondását: „Jó az Isten, jót ád!” Ez pedig azt is jelenti, hogy minden értem (értünk) van, és minden, ami megtörténik, azt szolgálja, hogy még előbbre és feljebb jussunk. Persze nem mai világ értékrendje szerint, anyagi értelemben, hanem a lelkünk és szellemünk terén, vagyis spirituális módon. Ez az, ami állandó és maradandó. Ez az, amiben a természet (Isten) állandó körforgása megnyilvánul. A test (az anyag) múlandó, de a szellem örök és halhatatlan. Ezt üzenik a régiek, a tudásuk átörökítésével, a hagyományok általi kincs szétosztással. Bátran merítsünk ebből a kincsestárból! Persze, azért mégiscsak elmélázik évvégén a lapszerkesztő és összehívna egy szerkesztőségi „értekezletet”. Szívesen összeülne a lapban megjelenő írások szerzőivel, akár egy kiskocsmában is. De ez sajnos csak a „fejében” valósulhat meg, hiszen a jelenkor kutatói, szerzői (Váry Pista, Vetráb Jóska Kadocsa, Rábel Anikó, Halasy-Nagy Endre, Szőnyi Jóska „Polgi” és még jó páran) mellett, rendszeresen közlünk archívnak számító anyagokat egy-két
vagy akár sok száz évvel ezelőttről. Vannak köztük földrajz- és történelem tudósok, a néprajz, néphagyomány első, úttörő dokumentálói, krónikások, egyházi főméltóságok sőt néha maguk az uralkodók egyike-másika is. Óh, de jó lenne egy lapindító szerkesztőségi ülést összehozni Gyéressy Ágostonnal, Bél Mátyással, vagy Bánlaky József hadtörténésszel! Ha megadatna a kegy, hogy megbeszélhetnénk Oláh Miklós esztergomi érsekkel, a Hungária és Atilla könyvek szerzőjével, a mohács utáni időszakot! Gyöngyösi Gergely egykori Pálos generálissal a pálos-titkokat boncolgathatnánk, Bonfinivel vagy Galeotto Marzioval koccinthatnánk Mátyás királyunk dicsőségére és elpoharazgatva szájtátva hallgathatnánk az isteni Mátyásról szóló bölcs és vidám adomákat! Kézai Simon mester (IV. (Kun) László történetírója) a Turul-nembéli királyokról mesélhetne olyan történeket, amelyek ismerete számunkra – a források hiánya miatt – nem adatik meg. Anonymus is felfedné magát az est végére és színes történetében Árpádék bejövetelét vetítené elénk. Végezetül Vitéz János, Mátyás idős esztergomi érseke és atyai mentora, Nimród és szkíta fejedelmek bölcsességéről szólna... Szép ábránd egy ilyen szerkesztőségi összejövetel! De szerencsére a Pilisben és a királyi városokban az ő szellemük is jelen van, és szent időben válaszolnak kérdéseinkre! Legyen Áldott az újesztendő!
ARADI LAJOS főszerk.
Megjelenik negyedévenként az adott hónap utolsó napján
Fõszerkesztõ: Aradi Lajos
Kiadja: Két Hollós Könyvesbolt 1081 Bp. Kenyérmező u. 3/a. telefon: 06 (1) 299-0032
Felelõs kiadó: a kiadó vezetõje
Elõfizetéssel kapcsolatos információk: 299-0032
A lap elõfizethetõ rózsaszínû postautalványon a Két Hollós Könyvesbolt címén (Bp. Kenyérmezõ u. 3/a, 1081).
Előfizetésben terjeszti a Magyar Posta Zrt. Hírlap Terjesztési Központ
Postacím: 1900 Budapest Előfizethető az ország bármely postáján, a hírlapot kézbesítőknél,valamint megrendelhető
e-mail: hirlapelofizetes@posta.hu
telefonon: 06-80/444-444
világháló: http://kiralyikozpont.hu
e-mail:
kiralyikozpont@kiralyikozpont.hu
ISSN 2063-0816 (nyomtatott)
A lapban megjelent cikkekért felelõsséget vállalunk!
Dobogókő
A királyi központ lapja (5. évfolyam 3-4. szám)
3



BEVEZETÉS A REJTETT ERŐK VILÁGÁBA
ARADI LAJOS TANFOLYAMSOROZAT BUDAPESTEN A KÉT HOLLÓS KÖNYVESBOLTBAN
2016. január 23-24. (10-18 óráig)
A LÁTHATATLAN ENERGIÁK FOGALMA ÉS MÉRÉSE
A radiesztézia (sugárzás érzékelés) lényege és haszna a mindennapokban. Földsugárzások érzékelése, ezek káros és jótékony hatása az élő~ szervezetre, miért alakulnak ki a krónikus betegségek, mi közük van ebben a földsugárzásoknak? Megtanuljuk mérni, érzékelni segédeszközökkel, sok gyakorlattal mindkét napon. A második nap végén megtanuljuk a legegyszerűbb betegség diagnosztikai módszert.
2016. február 20-21. (10-18 óráig) AZ AURA
Az emberi test energetikai felépítése, a csakrák és az aura érzékelése, mérése. Az ebben lévő hibák, sérülések felismerése, kijavítása. Akár úgyis, hogy a páciens messze, több ezer km távolságra van tőlünk. Fantom vagy távdiagnosztika
2016. március 19-20 (10-18 óráig) A BETEGSÉGEK LELKI OKAI
Milyen lelki háttere van egy-egy betegség kialakulásának a fizikai és energetikai mellett? Miért lesz valaki allergiás? Mi áll az emésztő-, szív és érrendszer megbetegedéseinek hátterében? Nagy felismerések és meglepetések várnak ezen a hétvégén! Erre a tanfolyami részre jöhetnek olyanok is, akik a korábbiakon nem vettek részt!
2016. április 23-24. (10-18 óráig) SPIRITUÁLIS ÖNVÉDELEM
Hatékony segítség megtartani erőinket, energiáinkat. Valóban léteznek energiavámpírok? A védekezés módozatai ellenük. Hogyan tudjuk környezetünket, lakásunkat, munkahelyünket energetikailag tisztán tartani, megtisztítani?
2016. május 21-22. (10-18 óráig) A SZELLEMVILÁG TITKAI
Mit jelent az, ha valaki szellemeket lát? Hogyan maradnak itt, milyen hatásuk van az emberekre? Hogyan tudjuk őket távozásra bírni? Az emberi szellem fejlődése, a Szellemtan alapjai.
2016. június 18-19. (10-18 óráig)
A LEGKÍMÉLETESEBB GYÓGYMÓD, A SZELLEMGYÓGYÁSZAT ALAPJAI Hogyan tudjuk a betegségeket a leghatékonyabban megelőzni, gyógyítani? Megtanuljuk az alap meditációs gyakorlatokat, megutaztatjuk szellemünket a magasabb dimenziókban... A belső látás fokozása gyakorlatokkal... További tanulmányaink, azok számára, akik még mélyebben szeretnének belepillantani a "láthatatlanba":
JELENTKEZÉS ÉS TOVÁBBI INFORMÁCIÓ: KÉT HOLLÓS KÖNYVESBOLT 1081. BUDAPEST, KENYÉRMEZŐ U. 3/A. TELEFON: 299-0032
KÉT HOLLÓSBAN A KÉT HOLLÓ!
Tarot tanfolyam HOLLÓ SZABÓ LAJOS és HOLLÓ SZABÓ JÚLIANNA vezetésével!
A tanfolyamra egy csomag Crowley Tarot kártya, valamint jegyzetfüzet szükséges. Kártyacsomag, korlátozott számban, kapható, ameddig a készlet tart. (Egy csomag ára 3900,- Ft)
2016. január 9. (10-18 óráig)
A Spirituális Életút-Elemző tréner munkájának megismerése. Munkaeszközeinek feltárása. A Crowley Tarot története beavatott szimbolikája. A Tarot-nak, mint eszköznek a titkai, és törvényei. A Nagy Arkánum. A Kis Arkánum. Az első elemzés.
2016. január 16. (10-18 óráig)
Csakra elemzés. A személy asztrál, éteri és polimorfikus mezeinek a nehéz erőktől való megtisztítása. Fogadalmak oldása. Lélekterhességek felismerése. Táv elemzés - távtisztítás. Életfeladat feltárása.
2016. január 30. (10-18 óráig)
Az általános elemzési módszer elmélyítése. Gyors elemzési módszer, villámelemzésre. Társkapcsolat elemzése. Bárki máshoz fűződő kapcsolataink elemzése. Küldetésünk feltárása kapcsolatainkon keresztül. Családterápiás feltérképezés. Megnyugtató megoldásaink feltárása és a kapcsolat gyógyítása
2016. február 6. (10-18 óráig)
Az Akasha Krónikába való bejutás feltételei. Meditatív állapot elsajátítása, amely mindezt lehetővé teszi. Betekintés az előző életekbe. Az előző életekből eredő problémák gyökereinek feltárása. Karmák felfedezése. Karmaoldás.
JELENTKEZÉS ÉS TOVÁBBI INFORMÁCIÓ: KÉT HOLLÓS KÖNYVESBOLT 1081. BUDAPEST, KENYÉRMEZŐ U. 3/A. TELEFON: 299-0032



A királyi központ lapja 5
Évek óta érezhető, milyen nagy, és egyre csak nő a távolság ember és ember között. Környezetünkben, ismerőseink és barátaink között nyilván sok a hasonlóan gondolkodó és érző ember. A hasonlóak társaságát általában mi választjuk magunknak, bár ezt nem mindig tesszük tudatosan. Ha azonban olyan helyre kerülünk, ahol nem tudjuk megválogatni társaságunkat,- akár a munkahelyünkön, kint az utcán, autóban vagy a tömegközlekedési eszközökön, - rögtön tapasztalhatjuk, mennyire sok a mindenen és mindenkin átgázoló, érzéketlen, önző ember, aki nem tanul, nem olvas, nem azért mert nincs rá pénze vagy lehetősége, hanem mert nem hajlandó rá. Szinte tapinthatóvá válik a hatalmas távolság a mérhetetlenül gyenge, csak az anyagban élő emberekkel. Ilyenkor úgy érzi az ember, annyira szükséges lenne, ha valami, történne, talán jó lenne egy szétválasztás, egyfajta szelekció, mert ebben a légkörben tovább egyre elviselhetetlenebbé válik az élet. A nagyvárosokban annyira ránk nehezedik ez a fajta nyomás az alacsony szintű helyzetek miatt, amik csak visszahúznak a lefelé örvénylő energiaterekbe. Talán ekkor van lehetőségünk elérni egy bűvös határ-pillanatot, amikor egyszerre átfordulhat bennünk a megértés és elfogadjuk, hogy ez mégis jól van így, és talán így érkezik el bennünk az az Aranykor, amire spirituális értelemben várakozunk, mert ez nem egy adott időpillanatot jelent, hanem egy bensőnkben megmutatkozó lélekszintet. Egy olyan lélek emelkedési pillanatot, amikor már eléggé szeretjük, ismerjük és elfogadjuk magunkat és magunkon keresztül a világot, a benne élő minden emberrel. Ezen pillanat átélése után már nem okoz nehézséget magasan megtartani energiaszintünket, és semmilyen helyzet nem hozza ki belőlünk a rosszat, mert folyamatos, mély belső és külső békét élünk át. A lelkünk fejlődésének új korszaka indul el. Valószínű nagyon sokan élnek át mostanában hasonló folyamatokban zajló érzéseket. És tudjuk, ha a kritikus tömeg átéli ezt, onnantól kezdve robbanásszerű lehet az érzés megélése és az Aranykor eléri az emberek többségének szívét. Az arany itt nem a nemesfém értelmében szerepel, hanem mint fényt adó csillagunk földön materializálódott fényessége, a mindenen áthatoló, mindent bevilágító fény korszakáé. Aranykorról szinte minden ókori nép megemlékezett mitológiájában, mondhatjuk, hogy az emberiség közös tudatában szereplő fogalomról van szó. A ma ismertek közül, az egyiptomi, görög, római, indiai vagy maja mítoszok is beszélnek aranykorról és hasonlóképpen nyilatkoznak róla. Általában úgy jelennek meg, hogy a régmúltban már volt egy őket megelőző, nagy tudású, magas intelligenciájú nép a földön, akik megtanították az embereknek a tudományokat, mezőgazdaságot és művészeteket, és velük együtt az emberek békében és boldogan éltek egymással, közvetlen kapcsolatban Istennel, és nem léteztek, nem működtek olyan negatív tulajdonságok, mint harag, féltékenység, vagy gyűlölet. Minden nép úgy őrzi ennek emlékét, mint a harmónián nyugvó aranykort. Ez pedig azt mutatja számunkra, hogy az emberiség alapvető vágya,
hogy újra megnyilatkozzon és létrejöjjön itt a földön a tiszta lélek korszaka. De jellemző, hogy két világkorszak közötti átmenetben, a búcsúzó korszak haldoklásaként bepörög, felpörget mindent maga körül. Talán épp ennek vagyunk most részesei. A görög Hésziodosz időszámításunk előtti 8. században élt, és fennmaradt Theogónia (Az istenek születése) című művében négy világkorszakot nevez meg, amely az Aranykorral kezdődött, folytatódott az Ezüst- és Rézkorral, majd a Vaskorral végződött (ez a költő jelene). Három mítosz meséli el a harmonikus világ megszűnésének okait. Az első Pandora története, aki kíváncsisága miatt szabadította az emberiségre a negatív erőket egy szelencéből, a második főszereplője Prométheusz, akinek két cselekedete miatt az istenek büntetésként vetettek véget az aranykornak. Az egyik „bűne”, hogy az égből ellopta a tüzet az emberek számára, a másik, hogy az áldozati állatokból az értékesebb részeket az embereknek adta. A harmadik mítosz szerint, kezdetben az istenek aranyból teremtettek embert, de miután csalódást okoztak viselkedésükkel, elpusztították őket. Ezután ezüstből, majd rézből alkották meg a következő korszakok emberiségét, de egy idő után őket is megsemmisítették. A negyedik korszakot a költő vaskornak nevezi és ebből a korból vágyódik el, akár a múltbéli, akár a jövőben majd visszatérő aranykorba. Az indiai szent könyvek a következőket írják az aranykori emberről, nagyon szép arcúak, magasabbak, de könnyebb, légiesebb testűek. Képességeik szerint magas intelligenciával rendelkeznek, erős mágikus képességeik vannak, aurájuk legalább tízszer nagyobb terjedelmű. Fénytermészetük képessé teszi őket a levitációra, vagyis a gravitációt kikapcsolva képesek testüket súly nélkül lebegtetni. Továbbá ismerik a materializáció- dematerializáció titkát, vagyis az anyag megtestesítésének természetét és hogyan lehet az anyagi burokból újra szellemi formába tenni, fénynyé, energiává változtatni. Ezért nincs szükségük tárgyakra sem. A hindu naptár Kali Yuga korszaknak nevezi az i.e. 3102-ben kezdődő és 2012 decemberéig tartó időszakot, ezután veszi kezdetét az Aranykor. Krisna azt mondja, hogy Aranykor kezdődik a Kali Yuga kor után, mely tízezer évig fog tartani. Megközelítőleg ugyanezeket a dátumokat hozza a maja naptár, mely szerint az ötödik nagy ciklus i.e. 3114-től kezdődik és 2012-ig tart. Egyiptomban az aranykort RÁ (RÉ) napisten idejének nevezték és a papok úgy tanították, hogy a csillagok járásának egy bizonyos konstellációs pontján fog majd ez az időszak újra visszatérni. Ha az aranykort, mint fénnyel teli időszakot a Nap járásához kötjük, az Oroszlán-világkorszakhoz juthatunk, - amelyben a Nap otthon és erőben is van,- kb. i.e. 10800-ban kezdődött. Érdekes módon a 90-es években a területet kutatók a csapadékvíz által a Szfinx kövén hagyott kopási nyomok alapján, számítógépes vizsgálatokkal épp az i.e. 10 ezer évet jelölték meg a monumentális szobor koraként, melyet tájolása is alátámaszt, mivel arca ekkor épp az Oroszlán-csillagképben felkelő napra nézett. Sajnos ezt a hivatalos tudomány ma sem nem fogadja el. Bár a rómaiak Augusztus császár idejét nevezték aranykor
Végső megoldás:
Aranykor?
RÁBEL ANIKÓ



Dobogókő
6
nak, tudjuk, hogy ez az időszak nagyon távol állt a fénnyel telített harmonikus kortól. Az lehetséges, hogyha a római császárokat egy skálán vizsgáljuk, Augusztus idejét tehetjük talán a legmagasabb fokra, de a legalsó fok biztosan Néró uralkodása lesz. A Bibliában, ha lehet aranykorról beszélni, a Teremtés könyvében az első emberpár Paradicsomban töltött ideje lehetett, mikor is közvetlen kapcsolatban voltak Istennel, a teremtéssel és bőségben, boldogan éltek, míg a bűnbe esést követően erre érdemtelenné váltak. A magyar mitológiában találjuk a legszebb aranykor meséjét, ami a székelyeknél és a csángóknál maradt fenn tiszta forrásként. E szerint, valaha volt az óceán közepén egy sziget, az Aranyos szegelet, ahol békében és boldogságban éltek az emberek egymással és Istennel, Arany Atyácskával és feleségével, Ezüst Boldogasszonnyal. Sajnos Ármány megirigyelte ezt az idilli harmóniát és csellel, Arany Atyácska alakját magára öltve becsapta az embereket, akiket így rá tudott venni minden rosszra. Erre Arany Atyácska elhatározta, hogy elsüllyeszti a szigetet. Ezüst Boldogasszony megsajnálta Aranyos Szegelet lakóit és elküldte fiát, a Világügyelőt, hogy mentse meg az emberiséget. Világügyelő pedig ember formájában megszületett, és mikor felnőtt, arra tanította az embereket, építsenek nagy hajókat és mentsék oda a számukra értékes dolgokat. Közben a sziget a süllyedés előjeleként már el kezdett remegni és rengett a föld. Világügyelő vezetésével az emberek hajóikon elindultak új partok felé. A sziget pedig darabokra tört majd elsüllyedt az óceánban. Világügyelő vezetésével a megmenekültek partra szállhattak és benépesítették Kelet pusztáit, és belőlük származnak a hunok és magyarok. Ám eljön az az idő, mikor Arany Atyácska megbocsát az embereknek és akkor majd Aranyos Szegelet újra kiemelkedik a tenger hullámaiból. Ahogy a mesében is történik, a régi minták felbomlása, a görcsös életben maradás miatt egyfajta rázkódás, rengés érezhető, egy felpörgetett időszakot hoz létre a világkorszakok végén. Talán ezért érezzük ilyen felfokozottnak az eseményeket körülöttünk. Erre az állapotra mondták az amerikaiak: Állítsátok meg a Földet, ki akarok szállni. De a megoldás az kell legyen, inkább magunkat és másokat is magunk körül állítsunk meg a pörgésben és találjuk meg belső békénket, harmóniánkat. Az aranykorba beletartozik az emberi kapcsolatok rendeződése, a párkapcsolatok helyrebillenése is, mert az Aranykor pillanatának átélésével megértjük, hogy a régen bevált viselkedésmintákkal már nem élhetünk tovább. Egyszerűen nem működnek. Amikor minden a helyére került, így tud mindkét nem azonosulni a születésekor vállalt szerepkörével, a NŐ, aki a nö-vekedésért felel minden téren, ő tudja a változás megélésére és az újban való cselekvésre inspirálni a férfit, azáltal hogy támogatja és megérti, gondoskodik és táplálja környezetét. A növekedés energiáit befogadja és továbbítja a FÉRFI felé. Mert a férfi ezt veszi észre egy nőben, ő is úgy érzi magát fontosnak, ha ez a folyamat készteti őt cselekvésre. Így jöhet létre egy új életminőség a belső gazdagsággal és energia-többlettel. Nyilván a párkapcsolatok az új keretek között is csak hasonló energiaszinten levő párral tudnak működni. Az energia-kiegyenlítődés szerint már olyan energiaszintű párt fognak vonzani, akivel azonos rezgésen vannak. Nem csak az utca emberei között nő a rezgésszint távolság, de a jelen párkapcsolatokban élők között is. Ha az energiaszintek között túl nagy lesz a távolság, nő a feszültség és abban a kapcsolatban már nem tudnak jól együttműködni a felek. Ez természetes, hiszen a rezgéseikben
egyre nagyobb a különbség és csak távolodnak egymástól. Sajnos nagyon nagy sérüléseket tudnak egymásnak és főleg gyermekeiknek okozni az eltávolodott párok, mert a régi erkölcsi minták szerint ragaszkodnának hozzá, hogy együtt tartsák a családot. Talán ez a magyarázata annak, mostanában miért válik szét és kezd új utakon új párral közös életet sok férfi és nő. És arra is magyarázat, miért van egyedül olyan sok ember, mert ők is vágynak egyenrangú kapcsolatra, de tudják, a régi minták szerint már nem akarnak élni, az új minták és energiaszintek pedig még kialakulóban vannak, ezért várnak, kivárnak. Mert kívülről, görcsösen ragaszkodó módon rátalálni a megfelelő párra, aki azonos mértékben tud az új energiaszintekre lépni, szinte lehetetlen. Ebben kérjük továbbra is az angyali segítséget, mert talán a legjobb megoldás, ha ráhagyjuk magunkat az égi beavatkozásra. És a világ rázkódik, forrong körülöttünk, miközben a régi minták felbomlanak, omlanak össze az eddig jól megszokott dolgaink és új és még újabb helyzetekbe kerülünk,- személyes, országos, sőt kontinens szinteken is, - amiket látszólag lehetetlennek tűnik megoldani. Lehet, hogy mégis ez a zilált helyzet fogja az emberiség szintjén is elhozni azt a végső pillanatot, ami már nem feszíthető tovább, és majd egy adott ponton és adott pillanatban átfordul a megértésbe és elfogadásba? Nagyon fontos, hogy ha már sikerült egyszer-egyszer elérni ezt a pillanatot, tudatosítsuk magunkban és védelmezzük az elért energiaszintet, hogy a lehúzó erők már ne hassanak ránk. Csak remélhetjük, hogy ez a lelki érési, megértési folyamat, a világot irányítani akarók lelkében is így működik és nem fognak a régi mintáikhoz, az anyagi javaik növeléséhez annyira foggal-körömmel ragaszkodni, hogy miatta embereknek kelljen meghalni. Végszóként és reményként álljanak itt Nostradamus szavai, melyek figyelmeztethetnek is feladatainkra:
„Jön új nemzedék, mely erős lesz, és nem szégyelli többé, hogy magyar, a vének nemzedéke önmagán erőt vesz, s nemcsak önmagának túr és kapar. Erkölcsében megújul majd az ország, s végre büszke lesz minden fia mert ámulatba ejti egész Európát ezerszáz évnek elteltével Pannónia.”
„Jön majd egy ember a második millennium után, ki felette áll minden torzsalkodásnak: Ő lesz az itt, ki Pannon földről Istenhez kiált és Isten meghallgatja imádságait. Ő lészen az, kinek uralkodása folytán Pannónia ismét erős lesz és gazdag, nagyobb lesz, mint akármely szultán, az ő szavára minden országban adnak, s önként kezére bíznak minden hatalmat.”
www.kethollos.hu



A királyi központ lapja 7
SZENT HELYEK A BUDAI HEGYSÉGBEN
A következőkben a Budai-hegység Töviskeresztre vonatkozó útvonalát fogjuk bejárni, minek okán ne bizonytalanodjon el az olvasó abban a tekintetben, hogy egy Pilisről szóló újságban mit keres ennek a földrajzi egységnek a tárgyalása. A Pilisben lévő Töviskereszt ábra számtalan, a Pilisen kívüli területeke vonatkozó összefüggéssel bír: déli irányban, ahol a csúcsa van, a Budaihegység északi részére mutat, észak felé pedig a Börzsönyben bontakozik ki egy vele kapcsolatos összetett szimbólumrendszer. Mivel a Töviskereszt ábra legnagyobb töviscsúcsa, kívül esvén a Pilisen, egy konkrét területet fed le, ezért a Pilissel való szoros, és sokatmondó kapcsolatának feltárása elkerülhetetlen.
Solymárról indulunk tovább, pontosabban a vasútállomástól folytatjuk utunkat déli irányba. Érintjük a közelmúltban feltárt és felújított Szarka-várat, majd a Paprikás-patak völgyébe ereszkedünk le. Ez a kedves patak a Les-hegy alatti Alsó-Jegenye-völgyben fut, közkedvelt családi kirándulóhely, nem véletlenül. A Budaligetet Solymárral összekötő főút alatti kis völgy számtalan természeti szépséggel várja az arra járókat, és a város közelsége ellenére a túrázó valóban a természet ölében érezheti magát. Kanyargó ösvény, vízesés, kis tó, érdekes dolomit sziklaalakzatok tárulkoznak fel. Egy forrás is található a völgyben: a Rózsika-forrás, azonban, sajnos, vize nem iható: a felette létesült település a hetvenes évekre, a csatornázás késlekedésének okán, beszennyezte a talajt. A völgyet Budaliget határában hagyjuk el, majd felkanyarodunk a Középső-Jegenye-völgybe. Itt elérjük a Vendel-dűlő felé vezető aszfalt utat, melyen déli irányba haladva, még Budaliget előtt, a Kálvária-domb alá érünk, amit egy földúton tudunk megközelíteni. Ez az alacsony, 388 méter magas hegy kiemelt pont a rendszerben, illetve egy tőle délre eső nagyobb terület kezdőpontja. Ennek a kettősségnek a magyarázatát magában a szántói Töviske
reszt ábra faragott csúcsának helyzetében kell keresnünk. Korábban tettünk arról említést, hogy a kövön a legfelső, és egyben legnagyobb tövisnek a csúcsa nincs rajta, vagyis ha a tövist meghatározó két vonalat precízen megszerkesztjük, az lefut az ábráról. Mivel a faragás meglehetősen kopott, a vonal széles, ezért a szerkesztésben egy „tól-ig” tartományban mozoghatunk, de ennek ellenére nem tudjuk a tövisvég csúcsát „a kövön tartani”. Ennek fontos üzenete az lehet, hogy nem egy konkrét pontot jelöl ki ilyen módon a Pilisen fekvő ábra déli csúcsa, hanem egy nagyobb területet. (Ez a nagyobb földrajzi egység egy nagy jelentőségű szakrális központként határozható meg, melyről a későbbiekben még bőven szót fogunk ejteni.) A Kálvária-domb alatt elhagyott kőbányát találunk, melynek oldalában ösvény indul fel a csúcsra. Út közben régi beton-pad lábazatának maradványát láthatjuk, mely emlékeztet arra, hogy valamikor ismert, és talán parkosított, gondozott zarándokhelyről van szó. A tetején hiába keresünk kálváriát: nincs. Lehet, hogy valamikor volt, és elnevezésében ennek emlékét őrzi. (Ne felejtsük, hogy a Töviskereszt ábrával hét kálvária van összefüggésben!) Egy 1836-os Budapest térkép vonatkozó
VÁRY ISTVÁN
A töviskereszt titka 7. rész
VÍZESÉS ÉS TÓ A PAPRIKÁS-PATAK VÖLGYÉBEN
A RÓZSIKA FORRÁS A „NEM IVÓVÍZ” FELIRATTAL
DOLOMIT ALAKZATOK A PATAK FELETT



Dobogókő
8
részletén fel van tüntetve német nyelven a hegy (Kalvaria-Berg), a korai turistatérképekről azonban eltűnik. Az 1975-ös Kartográfia térképen még a hegy csúcsa sincs berajzolva, az 1982-es térképen már „Kálvária-dombként” szerepel magasság megjelöléssel. (Nyilván a részletesebb rajzolatra törekedve, helytörténeti kutatások nyomán „került elő” az elnevezés.) A hegy teteje kifli alakú, északi irányba lankás, fiatal fákkal benőtt terület, melyen korábbi emberi megmunkálásnak semmi nyomát nem találtuk, kivéve a csúcskövet. Azonban valami feltűnhet a figyelő szem számára: szinte csak koronafa található ezen a fennsíkon, mely szent helyre utal. [1] Többször jártunk itt, volt, hogy egy éjszakát is fent töltöttem, és ezek hatására megerősödött bennünk az álláspont, hogy szakrális területről van szó. A Töviskereszt ábra és a Kabbala életfájának egybevetése szerint, melyre már többször utaltunk, ez a Keter, a Korona. Hozzá rendelt istensége a Metatron, Isten közel
sége megtapasztalásának helye, bolygója a Plútó, színe a fehér, ásványa a gyémánt, szimbolikájában a remete lámpája, az egyetértés erénye, a tudatosság és a természet élete jelenik meg. A Kálvária-dombról az erdőn keresztül déli irányba ereszkedünk le a kék turistaútig. Ezen folytatnák zarándoklatunkat Nagykovácsi - Zsíros-hegy irányába, hiszen a déli csúcstól, a Töviskereszt „másik oldalán”, visszafelé vezet az ösvény, azonban a fent említett nagyobb területi egység jelenlétének okán hosszabb „kitérő” szükségeltetik. Sőt, ennek a Budai-hegységben lévő területnek a bejárása a Töviskereszt vonatkozásában igen mély összefüggéseket tárt fel. A Kabbala életfájának elemzői nem csak az egyes szférákat és az azokat összekötő ösvényeket tárgyalják külön-külön, hanem többek között hármas csoportokba rendezve azokat, csoportonként is meghatároznak szimbolikus elemeket és minőségeket. A felső három szefira, a Keterrel a csúcson, külön triádot alkot, melynek Avadon a neve. Ez a mélységet jelöli, melyet több helyte
len értelmezés a pokollal azonosít. Zarándoklatunk során az a belső tapasztalat lett úrrá rajtunk, hogy a Dömörkapu – Vaskapu vonalát déli irányba elhagyva, mintegy kapun átjőve, egy mélyebb valóság megismerésének ösvényén időzünk, mely ezen a területen még hatványozottabban jelenik meg. Annak a kettősségnek a szimbolikáját, hogy egy isteni út csúcsán és koronáján járunk, és egyben a legnagyobb mélységekbe vezet utunk, csak szellemi rátekintéssel lehet megérteni. (Az felső világ – kapu – alsó világ szimbolikájára és pilisi megjelenítésére még a későbbiekben vissza fogunk térni.) A „lent-lét”, a lét és a valóság megismerésének egy mélységes dimenziója: magával ragadó misztérium ez, mely határozottan és számtalan módon bele van írva ebbe a tájba. Ez a tájban megjelenő szimbolikus valóság várja itt a zarándokot, melyre vonatkozóan a helytörténeti, vallástörténeti, geológiai és földrajzi kutatásaink csak megerősítést tettek. Vagyis több síkon kiderült, hogy elődeink tudtak erről a mélységről, pontjait ismerték, kijelölték, erejét használták.
Az első terület, mely ennek jegyét viseli, a beszédes nevű Remete-hegy, melynek 423 méter magas csúcsa alatt fut a kék turistaút a Remete-szurdok irányába. A remeteséggel való összefüggés nem véletlen: a szurdokban és annak oldalában több mint húsz barlangot tártak fel, melynek egyikéről az a hír járja, hogy az 1800-as évek végén még lakott benne remete, még hozzá egy volt
A TÖVISKERESZT EGY NAGYOBB TERÜLETRE MUTAT
HIDEGKÚT ÉS A REMETESZURDOK TERÜLETE EGY 1836-OS TÉRKÉPEN
A KÁLVÁRIA-DOMB ÉS A REMETE-HEGY. REMETE-SZURDOK TERÜLETE TURISTATÉRKÉPEN



A királyi központ lapja 9
pálos szerzetes. Az 1 km hosszú, S alakban kanyargó völgy számos geológiai, növény- és állattani érdekességgel bír sajátos helyzetéből adódó különleges faunája következtében. A karsztosodott mészkő-környezetben fel lehet kapaszkodni a nagy Kőfülkéhez, a Remete-barlanghoz, vagy a leg izgalmasabb Hétlyuk-barlanghoz. Ebben több járat, zsomboly, függőleges akna található, bejárásuk nem veszélytelen. A Remetei kőfülkének 10-12 m magas bejárata van, 1914-ben Dr. Kormos Tivadar tárta fel. Emberi maradványt nem találnak, de XIV sz.-i cserepeket és közel 5000 db csontot igen, melyek 33 féle emlőstől és 49 féle madártól erednek. A leleteket Dr. Lambrecht Kálmán határozza meg. A Remete-barlang feltárását 1914-ben Kadi Ottokár dr., majd 1949-ben Dr. Vértes László végezte el, e két alkalommal 13 réteget fedtek fel 10,5 m függőleges keresztmetszetben. 14 féle vadon élő állat csontmaradványát (pl. barlangi medve és farkas) azonosították. A Hétlyuk-barlangot Kessler Hubert tárta fel 1931-ben, melynek során tonnányi denevér-ürüléket kellett eltávolítani. Az egyik barlangban V. István korabeli pénzhamisító műhely nyomára bukkantak; szerszámokat, vert és veretlen ezüstpénzeket találtak. A völgyben futó patak maga az Ördög-árok felső szakasza, melynek vize száz évvel ezelőtt még jégkorszaki maradványnövények gyökereit táplálta. Sajnos a XX. századi körülépítés megbontotta ezt az ökológiai rendet, és manapság gyakran a modern kor remetéi, a hajléktalanok veszik birtokba a barlangokat, nagy szemetet és égett, üszkös maradványokat hagyva maguk után. De a táj így is, és még most is az Avadon mélységét idézi meg, és egy-egy zarándok erre járva, a barlangokban elcsendesedve megtapasztalhatja ennek a mélységnek az érintését. Ez a szakrális minőség itt csak elkezdődik, majd halad keleti és déli irányba a hajdani Szent Pál árka (ma Ördög-árok) mentén tovább, érintve Máriaremetét, a Pál-hegyet (ma Hárs-hegy) a Bátori-barlanggal, a Budaszentlőrinci pálos romokat (!), a Pesthidegkúti medencét, az elpusztult Gercse falut, a középkori Nyék községet és a Nyéki „vadasparkot”, és ennek szélén Mátyás király kastélyát. Ez a hatalmas, háromszög alakú terület nem más, mint a néhány korabeli dokumentum és számos térkép alapján lokalizálható, de mára teljesen elfeledett Szentpál, a szakrális központ. [2] De ne szaladjunk előre a történetben, folytassuk utunkat a Remete-szurdok keleti kijáratánál. Sűrűen beépített városrészbe toppanunk, mely mint ilyen, komoly kontrasztot képez a szurdok
minőségével. A remetei Szent-kút rendbe hozott – és teljesen körbeépített - kőépületét találjuk meg az egyik utcában, melynek forgatható nagy kereke ugyan van, de vize már sajnos nincs. Felfelé haladva az utcákon a Máriaremetei kegytemplomhoz érünk, melynek jelentősége, elhelyezkedése és szerepe a Töviskereszt tájban lévő jelenléte szempontjából, és az ábra csúcsának okán – mely többek között ide „mutat” – kiemelt jelentőséggel bír, és ez számunkra a második hely, mely egyfajta mélységet jelenít meg. Ezen a ponton, ha nem is illik, de engedtessék meg, hogy – a történet mélyebb megértésének okán - kissé személyes hangvételre váltsak. Az egyik zarándoklatunk során, sok évvel ezelőtt társamnak, Cserjés Pankának nagyon különös és igen erőteljes álma volt. Megjelent egy fény, melyben egy csuklyás alak állt, olyan szerzetes-féle, arcát nem lehetett látni. Megszólalt: „Menjetek el a faoltárhoz!” A mondatnak olyan súlya volt, hogy ezt követően évekig, minden zarándoklatunkon, ahol templomra vagy templom helyére leltünk, azt kerestük, hogy hol lehet vagy hol lehetett a fa
oltár. Hosszú ideig nem találtunk választ a titokra, mígnem az egyik Töviskereszt-zarándoklatunk során eljutottunk Máriaremetére, a Kegytemplomba. Ennek a történetnek a kibontakoztatásához több száz évet kell visszamennünk.
KORONAFÁK A KÁLVÁRIA-DOMB TETEJÉN
KILÁTÁS A KÁLVÁRIA-DOMB TETEJÉRŐL
A REMETE-SZURDOK GEOLÓGIAI FELÉPÍTÉSE



Dobogókő
10
A REMETE-SZURDOK FELÜLRŐL
A NAGY KŐFÜLKE
A REMETE-BERLANG BEJÁRATA
A HÉTLYUK-BARLANG EGYIK JÁRATA
AZ EGYIK KISEBB BARLANG BEJÁRATA A REMETESZURDOKBAN
A REMETEI SZENT-KÚT KORABELI KÉPESLAPON...
...ÉS MA



A királyi központ lapja 11
Már a XVII. században létezett Svájcban egy zarándokhely, egy bencés kolostor és templom: Einsiedeln. Itt őriztek és tiszteltek a hívek egy régi szent szobrot, mely az álló, koronás Szűz Máriát ábrázolta a szintén koronát viselő kis Jézussal a kezében. Erről a szoborról már abban az időben sok értékes másolatot, faragványt, festményt, különleges hímzett kézimunka-másolatot készítettek, nem egyhez csodákról, gyógyulásokról szóló legendákat fűztek. A XVII. század első felében számos dél-német család is elzarándokolt ide, és egy-egy szobormásolattal, kegytárggyal tért haza onnan. Így tett a Thalwieser család is, mely a török korban elnéptelenedett, mesteremberek hiányától szenvedő Magyarországra indult el; az akkori betelepítések során sok német, szlovák vagy szerb család választotta megélhetésüknek ezt az útját. A Thalwieser család a mai Pesthidegkúti medence területére érkezett, valamikor az 1760-as évek elején.[3] A család leánytagja, Thalwieser Katalin nem sokára férjhez ment egy helyi magyar mesteremberhez, Linzenbold Györgyhöz. Számításait megtalálta, boldog házasságban élt, és mivel buzgó, gyakorló hívő volt, háláját megannyi imában fejezte ki Isten felé. Katalin magával hozott egy einsiedeln-i szent képet, melyet – a helytörténeti kutatások szerint – 1763-ban egy közeli dombon egy kőrisfához erősített, és minden nap ide járt ki hálát adni Istennek. Itt meg kell állnunk egy-két gondolatra. Egy szent képet, mint ereklyét, a katolikus hívő családok a házi-oltárra szoktak tenni. Milyen indíttatás kellett ahhoz, hogy Thalwieser Katalin kivigye a házból a féltett és értékes tárgyat, és az a szabadban helyezze el? Miért egy dombon, és miért pont azon a dombon? Talán tapasztalta annak a helynek a szakrális erejét? Mit tudhatott ez az asszony, mit élhetett meg a lelkében? Talán „látta”, hogy egy szent hely van a közelben, ahol méltó helyet talál a szentképe? (Ne felejtsük el, hogy az Isteni Korona minőségének helyéről van szó, Szentpál szakrális területéről, ahová a Töviskereszt mutat!) Katalin asszony minden nap kétszer kiment a kőrisfához erősített képhez imádkozni, s ez feltűnt a helyieknek, kik közül többen elkezdték követni őt. Egyre többen jártak ki a szentképhez ájtatoskodni, a híre kezdett elterjedni. (Talán minden odajáró tapasztalta azt az isteni erőt?) Azután egy csodás esemény történt, mely azonnal még híresebbé tette a képet: 1780-ban egy Forstmar nevü budai vak nő a kép alatt imádkozva meggyógyult, visszanyerte látását. Ettől kezdve igazi zarándokhellyé vált a fa és a kép: százak és ezrek mentek alá imádsággal, hittel. Akkoriban az a földterület, amin ez a kőrisfa állt, egy földbirtokos tulajdonában volt, neve: Terstyánszky Ignác. [4] Tisztességes magyar ember lévén, látva az ájtatos tömeget, fából kápolnát építtetett a fa köré. (Mindez ma elképzelhetetlen: a képet már másnap ellopnák, a tömeget pedig a tulajdonos elzavarná.) Ez a kápolna 1805-ig állt. (Egyes források szerint 1810-ben épült.) Ez az idők folyamán már kicsinek bizonyult, és nagyobb kőkápolna építését, illetve a meglévő bővítését határozták el, melyet egyes források szerint 1810ben, más források szerint 1828-ban építettek meg, és Kisboldogasszonynak szenteltek fel. 300 hívő fért el benne. Séllyei Nagy Ignác székesfehérvári püspök (1777 – 1789) rendeletére a kegyképet a hidegkúti plébániatemplomba vitték és ott a szent Kereszt oltáron őrizték, 1829-ben került vissza az újonnan épült kőkápolnába. Azonban egy alkalommal a kápolna leégett a kőrisfával együtt, de a szentképet sikerült kimenteni, amit az akkor még meglévő és működő gercsei templomba vittek. 1875-ben megalakult a Mária remete Kápolna Egylet, mely azt a célt tűzte ki, hogy a leégett kő
A
MÁRIAREMETEI KEGYTEMPLOM RÉGI KÉPESLAPON
A TEMPLOM MA



Dobogókő
12
kápolna helyére nagy templomot építtet. A templomot Schömer Ferenc tervezte, az építkezés 1879-ben kezdődött el, a munkát Hauszmann Sándor vezette. Az épületet úgy tervezték, hogy az oltár pont a kőrisfa helyén legyen. A tíz évig tartó építkezés végeztével (mely 100 000.- forintba került) 1899. október 1.-én, tízezer (!) hívő jelenlétében Steiner Fülöp székesfehérvári megyéspüspök szentelte fel a templomot. Az oltár valóban a volt kőrisfa helyére került, sőt, a fa üszkös maradványai is ott voltak az oltár alatt hosszú ideig. 1928 és 1950 között szervita atyák gondozták e kegyhelyet, akik különös dolgot tettek: kiásták a fa maradványait, hamuvá égették, majd egy műanyag-szerű anyagba keverve „újraépítették” a fát, melyet az oltárban, az eredeti helyén felállítottak, és a szentképet ráerősítették. Így látható mai napig a Máriaremetei kegytemplomban Thalwieser Katalin kegytárgya. [5] [6] Nos, amikor szembesültünk ezzel a történettel, akkor döbbentünk rá: itt van a faoltár, melyről az álomban szó volt! És hol van ez? A Töviskereszt csúcsán, a zarándoklat déli végpontján, az Avadon kellős közepén! Azóta sokszor meglátogattuk a templomot, a faoltárt, a képet, egyedül és többekkel is: minden alkalommal megrázó erővel hatott az Isteni jelenlét, mely száz évekkel ezelőtt is, és még most is ott van! Számunkra mindez a Töviskereszt jelenlétére és üzenetére nagy bizonyságul szolgált. De a zarándoklat több pontjának leírása még hátra van, legközelebb, a folytatásban a pilisszentiváni kálvária felé visszük utunkat.
Jegyzetek:
[1] A „koronafa” az a jelenség, amikor egy gyökérből legalább három (de gyakran 10-12) törzs nő ki. Ha levágnánk a törzseket, felülről nézve a tönkök egy kör alakú korona képét adnák.
[2] A Pilisben fekvő Töviskereszt ábrával szorosan összefüggő hajdani „Szentpál” feltárásának anyaga olyan nagy terjedelmű, hogy ezen a helyen nem fejtjük ki; egy későbbi cikkben sort fogunk keríteni rá.
[3] Az 1715-ös összeírás Máriaremetén már 11 német családot említ. A nagyobb betelepedési hullám 1720 után indult meg.
[4] A gercsei és a máriaremetei ásatások alkalmával találtak Terstyánszky és Thalwieser sírokat. Ma élő leszármazottakról még nincs adatunk.
[5] 1991-ben II. János Pál pápa a „basilica minor” címet adományozta a kegytemplomnak.
[6] A források több tény vonatkozásában kissé eltérnek, például egy helyen tölgyfáról írnak, mint a kép eredeti helye, de ez a lényegen nem változtat.
Forrás és irodalom:
Hunfalvy János: Budapest és környéke, 1859
Rupp Jakab: Buda-Pest és környékének helyrajzi története, 1868
Toperczer Oszkár: Pesthidegkút - helytörténeti barangolások, 1996
http://www.mariaremete.hu/default_011.html
http://www.hidegkut.hu/?module=news&fname=telepules-tortenet
http://www.bucsujaras.hu/mariaremete/
http://2.kerulet.ittlakunk.hu/holmi/vallasi-intezmenyek-templomok/maria
remetei-kisboldogasszony-bazilika
http://lexikon.katolikus.hu
AZ OLTÁR A FÁVAL ÉS A KÉPPEL
THALWIESER KATALIN SZENTKÉPE



A királyi központ lapja 13
„Nincs a világon szebb és dicsőbb dolog, mint a becsületes név és a jó hír.”
Zrínyi Ilona (1643-1703)
Akinek lelkében és elméjében már aktiválódott a magyar lélek kódja, nem tudja érzelem-mentesen kiejteni nevét, mert az összefonódott a rettenthetetlen női bátorsággal, a példamutató és nemes nagyasszonyi magatartással és az élet szeretetével, bármily sorscsapással nézett is szembe. A magyar kód aktiválása pedig nem működik parancsszóra, arra belső késztetés, hon-szeretet, haza-szer-elem érzés szükséges. És ki tud a mai modern világban szerelmes lenni a hazájába? (Lehet, hogy itt sokan elmosolyodnak és nem értik ezt a fogalmat, pedig ez egy kulcs.) Csontváry-Kosztka Tivadar így írt róla: „...Aki telivérrel – szerelemmel – jött a világra,...aki szerelmes volt a napba, szerelmes volt az üstökös csillagba, ...aki a munkát szeretettel végzé,...aki mindenütt és mindenben szívét használta a küzdelemben; ...aki...kötelességtudó volt,...aki eredeti volt... független mindentől és mindenkivel szemben;...aki szerelmes volt a hazájába s szeretettel gondolt a nagyvilágra, aki le tudott mondani mindenről,...aki a szépben gyönyör
ködött s a naplementében ábrándozott.” Tehát az tudja csak megérteni mit jelent ez, aki át tudja élni ezt az érzést, ehhez pedig a kulcs, hogy ki tudja nyitni szívében a haza-szer-elem kódját. Sokan tévednek, amikor a szerelem fogalmát a szexuális vággyal azonosítják, mert a szerelem az a tiszta, istentől kapott érzése az embernek, amikor csak a jelenben létezik, kinyílik mindenre és egy semmihez sem hasonlítható nagyon erőteljes repítő érzés keríti hatalmába. Eddig a hatalmas szeretetet érzésig kell felemelkednünk és segíteni környezetünket is, hogy ezt tapasztalhassák. Hogy az ember tudja szeretni és elfogadni önmagát, a családját, barátait, a szűkebb és tágabb közösséget, akik közt élete folyik. Aki nem a „túlélésre játszik”, hanem megéli a pillanatokat, azoknak minden nehézségével és örömével, aki tehetségéből segíti és tanítja azokat, akikkel kapcsolatba kerül élete során. Nagyon fontos, milyen hatást gyakorlunk egymásra a napi rutinban, hogyan, milyen szépen beszélünk egymással és másoknak azokról a dolgokról, amiket szeretünk. Úgy szeressünk valamit, hogy annak szeretetére mások is kedvet kapjanak! Ugye tudjuk, milyen könynyű dolog elvenni a kedvét valakinek, de mennyivel nehezebb és fáradságosabb megkedveltetni valamit vagy felhívni a figyelmét egy olyan embernek, aki csak önmagával van elfoglalva. Pedig csak ezen a módon, a szeretet útján tudjuk a magyar kód aktiválását továbbítani. Ez a mi felelősségünk és vállalásunk, hogy ebben a zűrzavaros világban a szeretet, a honszerelem útján haladjunk együtt. És ki mondhatná, hogy Zrínyi Ilona korában ez könnyebb út volt? Nem, egyáltalán nem. Valószínűleg ők is úgy élték meg, hogy az a kor volt zűrzavaros időszak hazánk életében. Akkor is nehéz volt magyarnak lenni, itt a Kárpát-hazában és innen távoli földön is. Akkor is próbálták a nagyhatalmak szétaprózni az országot és a magyarságot. De láthatjuk, hogy csak az évszámok változnak, a program nem. Nem szabad hagynunk, hogy a „fortélyos félelem igazgasson”. Felül kell emelkednünk ezen a romboló programon a már felnyílt magyar-kódok segítségével, és emelni a mellettünk élőket a „szeretet és szerelem ereje igazgatásával” és vezetésével itt a földön minden megélt pillanatban. Címünk első idézete a francia királytól, XIV. Lajostól származik. A második része sírja feletti márványtáblán olvasható szöveg részlete, így szól hozzánk: „Itt nyugszik hősies tettei után az erőslelkű asszony, nemének és századának dicsősége, Zrínyi Ilona, a Zrínyi és Frangepán nemzetség utolsó dísze, Thököly és Rákóczi fejedelem méltó hitvese, kitűnő a horvátok, az Erdélyiek, a magyarok és a székelyek között, nagy tettei által még híresebb az egész világon. Erős lélekkel tűrte a sors csapásait, nagy volt a jó, még nagyobb a balszerencsében. Meghalt a Virágmezei birtokán Bithyniának nikomédiai öble mellett, a megváltás 1703. az ő életének hatvanadik évében, február 18-án.”
A magasztos, királynői, fejedelemasszonyi viselkedés legszebb példáját mutatta, melyről a korabeli Európa legmagasabb körei mind elismeréssel nyilatkoztak, és tetteit felsőfokú jelzőkkel méltatták. Hatalmas akaratereje rendíthetetlen hitében gyökere
Hercegnők, szentleányok és nagyasszonyok a magyar múltban 5. rész
Zrínyi Ilona
„Európa legbátrabb asszonya”
RÁBEL ANIKÓ



Dobogókő
14
zett. Soha meg nem tört, mindent úgy fogadott el, ahogy Isten mért rá. Hitte, hogy minden történés Isten kezében van, nekünk pedig ezt el kell tudnunk fogadni és nem ellenállni, hanem engedni, hadd történjen. Kövessük nyomon, milyen úton jutott el, a legfelsőbb szintű méltatásokig.
A Zrínyiek öröksége
A Zrínyi család hosszú századokon keresztül főszerepet játszott a Magyar Királyság déli részeinek történetében. 1066-ig vezethető vissza családfájuk, őseik, a Subicsok a dalmáciai Zára (ma Zadar) környékén éltek és 1102-ben hódoltak be Kálmán királynak, további 12 horvát nemzetséggel együtt. Támogatták III. Béla királyt Velence elleni harcaiban, majd II. András királynak egy pártütő tartományúr legyőzésében nyújtottak segítséget, mely szolgálatért kapták Brebir várát (ma Vinodol Horvátország Tengermellék-Hegyvidék megyéjében) és a hozzá tartozó megyét jutalmul. A későbbi Brebiri grófok IV. Béla királyt is életük kockáztatásával segítették a tatárok elleni küzdelemben, aki az országot
körülkerülve Trau várában (ma Trogir) talált menedéket. III. András király 1293-ban adományozta részükre a tengeri bánságot, mint utódaiknak is örökölhető címet. Nagy szerepet játszottak az Anjou család magyar trónra kerülésében is. Brebiri György 1300 augusztusában hozta magával az országba a Nápolyban született 12 éves Károly Róbertet. Nagy Lajos király pedig 1347-ben adományozta Brebiri Pál grófnak Zerinvárt (Zriny) és innentől kezdve nevezik magukat Zrínyinek. 1475-ben Zrínyi (II.) Péter itt semmisítette meg Ahmed boszniai basa seregét és kiszabadított több ezer Horvátországból és Stiriából rabságba hurcolt keresztényt. 15001501-ben a Zrínyiek vitézeit Jajcánál találjuk, ahol Corvin János seregében harcoltak. Az 1489-ben született Zrínyi (III.) Miklós részt vett a horvát rendi országgyűlésen, ahol Habsburg Ferdinándot királlyá választották. Sógorával, Karlovics Ivánnal megegyeztek, hogyha egyikük fiú utód nélkül hal meg, a másikuk és annak fiai öröklik majd a család vagyonát. Ezzel az egyezséggel növelték a Zrínyiek hatalmasra vagyonukat, mert úgy hozta a sors, hogy örökölték a Karlovicsok 22 várát, az addig tulajdonukban levő 9 vár mellé. A család világhírét az 1508 körül született (IV.) Miklós
szerezte, aki a Bécset elfoglalni készülő Szulejmán szultán 70-80 ezer főt számláló roppant seregét tartóztatta fel Szigetvárnál a 2300 horvát és magyar vitézekből álló csapattal és hősként esett el 1566. szeptember 7-én, így kímélve meg Európát és Bécs városát, melyet tízszer annyi katona védett, mint Szigetvárt. Hőstettét a francia Richeliue bíboros úgy minősítette, hogy „Zrínyi mentette meg a civilizációt” A hős maradványait a Csáktornyától néhány kilométerre a Muraszerdahely felé vezető úton található Szentilona pálos kolostorában, a család hatszögletű sírboltjában helyezték nyugalomra, melyet első felesége, Frangepán Katalin halálakor emeltetett. Fia (IV.) György, vörösmárvány szarkofágot faragtatott hős apjának. Szintén György fia alapította 1570-ben a Csáktornya mellett működő nyomdát, ahol többek között horvát nyelvű lutheránus prédikációkat is kiadott. Az 1599-ben Csáktornyán született (V.) György és bátyja, (VI.) Miklós, egy ideig mindketten áttértek a protestáns hitre, feleségeiket is e hit szerint vették el, majd 1619ben Pázmány Péter hatására újra visszatértek és katolikusok lettek. A Habsburgokat támogató politikája miatt az idősebb Györgyöt 1622-ben II. Ferdinánd király horvát bánná tette. 1629-ben György 29 évesen hirtelen meghalt, melyet kortársai mérgezésnek véltek. Két fiának, (VII.) Miklósnak és Péternek a király és Pázmány Péter lett a gyámja. Miklós grazi, bécsi és nagyszombati jezsuita kollégiumokban, majd egyetemen tanult és korának egyik legműveltebb katonájává vált, öt nyelven beszélt. Első felesége, Nádasdy Anna grófnő, akinek Drávaollári uradalmukban kelt levelei között maradt fenn a két fivér vagyonfelosztási egyezménye, melyet 1649-ben nyújtottak be a zágrábi érsekségnek megerősítésre. Ilonára nagy hatással voltak nagybátyja költeményei, aki korának legnagyobb politikusa és hadvezéreként, 1647-ben a horvát-szlavón bánná avató beszédében úgy nevezte meg magát, mint katona, aki a költészetet csak mulatságból műveli. Ilona édesapja, Péter is örökölte a család tehetségét, kétszer is lefordította a Szigeti veszedelmet, róla is kitűnő hadvezérként emlékeztek meg, bár nem lehetett könnyű neki egy zseni testvéreként.
A Frangepán család
Szintén gazdag és befolyásos család volt, fontos szerepet játszottak a magyar történelemben. Ősük Bertalan még III. Béla királytól kapta adományként Modrus-Fiume vármegyét. Segítették és támogatták a mindenkori magyar királyt, kiváltképp IV. Bélát majd Luxemburgi Zsigmondot, később pedig az Anjou uralkodókat is. A Frangepánok is több alkalommal töltötték be a horvátok báni méltóságát, és mindig találunk a családban magas rangú egyházi személyeket is, mint Ferencet, aki Kalocsa majd Eger érseke, vagy jeles hadvezéreket, mint Farkas bán, de művészeket is, mint Frangepán György, aki kiváló zenész, festő- és szobrászművész volt. A család nő tagjait a legfelsőbb királyi és főúri körökbe házasították be. Frangepán Erzsébet a hatalmas Cillei családba ment férjhez, Zsigmond király második felesége, Cillei Borbála grófnő bátyjához, így a királlyal sógorságban volt. Sajnos házasságuk nem jó véget ért, mert férje szerelmes lett egy híres szépségbe és mivel Erzsébet grófnő gyanús körülmények között hunyt el, azt suttogták, halálát férje és szeretője okozták. Említésre méltó Frangepán Beatrix, aki Corvin János felesége, így Hunyadi Mátyás király menye volt. Házasságukból két gyermek született, Kristóf, aki nevét nagybátyja és keresztapja, Frangepán Kristóf után kapta.



A királyi központ lapja 15
Corvin János 1504. évi halálát követően fia lett a család feje és örököse. 1505 márciusában, valószínű mérgezés következtében meghalt, amire persze bizonyíték nem került elő. Ezután húga, Erzsébet lett a hatalmas Hunyadi vagyon örököse, de Erzsébet is épp eljegyzését követően egy hónappal hunyt el. Gyermekei korai halála után édesanyjukra Frangepán Beatrixre szállt a vagyon, de érdekes módon, második férjhezmenetelét követően nem sokkal ő is elhalálozott, így sikerülhetett a Hunyadiak roppant vagyonát Brandenburgi György kezébe juttatni. Láthatjuk, kiragadva két asszony életét a családból, nem voltak éppen szerencsés sorsúnak mondhatók. A Frangepánok már korábban is kötöttek házasságokat a Zrínyi családdal. A nagy szigetvári hős első feleségét szintén Frangepán Katalinnak hívták, aki tíz gyermeket szült Zrínyi Miklósnak és húszévi házasság után 1561-ben hunyt el. Fiatalabb gyermekeik pedig anyjuk halála után édesapjuk kérésére Batthyányi Ferenc udvarába kerültek, ott nevelkedtek fel.
A csodás gyermekkor
Ilona édesanyjáról, Frangepán Katalinról (1625-1673) horvát történetírók jegyezték le, hogy nála tökéletesebb asszonyt nem ismertek. Szerette az irodalmat és a zenét, sőt maga is írt és fordított könyveket. Négy nyelven beszélt, magyarul, horvátul, németül és olaszul. Zrínyi Péter gróffal 1641. október 27-én kötöttek házasságot, és festői környezetben, a Kupa folyó bal partjának szikláján emelkedő Ozalj-várban éltek, ahol Ilona is született. A pontos évet nem jegyezték fel, a kutatók sírfelirata alapján számoltak vissza az 1643-as esztendőig. Frangepán Katalin grófnő mélyen hívő nagyasszony, Máriatiszteletét gyermekeinek is átadta. Művelt és büszke, gondos anya, bőkezű támogató, aki férje gyakori távollétei alatt az üzleti élet irányítása mellett politikai tárgyalásokba is bocsátkozott, irányí
totta a család velencei kereskedelmi kapcsolatait is és mellette szeretettel nevelte gyermekeit. A kor felfogása szerint a lányok nevelésén múlik, milyenek emberré válnak felnőve a férfiak, milyen hadvezérek, államférfiak vagy családfők lesznek. A főnemesi családok életének központjai a várak és udvarházak, ahol akár százkétszáz ember is együtt élt és dolgozott. Zrínyi Péter is, a kor főuraihoz hasonlóan nagy udvart vezetett, melybe a saját katonaság fenntartása is beletartozott, akik a várhoz közeli falvakban éltek. Az ilyen nagy létszámú közösség életét és folyamatos, hasznos tevékenységét szükséges volt jól megszervezni, mely általában a várúr és úrnő feladatai közé tartozott. Irányításuk alapján mindenkinek fontos szerep jutott. A család és a rokonság mellett ismerős nemes családok is az udvarházukba hozták 8-10 éves gyermekeiket, nevelni, tanulni és művelődni. A fiúk, mint apródok, itt tanulták meg a férfias feladatokat, a hadakozást és a gazdasági tevékenységeket. A lányok, mint kisasszonyok, elsajátították a női teendőket, megtanulták hogyan vezessenek egy udvartartást, hogyan irányítsák a termények begyűjtését, feldolgozását. Nevelésüket tanítókra és egyházi személyekre bízták. A birtokok hivatalos ügyeinek intézését titkárok végezték. Az udvarban élő nemes fiatalok együtt lovagoltak, vívtak, kertet műveltek, történelmet, irodalmat, nyelveket és zenét tanultak, énekeltek. Ebben a sokoldalú környezetben Ilona könnyen elsajátította az udvari élet szervezésének tudományát. Tanúja volt annak, édesanyja hogyan irányítja a vendégek, követek, kereskedők fogadását és miként tárgyal velük. A kertművelés, a növények, virágok szeretetét is gyermekkorából hozta. Megtanulta melyik növény mire való, hogyan kell gondozni, mikor kell betakarítani és hogyan kell feldolgozni, a gyümölcsöket befőzni, hogyan kell egy konyhát vezetni, hogy egy népes udvart el tudjon látni. Nagy valószínűség szerint Ilona volt az elsőszülött, mert a gyermekek névadása is családi szokást követett. Testvérei, Judit Petronella, János és Auróra Veronika voltak. Gyönyörű természeti környezetben éltek, útravalóként a magas műveltség és a művészetek szeretete mellé a mediterrán életvidámságot is kapták. Ahogy szüleik, a gyerekek is legalább négy nyelven beszéltek, horvátul, magyarul, németül és olaszul, de a levelezési nyelvet, a latint is elsajátították. Judit Petronella például édesapjával latinul levelezett. A családban fontos szerepet játszott a zenei műveltség átadása is a gyermekek részére. A költő, hadvezér Miklós nagybácsi például lanton játszott. Ilonát a zene, az éneklés és a tánc szeretete később sok szomorúságon segítette át. Auróra húga, akit Aurorikának becéztek, később a zárdában énekkart vezetett. Műveltségük alapja a Zrínyi Péter könyvtárában található sok híres, többnyire latin nyelvű könyv, amiből a gyerekek is válogathattak olvasnivalót. Miklós bátyjuk költészetét is ismerték, melyben a háború és szerelem összefonódásával szép példáját mutatja hitnek, kitartásnak, jóságnak és hősies magatartásnak. A gyerekek Csáktornyán láthatták és érinthették hős ükapjuk ereklyeként őrzött tárgyait, a páncélt, a feszületet és a lámpást, melyek nagybátyjuk költeményében szimbólumokká váltak. Ilona a Szigeti veszedelemből ismerhette meg, miként kell egy vár védelmét megszervezni, hogyan kell fenntartani a katonákban a bátorság és kitartás erejét, vagy mit jelent tisztelni az ellenséget. Ozaly várának berendezése is tükrözte a család mérhetetlen vagyonát. Kandallók és rakott cserépkályhák, a falakon Velencéből származó, mitológiai jeleneteket ábrázoló kárpitok, a padlón szőttes török szőnyegek és elegáns bútorok voltak, az asztalokon ezüst készletek, a tisztálko



Dobogókő
16
dásra pedig kádak, mosdómedencék és hajmosó tálak szolgálták kényelmüket. Az úrnak és az úrnőnek külön lakosztályok álltak rendelkezésre. Ebben a korban az időt már állóórák mérték, a világításra pedig rézcsillárok és ezüst gyertyatartók szolgáltak.
A fejedelemasszony
Ilonát a kor szokásaihoz képest viszonylag későn, 23 évesen adták férjhez. A vőlegény a két esztendővel fiatalabb I. Rákóczi Ferenc, e cikksorozat előző részében bemutatott Lórántffy Zsuzsanna és I. Rákóczi György unokája, II. Rákóczi György és Báthori Zsófia fia volt. Házasságuk megkötésében valószínűleg leginkább hatalmi, politikai érvek döntöttek. Ilona előtte még nem járt Magyarország észak-keleti vidékén. Az esküvő valószínű a hadi
állapotok miatt elhúzódott, ugyanis 1662 második felében már megtörtént a „háztűznéző” és 1663. év elején az Ilonát ábrázoló festményt is elküldték Munkácsra. De aztán 1664 tavaszán és nyarán a hadi veszélyek elől a Zrínyi családnak délebbre, a tengerpartra kellett menekülni. Nagybátyja, Zrínyi Miklós ugyanis Kanizsát ostromolta, mire válaszul a török felrobbantotta Zrínyi újvárat, ezért Ozalyban sem volt a család biztonságban. 1664. november 18-án pedig megtörtént a halálos vadászat, melyben Miklóst megölte a vadkan. Két hónappal később Ilona édesapját, Pétert nevezte ki Habsburg Lipót horvát bánná. Ezt követően a család átköltözött Csáktornyára és csak nyáron tartották meg Ilona és Ferenc eljegyzését, amit akkor kézfogónak hívtak. Az eseményre édesapjával utazott Trencsénybe, valószínű ekkor találkozott első
alkalommal a fiatal pár. Az esküvői meghívók 1666 januárjában kerültek kiküldésre, Báthory Zsófia Munkács várában készítette el: „...szerelmes fiunk, Rákóczy Ferenc,...nagyemlékezetű édes eleinek egyetlenegy maradékja, s ága lévén, következendő hosszú időkre, jó emlékezeteket, s nemzeteket Isten áldásából, az házasságbéli kötelesség által terjessze. Kire nézve anyai javallásunkból jegyezte el magának az Méltóságos és Nagyságos Gróf Zrínyi Péter horvátországi bán Uram szerelmes hajadon-leányát Gróf Zrínyi Ilonát,...”
A hatalmas, fényes esküvőre 1666. márciusában került sor a Rákóczi család zborói kastélyában, Makovicza vára alatt, ahová Ilona édesapjával és Aurorika húgával érkezett. A szertartás előtt Rákóczi Ferenc aranyszínűre festett, üveges, hatlovas hintón érkezett menyasszonya elé, majd a fiatal vitézek lovas versenyt rendeztek a menyasszonyi koszorú megszerzéséért. A versenyben Zrínyi Péter török paripája felbukott, de a vőlegény lova sikeresen megnyert. Az esketést az esztergomi érsek, Szelepcsényi György végezte, akinek támogatására Ilona később egész életében számíthatott. Az új házasok a sárospataki várba költöztek, melyet Lórántffy Zsuzsanna és I. Rákóczi György építtetett át a család magyarországi központjává, 35-40 évvel korábban. Zsuzsanna aszszony mindössze hat évvel korábban, 1660 áprilisában hunyt el. Patak várának fekvése Ilona számára talán sok hasonlóságot mutatott Ozalyval. Ablaka itt is folyóra, a Bodrog vizére nézhetett, Tokaj hegyeinek lábánál, itt is csodás látványban volt része, viszont Patakon nagyobbak voltak a méretek és az udvartartás is. Most már Ilonát is fejedelemasszonynak szólították, mint előtte Zsuzsannát. A berendezést Patakon is fényűző, fejedelmi pompa jellemezte, stílusában keveredett az erdélyi, török és lengyel hatás is. Ilona életvidáman, nyitott szívvel érkezett, s kezdte meg életének új korszakát, a magyar nagyasszonyokhoz híven. Az udvarban komoly zenei élet folyt, 18 zenészt foglalkoztattak, sípos, dudás, trombitás, orgonista és hegedűsök szórakoztatták a fejedelmet és családját. Ilona személyes szolgálatára 8 gyalogos és 4 lovas állt készen. Hozománya is dúsgazdag volt, a „leány-negyedet” kapta a szülői vagyonból. Férje is gazdag nászajándékot adományozott, melyet írásba foglaltak, ezért ismerjük, 8900 aranytallért és 30 ezer aranytallér értékre becsült arany és ezüst ékszert kapott férjétől. Ilona hamar hozzászokott az új környezethez, hiszen hasonlóképpen működő udvarnépet vezethetett, mint ahonnan érkezett. Messze földön híresek lettek sárospataki kertjeiben nevelt növényei, mint a török földről származó virágai. Patakon és később Munkácson is ápolta és gyógynövényeivel gyógyította hozzáforduló udvarnépét.
A Wesselényi-összeesküvés háttere
A történet előzményeként tudnunk kell, hogy II. Rákóczi György (Báthory Zsófia férje, I. Rákóczi Ferenc édesapja) Erdély fejedelme, 1657-ben szövetségben a svédekkel, a moldvai és havasalföldi vajdával, hadjáratot indított a lengyel trón megszerzéséért. Célja, hogy a török ellen erdélyi- lengyel koalíciót hozzanak létre, melyhez később csatlakozhatnának a nyugati hatalmak és a román fejedelmek. Habsburg Lipót is segítséget ígért, a római pápa pénzbeli támogatást, Velence pedig követeket küldött a német fejedelmekhez katonai segítség kérése okán. Lipót ugyan azért tette az ígéretet, mert a Rajnai-szövetség csak így támogatta őt a



A királyi központ lapja 17
német-római császárság elnyeréséért. Sajnos 1660-ban, a szászfenesi csatában II. Rákóczi György halálos sebet kapott és a már alakuló szövetség halálával felbomlott. 1660-ban Váradot elfoglalta a török, amire válaszként Zrínyi Miklós körülzárta Kanizsa várát, de nagy török elleni hadműveleteket kezdtek a Dunántúlon és Horvátországban is. Lipótnak közben sikerült megszereznie a császári címet és ettől kezdve semmi nem motiválta felénk tett ígéretei betartására. Nem indított hadakat Várad visszafoglalására sem, neki ekkor fontosabb volt a XIV. Lajos francia királlyal való rivalizálás. 1663-ban a Török Porta újabb hadüzenetet küldött, de Habsburg Lipót ennek ellenére a magyar érdekkel mit sem törődve, látványosan csak Bécs városának védelmére törekedett. Ekkor Zrínyi Miklós horvát bán, Wesselényi Ferenc nádor és Nádasdy Ferenc országbíró, a német fejedelmekhez fordult segítségért. Így
érkeztek magyar területre a Rajnai szövetség seregei. A törökök közben északon már egészen Csehországig nyomultak. 1664 januárban Zrínyi Eszék környékén harcolt a kb. 25 ezres horvát-magyar seregével, és február 1-jén sikerült felgyújtania az eszéki tölgyfa hidat, mellyel elvágta a török utánpótlást, így súlyos csapást mért rájuk. A győzelem után Habsburg Lipót a főparancsnokságot Zrínyire és Montecuccolira bízta, akik már készültek is Kanizsa visszavételére, melyet a török még az 1600-as esztendőben foglalt el. Az ostromra azonban Bécsből hiába várták az engedélyt, nem érkezett meg időben, így a harcot későn, csak áprilisban kezdhették meg. A töröknek eközben pedig volt ideje felkészülni az összecsapásra sőt Zrínyiújvárat is megtámadták, ahol az 1500 védő 4 hétig hősiesen tartotta a várat, de nem kapott ellátmányt és június 30-án a vár elesett, a török felégette majd felrobbantotta. Sokáig úgy tartották, hogy a vár horvát területen állhatott, de kutatások nemrégiben Őrtilos közelében fedezték fel romjait. A keresztény seregek 1664. augusztus 1-i szentgotthárdi győzelme Montecuccoli vezetésével ugyan nagy reményt adott, hiszen Mohács óta ez volt ez első olyan nyílt csata, melyben a törökök alulmaradtak. Ebben a helyzetben főnemességünk úgy tartotta, nem kellene hozzá túl nagy erőfeszítés, hogy a magyar területeket teljesen fel is szabadítsák a török uralom alól. Bécs és a Habsburgok magatartása a magyar főnemességet mélyen felháborította. A „szégyenletes” vasvári békekötés csak az utolsó csepp volt a pohárban. Az 1664. augusztus 10-én megkötött békét, a
Habsburg-család a magyar részvétel teljes kizárásával írta alá. Lipót 350 fős küldöttségében, mely Isztambulba utazott a szerződés aláírására, érdekes módon egyetlen hely sem jutott a magyar érdek képviseletének. Válaszul valószínű Zrínyi Miklós kezdte a főnemesek körében az ellenállást szervezni, de 1664 novemberében érte őt a halálos seb a vadászaton. Miklós halála után Wesselényi Ferenc nádor állt a csoport élére és Zrínyi Péter lépett halott bátyja helyére. Később csatlakozott hozzájuk Nádasdy Ferenc országbíró is. Egyeztető tárgyalásokat tartottak a stubnyai gyógyfürdőben, majd Sárospatakon és Munkácson is. A legenda szerint Sárospatak várában a híres „Sub Rosa” szobában, a „Rózsa alatt” volt a megbeszélés, mely egy félkör ívű, erkélyes szoba, mennyezetén, a boltívek összefutásánál a rózsával, innen az elnevezés. Mitológiája szerint a rózsa a titkok virága, ezért festették fel a mennyezetekre gyakran a középkorban, mert ami ott elhangzott, arról a „rózsa alatt” állók mélyen hallgattak. A szervezkedők rejtjeles levelekkel tartották egymással a kapcsolatot, de fontosnak tartották tisztán is lejegyezni céljaikat és az 1666. december 19-én Bécsben kelt oklevélben így fogalmazták meg: „Látván azt, hogy Magyarországnak és a magyar nemzetnek ügye oly veszedelembe jutott légyen, hogy ha mi, kik az országnak első oszlopi vagyunk, valami szabados úton eleit nem vesszük, ezennel végső romlásra jut az ég alatt ilyen híres nemzetnek az ő sorsa.” Fel akarták szólítani Habsburg Lipótot az alkotmány betartására, s ha ez nem működne, fegyverhez nyúlnak. 1667 márciusában azonban meghalt Wesselényi Ferenc és Nádasdy állt a szervezkedés élére, nem titkolva, el akarta nyerni a nádori főméltóságot. Sajnos ettől kezdve a célok egyéni érdekké változtak és hamarosan tragikus események következtek be.
A megpróbáltatások kezdete
Ilona első fiának 1667 októberében Patakon adott életet és a család hagyományai szerint Györgynek nevezték. A születés örömét nem sokáig élvezhették, mert a kisbaba hamarosan meghalt és ezt követően Ilona öt esztendeig nem adott életet gyermeknek, amihez nyilván hozzájárultak a következő évek szomorú eseményei és elvesztés élményei. I. Rákóczi Ferenc 1669 áprilisában Patakon egyezményt kötött a vallásszabadságról, visszaadatta a protestánsok templomait, a lelkészeket visszahelyeztette pozícióikba és a nagyanyja által alapított és annyira szeretett iskoláknak is visszaadta bigott katolikus édesanyja által elvett támogatásokat. Ezzel a lépéssel nyíltan anyja akarata ellen szegült és elgondolkozhatunk rajta, milyen szerepe lehetett ebben Ilonának, de tény, hogy Ferenc ezzel a lépéssel maga mellé állította egész Felső-Magyarországot. Az igazi nagy megpróbáltatást az 1670-71-es esztendők hozták el Ilona számára. Első fia elvesztése előtt már nagybátyja halála is megrendítette, mert Zrínyi Miklóst nem csak a család, de az egész ország is gyászolta, mint erős reménységét és haláláért a Habsburg-házat okolták. A fiatal fejedelemasszonynak biztosan volt tudomása az ellenállás szervezéséről, és benne édesapja, nagybátyja és férje szerepéről, de a későbbi iratanyag szerint nem tudták bizonyítani részvételét. Édesanyja, Frangepán Katalin és korábban Wesselényi felesége, a szépséges Széchy Mária, mindketten cselekvően támogatták férjeik politikai ügyét. Közben a bécsi udvarban is hatalmi harcok zajlottak a Titkos Tanács pozícióinak megszerzéséért. Lipót császár pedig azzal volt elfoglalva, hogy XIV. Lajossal hogyan osszák fel egymás között a spanyol



Dobogókő
18
örökséget II. Károly király halála esetén. Eközben, a Bécsben hatalmat szerzett Hocher kancellár úgy döntött, hogy az üres kincstárat majd magyar főuraktól lefoglalt vagyonnal fogja feltölteni. Magyarországon a vármegye gyűléseken már szinte polgárháborús hangulat uralkodott. Zrínyi Péter pedig kénytelen volt török segítségre számítani. Bécsben már elrendelték Magyarország katonai megszállását 10 ezer főnyi sereggel. Ártatlanságát mutatva, Zrínyi Péter Bécsbe küldte János fiát, vejét, Rákóczi Ferencet pedig a fegyveres védelem megszervezésére kérte fel, melynek Rákóczi eleget tett, április 9-én, a Patakon összegyűlt nemességgel felkelést hirdetett Felső-Magyarország védelmére. Ekkor már a benyomuló osztrák hadak a tokaji várparancsnokot is lefegyverezték és fogságba vetették. Közben Bécsben Hocher kancellár tudomására hozták a magyar ellenállás szereplőit és részleteit, és már készen is állt számukra a csapda. Bécsbe csalták Zrínyi Pétert és sógorát, Frangepán Ferencet. Mikor ez Rákóczi Ferenc tudomására jutott, apósát kímélte volna, felfüggesztette a fegyveres ellenállást és anyjához, Munkács várába költözött családjával. De Bécs
ben már megírták a képtelen vádiratot, miszerint az ellenállók „a kereszténység elpusztításáért a törökkel szövetkeztek”, és hadat indítottak Csáktornya felé, Zrínyi elfogatására. Bécsben azt is nagyon jól tudták, hogy a Zrínyi család horvátországi birtokain, a Dráván, Muravidnél a folyóból közvetlenül mossák az aranyat, mely a Zrínyiek kincstárát gazdagította. A nagy mennyiségű arany hamarosan a Habsburgok kincstárába került. Zrínyi Péterék közben Bécsbe érkeztek, az elfogatására indított hadak pedig április 14-én értek Csáktornyára, ahol Frangepán Katalin grófnő ellenállás nélkül átadta nekik a várat, melyet tönkretettek, vagyonukat, értékeiket és birtokaikat elkobozták. Katalin grófnőtől elszakították 16-17 éves Aurora lányát. A grófnőt Grazba vitték és a domonkosrendi apácák zárdájában őrizték. Aurorika Klágenfurtba, szintén apácakolostorba került. Ilona később több kísérletet tett, hogy magához vegye, de nem sikerült elérnie. Ekkor Judit testvérük már egy zágrábi kolostorban élt. A Bécsbe érkezett Gróf Zrínyi Péter horvát bánt, gróf Frangepán Ferencet és gróf Nádasdy Ferenc országbírót a bécsújhelyi börtönbe vitték, fő- és jószágvesztésre ítélték, melynek végrehajtása 1671. április 30-án megtörtént. Férje és öccse kivégzésének hírére Katalin grófnő megtébolyodott, a grazi kolostorban halt meg 1673-ban.
Rákóczi Ferenc életét Báthory Zsófia kapcsolatainak köszönhették, mert érte Bécsből további 2 milliós váltságdíjat követeltek, amit anyja 400 ezer tallérra tudott lealkudni. Az asszonyok így is hatalmas erőfeszítést tettek, hogy az összeget előteremtsék. Ilona jegyajándékával és a szüleitől hozományként kapott 6290 aranytallérral járult hozzá, a többit pedig kölcsönökből fedezték, illetve vállalniuk kellett Felső-Magyarországon a császári seregek élelmezését. Ilona egy pillanat alatt szinte mindenét elveszítette. Családja és régi életének helyszíne darabokra hullt. Nem csak édesapját vesztette el, de nem láthatta sem édesanyját, sem testvéreit. Nem létezett többé a vidám, mediterrán gyermekkori otthon, a család ereklyéit és gazdagságát elpusztították, Bécsbe vitették vagy széthordták. Apja halálának fájdalmát annyira mélyen zárta magába, hogy később sem említette soha. Nem írt és nem is beszélt róla, de udvarnépe beszélte, hogy még sok-sok évvel halálát követően, rémálmaiban fej nélkül látta őt. Erős hite és Isten akaratának elfogadása azonban segítette a kemény megpróbáltatások közepette.
Anya és özvegy
Az élet kegyes, mert az okozott fájdalmak után nagy örömöt adott Ilonának. Julianna lánya 1672-ben született meg. Amikor pedig 1676-ban Wesselényi Pál kurucai szatmári előrenyomulása miatt, már előrehaladott várandósan Munkács erős védelmébe igyekeztek férjével költözni, út közben anyai öröme beteljesedett és a Borsi kastélyban március 27-én világra jött fia, II. Rákóczi Ferenc. Ettől kezdve gyermekeiben találta meg boldogságát a szenvedések után, de a sors hamarosan ismét hozta a következő próbatételt. Még ebben az esztendőben, 1676. július 8-án 31 éves férje, Ferenc meghalt, aki végrendeletében gyermekeit Lipót császár gondnokságára bízta. Ilona 33 évesen maradt özvegy. Gyermekei védelmében azonnal bejelentette a hatóságoknál, hogy élni kíván törvényes jogával gyermekei gyámságára. Státuszát augusztusban uralkodói pecséttel megerősítették. Hogy Juliankának és Ferencnek biztosítsa a Rákóczi család közjogi méltóságainak megtartását, Munkácsra költöztek, és mint hivatalos gyám átvette Sáros vármegye főispáni méltóságát. Munkács elnevezésének történetét még Anonymus jegyezte le. A hét vezér átkelése a vereckei hágón nagyon fáradtságos, munkás volt, ezért a helyet, ahol utána megpihentek, Munkácsnak nevezték el. Később Szent István király erősítette meg falait, majd Szent László kőfallal vette körbe. A III. Béla idején először betört tatár seregek megostromolták, de nem tudták elfoglalni. IV. Béla király idején Batu kán sem birkózott meg bevételével, ezért bosszúból mind a körülötte álló falvakat felégette. Az utolsó tatár sereg 1352-ben szenvedett itt megsemmisítő vereséget, Nagy Lajos királyunk alatt, mert ekkor a vár védői nem csak sikeresen ellenálltak a támadásnak, de kitörve onnan tönkre verték a támadók seregét. Hunyadi János halála után, 1456-tól Szilágyi Erzsébet volt a vár úrnője, majd Mátyás király és fia, Corvin János lettek a vár urai. A Habsburg uralomban II. Miska zálogosította el 1573-ban Mágocsi Gáspárnak, akinek özvegyét vette feleségül Rákóczi Zsigmond, innentől kezdve volt a Rákóczi család tulajdonában. Ilyen nagy elődök után élt itt a fiatal özvegy, Zrínyi Ilona gyermekeivel és anyósával, akit özveggyé válása óta egy jezsuita házi pap és egy apáca tartott markában és bigott vallásosságban.



A királyi központ lapja 19
Az özvegyi életet szigorú szokásrend határozta meg, ilyenkor az asszonyok általában a szülői házban találtak menedéket és vigaszt. Ilonának erre már nem volt lehetősége, így mindenekelőtt gyermekei érdekét tartotta elsőrendűnek. Munkács várában külön háztartásban éltek anyósával, de viszonyuk így sem nem volt felhőtlen. Ilona minden Rákóczi vagyonról és jövedelemről pontos nyilvántartást kért, udvarnépétől fegyelmezett munkát, szigorú elszámolást követelt a nagyobb birtokokon, Regécen, Makovicán, Munkácson és Patakon, de a kisebbekben is, mint Szerencsen, Zborón, Borsiban vagy Ónodon. Hozzászokott, hogy élete már sok éve a nyilvánosság előtt zajlott. Emiatt azonban nem változtatott sem szokásain, sem magatartásán. Mindig nyugodtan és higgadtan viselkedett, mindenkivel közvetlen és kedves volt. 1677 őszén kisfia súlyos betegségen esett át, már az életéért aggódtak. Vannak források, melyek a mérgezés lehetőségét is említették. Munkácson annyira megromlott viszonya anyósával, hogy elköltözött és a gyermekekkel Regécen és Makovicán éltek. Szintén a Rákóczi család birtokain folytak a bujdosó csapatok császáriakkal való összecsapásai, falvaikat sokszor megszállták és javaikat rabolták. Ilona hangot adott annak, hogy ezek a dúlások nincsenek örömére, de valószínűleg inkább szimpatizált azokkal a honfitársaival, akik alkotmányos jogaikért fogtak fegyvert, vagyis folytatták azt a harcot, amit nagybátyjai, édesapja és férje kezdtek meg. Valószínű már korábban is sorsközösséget érzett és megismerkedhetett azzal a tehetséges, 21 éves fiatalemberrel, Gróf Késmárki Thököly Imrével, aki 1678 elején, már csapatai élén mutatkozott, amikor Kőváron aláírták a francia-lengyel-erdélyi szerződést. Ilona nagy örömére ebben az évben júliusban öccsével, Jánossal találkozhatott, aki Zboróra érkezett meglátogatni nővérét és megismerkedett gyermekeivel. Zrínyi János időközben már császári ezredes lett és beszámolt róla, jól megy sora, sőt már ígéretet is kapott arra, hogy az elkobzott családi javaikat visszakaphassa. Patakról Munkácsra menet azonban harcba keveredett a bujdosókkal, akik elfogták és hadifogolyként Erdélybe vitték. Ilona több hónapig nem kapott hírt felőle és nagyon aggódott Jánosért. Thököly Imrét ebben az évben választották meg a kurucok fővezérré. János nyolc hónappal később került elő Erdélyből és megnyugtatta nővérét, hogy őt Thököly Imre barátságos rabságban tartotta kurucainál. Sajnos Bécsbe visszatérve, családjuk régi ellensége Hocher kancellár most sem kegyelmezett, és Jánost bebörtönöztette. Ilonát ezzel újabb csapás érte, már öccse sem volt szabad. János csak néhány hónap múlva szabadult, Szelepcsényi érsek közbenjárására. Ilona a gyerekeiben talált örömet, maga nevelte őket, Juliannát zenére is tanította, virginált, egy csembalószerű billentyűs hangszert hozatott neki. Ferencet pedig első perctől kezdve uralkodásra nevelte. A gyermekei körében visszavonult időszak alatt már elkezdett bontakozni lelkében az a mindent elsöprő érzés, amit még hosszú évekig nem akart megengedni magának.
Megérinti a nagy szerelem
Gróf Thököly Imre 1678-ban már szenvedélyesen udvarolt Ilonának és leveleiből értesülhetünk arról is, hogy ő is erőfeszítéseket tett Zrínyi János kiszabadítása érdekében. Gróf Thököly István fia, 1657 szeptemberében született Késmárkon és 8 évesen már Máramaros főispánjává nevezte ki Apafi Mihály fejedelem. Édesapját szintén megvádolták a Wesselényi-összeesküvésben va
ló részvétellel és jószágvesztésre ítélték. Árva várában vesztette életét, mikor a császáriak ostrom alá vették. Ekkor a 13 éves Imre, édesapja utolsó segítségével Erdélybe szökött, ahol anyai ágon örökölt uradalmai még megmaradtak. Teleki Mihály vette pártfogásba és Eperjesen majd Nagyenyeden tanult. Már fiatalon megmutatkozott politikai, gazdasági és hadvezetési tehetsége, 21 évesen a bujdosók megválasztották fővezérükké és elkezdte Habsburg-ellenes függetlenségi harcát. Horváth Mihály, Zrínyi Ilona életrajza című művében így jellemzi: „a szárnyaló hír szerint ezen ifjú nagy fiatalsága dacára testben és lélekben példaképe volt a hazája, vallása szabadságáért küzdő hősnek: testére szép, erőteljes, munka- és fáradtságtűrő, harcban hatalmas, lelkére lángeszű, higgadt és megfontolt, emellett bátor a vakmerőségig. A gyűléseken ékesszóló, tanácsban gyors, eszközeiben a súlyos körülmények közt kifogyhatatlan.”
1679 vége felé Báthory Zsófia megbetegedett. Ilona nem volt haragtartó, többször meglátogatta anyósát, majd, mikor betegsége súlyosbodni látszott, visszaköltöztek Munkácsra, hogy megkönynyítsék a fejedelemasszony utolsó hónapjait. Báthory Zsófia 1680 júniusában halt meg. Ilona első rendelkezése volt, hogy a vár őrségét feleskette maga és gyermekei védelmére. Caprara generális, Felső-Magyarország főkapitánya csak augusztusban tudott volna német őrséget vinni a munkácsi várba, így Ilona rendelkezhetett, hogy nem kéri a szolgálataikat. Sietve elküldte hű emberét, Klobusiczky Ferenc királyi táblabírót Szelepcsényi érsekhez hitelesíteni anyósa végrendeletét, jó pár üveg tokaji bor kíséretében, így megakadályozta, hogy Zsófia asszony hamis végrendelete előbb kerüljön az egyházi hatóságok kezébe, amit anyósa Kiss Imre nevű jezsuita gyóntatója írt meg önmaga vagyonfelosztási elképzelései és tervei szerint és vitte Bécsbe jó néhány Munkácsról elrabolt családi kinccsel együtt. Ugyanis Ilona néhány nappal anyósa



Dobogókő
20
halála előtt lezáratta a kincstárat, de a pap feltörte és ellopott több értékes tárgyat, majd az általa gyártott hamis végrendelettel együtt kiszökött a várból. Szerencsére nem sikerült terve, mert Ilona üzenete megelőzte és Szelepcsényi érsek már értesült a történtekről és kivizsgáltatta azt. Báthory fejedelemasszony Kassán alapította a jezsuita Szentháromság templomot, Ilona Munkácsról ide vitette át testét díszes pompával, 1681 februárjában. Ilona idő közben próbálta tartani és keresni a kapcsolatot testvéreivel. Auróra kishúgukat másik húga, Judit Petronella lelte fel és erről levélben tájékoztatta Ilonát. Judit a család bukása után egy zágrábi kolostorba került és 1680-ban innen írta meg horvátul Ilonának, megtalálta Aurorika nyomát, Klágenfurtba került, ahol zárdafőnöknő lett. Tudjuk, hogy nem akart apáca lenni, de fogvatartóinak végül sikerült belekényszeríteni. 1681 tavaszán a már gróf Thököly vezette bujdosók seregei újabb katonai sikereket értek el, és Lipót császár kényszerű volt visszaállítani a magyar alkotmányt. Áprilisban Sopronban megnyílt az országgyűlés is, melyre Ilona Klobusiczky Ferencet küldte képviselőnek, akit azzal bízott meg, hogy fia számára megszerezze a német-római birodalmi hercegi címet, mert ez védelmet és nemzetközi lehetőségeket nyújt majd neki. A német fejedelemségek elnöke pártolta ezt a célt, de Ilonát egyben emlékeztették is a korábbi Rákóczi fejedelmek Habsburg-ellenes tetteire, persze jól meg kellett őket fizetni a kérés teljesítéséért. A soproni országgyűlés Esterházy Pált választotta nádorrá, visszaállította a protestánsok szabad vallásgyakorlatát és Thököly bujdosóinak is biztosított képviseletet. Ő azonban kevésnek érezve a megadott jogokat, nem óhajtott részt venni a gyűlésben.
Házasság, szerelem, fegyverek
Ilona és Thököly ekkor már szerettek volna összeházasodni, de Ilona előbbre helyezte anyai szívét és gyermekei érdekét, mint saját érzéseit és szerelmét. Nem dönthetett a császár engedélye és jóváhagyása nélkül, mert azzal kockáztatta volna gyermekei feletti gyámságot. A Habsburg-francia ellenségeskedés miatt azonban maga XIV. Lajos francia király sürgette házasságuk megkötését, mivel támogatta Thököly Habsburg-ellenes harcát. Thököly Szalay Pált küldte Sopronba, hogy Lipót császár beleegyezését kérje a házasságra. Ilona pedig azt az Aeneas Caprara kassai főkapitányt bízta meg ugyanezzel a feladattal, aki anyósa halálakor katonaságot akart vinni Munkács várába. Thököly beleegyező választ kapott, azzal a feltétellel, hogy leteszi a fegyvert és hűséget esküszik a császárnak. Caprara is hasonló választ közvetített, őfelsége nem ellenzi Ilona döntését. A harcok azonban többször kiújultak, mert Thököly nem akart minden feltételt elfogadni. A bécsi udvar energiáit a francia háború teljesen lekötötte, jól jött volna nekik, ha a magyarok nyugton maradnak. Thököly is több alakalommal volt hajlandó a békére. Ilonának Eödönffy Lászlón keresztül a következőt üzente: „ha a méltóságos fejedelemasszony bizonyos jellel arra ígéri magát, hogy nőül hozzám jön, én is azon leszek, hogy ő Felségéhez minden hadaimmal visszamenjek, s életem fogytáig igaz híve leszek ő Felségének. A törököt is lecsendesíteném, s mi magyarok lennénk azok, kik a hazát a török alól felszabadítanók. Megmutatnám, nem csak szóval, de cselekedettel is, hogy igaz híve vagyok ő Felségének.” Ilona pedig a következőket írta: „Én semmi más választ nem adtam, mint azt, hogy e dolog ő Felségét
illetvén, s én árváimmal együtt ő Felsége oltalma alatt lévén, az ő híre s akaratja nélkül semmit sem akarok cselekedni; hanem elsőbben értésére adom ő Felségének, s valamint neki tetszeni fog, én mindenben engedelmeskedem.” Thököly tehát békét kötött és minél előbb szeretett volna találkozni Ilonával, melyre 1681. végén került sor a (Bereg)szentmiklósi kastélyban, ahol menyasszonya előtt erősítette meg házassági szándékát és tudatta vele, hogy a török neki ígérte Erdély fejedelemségét, a francia király pedig anyagi segítséget ígért, ha tovább folytatja harcait a Habsburg császár ellen. Azt is elmondta, hogy ő eddig ezeket az ajánlatokat nem fogadta el. Ilona is tudatta Imrével, hogy gyermekei jövője miatt halogatta az egybekelést, míg várták a császár jóváhagyó válaszát. De a dolgok mindig más fordulatot vesznek, mint ahogy azt az ember tervezi. Bécsből a válasz ismét későn, csak 1682 áprilisában érkezett meg és Thököly addigra már szövetséget kötött a törökkel. Az esküvőt június 15-én tartották Munkácson, ahova Thököly előző nap minden ingóságával együtt beköltözött. Az ezt követő esztendő talán a legnagyobb boldogságot hozta el mindkettőjük életébe. Thököly a menyegzőt követő néhány hét múlva elfoglalta Kassát és Füleket, válaszul a török szultán királlyá nevezte ki, de ő csak Felső-Magyarország fejedelme címet használta. Családi boldogságuk is beteljesült, mert Ilona 1683-ban egy
kisfiút szült, aki Györgynek neveztek. Sajnos a kisbabát hamarosan elvesztették. Ettől kezdve életük balsorssal és nehézségekkel teli időket hozott számukra, melyben az örömöt egymás társasága és Ilona gyermekei jelentették. Ahogy 1683-tól kezdve a haza folyamatosan szabadult fel a török iga alól, úgy nehezítette meg sorsukat a török szövetség. Ilona ezekben az időszakokban sokat volt egyedül a gyerekekkel, mert Imre tőle távol harcolt. Néhány levele



A királyi központ lapja 21
tanúsítja, hogy a gyerekek mellett milyen más tevékenységekkel töltötte idejét. Például hímzéseket készített, egy levelében ugyanis ezüstszínű hímzőfonalat kért. Patakon támogatta az iskolát, és több szegény diák részére tette elérhetővé a tanulást. Gyakran volt bánatos, míg férje távol volt tőle, ez többször egészsége rovására is ment. Íme, két levelének részlete: „Megvallom, nem gondoltam volna, oly szerencsétlen legyek, Kegyelmed nélkül töltsem sírással az áldott ünnepeket; de minthogy Isten ő szent felségének és Kegyelmednek úgy tetszett, legyen úgy minden. ...de kérem, édes szívem uram, legalább gyakortább tudósítson maga egészsége és hun léte felől.” „Nagy örömmel értettem mindenek felett Kegyelmednek visszaindulását erre mi felénk. De az én megkeseredett szívemnek mégsem elég, valameddig nem látom Kegyelmedet, édes szívem uram... a nagy Istenért kérem Kegyelmedet, édes kincsem uram, magára vigyázzon és siessen ide jőni, mert az ördögnek sok szolgái vannak. Nem szeretnék Kegyelmedtől elrekedni, kitől Isten oltalmazzon édes kincsem. Mert tudja Isten minemű egészségben vagyok, mióta Kegyelmed innét elment; ezt nem másnak, hacsak búsulásomnak tulajdoníthatom. De legyen úgy, mint Istennek tetszik mindenekben.”
1683-ban újra szeretteiért kellett aggódnia, mikor öccsét, Jánost Bécs ostromakor ismét gyanúba keverték és egy tiroli vár börtönébe hurcolták. A János elleni támadások miatt Ilona magát okolta, ügyében így ír férjének: „Nem volna-e jó énnekem lengyel királynénak írni, szabadulásában eszköz volna ő Felsége, egy szava is sokat teszen mások előtt. Lám ajánlotta magát ő Felsége. De hagyom ez iránt Kegyelmedre a dolgot, édes szívem uramra, tudom jó pártfogója leszen. Azt jól tudom, én miattam szenvedi azon rabságot, kiért fizessen meg az úr Isten ilyen igazságért ő felségének.” A legnagyobb veszélyekben mutatkozott meg Ilona erőteljes jelleme. A megpróbáltatásokban megkeményítette akaratát. „Az én Istenem én nékem ne adja azt érnem, hogy én az édes uram nélkül, akár minemű bátorságos várban vagy helyben maradásomat lelhetném. Én azt nem kívánom, hanem vagy élet vagy halál: semminemű félelem, sem nyomorúság engemet Kegyelmedtől el nem rekeszt. Csak épen kegyelmed el ne hagyjon, én ha gyalog is, kész vagyok elmenni, valahun hallom Kegyelmedet lenni. Vajki nagy dolog volt minden időben az igaz szeretet. És így édes szívem, uram, ha jól leszen dolgunk, együtt vígadjunk; ha pediglen nem akkor mindennemű ellenkező dolgunk leszen, egymást vigasztaljuk és együtt legyünk, mint Isten akarja, együtt viseljük a keresztet. Vajki jó az Isten, rosszból is jót ad, és ami rossz és nehéznek látszik, jónkra fordítja. És ha most ellenkező dolgokkal Isten próbál is bennünket: ha jót veszünk tőle, mért nem vehetnénk azt is az mi nekünk ellenkezőnek látszik is lenni? Szabad az Isten királyokkal és minden alkotmányokkal. Bizony nem sokára megvigasztal az Isten mindnyájunkat az áldott békességgel.”
1683 májusában Thököly Regécen hadellátó központot hozott létre. Ilona a Rákóczi uradalmak jövedelmének nagy részét Thököly hadakozásaira fordította. Több alkalommal követte férjét gyermekeivel a hadi táborokba is, hogy együtt lehessenek, mely látogatásokat Thököly főemberei úgy fordítottak hasznukra, hogy a kis Rákóczi Ferenc fejedelem jelenlétével erősítették katonáikban a lelkesedést, közben nem kímélték Ferenc egészségét és előfordult, hogy élete is veszélybe került. 1685-ben döntő támadásra készültek a császáriak Thököly ellen, ezért a munkácsi várat felszerelték élelemmel és a hadi népet is beköltöztették. 1685-től kezdve, folyamatosan egyre több labanc gyűlt Magyarország ke
leti részébe. A visszavonulásra késztetett török katonai vezetők pedig kudarcaikért Thökölyt hibáztatták. Tavasszal Thököly a váradi pasával kívánt találkozni, hogy biztosítsa őt hűségéről. Előtte azonban Munkácsra indult Ilonához, rá akarta venni, hogy engedje el vele a 9 éves Ferencet, hogy biztosítékul felajánlhassa a töröknek és Konstantinápolyba vigyék. Ilona életének talán ez volt egyik legnagyobb próbatétele és döntése. Fia, a Rákócziak egyetlen örököse életét és jövőjét kockáztassa-e vagy férje politikai karrierjének támogatása fontosabb? Szörnyű nagy dilemmában volt, de reggelre megnyugodott és tiszta fejjel közölte döntését férjével, gyermekei mellette maradnak Munkácson és nem engedi el Ferencet Thökölyvel Váradra. Egy ilyen döntés nem csak nehéz, de a következményei is mindig komoly helyzeteket hoznak. Ugyanis Thökölyt Váradon, mint a török hadi sikertelenség fő okát, elfogták és vasra verve Belgrádba vitték. Thököly Felső-magyarországi fejedelemsége ezzel összeomlott, Ilona hét évig nem látta viszont, a kurucok pedig megzavarodva, a két rossz közötti választásra kényszerülve, újra visszatértek a császár hűségéhez és a török ellen fordultak. Ilona közbenjárására ugyan decemberben elengedték Thökölyt, de addigra már hadai a császárnak felesküdtek és Eperjest, Ungvárt és Patakot is visszajuttatták gróf Aeneas Caprara kezébe. Regéc várát is megnyitották a császáriak előtt azzal a feltétellel, hogy nem vonulnak be, de mikor is hihetett a magyarság az őket leigázni akarók ígéreteinek? A labancok bevonultak oda is.
A hős várvédő fejedelemasszony
Munkácsot 1685. novemberében kerítették körbe. Ilona a következő választ adta Caprara gróf kapitulációra felszólító levelére decemberben: „Én az Istennek és az egész keresztény világnak ítéletére hagyom, hogy az árvák várai hatalommal és a fegyver erejével elfoglalhatók-e? Inkább a nyugodalmat választanám magamnak. Szívesebben élnék békességben jószágaimon. A harc vakmerősége az én nememhez is igen illetlen és a bevett rend nélkül való volna, de én gyermekeimnek, kiknek anyja és természet szerént való gondviselője vagyok, anyai ösztöntől viseltetvén, javokra és hasznokra egész tehetségemmel iparkodom. A fegyveres erőszaktól meg nem rettenek. Őfelségének kegyelmessége és Excellenciád vitézi nagy híre reménységet ad, hogy nem fognak erőszakkal rájuk törni.” Munkács háromszoros fallal körbevett várát gróf Thököly is tovább erősítette, élelemmel, lőszerrel jól felszerelték és sok környékbeli nemesnek és jobbágynak nyújtott biztonságot. Egyetlenegy forrásban, Thököly naplójában maradt fenn, hogy Ilona ekkor ismét várandós volt. Nagyon szerette volna férjét gyermekkel megörvendeztetni. Thököly így ír:„Az mennyire ezeken törődtem, annyival nagyobb vígasztalást vettem, hogy feleségemet jó egészségben és jó reménység alatt hagyták, naponként nevekedvén, már tapasztalhatóképen és terhes volta nyilvánvaló lévén.” Sajnos a gyermek születéséről és valószínű haláláról nem maradt fenn forrás. Ilonán és a Rákóczi gyermekeken kívül több nemes család is Munkácsra érkezett menedékbe, mint gróf Nádasdy István és felesége, aki Thököly nagynénje volt. A császáriak célja 1686 januárjában az volt, hogy teljesen elzárják őket a külvilágtól, ezért a vár kapujával szemben erős sáncokat építettek. A várvédők februárban kitörtek, az ostromlók közül sokat levágtak és foglyokat is ejtettek, akiket behurcoltak magukkal. A vár és



Dobogókő
22
a külvilág között nem szűnt meg a kapcsolat, ugyanúgy, mint őseik is tették fenyegetett helyzetben, titkos utakon ki- és bejárhattak. Márciusban már látszott, hogy nem lesz könnyű a várat bevenni, ezért maga Caprara gróf is a helyszínre érkezett. Ilona közben már értesült férje szabadon bocsátásáról és folyamatosan várta, mikor érkezik meg csapataival az ő segítségére. Ezért Caprara felszólítására, hogy adja meg magát, a következő választ küldte: „Én, mint Rákóczi fejedelem árváinak anyja, vontam meg magamat gyermekeimmel ezeknek várában, amelyet mint örökségüket köteles vagyok számukra megoltalmazni, ha megtámadtatik. Sem én, sem kiskorú ártatlan gyermekeim nem vétettünk semmit a császárnak, miért foglalják mégis el várainkat egymás után? Én nem ellenségeskedem senkivel, de a bántóknak ellenállok, s ha a császár fegyvereit egy nő és gyönge árvák ellen fogják fordítani: nem hiszem, hogy ilyetén harc akár őfelségének, akár tábornokainak valami nagy dicsőségére válnék! Kéretem tehát a tábornagy urat: szűnjék meg háborgatni Munkácsot, ha pedig a kérelmemre nem hallgat, hát tudja meg, hogy engemet, bár gyönge asszonyt, sem többi várainak elveszte, sem az ostrom félelme nem képes arra kényszeríteni, hogy megfeledkezzem arról, amivel gyermekeimnek tartozom.” Caprara válaszképp lövetni kezdte a falakat, melyre Ilona válaszként kitűzette a vörös lobogókat és minden bástyáról egyegy lövést adatott le. Ezután a vár népének és katonaságának olyan lelkesítő beszédet tartott, bemutatva férjének bíztató leveleit, hogy esküt tettek a vár halálukig tartó védelmére. Az ellenség komoly támadásba kezdett, minden nap lőtték őket. Ilona a tűz ellen, vízbe áztatott bivalybőröket készítetett elő, a lelkesedést pedig azzal tartotta fenn, hogy gyakran megjelent a vitézek között egyedül vagy a gyerekekkel együtt. A falakon folyton záporoztak a lövedékek, egy épp a mellette álló Nádasdyné szobalányát találta el, aki szemük láttára vesztette életét. Ilona lakosztályát is találat érte, de szerencsére nem tartózkodott bent. Dobay Zsigmond fennmaradt ostrom-naplójából tudjuk, áprilisban Caprara azzal próbálkozott, hogy az árkok vizét leeresztve jusson be. „14 ...azonban az palánkbeli árokban is egy lyukat fúrtak, az kin majd egy singnyire való víz kiment, s több is kiment volna még, hanem 15. Egy hajdu reggel 8 óra tájba, ki volt a ki, általúszta egy ingbe lábravalóba az árkot, egy kapát, s zsák gyapjút vivén magával, s azon lyukat bédugta az egy zsák gyapjúval, s erőssen felől főddel megtömte, azt elvégezvén, a kast is elvonta, a kit a németek a lyuknak irányában állítottak volt, s minden veszedelem nélkül vissza is jött.” Az akció sikertelenségét követően újra a lövetést folytatták, már közvetlen Ilona lakrészét célozták. A fogadótermet sikerült úgy eltalálniuk, hogy beomlott a mennyezete. Ilona a gyermekekkel biztonságosabb részbe költözött át. A védőket sem kellett félteni, többször kitörtek a várból nyílt szembeszállásra és a támadók tüzét is keményen viszonozták. Caprara szinte napról-napra újabb felszólításokat küldött a kapitulációra. 1686 áprilisa végig nagy támadásokkal telt, de a védők hősiesen tartották magukat, és április 27-én úgy látták támadóik feladják, összekészülődnek és elmennek a vár alól. „Az Úr-Isten ő szent fölsége könyörülvén rajtunk, ingyen való kegyelmébűl: reménségönk kívül, vérünket szomjuhozó, felfuvalkodott, kevély ellenséginktül minket megmentett, midőn éjjelinappali hétszázig való bumbiknak, s egyéb sokféle tüzes szerszámoknak, s köveknek hányása úgy négy ágyuibul is, hol az palánkhoz, hol penig a várnak bástyáihoz szüntelen való lövése után az ellenség azon éjjel az sánczait s az derék bateriáját meggyújtván sua cum confusione a vár alól elment, csak a lovassát szokott strá
zsáló helyén itt hadta.” Április 28-án hálaimát mondattak megmenekülésükért, május elsején pedig a 10 esztendős Rákóczi Ferenc is körbelovagolta vitézeivel a várat és leromboltatta a kapu elé épített sáncokat. Ilona az ostrom alatt több alkalommal írt láthatatlan, titkos írásos leveleket férjének. Májusban a lengyel királynak küldött ékszereiből eladásra, mert a vár fenntartásához készpénzre volt szüksége. Ilona május végén, névnapja alkalmából nagy ünnepséget rendezett, melyen megvendégelte egész udvarát. Szeretett gyermekei saját verseikkel köszöntötték fel édesanyjukat, amit felolvastak az ünneplő közönség előtt, Ilona pedig emlékül lejegyezte verseiket: „Munkács várában 1686 május 22. Köszöntöttek az én édes gyermekeim Szent Ilona napján, kezdette az én édes fiam, Rákóczy Ferencz, kilenc esztendős korában ezen szókkal: „Dicső szent Ilona innepének napja ..mert nem szánta kincsét, hogy Istennek tessék, szent kereszt fája, hogy feltaláltassék. Azzal egész világ megörvendeztessék Föld sötét gyomrából napfényre vitessék. ...De megdobban szívem, hogy juta eszemben, kegyelmes asszonyunk forogván elménkben, kivel múlt napokban valánk nagy ínségben: és mégis maradtunk, vagyunk kegyelmében. Két pelikán-fiát szárnyaival fedezte, szempillantás nem volt, szemeivel nézte. Hogy vagy egyikének ne lenne eleste. Kedvesség távozván: azonnal kereste. ...Rabság bilincseit kerölő magyarság, Egy Munkács várában szorult az szabadság, Kit egy Zrínyi-szívő tartott meg asszonyság, Hol vagy s hálát nem adsz, az egész magyarság?!” és nővére, a 13 éves Julianna verséből: „...Esedezvén azon, hogy szokott kegyelme ne szünjen meg rajtunk anyai szerelme; Címeres két szárnya, életönk védelme – Szép Munkács várának légyen segedelme....Isten! Hallgasd tehát ez kívánságinkot, Hallgasd az egekből mi sóhajtásinkot: Boldogíts(d) e földön mi édes anyánkot!...Lábához e szókkal hajoljuk magunkot.”
Nem tartott sokáig a szabadság érzése, 1686. júniusban a császáriak újabb ajánlatot küldtek Ilonának. Júliusban pedig fegyverrel kellett védeniük az aratást, de szerencsésen betakarították a termést, ezzel a vár ellátását sikerült megoldani. Sajnos az elfoglalt Rákóczi birtokok jövedelmei már a császári kincstárt gazdagították, de a Lengyelországban eladott ékszerek ára megérkezett. Októberben a szüret is megtörtént, így elegendő boruk is volt. Ilona arra törekedett, hogy minél nagyobb készletet halmozzon fel, mert újabb ostromra számított. Lengyelországba további ékszer csomagot küldött eladásra két hűséges emberével, akik egyenesen a királyhoz és királynéhoz mentek. Ugyanis 1683-ban a Báthoryakon keresztül a Rákócziakkal rokoni kapcsolatban álló lengyel királyi pár Bécsből hazafelé tartó útján Ilona vendégei volt, és megígérték, hogy szükség esetén személyesen lesznek segítségére. 1686-ban érkezett a hír, hogy Regéc várát Lipót parancsára, Caprara tábornok felrobbantotta. Novemberben színre lépett gróf Caraffa tábornok és két levélben is felszólította Ilonát Munkács megadására. Az ostrom tovább folytatódott. Dobay Zsigmond naplójából származik a következő részlet, 1686. április 26-27-ről: „Reggel nyoltz óra tájban két regimentbül álló lovas német és egy regiment gyalog német, akikkel majd háromszáz társzekér lehetett, Szerednye felől Munkács városába jött, azok három trombitást küldtek parolára a várhoz: de a vitézlő rend azoknak szavukat nem akarván hallani elpuskázták őket. Tíz óra tájban pedig bumbikot kezdtek hánni; egész éffélig szüntelen hánták. Éffél után tüzes laptákat hántak virradatig. Éccaka penig hat tüzes laptát vetettek, az kik miatt semmi gyulladás nem esett. Virradatkor egymásután ugyancsak abbul egy mozsárbul lőtt napestig harminchatszor,



A királyi központ lapja 23
mint penig amaz százkilencvenegy fontos bumbikot. Az egyik reánk rontotta a bótozatot kisasszonyunk házfelében, de senkit sem sértett.” Az ostrom alatt Ferenc tovább folytatta tanulmányait, amihez édesanyja ragaszkodott, bár neki inkább a harchoz lett volna kedve. Julianka segített Ilonának orvosságokat, gyógyító főzeteket és krémeket készíteni gyógyfüvekből. Ők maguk is részt vettek a sebesültek ellátásában, és nem csak gyógyították, hanem személyes jelenlétükkel is lelkesítették a várvédőket, Ilona pénzjutalmakat is adományozott a hős katonáknak. Közben a várva várt katonai segítség csak nem akart érkezni. Thököly szerencsecsillaga leáldozóban volt, Erdély feladására kényszerült és az al-Dunáig vonult vissza seregével, így Ilona reménye is egyre fogyott. A már második éve tartó ostromban készleteik fogyatkoztak, és újabb segítségért volt kénytelen fordulni a lengyel királyhoz és a török szultánhoz is. A lengyel király támogatásáról biztosította, a török szultán pedig úgynevezett athnámét, díszes védelmi oklevelet küldött Ilonának, melyet haláláig nagy becsben őrzött. Thököly törekedett rá, hogy Ilonának minél előbb segítséget nyújthasson, de folyamatos veszteségek érték, hátrálnia kellett. Eszéket és Egert is visszafoglalták a császári seregek, így semmi esélye nem volt Munkácsig eljutni.
Munkács feladása
1687 végén Caraffa tábornok Tokajba érkezett, aki Eperjesen már nagy félelmet keltő hírnevet szerzett magának, véres terrorban tartva a lakosságot, polgárokat kínoztatott és gyilkoltatott meg. A félelem eszközével szerette volna megadásra bírni a bátorlelkű fejedelemasszonyt. Thököly végső elkeseredésében megírta Ilonának újabb ötletét, hogy forduljanak a római pápához személyes segítségét és közbenjárását kérve Habsburg Lipótnál. Thököly ezért a remélt segítségért akár képes lett volna lemondani református vallásáról és a katolikus hitre áttérni, sőt akár áttéríteni egész seregét is. A levelet azonban rejtjelesen írta meg és Ilona más teendői miatt férje kancellárját és hű emberét, Absolon Dánielt bízta meg a levél kikódolásával. Absolon szörnyülködve olvasta ura sorait és elhatározta, inkább elárulja a várat, minthogy áttérjen a katolikus hitre. Titokban megegyezett Radics Endre várkapitánnyal és Ilona tudta nélkül levelet küldtek Caraffának a vár feladásának feltételeiről. Az élelmiszerkészleteket szintén Ilona tudta nélkül elkezdték bőségesebben osztogatni, egy részét pedig elrejtették. Caraffa Tokajból 1688 újév napján Ilonának írt levelében újra a feladásra szólította fel, megírva, hogy sem a töröktől, sem férjétől segítségre ne számítson, a vár további tartásával pedig hamarosan a császár elleni lázadónak fogják minősíteni és gyermekei elvesztik minden vagyonukat. Ilona újra nehéz döntés előtt állt, bízzon-e férje hadi szerencséjében, ami három év elmúltával sem fordult jobbra, anyaként pedig gyermekei sorsát tegye kockára? Vajon a Zrínyiek végzete legyen-e jövőjük, ami családja többi tagján teljesedett be? Erős, bízni tudó lelke és élni akarása biztosan a vár további tartására ösztönözték volna, de anyai szíve gyermekei érdekét ismét előbbre valónak tartotta a magáénál. Közben Radics várkapitány jelentette neki a készletek gyors fogyását, hogy a vár hamarosan élelem nélkül marad. Így Ilona kénytelen volt azt a választ küldeni Caraffának, hogy hajlandó az alkura, de ő közvetlenül a császárral szeretne megegyezni. Hideg és kemény volt a tél, azt remélte, Caraffa nem jön Munkácsra, így valami kis
időt nyerhet. De Caraffától az a válasz érkezett, hogy teljes jogú felhatalmazása van a császártól az ügyben eljárni, és hogy ezt nyomatékosítsa, már január 10-én megjelent Munkács alatt. Ilona kiüzent, hogy a férjéhez küldött követek visszaérkezésére és férje válaszára vár, de az osztrák tudta, hogy Thököly csekély megmaradt seregével Váradon telel és török segítséget vár. Ezért Caraffa újabb üzenetet küldött Ilonának, hogy férjére ne várjon tovább, ő már halottnak számít az udvarnál, gondoljon inkább gyermekei jövőjére, míg a császár hajlandó a kegyelemre. Ilona tudomásul vette, hogy nem tudja tovább tartani a helyzetet, így 1688. január 14-én kiküldte követeit Caraffához. A következő feltételekkel kötöttek megegyezést: a várbelieknek nem esik bántódásuk, ha a császárnak hűségesküt tesznek, s Thökölyvel többé nem állnak kapcsolatban. Zrínyi Ilona gyermekeivel Bécsbe utazik, ahol teljes szabadságban élhet, de a várost csakis a Habsburg császár engedélyével hagyhatja el. Munkács és Szentmiklós ezentúl a koronához tartoznak, és Lipót személyesen dönt róluk. Ilona ékszereit, javait, jegyajándékát és nászajándékait megtarthatja, de gyermekei javai Lipót királyi biztosai kezébe kerülnek, amikről később őfelsége személyesen dönt. Thököly ingóságait és a török athnamét (védő okirat) át kell adnia. Tovább megtiltották, hogy férjének üzenetet küldjön a vár átadásáról. Ilona gyermekei jelenlétében a vár népének olvasta fel a feltételeket, melyekre a következő szavakkal reagált: „Hát annyira jutottam, hogy szívem uram kárhoztatását enmagamnak kell aláírnom!” (Caraffa titkára jegyzete) A török athnamé szerencsésen megmenekült Caraffa kezétől, mivel azt Ilona tudta nélkül Thököly egy láda mélyére zárta, mely ládát Ilona innentől kezdve végig magával vitte és csak Törökországba jutva került onnan elő. A szerződést Ilona aláírta és a várba 1688. január 17-én bevonultak a németek. Március 20-ig azzal foglalatoskodtak, hogy leltárt készítsenek az ingóságokról és a császárnak hitelesítésre megküldött szerződés visszaérkezzen. Thököly fegyverei, díszes lószerszámai és egyéb kincsei közül néhányat Caraffa megtartott magának, egy részüket Bécsbe, a többit pedig beolvasztásra a nagybányai pénzverdébe küldette. Ilona ingóságait, melyeket 70476 forintra becsültek fel, s bár megígérték, hogy megtarthatja, de Kassára vitették az udvari kamarába. Ezután Ilona gyermekeivel, rangjához illő fegyveres kísérettel utazott Bécsbe.
Négy szomorú esztendő Bécsben
Ferenc 12. születésnapján, március 27-én érkeztek meg, s itt még nagyobb megpróbáltatás várt rájuk. A Habsburg uralkodó Kollonich Lipót püspököt nevezte ki a Rákóczi gyermekek gyámjául, akinek első intézkedése, hogy Ilonától elszakította gyermekeit. Ferencet március 31-én látta utolsó alkalommal édesanyja, Kollonich a csehországi Neuhausba vitette a jezsuiták kolostorába, ahol nagyon rideg környezetben, sokat szenvedett a fiatal Ferenc. A 16 esztendős Juliannát személyesen kísérte a bécsi Szent Orsolya rend zárdájába. Később Ilona is úgy döntött, ideköltözik, hogy legalább leányával lehessen együtt. Ettől kezdve fiát nem láthatta, és férjének is csak néha-néha sikerült levelet küldenie a francia követ vagy török diplomatákon keresztül. Thökölynek 1690-ben török-tatár sereggel sikerült elfoglalnia Erdélyt, és szeptember 15-én fejedelemmé kiáltották ki, de nem tudta sokáig tartani magát, a császári hadak hamarosan a Havasalföldre szorították vissza.



Dobogókő
24
Ilona négy esztendőt töltött a zárdában, ahol saját lakosztálya volt és az otthonról magával hozott néhány bútorral rendezhetett be. Kíséretet is hozott magával, követte néhány szolgáló nemesasszonya. A bécsi tartózkodás nem feltétlenül folyamatos bezártságot jelentett nekik. Bizonyos keretek közt élhettek ugyan társasági életet is, de a várost nem hagyhatták el, és állandó felügyelet alatt voltak. Ilonának voltak az osztrák főurak közt támogatói is, mint Kinsky miniszter, akit Ilona leveleiben édesatyjának vagy patrónusának szólított. Dietrichstein herceg is jóindulattal volt felé, még Kollonich utasításaival is szembeszállt Ilona érdekében. Julianna fiatal lányként élénk társasági életet élt, kijárt szórakozni a bécsi estélyekre. Ilona úgy fogalmaz, hogy rossz tanácsadókkal ismerkedett meg, s viták bontakoztak ki közöttük, mivel a 19 éves lányt a jóval idősebb gróf Aspremont feleségül kérte. Esküvőjüket 1691. június 24-én tartották meg és maga Kollonich adta össze a párt. Lánya viselkedése nagy fájdalmat okozott Ilonának. Így írt erről Ferencnek: „Édes Fiam, tebenned lévén minden gyönyörűségem, ne szerezz nékem keserűséget, mint nővéred, aki miatt oly sokat szenvedtem.” Kinsky miniszternek így írt: „Minden örömnek, minden bánatnak, szidalomnak és valóságnak megvan a maga célja. A Mindenható értelmet és szabad akaratot adott nekünk. Ezért imádkoznunk kell azért is, aki megbántott minket. Úgy nyerünk mi is bocsánatot, amint megbocsátunk másoknak és imádkozunk érettük. Én nemcsak Isten parancsára, de anyai szeretetemből is – bár lányom durván és fájdalmasan megbántott, s nagy szívbéli fájdalmat okozott – gondul vettem őt, és szívesen segítek rajta, ha módomban van. A szeretet ugyanis nagy, és ez az, ami engem erre ösztökél! A társaság sokat beszélt, s regélt neki a szabadságról. Ebben bízott ő, de rosszul építette erre reményét, mert az alapjának nem volt biztonsága, s ő most rettenetesen bűnhődik mindenütt. Ó, csodálatos változások! De azért a hatalmas Isten tudni fogja, miért történt ez, vagy miért kellett így történnie. Az Isten útjai ugyanis rejtve vannak. S ki az, aki állítani meri, hogy ő tudja, miért történt ez....” A másik híres levelet, melyből a következő részlet való, Ilona 1692-ben, Bécsből történő elutazása előtt, mivel a cenzúra miatt magyarul nem írhatott, latinul írta, 16 éves fiának búcsúzóul. „Isten áldása legyen rajtad, Édes Fiam Ferenc! Meg kell vallanom, hogy eleitől fogvást mind a mái napig az én dolgaimban nem az emberi, hanem az isteni gondviselés és akarat volt a vezetőm. Mikor ugyanis nem sejthettem, Isten, az ő különös kegyelméből, megkönyörült rajtam. Férjem-uram magához hív engem. ...kellő kísérettel egész Erdélyországon át szabadon utazhatom. Rettentő nagy út áll előttem, de azért sietve sietek uramhoz és hűséges férjemhez. Kötelességem hozza ezt magával. Semmi sem esik nékem olyan súlyosan, mint tőled, legkedvesebb fiamtól elszakadnom. Könyörögtem őfelségének, engedné meg, hogy te hozzám jöjj, s hogy tőled búcsút vehessek. De a sors nagyon mostoha hozzám, nem engedték meg. Súlyosan esik az nékem, de az isteni végzésnek teljesülnie kell mindenben. Mikor idejöttem, téged nővéreddel együtt elszakítottak tőlem, s én szerencsétlen, búcsút sem vehettem, de anyai áldásomban részed volt, s most is osztályosa vagy, s maradsz, mert te nekem bánatot sohasem okoztál, s azért méltán várhatod Isten áldását. ...Tudod jól, hogy hozzád mindig hű voltam, s gondom is volt rád és javaidra! ...Ami nálam erősebb és hatalmasabb volt, azt meg nem akadályozhattam. ...Ne búsulj azon édes Fiam, hogy javaid idegen kézen vannak,...újra helyrehozhatod azokat. Csak tanulj szorgalmasan, és rajta légy, hogy a dicsőség koronáját elnyerjed! Nincs a világon szebb és dicsőbb
dolog, mint a becsületes név és a jó hír. Ez soha meg nem hal, hanem örökké él. A földi javak elveszhetnek, az nem nagy baj, de aki becsületét vesztette, mindenét elvesztette. Becsüld az embereket, szívesen társalogj az idegenekkel ...és szorgalmasan kerüld a rossz társaságokat. Aki másokat megbecsül, magamagát becsüli. Anyai áldásommal minden jót kívánok neked. Bárhová vet a sors, maradok mindenütt és mindenkor a te forrón szerető anyád: Zrínyi Ilona, 1692.” Három kifejezésre feltétlen figyeljünk fel, mit kívánhat egy anya, tőle elszakított fiának, akit az életben soha többé nem láthat majd: a dicsőség koronáját, becsületes név és jó hír elnyerését. Az első kifejezés a legmagasabb szintre emeli gondolatunkat, mert koronát csak a szakrális királlyá válás szintjén nyerhet el egy férfi, tehát az emberként megélhető és elérhető dicsőség legmagasabb szintjét kívánja fiának. A becsületes név és a jó hír társ-fogalmai egymásnak és ez a középkorban még mindennél fontosabb volt a felnőtté érés folyamatában, hogy az anyai útmutatás erre a hármas egységre hívja fel kamasz fia figyelmét. Ilona tehát az 1692-es esztendőben mondott búcsút Bécsnek és gyermekeinek is, lányának, aki férjhez ment és fiának, akit már négy éve nem láthatott. Thököly, akit ekkor török részről a művelt Köprülü Musztafa támogatott, betört Erdélybe és ott foglyul ejtette az osztrák Heissler tábornokot és Doria ezredest, akikért nagy váltságdíjat ajánlott a bécsi udvar, de ő nem kért mást, csak feleségét adják ki. Aztán alkudozás kezdődött közöttük, melybe a török vezetés is beleszólt. Végül megegyeztek, hogy Ilonát kicserélik Heissler tábornokra, Doria ezredesért pedig 7000 aranyat fizetnek. Ilona még néhány hetet Bécsben töltött, mert várta, hogy kiadják számára a Munkács átadásakor lefoglalt és szerződésben számára biztosított 70 ezer forint értékű ingóságait. Januárban ugyan megkapta az ingóságok jegyzékét, de a pénzét nem, továbbá megtagadták számára azt is, hogy Ferencet magával vigye ezért január második felében útnak indult Magyarország felé. Február 1-jén érkezett Tokajba, és jól tette, hogy elindult, mert a Kamara csak húzta az időt pénze kiadására. Július 16-án született meg a határozat, hogy összesen csak 50 ezer forint értéket adjanak ki számára. Tokajba érkezése másnapján „megülte Boldogasszony ünnepét”. Biztosan fájó szívvel utazott végig a kedves tájakon és ahol lehetett hosszabban búcsúzott egykori birtokaitól, így május közepén érkezett meg Szerbia határába, ahová Thököly érkezett fogadására, vezető kurucai élén. Hét hosszú esztendő után láthatták ismét egymást, Ilona 49, Thököly 35 éves volt ekkor.
Távol a hazától, a bujdosás évei
Hatalmas örömben voltak újra együtt, bár Imrét megtörték az évek, a folytonos harcokban, kényelmetlen katonai táborozásokban megfáradt és egészségét a köszvény támadta meg. Ilonát a 2500 fős kuruc sereg is nagy tisztelettel fogadta, díszlövések kíséretében. Majdnem 2 évet töltöttek a bulgáriai Vidinnél, Thököly a török szultántól megkapta a Vidin grófja címet. Ilonát magával vitte vadászatokra vagy a Dunán hajóztak. 1694-től kezdtek szűkösebbé válni anyagi kereteik. Thököly fő támogatója, Köprülü nagyvezér meghalt és az egymást váltó vezérek már nem sok figyelmet fordítottak Thökölyre és udvarára, s ez nehézségeket hozott számukra. Sorra kezdtek elmaradni az ígért támogatások, XIV. Lajos francia király sem folyósította már az ígért pénzösszegeket. Thököly belefáradt a diplomáciai levelezésekbe, hogy be



A királyi központ lapja 25
szerezze a forrásokat. Egy idő után Ilona írta a leveleket, hogy megteremtse az őket követő bujdosók életének anyagi fedezetét. Ilona Bécsből is szerette volna megkapni a Munkács feladásakor elkobzott ingóságait, egy ideig sikertelenül. Caraffa és Heissler rég adott becsületszava nem sokat ért. Újra csak ígéreteket kapott, végül annyit sikerült elérnie, hogy javaikat kiadták gyermekeinek, de megtiltották nekik, hogy anyjuknak bármit kijuttassanak ebből. 1694-ben költöztek Nándorfehérvárra. 1697-ben II. Musztafa szultán egy utolsó nagy támadást készített elő Magyarország viszszafoglalására. Thökölyt azzal bízták meg, hogy az emigrációból, a Felvidéken felkelést robbantson ki. A Hegyaljai-felkelést Tokaji Ferenc kuruc hadnagy vezette. Sikerült nekik a Sátoraljaújhely környékén táborozó császári seregre nagy csapást mérni, majd elfoglalták Tokaj és Sárospatak várát. Tokaj helyőrsége a felkelők mellé állt, a megyei nemesség és főurak viszont Lipót császár hűségén maradtak. Mire a szultán 80 ezres serege átkelt a Dunán, a felkelést már vérbe is fojtották. Szeptember 11-én Zentánál a török haderő véres csatában nagy vereséget szenvedett, melyben seregük egyharmada veszett oda. A csatákat az 1699. január 26-án megkötött karlócai béke zárta le, melyben Magyarország felszabadult a török uralom alól, kivéve a Szerémség keleti részét és a Temes-közt. A béke feltételei között szerepelt Erdély önállóságának fenntartása. Thököly is szerette volna, ha a szerződés rendelkezései között elvesztett javait vagy azoknak legalább egy részét visszakaphatta volna. Sajnos nem teljesült kívánsága, sőt roszszabbra fordult helyzetük, mert a megállapodásba belefoglalták, hogy Thökölynek és a vele tartó bujdosóknak a magyar határtól messze, a Török birodalom középső részében biztosítsanak lakást. Így kerültek 1699-ben Konstantinápolyba. Itt valószínű Ilona újra várandós lett és egyes források szerint egy kislányuk született, akit két-három éves korában vesztettek el. Ilonán tüdőbetegség jelei kezdtek mutatkozni, gyógyfürdőbe járt kúráltatni magát. A száműzetésben megtört Thökölyt is egyre súlyosabban kínozta köszvénye, amit Ilona folyamatosan gyógyított. Nem maradhattak sokáig a városban, mert a német követ és néhány más „jóakarójuk” azon dolgozott, hogy minél messzebbre juttassa őket. Nem nézték jó szemmel, hogy Ilona és Thököly benne voltak a politikai életben és kapcsolatot tartottak fenn külföldi diplomatákkal. 1701 szeptemberének végén ültek hajóra és utaztak a számukra rendelt új lakhelyre, a Kisázsia Bythinia tartományában fekvő Nikomédiába. Szomorúan indultak útnak, tudva, hogy a fővárostól messze, rosszabb ellátási- és életkörülmények közé jutnak majd, ahol kevesebb lehetőségük lesz hírt kapni messze élő szeretteikről. Ilona most sem mutatta bánatát, sőt lelkesíteni akarta a bujdosókat és a számukra rendelt tengerparti házakba költözésük estéjén nagy vendéglátást szervezett, ahol tánccal és énekkel erősítették magukat a nehéz helyzetben. Férje titkára, Komáromy így örökítette meg: „Mint a hattyú, halála előtt, rendkívüli jókedvet mutatott. Zeneszóval híveit táncra ösztönzé, arra önmaga is példát adván. A cselédek eleinte csodálkozva nézék asszonyuk e jókedvét, majd valamennyien felvidulának. Másnap mégis kérdést tettem hozzá. Megvallá szegény, hogy bizony nem cselekedte volna, de hogy mind méltóságos férje, s mind szolgái és szolgálói ne gondolhassák a tengeren által hozattásunkon való valamely búslakodását, s azt mások elméjéből is kiverje, azért cselekedte.” Nikomédia, mai nevén Izmit, a Márvány-tenger partján álló élénk kikötőváros, a szultánok régen kedvelt pihenőhelye volt, ahova a közeli hegyekből tiszta vizű patakok csörgedeztek. A várostól kétórányi járásra,
a hegyek alatt terült el Ilona kedvelt tartózkodási helye, a Virágok mezeje. A sok szép virág között, amiket mindig nagyon szeretett, megnyugodott és jól érezte magát. 1702-ben végleg ideköltözött férjével és kíséretével együtt a virágok, gyümölcsösök és árnyas ligetek közt álló majorházba. A természet szépségeinek csodálatában talált lelke pihenést. Életének utolsó nagy öröme volt, hogy értesülhetett arról, hogy Ferencnek 1701. november 7-én sikerült Lengyelországba szöknie bécsújhelyi börtönéből, onnan, ahol annak idején Ilona édesapját, Zrínyi Pétert zárták kivégzése előtt. Ferenc XIV. Lajos francia királlyal szövetkezett a Habsburgok ellen. 1701 áprilisában nagysárosi kastélyából hurcolták el várandós felesége mellől, és nyilvánvalóan neki is ugyanazt a sorsot szánták, mint nagyapjának. Ilonának 1703 telén visszatért és súlyosabbá vált tüdőbaja, január 20-a után már nem tudott felkelni ágyából. Egy szobában feküdtek férjével, aki köszvénye miatt szintén fekvő beteg volt. Február 18-án Ilona a mellette imádkozó Komáromynak azt mondta:”Ne imádkozzék már Kegyelmed, se magamat ne imádkoztasson, hogy meggyógyuljak. Hitem kezeivel már megfogtam az én üdvözítőmet, Jézus Krisztust, hadd bocsásson el, hogy mennél hamarabb mehessek hozzája. Latinul folytatta Krisztus szavaival: Uram, kezedbe ajánlom lelkemet. És fohászkodott: Jöjj Szentlélek, Úristen!” Komáromy ezt írta róla: „Leszakasztá a halál a virágot mezejéről, ezt a legnemesebb virágot. Megmenekedtél a rossz világtól, istenfélő, kegyes,tiszta életű, jó erkölcsű, sok boldogtalanságaidat férfi szívvel meggyőző, s annyi gyötrelmedet békességes lélekkel szenvedő, nékem édes jó kegyelmes aszszonyom.”
Két nap múlva koporsóba tették és hajón szállították Konstantinápoly külvárosába, Galatába, ahol a jezsuiták templomában nagy ünnepélyességgel búcsúztatták el. Sírját fedő lapra címerét vésték. Kívül pedig elhelyezték sírfeliratát tartalmazó táblát. Thököly Imre gróf két évvel később követte, 1705. szeptember 13-án hunyt el. Zrínyi Ilona Minden helyzethez gyorsan alkalmazkodott, hamar megtalálta a közös hangot azokkal, akik segíteni tudták útján és mindezt méltósággal tette. Erős önfegyelme segítette őt a sokszor emberfeletti küzdelmeket megvívni. Pozitív világlátása és rugalmas hozzáállása az új helyzetekhez, könnyebbé tették számára a nehézségek elviselését. Mindig fontosnak tartotta, hogy környezetének örömöt szerezzen, még a nagy nehézségek közepette is. Méltóságát sorsa kemény helyzeteiben is megőrizte, ha szenvedett nem mutatta, zokszó nélkül tűrt, sőt vidámságot mutatva bíztatta és buzdította barátait és sorstársait. Ferenc fia dicsőséges anyának nevezte és az volt végakarata, hogy édesanyja mellé temessék el. 1735. április 8-án bekövetkezett halála után, így az ő hamvait is Galatában helyezték el, mely a jezsuita rend feloszlatása után Szent Benedek temploma lett. II. Rákóczi Ferenc fejedelem hamvainak hazahozatala már az 1848-as évben felmerült, de a világosi fegyverletételt követő évtizedekben ezt még említeni sem volt szabad. A megfelelő pillanat 1906-ban következett el. Október 24-én hajó indult Konstantinápoly kikötőjéből, fedélzetén a messzi idegenbe száműzött hőseink, II. Rákóczi Ferenc, Zrínyi Ilona, Thököly Imre, Rákóczi József, Bercsényi Miklós, Bercsényiné Csáky Krisztina, Eszterházy Antal és Sibrik Miklós hamvaival. Október 25-én Konstancában feldíszített különvonatra tették a maradványokat, mely 28-án reggel érkezett meg Pestre, a Keleti pályaudvarra. Itt a hamvak díszes hintókra kerültek és az ettől a naptól Rákóczira keresztelt úton



Dobogókő
26
díszmenetben vitték át a Szent István bazilikába, Thököly porait pedig a Deák téri evangélikus templomban ravatalozták fel. A templomokban este 8 óráig róhatták le tiszteletüket a polgárok. Este újra vonatra kerültek és robogtak tovább a Felvidék felé. Október 29-én, Kassán, a Szent Erzsébet székesegyházban helyezték a hazai föld örök nyugalmába Zrínyi Ilonát és fiát, II. Rákóczi Ferencet, Késmárkon az új evangélikus templomban, gróf Thököly Imre maradványait. Mellé tették palástját és zászlóját és odahelyezték a Nikomédiából (mai Izmit) származó sírjának domborművét is. Izmitben 2005-ben, halálának 300. évfordulóján utcát neveztek el Thököly Imréről, 2008-ban pedig megnyitották Emlékházát.
Források:
R. Várkonyi Ágnes: Zrínyi Ilona „Európa legbátrabb asszonya” Magyar-Török Baráti Társaság, Budapest, 2008. Takáts Sándor: Régi magyar nagyasszonyok, Szépirodalmi Könyvkiadó, Budapest 1982. Farkas Emőd: Magyarország nagyasszonyai II. kötet, Junior Kontinens Kiadó, Budapest, 1990. Gaál Mózes: Magyar nők, Tarandus Kiadó, 2012. (Az Atheneum Irod. és Nyomdai R.-T. 1903. kiadása) http://www.kislexikon.hu/zrinyi.html https://hu.wikipedia.org/wiki/Bibliotheca_Zriniana http://www.kislexikon.hu/zrinyi.html



A királyi központ lapja 27
Az ilyen nevű, egészséges klímájú, Dera-patak parti kedves hangulatú pilisi település neve eredetileg nem ez volt. Csobánka első említése 1299-ben még Boron, azaz Borony. A török időkben lakossága kipusztult. Bevándorolt szerbek telepítették be újból. 1746-ban már állt az ortodox templomuk. A csobán név viszont nyelvelészeink szerint a román nyelvből származna, jelentése juhász, hegyi pásztor. S ez az oláhok itteni őslakos voltára utalna a magyar akadékoskodómia szerint. (Bizonyság erre - szerintük a Veszprém megyei Románd település, aminek már 1237-ben Roman volt a neve. Vagy a Kisalföld északi peremén oklevélben már 1369-ben Romanfolva néven említett Románfalva.) A Borony nyilván a szláv boronából jött, mert az erdőlakó szlávok a fák között ilyes talajporhanyító szerkezeteket rángattak, hogy a makkoltatott malackáiknak a körme el ne vássék. Teljesen magától értetődő, hogy amikor néhány ilyet egymáshoz támasztottak, abból lett a boronafal. S kész a boronaház! Olvasom az Új Magyar Nagylexikon (6-ik kötetének 128ik oldalán), hogy a csobán szó, mint pásztor értelmű a román nyelvből került át a magyarba. A török-orosz szótárban az őstörök csoban - oroszul: pasztúh -, azaz pásztor értelmű és jelentésű szó. A híres azeri nyelvész, a krími tatár származású Csobán Záde is a románoktól kapta volna nevét? Na meg a besenyők nyolcadik törzse, a Csaban? Vagy a besenyők Erdim tartományában Csurban nevű fejedelme? Bíborban született Konstantin így jegyezte le a nevüket. Akkor, amikor bolgárok már voltak, de románok még sehol. A román szótár szerint a román nyelvben valóban van cioban és pastor is. Tehát a kettő nem pontosan ugyanazt jelenti. Hogyan lehet, hogy a török alatt nem nagyon élt román nyelvben meghonosodhatott ez a szó, míg a nyolcszáz évig török elnyomás és kultúrsokk alatt élő bolgárság nyelvében nem? Mert a bolgárban a pásztor bolgárul oвчaр (ovcsár), a jellegzetes török ar, er képzővel ellátott szó. (A mai törökben a csoban salatasi a hagymás vegyes salátát jelenti.) A nagyszentmiklósi aranykincs edényén szerepel ez a szó. A kincs bizonyosan nem volt román. Román akkor még a környéken sem volt. A bolgárok ugyan sze-retnék magukénak tudni, de ennek a valószínűsége kevés. Egyelőre avar eredetűnek tekinti a tudomány. Egyik darabjának a felirata Boila csaban és Botaul csaban csészéje. Hogy melyik az a nyelvészünk, aki a szót a románból vezette le, illetve be a magyar nyelvbe, nem tudom. De azt biztosan, hogy románul nem tudott. (Valószínűleg az ő, vagy tanítványa leleménye a csizma szónak a szerbből történő átvételének az ötlete. Mert ugye a lóháton közlekedő magyar már a honfoglalást megelőzően is csizmában járt, míg a szerb még száz ével ezelőtt is bocskorban. Történt ugyan annyi módosítás, hogy a török csizme szóból ered, de szerb közvetítéssel.)
Itt és most nem kitérve eredetéről, a francia nyelvből nyilván a karoling uralkodó személyes küldésével került nyelvünkbe a pasteaur szó, jelentése szerint pásztor.
Visszatérve a román-török ötlethez, a Balaton északi partján álló csonkakúp alakú bazaltsziklás hegy neve ezek szerint az itt őshonos és itt a rómaiak pásztoraként már Anonymus által is említett pásztorkodó oláh kecsketartók által keletkezett. (A balatoni kecskekörmöket nem ők hagyták ott?!) Aztán innen sürgősen elmentek messzire, mert közismert, hogy ezen vidék disznótartásra jó inkább, mint a birkákra. Amúgy meg az itteni hegyek vulkáni talajú déli lankái a szőlőművelésre adtak kiváló alkalmat és nagyszerű lehetőséget, mintsem a jószág legeltetésére. Bár a hegy a XIII. században ráépült várról kapta a Csobánc nevet. A magyarban tucatjával van ilyen végződésű szó, lásd: gönc, konc, lonc, lánc, tánc, gáncs, mancs, stb., míg a románban egy sincs. A magyar más nyelvből átvett szavakat is jó magyar szóvégekkel ilyeténképpen magyarított, lásd a flanc (emberi test véknya, állatnak horpasza) vagy glanc (glasur). A környék települései, Tomaj, Tördemic, Döbröce, Lesence, Karmacs, Vonyarc, Dabronc meg a többi. Az ország más részeiben ilyen névadások, mint: Csaholc, Csobaj, Csobád, Csoboth, Garbolc, Garabonc, Grábóc, Pápóc, Beszterec, Bugac, Dámóc, (Lénárd)Daróc, stb. jelezhetik a hozzáértőnek, hogy az ilyen ősi magyar nevek nem egyedi kivételek, hanem általánosak. Csobáncnak eredetileg a vár alatti mezővárost hívták. Egy 1221-es oklevélben Chobanch-ként. A vár csak 1255-ben kezdett el épülni. A várat, bár sokszor ostromolták, soha, senkinek nem sikerült elfoglalni. A váraljai település, melynek nevét őrzi a vár és a hegy, viszont elpusztult. A pásztorkodó derék oláh nép névadását Csobánka és Csobánc esetében pedig el lehetne felejteni már, mintsem ilyen légből kapott eredeztetéssel félrevezetni vagy éppen hamissággal traktálni jobb sorsra érdemes népünket és nyelvünket. Fel kéne már hagyni hazai tudományoskodó okoskáinknak azzal az ostoba erőltetéssel, hogy a magyar virágkisfiú meg a magyar virágkislány nem boldogul egymással, ha csak nem jön egy szláv (rác, oláh, uszkok, tót vagy hottentotta) méhecske!
Csobánka... avagy a légből kapott oláh esete
HALASY-NAGY ENDRE



Dobogókő
28
Az utóbbi két hónapban több pilisi túrán is részt vettünk, élvezve - és kihasználva – a gyönyörű őszi időt. Ez a hegység is feltárja az évszak szépségeit, és a tél beállta előtt ilyenkor még utoljára csodálhatjuk színek kavalkádját, az illatok orgiáját, és gyönyörködhetünk a táj gyorsan változó képében. Az őszi időszaknak is meg vannak a jellemző növényei, melyek szeptemberben és októberben hoznak virágot, ilyen a Pilisben ritka őszi kikerics, melyet a Búbánatvölgy oldalában kaptunk lencsevégre. Gyönyörű látvány volt. Azonban meglepetés is ért bennünket: szeptember 19.-én, szintén a Búbánatvölgyben, a felső telkes szakaszon virágzó gesztenyefát láttunk. Október 23-án a Pilis hegy északi oldalában pedig a csipkebokor virágzott: az idei pirosló gyümölcsszemek között ott virítottak a kis rózsaszínű szirmok. Megcsodáltuk a jelenségeket, melyek látványnak valóban különösek, de hogy minek az okán van így, s mit jelenthet, nem tudjuk. Változó világunk az ökológiai folyamatokra is nyomást gyakorol, és ilyenkor kissé felfordul a természet rendje.
V. I.
Megbolydult a rend
Virágzó gesztenyefa szeptember közepén Virágzó csipkebokor október végén a Pilisben
Az őszi kikerics



A királyi központ lapja 29
„Aki az igaz felismeréshez akar jutni, a nehézségek hegyét egyedül kell annak megmásznia.”
(Helen Keller)
A történeti munkákban az igazságnak kell szerepet játszania. – Polübiosz hellén történetíró megállapítása nyomán indulunk el szellemünk, és a történeti leírások segítségével – a középkori Pest városa történetének, történeti, földrajzi helyzetének feltárására. Sokan úgy vélik, hogy e kérdésben nem érdemes kutakodni, hiszen Pest mindig is Pest volt, és földrajzi helyzete is constans azaz állandó; A Duna nevű folyónk bal partján terül el Buda várával szemben, és amennyiben a Szt. Gellért hegyének magasából tekintünk a városra, szemünk elláthat a Gödöllői dombságig is, - de valós-e ez a képzet, vagy ismereteink hiányosak e tárgyban? Nos, ennek fogunk utána járni.
Pest városának elnevezéséről
Az elmúl század, az elmúlt évezred vég-századának húszas éveinek kezdetétől Pais Dezső neves magyar nyelvészünk Anony
mus Gestája fordítása, fordításai okán három tanulmányában is foglalkozik „pest” közszavunk eredetével, jelentéseivel, értelmezéseivel. E tanulmányok olvastán tanúi lehetünk annak, hogy a bennük található ismeretek fokozatosan új elemekkel bővülnek, ezért javallom, hogy ismerjük meg az utolsó írásának a témakörbe vágó tartalmát. Így ír erről tanulmányában Pais Dezső méltatója; „Paisnak 1954-ben az MTA elnöksége felkérésére Budapest születésének datálásáról írt terjedelmesebb szakvéleményéből (MNy. L, 506-513.) itt csak azokat a gondolatsorokat emelem ki, amelyek Pest város kezdeteinek és nevének kérdésével kapcsolatba hozhatók, éspedig a korábbi két állásfoglalással való jobb összehasonlíthatóság érdekében lehetőleg abba a sorrendbe szedve, ahogy a gondolatok vagy azok előzményei az 1926., illetve 1937. évi írásokban egymást követték. A korábbi nézettel szemben, hogy Pest neve a honfoglaláskor itt talált bolgár-szlávoktól ered, és a magyarok, mint lakott hely nevét vették át, - Pais egyetért Melichhel, miszerint nem tulajdonnévi átvétel történt, - a pest a magyarban korai, a honfoglalás után átvett, - nyelvi jellegénél fogva bolgárszláv jövevény közszó, - a bolgár-szlávban, de más szláv nyelvekben is ‘sütő, sütőkemence, kemence’ voltak az eredeti jelentései, ebből fejlődtek az ‘üreg, barlang’ és ‘szikla’ jelentések, - a magyar pest közszó újabban is előfordul ‘kemence’értelemben, - az ország különböző részeiből jelentkeznek régebben és újabban olyan földrajzi nevek, amelyekben a Pest magában vagy összetételben áll,
Antiqua Pest városa a magyar középkorban
VETRÁB JÓZSEF KADOCSA
Pest várrának rekonstrukciós rajza 1490. évi állapot



Dobogókő
30
— - egyeseknél a ‘mészégető kemence’, - másoknál a ‘barlang, szikla’ jelentés vehető fel, - ezek szerint őseink már az 1000 előtti évtizedekben megjelölhettek földrajzi, térszíni tárgyat vagy helyet a pest szóval, és használhatták azt tulajdonnévként. - Pest eredetileg valamelyik Duna-jobbparti hegynek, valószínűleg a Gellérthegynek lehetett a neve, - amit azért kaphatott, mivel természeti sajátosságánál fogva mészégetők vagy üregek voltak rajta, - a hegy neve átment a lábánál fekvő helyre, - igy lehetett Pest az a révfő, illetőleg rév, amelyik itt, közelebbről bizonyára a Gellérthegy északi lába előtti térrészről vitt át a Dunán, - lehetséges, hogy még a rév létesülte vagy használata előtt alakult ezen a tájékon valami telep, s ez lehetett, mint helység - úgy mondhatjuk - az Ős-Pest, - a révnek a balparti fejénél keletkezett telep neve a révről ugyancsak Pest lett, - az Anonymus-féle „castrum quod dicitur Pest” a Március 15. téri római erőd, - a Duna-két parti telepek közül a bal parti hamarabb és erősebben fejlődött, még ha talán a jobb parti volt is a korábbi település, - IV. Béla 1244. évi oklevele a bal parti települést Pest, a jobb parti települést minor Pest néven nevezi meg, - egy 1255. évi oklevélben olvasható „in monte Pestiensi castrum” nyilván azt akarja kifejezni, hogy a Duna jobb parti Kis-Pest melletti hegyről van szó, - egy 1265. évi oklevélben szereplő „cives de Novo monte Pesthiensi” értelme abban látható, hogy az „új vár”-nak a hegyét szembeállítja a régebbi Pest hegygyel, a Gellértheggyel, —— - 1269-ben és 1285-ben már mons Budensis, 1285-ben és 1290-ben castrum Budensis elnevezés szerepel, - ezzel párhuzamosan 1260-tól kezdve a korábbi Buda a Vetus Buda megjelölést veszi fel, - a Pest—név németre fordítva 1236., 1235-1241. évi adatok szerint Oven /Ofen/. Pais az 1926. évi megállapításaival szemben 1954-ben - a pest szót nem meghatározhatatlan szláv, hanem egyértelműen bolgár-szláv eredetűnek tartja, - a szónak ‘kemence’ jelentése mellett a ‘barlang’ jelentését is figyelembe veszi, - jelzi, hogy a pest szó a magyarországi helynévanyagban mindkét, tehát ‘barlang’ jelentésben is előfordul, az Ős-Pest a Gellérthegy északi lábánál, a Duna partján lehetett, a Novus Mons Pestiensis név az új vár hegyét a régebbi Pest-hegygyel, a Gellértheggyel állítja szembe, - Anonymus Pest vára a Március 15. téri római castrummal azonosítható. Figyelemre méltó, ahogy Pais a név átszállását, illetve a névváltozásokat felvázolja pest köznév ‘kemence’ vagy ‘barlang’ — Pest-hegy = Gellérthegy ‘kemencés hegy’ vagy ‘barlangos hegy’ — Pest hely, esetleg kis telep a Gellért idézett írásában a véleményalakulás 1954. évi állásfoglalás nemcsak terjedelme pontosabb, helyesebb, megalapozottabb, kiigazító írás, hogy csak a leglénye lábánál /”ŐsPest”/ — Pest-rév dunai átkelőhely a Pesthegy lábánál — két Pest település a Pest-rév két fejénél —a Duna-jobbparti Pest hamarabb és gyorsabban fejlődött, gazdag, jelentős város lett, a balparti révfő települése viszont kicsiny maradt, és az előbbinek függvénye, minor Pest lett a német telepes lakosság által adott Oven, Ofen név a Pest névvel azonos jelentésű - Novus Mons Pestiensis a mai Várhegy szembeállítva a régi Pest=heggyel, a Gellértheggyel Castrum Novi Montis Pestiensis — Castrum Budensis – egyidejűleg a régebbi Buda Vetus Buda, Óbuda lett.”
Pais munkájából a figyelemreméltó elemekre érdemes fényt deríteni, és beépíteni tudatunkba. Azonban vegyük észre azt is, hogy Pestnek jobb parti város részét a vizsgált korszakban nem nevezték Budának, s annak északi kis települését sem Óbudának, de még a német Alt Oven (Offen) elnevezéssel sem illették a kortársak. Röviden Pais a következő megállapításokat teszi; - Pest
szavunk egyik jelentése = szikla, barlang. A település elnevezésében meghatározó szerepet játszott a szó ebbéli értelme, az un. „Antiqva Pest” azaz Ős-Pest a Pest-hegy (sziklás, barlangos, sziklabarlangos hegy) – a mai Szt. Gellért-hegy - északi lábánál fekvő település lehetett. Itt volt a pesti rév, amely a Duna két partja közötti átkelést tette lehetővé. A folyó két partján lévő település közül a jobb parti fejlődött nagyobb ütemben. A mongol invázió előtt nem nevezhető városnak, hiszen nem rendelkezett várerősséggel. A lejegyzések ez időt előzően nem említik a várat. Erről tudósit a Tudománytár (1840) egyik részlete IV. Béla királyról szóló feljegyzése; - „Miután Duna mindkét partján virágzott Pest városába szinte új lakosokat édesgetett volna, 1244. annak ősi szabadságát is vissza adta, levelében mindazáltal az Újvárat csak szóval sem érinté, kétségkívül azért, mivel akkor még nem állott.”
A Pesti Vár
Ezen munka egy másik passusában a pesti várra vonatkozó részlet olvasható; - „E’ vár 1255. már állott; mert IV. Béla azon évi adománylevelében nyilván említi;
„Cum igitur nos post vastitatem, quam culpis exigentibus, regno Hungariae invexit feritas tartarorum, reformationi, slidationi, et cossoborationi ipsius regni, ex debito sollicitudinis regiae, efficaciter curassemus apponere manus nostras; inter alia Castra, defensioni regni congrua, in Monte Pestiensi, Castrum quoddam exstrui fecimus, refertum multitudine hominum numerosa”
„Inter alia Castra...A többi – királyság megfelelő védelmére szolgáló – vár közt az, amelyet a pesti Új-hegyen építettettünk, zsúfolt az emberek népes sokadalmától.” E fent olvasott oklevél kiadásának évét megelőző eseményekről egy másik írott forrás a következőket hozza tudomásunkra; - „A’ tatárok 1241-ik évben az országba rohanván, ’s Pestet, lekonczolván számos lakosait, itt keltek 1242-ik évben át. Ez időben veszett kiváltságos levele. IV. Bela Király a’ tatárok eltávozása után visszajövén az országba, Pestnek lerontatott kőfalait megujítatta ugyan, de tapasztalván, hogy az ellenség a’ hegyeken épült várakat és városokat többnyire sértetlenül hagyta, Pestnek dunántúli részén nevezetesen pedig a’ Pesti hegyen várat épített melly azontúl pesti hegy új várnak (castrum montis Pestiensis) közönségesen pesti újhegynek (novus mons Pestiensis) rövidítve pesti újvárnak (Castrum Novi Pestiense)és pesti hegynek is (mons Pestiensis) mondatott.”
Katona István így ír a vár és város alapításáról;
„...posteaquam Tartari Hungariam pessumdedissent, et Castellum in monte Pestano situm intemeratum ab ipsis mansisset, A. 1241. in nouam transiit. Pacatis videlicet rebus Bela IV. loci opportunitate adductus, monti huic vrbem imponere coepit. A.1242. Diu tamen etiam postea retinuit appellationem arcis Pestiensis, et noui montis Petsiensis inde acceptam, quod mons hic Pestiensi prius agro fuerit adscriptus.”
Ezen királyi, s egyéb oklevelekben is előforduló nevezettel élt maga a várbeli Tanács egészen a’ Török berohanásáig. Annak ténye, hogy ez elnevezés a királyi várra és polgárvárosra vonatkoztatva sokáig fenn maradt, több forrásból származó ismérvet hozunk fel a későbbi korokból. Mária király korából -1393 - származik az a salzburgi könyvtárban található latin, és németnyelvű doktoravatási jegyzőkönyv, amelyben megemlíttetik a jelen valók



A királyi központ lapja 31
között; László Gergely Veszprém püspöke, és a pestújhegyi szent Mária-Magdolna parókia rectora. Garády Sándor írja a Budai Káptalanról szólván; - „Urbs Attilae »Ó-Buda« nevét a tatárjárás után kezdik használni, akkor, amikor már megépült a Castrum novi montis Pestiensis«, a »Pesti Újhegyen épült vár« és — nem tudjuk biztosan mi módon — átvette a »Castrum Budense« »Budavára« nevet. Ez a mai Budavára. Ó-Budának német »Ezelsburg« neve még a XV. században is használatos volt. »Alt-Ofen«-nek akkoriban fővárosunk balpartját, Pestet nevezték. Ez csak később származott át Óbudára. A mai Tabán neve a középkorban Kis-Pest, németül Kreynfeld, vagy Kreenfeld.”
A régi Budák földrajzi közegéből elszármazott Buda nevezet e városra, azaz az Újhegyi Pesti várra és polgárvárosára vonatkoztatva, a régi elnevezés fenn tartásával Zsigmond király regnálásának kezdetén kezd elterjedni bár a köznép száján továbbra is a Pest és annak vára forog. Zsigmond király’1403. évben kiadott elítélő levelében –litteréjében – olvasható; „Nos Sigismundus etc. Judex et Jurati Cives, et alii Consiliarii antiqui Consilii Ciuitatis nostrae noui Montis Pestiensis seu Budensis.” Nem egészen 93 évvel későbbi írott forrásban (1496), Szapolyai János, Magyarország nádora íratja elítélő levelében „...városunk (Buda) még a mi korunkban is minden kiváltságában PESTÚJHEGYI VÁRNAK nevezi és írja önmagát.” „Ipsa civitas Pesth quae aliter nunc Buda appellatur, quae quidem Pesth etc. – et quamvis ipsa vulgari denominatione Buda appellatur tamen in cunctis suis rebus et agendis negotils, sed et Privilegiis ipsorum litteris etiam et condiciliis, non huius deminationis Buda, sed ipsus vocabuli Pesth titulo semper, et ab antiquo usa etc.” –Láthatjuk, hogy a XV. században Pest városa már öszszevonva mindkét nevezettel tűnik fel a jogi diplomákban, mint példának okáért az alábbi szövegkörnyezetben; 1498. –„Nos Joannes Kanczlix, judex e.t.c. – Jurati ciues castri noui Montis Pestiensis atque Budensis. -...” Megjegyzendő továbbá, hogy a város magisztrátusa egészen a XVI. század első feléig használja a város hivatalos pecsétjét, amelynek felirata a következő; „Sigillum Civium de Antiqva Pest”.
1908. Az esztergomi egyház egyházi címeket felsoroló könyvében a „Budavári” főtemplom így szerepel; -„ÚJ HEGYI PEST BOLDOGSÁGOS SZŰZ MÁRIA EGYHÁZA”
Pest vagy Pestek
Már Pais Dezső is figyelmeztet arra, hogy a pest „közszó” azaz főnév „szikla, barlang” értelemben jelzői szerepet is betöltve különbféle szóösszetételben is előfordul földrajzi neveink között a Kárpát-medencében, ily’ módon nem tekinthető egyedül állóan a középkori Pest illetve városrészeinek köztudott névhasználata. Heltai Gáspár – a XVI. századi magyar irodalom jeles személye – Mátyás királyról szóló munkájában említ egy másik Pestet is „Buda” várával és városával kapcsolatban, de ez a város, miként ennek földrajzi jellemzőiről beszámol, nem egyezik a mai magyar főváros Budaként ismert városrészével és annak várnegyedével, valamint a középkori oklevelekből ismeretes Óbudával (Buda Vetus), és Nagy-, azaz Új-Budával sem, amelyek Duna parti városokként voltak ismeretesek. A Heltai által leírt Buda az ősi
szkíta-magyar királyok által uralt királyi székhely, amelyről II. Suleyman szultán is jegyzett néhány szót hadinaplójában (1526), amikor kíséretével bevonult az ősi városba. A szultán az alábbiakat íratta; - „10. kedd. (1526. IX. 10) Kurbán bajrám ünnepe (annak emlékére, hogy Ábrahám feláldozni készült, fiát, Izsákot). Az állam oszlopai, a birodalom előkelői, a ruméliai és anatóliai bégek mindnyájan a trón elé járultak, és kezet csókoltak a padisahnak. Azt mondják, hogy Buda építése óta és az egyenes ágon leszármazó magyar királyok uralkodása óta Lajos király (II. Lajos) idejéig 4700 esztendő múlt el.” (latinból fordította: Thúry József) – Az írott források alapján tudjuk, hogy ez a Buda – nevezhető ŐsBudának – Visegrád közelében, a IV. Béla királyunk akaratából felépült vártól, és annak külvárosától megközelítőleg 4,5-5 Km. (egy schoenus) távolságban, és a Duna vonalától délre volt található egy magas hegy ormán. Ezt az adatot Mátyás király kortársának; Galeotto Marzionak köszönhetjük. – A város Visegrádhoz viszonylagos közelségét Mátyás király is hangsúlyozza alábbi 1469. évben keletkezett levelében; -„„...De nem kis gondot okoz a határok szűkössége, amelyekből annyi van, amennyit a falak magukba zárnak, azok fenntartására pedig, melyek a falakon kívül esnek, csekély mód van. „Mi tehát a várost, mely a királyi méltóság székhelye és trónusa, királyságunk feje és – ítéletünk szerint – népünk üdve, mivel e földben olyan orvosság rejtezik a betegek számára, amely az egészségeseknek is enyhet ad, az egyéb adományok között, melyekkel ezt romjaiból föltámasztjuk, elsőként földekkel ajándékozzuk meg. Sassadnak hívják azt a földet vagy pusztát – ez Pilis vármegyében fekszik és ahol mostanáig fennmaradt egy kőtemplom -, melyet művelt és műveletlen szántóföldekkel, ugyanakkorákkal, mint amikor a visegrádi várhoz tartozott, ugyanattól a vártól elválasztva ehhez a mi Buda városunkhoz kapcsolunk.” („Nosigitur ipsam, que est sedes et solium regie dignitatis, caputque Regni nostri, et ut ita dicamus, salus et recreatio populi; siquidem in ea sola invenitur quod languidis remedium, quod sanis prestet solacium: inter alia donaria, quibus de ruinis suis relevetur, primum terris remunerare statuimus. Terra vero seu predium est Sassad, quod in Comitatu Pilisiensi adjacet, in cujusque facie adhuc manet ecclesia lapidea, quod - cum ejusdem terris arabilibus, cultis et incultis, sub iisdem terminis et metis, quibus ad Castrum Wisegradiense tenebatur, ab codem Castro segregando, eidem Civitati nostre Budensi annectimus...”)
Evlia Cselebi török világutazó két alkalommal is járt Magyarországon a XVII. század hatvanas éveinek elején és , meglátogatta az abban az időben török fennhatóságú Buda várát, amelynek leírását adja. Ebből idézünk a várra vonatkozó rövid részletet, amelyből kitűnik az, hogy milyen földrajzi környezetbe illeszkedett ez a volt legfőbb királyi székhely; - „...Körülete tízezer lépés; a Kizil szerájtól (Veres palota) az Ova-kapuig kettős, vastag és erős fal van, a többi helyeken egyszeres fal van. De oly tömött és erős építkezésű fal, hogy fölötte két kocsi egymás mellett elmehet és lovakkal dsiridet lehet játszani; ...56 láb széles; erős építkezés ez.” - néhány sorral alább - „...E palotára nézve Gürz-Eliász hegye a magaslat. E magaslatok ellen való védekezés czéljából a palota keleti oldala előtt kettős, erős várfal van. Ezen az oldalon, a nagy bástyák fölött negyven-ötven darab kiálló ágyú van. Ámde Muhabat dombja igazán magaslat s az ellenség a várat mindig arról az oldalról támadja.” - továbbá - „A Kizil Elma palotájától délkeleti irányba, felülről lefelé a palota alatt elmenvén, kettős



Dobogókő
32
erős fal között, tíz darab katonaháznál...A kapun belül egy bástya van, mely az összes budai bástyáknál nagyobb. Gog és Magog bástyáihoz hasonló bástya ez, a mely fölött 500 lovas dsiridet játszhatik...E bástyához hét aga és száz katona van őrségül kirendelve.” „E bástyán kívül ...nagy gödör és sziklába vágott széles árok van.” „A Duna partján, Buda völgyében, egy tágas síkon, éppen ezer házból álló virágzó kül-város.”
„Inter alia Castra...”
IV. Béla királyunk 1255. évben kiadott – fent említett – oklevelében felfigyelhetünk a következő mondatrészre: - „A többi – királyság megfelelő védelmére szolgáló – vár közt...” Mely várak épültek még az időben a Magyar Királyság védelmére a Pesti Újváron kívül? – Elsősorban a régi Buda közelében mintegy öt év leforgása alatt felépített Új-Budát (Opus-Castra-Budensis) kell említenünk. IV. Béla király úr 1243. július 5-én kibocsátott oklevelében szerepel először Ó-BVDA (Bvda Vetvs /Vetvs Bvda) neve, „Új hegyi Bvda” nevét 1248-ig egy régebbi objektum kapja meg, és viseli, mintegy öt éven keresztül. Új-, avagy Nagy Buda bírája 1249. esztendőben említetik neve szerint a Pray Kódex lapjain; „Mykoron Bela kyral rakatta volna ez bodog Azzonnak clastromat zerze nemely jambor vytezt, kinek vala neve Karoly, es lakozyk vala o Budan, es vala Bela kyral kepeben valo byro az nagy, avagy uy Budaban.” (Pray kodex. 347-348. old.)
Budai és Pesti bírák
Új-Budának, továbbá a jelenlegi Pesth-Buda azaz Budapest területén fekvő középkori Pest várának és külvárosainak polgárai felett testületeik élén a városbíró állt. A XIII. század második felében e várak felépítése, és azok betelepítése után a külön nevezettel jelölt városok élén az alább felsorolt tisztségviselőket említik; 1249. Károly, O-Buda és Nagy vagy Új-Buda bírája, e tisztségben még 1272-ben is. 1268. Castrum Novi Montis Pestiensis bírája; Heymo Judex Pestiensis 1281. Farkasius Villicus de Pest -/ Cod. Dipl. Tom. V. vol III. p. 107-110. 1273. Comes Walterus, rector Castri Budensis A fent leírtak ismerete alapján kijelenthetjük, hogy IV. Béla királyunk két újonnan építetett várral bíró telepítéséről emlékezünk, egy részről Új-Budáról, más néven Nagy-Budáról, más felöl a mai Gellért-hegy észak-keleti oldalánál fekvő Új-hegyi Pesti Vár és külvárosa Pestújhely, avagy - ahogyan a király íratja – Minor Pest, valamint a Duna folyó bal partján található Major-Pest falakkal erősített városrészéről. Magától értetődik az a tény, hogy a pilisi Buda nevű városok továbbá a mondott Pest között földrajzi távolság is volt. Buda Nova a Sicambria (Atilla városa, Villa Atilae) várát körül ölelő régi Buda (Buda Vetus) közelében felépült föl, míg a középkori két parti Pest területén – a Pesti Új Hegyen létesült várról.
Sicambria
Sicambria, Siccambrie, Edczilburg, Villa Atilae, Atilla városa és Buda. Számos történelmi esemény kapcsán, ezeken a neveken tesznek középkori krónikáink említést a kezdetben a pannóniai brycek, sicamberek – a trójai gallok második csoportjaként jelzett népága - építette hegyi várról. – Arról, hogy milyen történelmi események kapcsolódnak a városhoz, várhoz illetve környékéhez csak néhány fontosabb történést említek a magyar krónikák nyomán; Itt keltek át a hunok Béla, Keve, Kadocsa kapitányaik vezetésével a Dunán Kr.u. 373. évben és vívták meg Tárnok mezején győztes csatájukat az egyesített Nyugat-Római haderővel. „Míg Detre és Macrinus letáborozván ekképpen tárgyaltak és tanakodtak, a hunok az éjszaka csendjében Sicambriánál tömlőkön átkeltek a Dunán, és Macrinus és Detre seregét, mely a mezőn táborozott, mivel a megerősített város nem tudta befogadni, kegyetlenül leöldösték.” (Kálti Márk: Képes Krónika) Atilla nagykirály itt, Szikambriában, állítatta fel királyi székét székhelyként jelölvén ki a várost és itt adta át lelkét a Teremtőjének. „Azon az éjszakán, amikor Atyla Sicambria-ban meghalt, Marciánus császár, aki ekkor Constantinopolis-ban tartózkodott, álmában eltörve látta Atyla íját, s ebből megértette, hogy meghalt.” (Kálti Márk: Képes Krónika) E város közelében temették el. E város közelében található széles mezőn zajlott Atilla fiainak vezetéséve a „Hunok csatájának” nevezett örökösödési belháborúja. Kézai mester krónikája írja le a hunok, azaz magyarok (hunni sive hungari) második bejövetelének színhelyéül a Szikambria közeli Szob-megyeri révnél magvalósult átkelést, és a mai Marót helyén állott vár bevételét. „Miután tehát előadtuk a hunok eredetét,...most lássuk, mikor tér



A királyi központ lapja 33
tek vissza ismét Pannóniába. ...hét hadseregre oszlottak,...minden hadsereg harmincezer fegyveresből állt...zászlót bontva kivonultak tehát feleségeikkel, gyermekeikkel, nyájaikkal együtt, és átkeltek a Dunán Pestnél, illetve a szobi révnél, ahol is megvívtak egy bizonyos Duna menti várat.”
Több krónika említi Budának (Blédának) – Atilla fivérének, és fejedelemtársának Szikambria melletti városépítését hozzáfűzvén, hogy a várost saját nevéről nevezteti. Szikambria közelében nyugszik Árpád fejedelem teste is egy hévvízi forrás fejénél, ahol a későbbi szent király, István, oltárt emeltetett a Boldogságos Szent Szűz, Mária, tiszteletére, (ecclesia, que vocatur alba, sub honore beatae Mariae virginis...) és fogadalma szerint fel is szereltetett sacramentumokkal. Ezt a kis körtemplomot nevezték Alba Ecclesianak, amely Vért mezején, a hegyek lábánál állott. – Ez a régi Budától kettőezer lépés távolságra - 1,5 Km – volt; - „A királyasszony vára és a boldogságos Szent Szűz apácáinak zárdája mögötti nagy rét közelében.” (Zsigmond király megerősítő oklevele 1406.) Sorolhatnánk még a középkori írott források számos sorát, amelyben megemlítik Szikambria városát, amely olyan szoros kapcsolatban volt a Régi Budával (Buda Veter, Vetus Buda), hogy egy városnak volt tekinthető olyanformán, mint a mai Budapest. Mondhatnák Buda, Óbuda Szikambria külvárosa volt Atilla király korától kezdődően. A francia Jean Hiret mester krónikájában (1617) további részleteket ismerhetünk meg a Kárpát-medencei Sicambriáról ami a rómaiak elnevezése szerint: Francochorium volt Franco, Francus király neve után neveztetvén – és a várról is melynek mondott király alapítója volt. Felsorolja a krónika továbbá a szikamber királyok láncolatát, uralkodásuk, regnálásuk korszakait
valamint jeles cselekedeteiket. Megtudhatjuk, hogy ezek a frankok miért nevezték pannóniai államukat és Duna menti városukat Szikambriának, valamint azt, hogy hogyan került Francio népével a szkíták országa és a magyarok közé, továbbá - Trója tűzvészben történő elpusztítása után – miként élt, s halt Pannóniában. Francio itt is halt meg és népének nagy része a Kr.u.-i IV. században vándorolt a Duna forrásához, majd tért vissza Galliába.
Felhasznált irodalom:
Tudománytár 7. kötet. Magyar Tudós Társaság új folyam – harmadik év. januarius 1840. Rupp Jakab: Buda-Pest helyrajzi története / Pest 1868. 90. old. Evlia Cselebi: Egy török világutazó magyarországi utazásai /Akadémia Kiadó, 1907. Budapest Rupp Jakab: Buda-Pest helyrajzi története/ Pest 1868. 211. old. Szulejmán szultán hadinaplója 1526. év. Iean Hiret : Des Antiqvitez D’Aniou – Anger, M.DC.XVIII. Alain Demurger: Nos ancêtres les Troyens, publié dans Les Collections de L’Histoire n° 44 - 07/2009 Gérard de Séde: Race fabuleuse.../ Paris, 1974. J’ai lu /série Noszlopi Németh Péter: Az Árpád-kori Buda nyomai a Pilisben / Püski, Bp. 1998. Vértessy György: Fehéregyháza kérdése – tanulmány, Fővárosi Szabó Ervin Könyvtár/Bp. gyűjtemény Kálti –Borsi: Cronica Picta - Képes Krónika – kétnyelvű kiadás /2000. Emberfia Alapítvány Anonymus: Gesta Hungarorum /Osiris, 2000. Kézai Simon Krónikája /Osiris, 2000. Nicolaus Olahus: Hungaria / Osiris, 2000. Képes Krónika (1358) Tarihi Üngürüsz (1543)



Dobogókő
34
„Amikor valaki egy isteni misztériummal áll szemben, nem az a lényeges, hogy adott bizonyítékokból „konklúziókat” vonjon le, hanem hogy „jelein” vagy „nyomain” keresztül a transzcendens Valót „érzékelje”. Ez pedig annyit jelent, mint látni az Okot a hatásokban, a Princípiumot a megnyilvánulásokban, az Archetípusokat vagy Ideákat saját kivetüléseinkben, a Szükségszerűt a lehetségesben. (F. Schuon)
Az alábbi eset évekkel ezelőtt történt, átélője egy fiatalember volt, akinek élete és lelke már kötődött a Pilishez korábban is. Ő olyan ember, aki nem „kutat”, nem jár előadásokra és ő sem beszél másoknak megtapasztalásairól, nem „nyüzsög” a megannyi Pilishez köthető „mozgalmak” mezsgyéjén, csupán éli benső életét, és saját szellemi útjának köveit koptatja. Ennek az útnak számára is fontos eleme a szakrális helyek felkeresése, az ottlét, az elmélyülés. Egy borongós, esős októberi nap volt, emberünk Dobogókőn tartózkodott, ott szállt meg. Éppen kilépett a kamaszkor kríziseinek megannyi útvesztőjéből, belső harcokon volt túl, de útkeresésében még a helyes irány fényeit kutatta. Terhek nyomták szívét, kérdések kavarogtak gondolataiban. Szeretett kimenni az erdőbe, elcsendesedni, elmélkedi, lenyugodni, megfogalmazni a fontos dolgokat; szeretett volna tisztában lenni életének minden meghatározó részével. Azon a késő délutánon is ezt tette: már kezdett sötétedni, amikor elhatározta, hogy Dobogókőről átsétál a Rezső kilátóhoz. Megtehette nyugodtan, hiszen a turisták már hazavonultak, a barátságtalan időjárás otthonukba űzte az embereket, a magány, az egyedüllét biztos lehetősége várt rá. Melegítőt vett fel, és nem törődve az egyre intenzívebben szitáló esővel, elindult. Mire a Rezső kilátóhoz ért, az esőfelhő alább ereszkedve beborította az egész hegytetőt, szürke, átláthatatlan homály borult a tájra. Élvezte az egyedüllétet, s azt a „zajos” csendet, amit a természet ilyenkor hallat: a vízpermet zöreje, szél susogása, a hajlongó fák hangja nem hétköznapi élmény egy városi embernek. A kilátó korlátjához ment, rá támaszkodott, és némán, elmerülve gondolataiban, átengedte magát az élménynek, mely cseppet sem jelentett terhet számára. Közben besötétedett, csak halovány, derengő fényfoltok törték meg néha a fénytelen tájat. Hosszú percek teltek el így, amikor erősödni kezdett az eső, széllel párosulva, melynek okán északi irányból, áttörve a felhőköd sejtelmes burkát, szinte vízszintesen vágott szemébe a víz. A fiatalembernek hirtelen egy ötlete támadt, mely ilyen szokatlan körülmények között szintén nem hétköznapi volt: levette teljes felső ruházatát, rátámaszkodott a korlátra úgy, hogy fellépett annak alsó rúdjára. Szétette a kezeit, és így, szembe kerülve az egyre intenzívebben vágó vizes széllel, mint a Titanic film főszereplői a hajó orrán, becsukott szemmel átadta magát a természet erejének. A szél fújt, a sötétből előtörő hideg esőcseppek tompa koppanással verték arcát, mellét. Ismét hosszú percek teltek el, és a fiatalember egyre in
kább élvezte ezt a „játékot”: elmélyülve gondolataiban, a víz tisztító erejére, az egész helyzet szimbolikus jelentőségére próbált koncentrálni. Extrém volt a körülmény, mégis a RENDet vélte feltárulkozni benne; a „jó időben jó helyen” megélése bontakozott ki lelkében. Élvezte a magányt, élvezte, hogy nem fázik, élvezte, hogy ilyen tisztító „áldás” részese lehet. Hosszú ideig állt így ebben a pózban, amikor újabb, még különösebb gondolata támadt: „Milyen jó lenne, ha ez az eső, ez a megtisztító áradat a lelkemet is átjárná!” És amint ezt kigondolta, abban a pillanatban meg is történt! A durván szembevágó szeles esőben hirtelen egy fény-teli erő jelent meg, mely úgy jött, mint ez a vizes zuhatag, de nem állt meg a test külső felületénél, hanem behatolt, a lélek mélységébe tört, tisztító folyamként járta át annak minden zugát. A megtisztulás és felszabadulás szelleme felülkerekedett azon a fizikai valóságon, melyen „érkezett”; tombolt, mint a zord időjárás, de ott legbelül, az emberi lélek legmélyén, ahol azonnal fény, nyugalmat és tisztánlátást teremtett. Ez az erőteljes fuvallat úgy penderítette ki a terheket, mint szennyet a tiszta víz. A fiatalember megrendült. Először rácsodálkozott, aztán egyre inkább átengedte magát ennek a felszabadító, tisztító erőnek. Szemeibe könnyek törtek elő, de így, széttárt karokkal, még hosszú ideig „engedte” ez a folyamot áramolni lelkében. A szél fújt, az eső zuhogott, a sötétség mindent beborított, és a lélek megtisztult!
Nem tudni, mennyi idő telt így el: az idő ebben az átélésben elveszítette jelentőségét. Lassan leengedte karjait, hátrább lépett a korláttól, még percekig megrendülten állt ott, önmagába zuhanva szemlélte e csodás jelenség hatását. És sírt. Lassan kezdett „visszatérni” a zord valóságba, melynek nehézségeit, terheit még mindig nem érzékelte. Elindult viszszafelé, lassan ment, lépésről lépésre haladt a sötétben a már ismert, sokszor megjárt ösvényen. Már félúton járt, amikor észrevette: még a ruházatát is elfelejtette visszavenni. Bőrig ázva és áthűlve ért vissza a szállására. Hosszú ideig nem jött álom a szemére. Tudta már, hogy élete egy fontos napjának vége közeledik. A Pilis áldásában részesült.
A Pilis ereje
VÁRY ISTVÁN



A királyi központ lapja 35
Muraköz régi vallási élete szoros összefüggésben állt az évszázados, ma már lerombolt Csáktornya melletti Szent Ilona pálos-kolostorral, amelyben a Zrínyi-család tagjai porladnak. Ma már a régi épületekből csak egy kis kápolna áll elhagyatottan az erdő szélén, amely az egykori pálos-templom szentélye. Ezt bizonyítja a templom hajójának néhol előbukkanó alapfala. Már a vasútállomásról is meglátjuk a város északnyugati részén az aránytalan magasságú kápolnát az országútnak hátat fordítva, három úttól körülzárt, 4-5 hold terület délkeleti sarkán. Ezen a kopár földön valamikor, amelyen ma még egy fa sem áll, terjedelmes épületszárnyak, gazdasági épületek és gyümölcsösök foglaltak helyet. Több mint félezer év pusztításaival dacolt a kegyeletnek ez a szent helye, amelyet végül is romboló kezek szedtek szét. Lackfy István erdélyi vajda László fiával és Dénes testvérével közösen 1376-ban alapították ezt a kolostort, a magyar eredetű pálosszerzetesek számára. Gazdagon megajándékozták őket, a környező földekkel és azt is megengedték nekik, hogy a kolostor szükségéhez képest az erdőkből fát szabadon termeljenek és állataikat is szabadon legeltethessék. A gót-stílusban épült templom és az egy
szerű kolostor már a középkorban szépen fejlődött. Zala és Varasd vármegyékben is terjedelmes földjük, erdejük és szőlőjük volt. Cilley Frigyes jóvoltából a stridói kegyhelyet is megkapták. Mátyás felmentette őket az adózás alól, sőt gyarapította gazdagságukat is. A Muraköz ezen egyetlen kolostora azok közé a kevés kolostorok közé tartozik, amelyek el tudták kerülni a török pusztítást. Már majdnem 200 éves múltra tekintett vissza a kolostor, midőn I. Miksa 1556-ban Zrínyi Miklós, a szigetvári hős levágott fejét Batthányi Miklóssal Győrből ideküldte eltemetés végett. A török vezér a hős fejét, iránta való tiszteletből, nem a szultánnak küldte meg szokásuk szerint, hanem Miksának. 1570-1586-ig a protestánssá lett Zrínyiek részéről két ízben is kellemetlen események zavarták meg a kolostor békés, megszokott csendjét. Zrínyi György, a költő apja, elűzte Muraköz katolikus papjait és a pálosok kolostorát is megtámadta, javaikat pedig elvette. Egy időre kénytelenek voltak még kolostorukat is elhagyni. Azt azon
ban tétlenül nem tudták nézni, hogy Zrínyi György a lakosságot lutheránus papok meghallgatására kényszeríti. 1580-ban a lutheránusok megtámadták a kolostort, amelyet ki is fosztottak. A barátok hősies bátorsággal védték magukat, többen közülük súlyosan megsebesültek, főnökük pedig meg is halt. Vitkovics Benedek, zágrábi püspök, nagyon elismerően szól róluk, hogy példás odaadással teljesítették feladataikat. „Szigeti apostolok”-nak nevezi őket, kolostorukat az Isten várának. Miután a Zrínyiek vissza
Zrínyi Miklós sírjánál, a lerombolt pálos kolostor templomában
Megjelent az egykori pálos újság, a Fehér Barát 1942. márciusi számában
DR. SZABÓ LÁSZLÓ



Dobogókő
36
tértek a katolikus egyházba, a pálosokkal ismét jó viszonyba kerültek. A kolostorban általában 10-15 szerzetes lakott. Egyemeletes, négyszögletes egyszerű épület volt, amelynek keleti részét a templom homlokzata foglalta el. A templom homlokzata sima, dísztelen volt; a kolostor felől nyolcszögű torony állott, a keleti oldalán pedig a Zrínyiek hatszögletű emlékkápolnája, amely Remete Szent Pál tiszteletére volt szentelve. A kolostor déli szárnya 4 méterrel kijjebb állott a templom homlokzatánál; ebben a kis hatszögletű kápolnában állt Zrínyi Miklós törökön vett győzelmének emléke. Zrínyi, a költő, vallási életére kétségtelenül nagy hatással volt a szentilonai pálos szerzetesek szigorú élete. Kertje egészen a kolostorokig terjedt, amelyet a vár ablakából mindig láthatott. Az volt az erős meggyőződése, hogy Isten azért pusztítja a magyart, mert nem tisztelik Szűz Máriát, az ország patrónáját, pedig szent királyaink ezt szigorúan megparancsolták. Halála előtt való évben nagy győzelmet aratott a törökön: 2000 törököt szorított a 120 méter széles Murába, melynek még vizét sem lehetett látni a sok holttesttől a néphagyomány szerint. Véletlen halálába a közvélemény még ma sem tud belenyugodni. Egyszerű emlékoszlop hirdeti azt a helyet, ahol a vadkan megölte. Ennek a kolostor-kápolnának a kriptájában temetkeztek el a Zrínyiek. Zrínyi Miklós is, ki életében együtt harcolt a pálosokkal a törökök ellen, ő is itt kívánt nyugodni. 1664 dec. 21-én temették el. Az emlékbeszédet gróf Kéry János, pálos szerzetes mondotta. Obosztrenevcz Jakab pálos teológus panegyrist mondott róla. Scotto András epithaphiumában a hős erényeit és élete főbb mozzanatait drámai rövidséggel örökítette meg. Zrínyi Ádámot, a költő fiát, aki a szalánkeményi csatában esett el, szintén itt temették el. 1676-ban, a kolostor 300 éves évfordulója alkalmából bővíteni kezdték és erős falakkal vették körül. 1695-ben díszesen kibővített kolostort és templomot gróf Kéry János perjelsége alatt tűzvész pusztította el. Ez alkalommal a templom sírjait fedő márványlapok nagy része is elpusztult, de a Zrínyi emlékkápolna csodálatos módon sértetlen maradt. Nem sokáig maradt ilyen elpusztult állapotban az épület, mert Seticsevics István, zágrábi püspök támogatásával ismét felépült és újból lakhatóvá lett. A kurucok 1704-ben feldúlták. 1708-ban gróf Pálffy János bán a kurucoktól visszafoglalta és a kolostor régi rendjét helyreállította. Ezután hosszú ideig egészén a kolostor eltörléséig, békés nyugalom szállt küzdelmes múltjára.
Sok kiváló egyéniség élt csendes falai között, akik később püspökök lettek. 1786 után sokáig gazdátlanul állt. Nem törődött senki nemzeti nagyságaink sírjaival, sem a kolostor dicső múltjával. A volt Zrínyi birtokkal együtt a Festetich-család kezére került. A zárdaépületet gazdatiszti lakásnak használták. Később azonban az épület két felesleges szárnyát lebontották; a templom a toronnyal és a kolostor déli szárnyával még 1880-ban is állt. Az ez évben levő nagy földrengés súlyosan megrongálta. Meglehetett volna könnyen menteni, de Festetich Jenőnek nem volt érzéke a múlt emlékei iránt és leromboltatta a megrepedt falakat. Faragott köveit mindenfelé széthordták. A templom beomlott sírboltját kőtörmelék tölti ki. Most ezek a nehéz kövek nyomják a Zrínyiek porait, amellyel már senki sem törődik, pedig ezeknek a hamvaknak éppen olyan szentnek kell lenni előttünk, mint Rákóczi, Zrínyi Ilona, Széchenyi hamvainak. A Zrínyiek mutatták meg idegen származásuk ellenére is, hogy a Szent Korona népeinek csak egy nemzeti eszméjük, egy nemzeti céljuk és egy nemzeti gondolatuk lehet. Zarándokhellyé kell tenni ismét ezt a helyet, mert a Zrínyiektől tanulhatják meg a magyar és a horvát egymás kölcsönös megbecsülését. Itt a közős nagyjaink sírja mellett felújulnak közös küzdelmeink és közös dicsőségünk emlékei. Ezzel nemcsak a kegyeletnek, hanem szent kötelességünknek teszünk eleget.
Csak törpe nép feledhet ősi nagyságot, Csak elfajult kor hős elődeket; A lelkes eljár ősei sírjához, S gyújt régi fénynél új szövétneket...



A királyi központ lapja 37
Az esztergomi várról
Az esztergomi vár híres erősség a hasonlónevű város alatt, ugyanannak a folyónak a partján, kiemelkedő, sziklás, nehezen megostromolható hegyen. Eredete — akárcsak a városé — bizonytalan. Miként az egyik, úgy a másik is, Szent István király születésével kezdett híressé lenni. Már mondottunk, hogy ő a városban született, de a történetírók egyező véleménye szerint a várban keresztelték meg őt. De, ha a városban született, akkor azt kérdezhetik a tudósoktól: hát a vár nem volt alkalmas az ottlakásra? Azt nem lehet kimutatni, hogy már abban az időben ki volt-e építve a vár annyira, hogy fejedelmi személyeknek kedvük lett volna ott lakni, az azonban bizonyos, hogy templom már volt ott. Az ugyanis régi szokás volt, hogy a templomokat kiemelkedő helyre építsék. Amint tehát kimutattuk, hogy a királyi udvar a városban volt, épp úgy lehetséges, hogy Géza fejedelem azt akarta, hogy fia, aki a városban született, a hegyen részesüljön a keresztség szentségében. Kérdés azonban, melyik volt az a templom, amelyben a szent fejedelem az első szentséget felvette? Utóbb ugyanis a királyok és az érsekek több templomot emeltek, amelyek később
romba dőltek, de közülük háromnak, Szent István, a Boldogságos Szent Szűz és Szent Magdolna templomának emléke és romjai ma is megvannak, A hagyomány általában azt tartja, hogy ezek közül az elsőben, amely Szent István nevét viseli, keresztelték meg a hasonló nevű fejedelmet. Ennek a templomnak a romjai ma is láthatók a pretoriummal, vagyis a parancsnoki lakással szemben, kelet felé, a várfal közelében. A romok mutatják, hogy a templom hajdan kereszt alakú volt, úgy, hogy négy részt lehetett megkülönböztetni benne, amelyek közül kettő, a nyugati és a déli, már le van rontva, a másik kettő azonban, az észak és kelet felé néző, még megvan. Állítják, hogy ez és nem más volt a színhelye a szent király megkeresztelésének. De most már beszéljünk arról, milyen a vár alakja, milyenek az erősségei és fekvése. Írt erről Istvánfi, akinek a szavait nem ismétlem. De valóban kiemelkedő, inkább hosszú, mint széles hegy ez a Duna pariján, vagy inkább annak öblében. Minden oldalról meredek, de leginkább a Duna felőli részen. Ezen az oldalon a leginkább sziklás is. Bár az egész hegy sziklás, föld is keveredik a szikla közé és itt a kő, ott a föld látszik inkább. A hegyből langyos és szódaízű gyógyvizek fakadnak, ezért a vár kutjainak a vize is langyos és nem jóízű. Maga a vár a hegy alakját követi. Észak felé szűk és egyetlen kerek bástyában végződik. Innen kezdve mindig szélesedik, mindkét oldalon magas és vaskos falakkal. Mintegy 300 lépésnyire éri el a legnagyobb szélességét, több bástyával. Ezek közül kettő a fontosabb: az egyik délkelet, a másik nyugat felé szökellik ki és mind a kettő a királyi városra tekint. Az utóbbi, mely leginkább előre ugrik, hatszögletű és a Lipót nevet viseli. Ez a bástya — nem tudom, véletlen volt-e, vagy titokzatos jeladás éppen akkor omlott össze, amikor Lipót király elköltözött az élők sorából. De amint összeomlásával Lipót halálát, úgy felépülésével Károlynak — aki azt megújította, életét és tartós szerencséjét hirdeti. Ezen a részen van a várkapu, két bástya között, amelyek valamivel alacsonyabb fekvésűek. de jól megerősítettek. Ennek a falába egy kerek kő van beépítve és azon egy kéz van kivésve, amely kéz — hüvelykujját a gyűrűs és kisujjal összefonva — a középső és mutató ujját felfelé emeli és a kapun befelé jövőknek bal felől látszik. Azt mondják, annak emlékéül őrzik ezt itt, hogy az esztergomi érsek esküvel mondott le a várról. Ezt a kaput egy másik, majd egy harmadik, az ároknál pedig egy negyedik kapu követi, ugyanis ennyi fal és kapu zárja el a várat a lejtőnek ezen a részén. A várerődítéshez tartozó falak keletről dél felé fogják körül ezt a kaput, mindenütt igen mély árokkal. Ezenkívül a falak alatt, ahol az árok mélyéből egy másik meredek emelkedik ki, ismét erődítmény látszik, amely igen jó védőbástyája a várnak a közeli szöllőhegyek és dombok felé. Ennek az erődítménynek a kiképzésén most fáradozik a mi parancsnokunk, még pedig nem ok nélkül, mert ez a rész a legalkalmasabb a vár megközelítésére és megtámadására, nemcsak a szöllőhegvek völgyéből, mely ezreket tud elrejteni, hanem annak a hegynek a háta mögül is, amelyet Szent Tamás hegyének hívnak. Ez ugyanis alig egy kőhajításnyira van a vár alatt és nagy akadályul szolgálna, hacsak meg nem erősítik, vagy le nem rombolják, amint azt Schuknect generális most megkezdette.
Bél Mátyás: Esztergom és környéke
(részletek az Esztergom vármegyéről és az Esztergom vármegye leírása c. könyvekből)



Dobogókő
38
A vár felett és annak lejtőjén sok földhányás van a hadi készületek számára, azon túl lakóházak és tágas térség. Az egyházi épületek közül semmi sem maradt fenn, csak az a kápolna, amelyet — mint mondottuk — Bakócz Tamás építtetett a bazilika oldalára, ahhoz hasonló, ha ugyan nem nagyobb pompával. Tökéletes négyszög alakú, márványfalai csodálatos művészettel vannak kifaragva, a közepén réz kupola. Ezen a kápolnán kívül csak egy fal és kapu van a hajdani bazilika hajójából. Ezek mind márványból vannak és oly művészettel kidolgozva, hogy csodálattal tölti el a szemlélőt. Azonkívül ugyanis, hogy az egészet a legfényesebb márvány burkolja, az egyikfajta márványba választékos formára kivágott másfajta márvány van berakva és ilyenképen mintha festve volnának ott a szentek képei. Az ajtó felett különféle márványból kirakva láthatók a templom. Jób érsek, Szűz Mária, Béla király és a vár, ezzel a felírással: BASILICA. IOB. ARCHIEPS. SAN. MARIA. REX BELA. CASTRUM.
Ezek alatt ismét ez olvasható: PORTA PATET VITAE SPONSUS VOCAT INTRO VENITE.
Az ajtó feletti orommező ívén ez van bevésve: MENTEM SANCTAM SPONTANEAM HONOREM DEO ET PATRIAE LIBERATIONEM.
Az ajtótól kétoldalt a jobboldali falon Dániel, Zakariás, Izsaiás, a baloldalon pedig Jób, Ezechiel és egy harmadiknak kivájt helye látszik. Az ajtófélfákon jobboldalt Szent Péter, Szent János evangelista, Szent Adalbert, baloldalt pedig Szent Pál, Szent Máté evangelista és végül Szent Miklós. Mindegyik táblát tart, melynek felírása nagyobbrészt elmosódott és ezért nem tudtuk elolvasni. Szent Máté tábláján valamivel tisztábban látszanak Krisztus szavai: „Ha a ti igazságtok nem lesz tökéletesebb a farizeusokénál és
írástudókénál, nem juttok be a mennyek országába.” A többit elmellőzzük, mert nem maradt fenn egyéb, mint több kápolnának és más egyházi épületnek a romja, melyeket senki sem tud sem megkülönböztetni, sem pedig meghatározni, hogy mik voltak.
Esztergom környéke
1. MARÓT Szentgyörgymezőtől és Esztergomtól is egy mérföldnyire keletre van, mindkettőtől a közbeeső hegyek választják el. Hasonló határvonalon érintkezik az esztergommegyei Kesztölc és a pilismegyei Szent-László területével. Ez az utóbbi község délre van, Kesztölc pedig egy mérföldnyire nyugatra az előbbi két falutól. A legközelebb van hozzájuk Dömös, amely a téli kelet irányban e”- negyed mérföldnyire fekszik a Duna partján. A Marót és Esztergom között emelkedő hegyek: előbb a Csókáskő, azután a Fejérkő. Kesztölc felett pedig az Üllőkő. A hegyek és a Duna között kevés sík terület van, amely néhol kövér, néhol pedig terméketlen és homokos. A falu a hegyek lábánál települt. Magyarok és tótok vegyesen lakják és keverten vannak mind a három vallás hívei is, de mindnyájuknak a dömösi plébános az elöljárója. Ez a falu a legrégibbek egyike, amely a törökkor viszontagságai alatt is megtartotta a lakóit. Gyakran befogadta a hozzámenekülőket, a lotaringiai hercegnek errefelé űzött katonáit pedig élelemmel segítette. Földesura a pesti pálos kolostor. Vannak közöttük németek is.
2. DÖMÖS lakói hasonlóak az előbbi faluéhoz, területe azonban kisebb. Nincs más szántóföldje, mint az, amit a hegyek lábánál irtottak ki nagyobb munkával, mint eredménnyel. Egészen csekély az, amit gabonával be tudnak vélni. Hajdan a folyótól távolabb állott a falu, a hegy lejtős lábánál, a klastrom körül, amelyet Álmos, II. Géza fia, II., vagy Vak Bélának pedig édesapja építetett a nagyszerű templommal együtt, és itt alapította a Szent Margit prépostságot. A Topográfia szerzője ezt mondja erről: „A most is látható romok bizonyítják, hogy azt királyi bőkezűséggel építtette Álmos herceg, Vak Béla király atyja. Nemcsak tisztességes, hanem fényes környezete volt a prépostnak és a tizenkét kanonoknak.” Mostanában a földesúr, Erdődy gróf nyitrai püspök, szép és költséges templomot építtetett a romok között, Szent István tiszteletére. Ezen kívül nincsen más nevezetessége a falunak, mint az Árpás-hegy (ma Árpádvár – a szerk.), amelyen várromok is látszanak. A falu területét a Duna és keletről a negyed mérföldnyire fekvő Visegrád, a többi oldalról pedig a maróti határ veszi körül. Mivel ezek a szegény parasztok a földjükből nem tudnak megélni, dunai fakereskedéssel foglalkoznak.
3. KESZTÖLC az esztergomi káptalan faluja, majd két mérföldnyire nyugatra az előbbitől (csak egy mérföld volna a távolság, ha a közbeeső hegyek meg nem kétszereznék), Esztergomtól pedig egy mérföldnyire délre. Területe már alacsonyabb, de közben-közben vannak hegyek és meredekek is. Az északra fekvő Csév községtől — mely fél mérföldnyire van — egy domb választja el. Keleten Doroggal határos, maga Kesztölc pedig keletre van a szomszédos Pilis vármegyétől. A hasonló nevű magas hegy a falu felett van. Ezen a részen egy kis völgy van, amelynek síkján némi szénát gyűjthetnek; a többi meredek, a kőportól fehér és keveset termő. A búza nem terem meg, a szöllő is csak sínylődik, bár



A királyi központ lapja 39
egy kis darabon szöllőt telepítettek a falu szegény lakosai. A falu tehát szegény, vegyesen magyar és tót lakosokkal. Ebben az évben nagy csapás érte őket: a nagymarha túlnyomó része valami ismeretlen vész következtében elhullott. A káptalan gondoskodik róluk, templom építése is szándékában van. 4. HUTA, másképpen üvegfúvó, a pesti pálosoké. Kesztölc, Marót és Dömös között, a Szentlélek-i uradalomhoz tartozó mély völgyben van, ahol romjaiban még látható az egykori tágas kolostor és templom. Tiszta zöld üveget készítenek itten, de fehéret nem, mert nincsen hozzávaló anyag. Ezen a hegyes, meredek tájékon gyakoriak a hideg, iható források, amelyekből különböző irányokban patakok erednek. Ezekben bőven vannak kisebbfajta rákok. 5. CSÉV az esztergomi káptalan uradalmához tartozó új tót telep, amelynek lakói harminc évvel ezelőtt költöztek ide FelsőMagyarország különböző részeiből. Többször szétszóródtak, egyik-másik évben elmaradtak a lakatlanná vált területről, de lassanként ismét visszatértek. Katolikus vallásúak és a földesúr gondoskodott számukra templomról és papról. A talaj itt is köves és csak rozsot terem meg. Csak kis darabot tudnak felszántani a sok erdő és hegy miatt. Mint már mondottuk, Kesztölctől egy hegy választja el. Kelet felé. ahol Pilis vármegye határolja, Szántó és Csaba falvakkal határos. Akárcsak Kesztölc felől, mindenünnen csupa hegy határolja. Erdő van arra is, ahol az ágyúlövésnyi távolságra lévő — ehhez a megyéhez tartozó — Jászfaluval határos. Egyedül azon a részen nyílt és lapos, amely az egy német mérföldnyire fekvő Dorog felé hajlik. Nevezetesebb víz nincsen itt, sem patak, csak kutakból veszik a vizet. Amit a hely hiánya miatt nélkülöznek, azt más módon igyekeznek megszerezni: eljárnak másfelé szöllőmunkára és aratásra és az ott megszolgált bérrel segítenek itthoni szegénységükön.
Szent István kora és a lakosság hányattatásainak története időrendben...
Ezen kezdetek után nem egy csapásra vált Esztergom híressé, hanem csak miután a születő egyház fellegvára részben a szerzetesrendek szent férfiaival, részben az ide sereglő olaszok és németek betelepült családjaival megerősödött, és az ugyancsak ide költöző, legelőkelőbb magyarok a vidéket körös-körül lassan benépesítették; ebben a korban kevés hasonló város akadt, mégpedig
nemcsak a király, hanem Magyarország főembereinek jelenléte miatt is, méltóságát saját jogon megkapni kiérdemelte. Ilyen virágzás után rövidesen - azt hihetné az ember, hogy a végzet irigyelte meg -, mindaz az örvendetes kibontakozás, mely Szent István életében a tartománynak jólétet hozott, előbb lelassult, csakhamar megtorpant, végül viszszájára fordult. A hirtelen változásnak mind okai, mind pedig előidézői a következő királyok voltak. Milyen gyarapodást várhatott vagy remélhetett volna akár az ország, akár a mi Esztergomunk vidéke Pétertől és Abától? A nép ugyanis pártoskodásokba merült, amikor is ki-ki egy-egy saját párt mellett kötelezte el magát, ennek híveit védte, a másikét pusztította. Bizony Aba és Péter viszálykodásából - hogy Bonfini szavaival éljünk: ...annyi nyomorúság szakadt Magyarországra, hogy az ország teljesen úgy nézett ki, mintha belháború pusztította volna: ez idő tájt ugyanis Péternek köszönhetően III. Henrik ellenséges hadakkal többször is megtámadta. Még ezeknél az időknél is sokkal gonoszabbak voltak azok, melyek I. András uralkodásai alatt jöttek ránk. Ekkor ugyanis szittya bálványimádásba estek vissza a magyarok, és voltak olyanok is, akik teljesen átadták magukat a démonoknak, hogy annál nagyobb hévvel fordulhassanak a keresztény vallás ellen: ekkor volt az, hogy mind a közintézmények, mind pedig az egyház intézményei siralmasabb állapotra jutottak, mintsem azt elképzelni lehetne. Ismét Bonfinit idézzük: „Tetteik - mondja -, a démonoknak ajánlott tettek voltak, és szinte az egész nép letért az igaz hit útjáról: bálványok tiszteletébe merült; kancahúst kezdtek fogyasztani. Azután minden keresztényt, elsősorban pedig a püspököket és papokat mind halálra üldözték: a bazilikának még a legszentebb szentélyét is feldúlták: a szent fogadalmi tárgyakat és ereklyéket mind elpusztították, és a németeknek az olaszokkal együtt mindenütt a fejét követelték, bármilyen tisztséget viseltek is azok.” Vajon mi történt akkor ennek kapcsán fővárosunkkal és környékével? Erről Thuróczinál semmit sem találtam, feltételezem azonban, hogy az elvetemült nép az esztergomi egyházi személyeket és a sokkal előtte meghalt király által felhalmozott kincseket sem kímélte meg, bár lehet, hogy szerencséjére szolgált a fővárosnak, hogy azokban a sötét időkben az esztergomi érseki szék üres volt. Ugyanis miután II. Domonkos 1045-ben Péter király halála után meghalt, nagy valószínűséggel a következő években Esztergomnak nem volt érseke; amikor aztán végül 1018-ban helyesen: 1048, András király józan belátásra jutott, és a szittya vallást betiltotta, Nehemiást helyezte az érseki székbe, aki 29 évig, azaz Lász



Dobogókő
40
ló uralkodásáig töltötte be tisztségét. Azt illetően pedig, hogy a németeket és az olaszokat, akik nagy számban éltek Esztergomban, megölték, két okból nincs okunk kételkedni: részben azért, mert tudták róluk, hogy a keresztény vallás támaszai voltak, részben pedig azért, mert - miként azt Bonfini fentebb elmondta -, már Szent István is, a magyarok nagy méltatlankodására, velük töltötte be a hivatalokat. Mindezt tetézte a császárnak András ellen indított gyalázatos háborúja, mely egészen megyénk határáig nyomult előre, a vidék nem kis sanyarúságára, aminek következményei voltak a testvérviszályok és András király valamint Béla herceg közötti háború, majd ezek fiai között, Salamon az egyik oldalon, a másikon Géza és László, akik viszályukkal a bíborost is és az egész tartományt bemocskolták: hacsak nem tételezzük fel, hogy Nehemiás olyan elöljáró volt, aki mind tekintélyével, mind pedig okosságával arra törekedett, hogy a háború kegyetlenségeit elhárítsa vagy mérsékelje.
Miután Szent László halála után Kálmán került a trónra, a magyarok többet háborúztak határaikon kívül, mint belül. Kálmán ugyanis hol az oroszokkal, hol - Dalmácia birtoklásáért - a velenceiekkel viselt újra és újra többször kiújuló - háborút. így az ország belső tartományai biztonságban éltek, köztük az esztergomi is, bár nagy nyomorúságot ismertek meg, különösen a Duna mente, ahol hadiút vezetett, amikor a keresztes hadak ama esztelen sokasága, mely Magyarországon részben erőszakkal, részben Kálmán hozzájárulását többször is kieszközölve a Szentföld visszafoglalására átvonult, amint arról a magyar történetírók megemlékeznek. Itt ugyan nem tehetem meg, hogy ennek a hadseregnek a visszaéléseit részletesen tárgyaljam, mivel a városéval azonos nevű Moson vármegye leírásánál foglalkoztam vele, így fölösleges volna azt, amit ott részletesen és szorgalmasan elmondtunk, itt újra megismételni. Magyarország belső területeinek sorsa ezután sem romlott; amikor II. István, Kálmán fia itthon mindent elrendezett, Dalmácia birtoklásáért a dalmátokkal, vagy a görögökkel viselt háborút. Az idő tájt pedig, amikor II. Vak Béla ült a magyar királyi székben, II. István sógora, a lengyel Boleslav kétszer támadt Magyarországra. A viszály oka az Istvántól származó utódok voltak ugyanis, miként Cromerus állítja - bár a mi történetíróinknál nem történik róluk említés - , amikor is a száműzött magyarokat visszahozni igyekezett. Mindkét háború - az első 1137-ben, a másik a következő évben volt -, és ezen utóbbiban Boleslav az ország belsejébe hatolt, először ugyanis a Szepességben legyőzte a magya
rokat és a nekik segítő, Bélával sógorságban lévő Albert, osztrák herceg katonáit, és seregével egyenesen Budának tartott, amikor a csehek Sziléziába való betörésének szomorú híre visszafordította, ami nem kétséges, 1138-ban volt. Cromerust idézzük: A következő nyáron, a csehek ellen fegyverkező Boleslavot a magyar száműzöttek, akik István fiaival a száműzetésbe mentek, nagy ígéretekkel rávették, hogy inkább egy Magyarország elleni hadjáratba fogjon. így miután Boroszlót fölkereste, és az esetleges cseh támadás ellen határainak megerősítésére minden várban helyőrséget hagyott hátra, seregének többi részével és az orosz szövetséges csapatokkal Magyarországra tört, és miután semmiféle nagyobb ellenállásba nem ütközött, sőt számos magyar csatlakozott hozzá, Béla tartózkodási helye, Visegrád felé vonult. Vajon elérte-e? Nem hiszem! A Visegráddal szomszédos megyéket nyilván feldúlta, de nem pusztította el, mivel a cseheknek Sziléziában való garázdálkodásáról érkezett újabb és újabb hírek visszavonulásra kényszerítették; ezután a száműzött magyar királyfiak visszahozásával felhagyott, nehogy egy erejét meghaladó háború terhét vonja magára, megtudta ugyanis, hogy Lothár császár nagy jutalmak fejében Béla királyt támogatásáról biztosította. (Cromerus) Kettős ok indított arra, hogy ezeket közbeszőjem: részben az, hogy az esztergomi tartománynak Vak Béla uralkodása alatti állapotára következtetni tudjunk, másrészt azért, hogy a magyar történelemben ezen űrt, melyet krónikásaink vagy szándékosan, vagy hanyagságból elhagytak, kitöltsem, amit a dicsérettel említett Cromerus joggal vet szemükre. Ezeket az eseményeket - miként mondja -, a magyar történetírók másként beszélik el. Tagadják, hogy István utódokat hagyott hátra, és lengyel feleségét sem említik sehol. Istvánt - így igaz -, gyermektelenné tették tudósaink. Még az oly szorgalmas Timon sem tesz említést a fiúkról, jóllehet nem kétséges, hogy Kálmán ügyeiről, István lengyel házasságáról szóló adatait Cromerustól vette, és Szepességnél megemlíti, hogy mivel az addig a lengyelek birtokában volt, nászajándékul adták, és magyar fennhatóság alá rendelték, ami pedig figyelemre méltó. Kár, hogy Cromerus sem István gyermekeinek nemét, sem pedig Boleslav utáni (1139.) sorsukat nem említi. Ez pedig az ő egész állítását megkérdőjelezi, és nehezen hihetővé teszi. Mindezt azonban csak mellékesen mondtam; ideje visszatérnünk tartományunkhoz.
Ezután felragyogott a magyarok csillaga, mert amikor Henrik osztrák herceg szinte egész Németország támogatásával Magyarországot megtámadta, II. Géza kegyetlen csatákban két ízben



A királyi központ lapja 41
is legyőzte őt, amivel magának dicsőséget, az országnak pedig nyugalmat szerzett. Háborújának borzalmai az esztergomiakat minden bizonnyal elkerülték, amely kiváltságát a helység bizonyára annak köszönhette, hogy Felicianus kormányozta akkor az esztergomi érsekséget. Az oly szomorú sok királyváltás sem sújtotta az esztergomiakat; az egyház fellegvárának és annak főpapjának számos kiváltságot adományoztak elsősorban az egyes királyok, de a pápák is, amiről alább szólni fogunk. Ez idő tájt csendben és békében fejlődhetett Esztergom vármegye, egészen II. András uralkodásáig. Uralkodásának kezdetén Meraniai Jánost, vagyis Tirol hercegét, feleségének testvérét kalocsai püspökből esztergomi érsekké tette. Ezután sem szomszédaival szemben, sem pedig az ország ügyeiben nem tudta akaratát érvényesíteni, miként az nyilvánvalóvá válik azok számára, akik a király cselekedeteit Timonnál tanulmányozzák. IV. Bélától, András fiától azonban elpártolt a szerencse; nem a király bűnei miatt, hanem szigorú isteni végzésből történt ez, aki elnézte és megengedte, hogy a tatárok mérhetetlen sokasága elárassza Magyarországot, és majdnem teljesen elnyelje; az esztergomi tartományt pedig meszsze a legkegyetlenebbül sújtsa. Ennek történetét azonban akkor ismertetjük majd, amikor elbeszélésünk rendje szerint a város dolgainak leírásához érünk. Egyelőre elég legyen annyit mondani, hogy megyénk pusztulása olyan súlyos volt, hogy Magyarország vármegyéi között alig találunk hozzá hasonlót. Azon túl, hogy a leginkább megművelt vidék volt, és elnéptelenedett, állatai elpusztultak, városait tűzzel és vassal lerombolták, magát a megye gyöngyszemét, tudniillik Esztergomot a legkegyetlenebb módon szétzúzták; lemészárolták polgárait, sőt az ellenség vérszomjának az idemenekültek is áldozatul estek. Lassan azonban magához tért a vidék, vagyis egész Magyarország, amely nagy ínségre jutott, és romjaiban hevert; Béla még erőit nem újította meg úgy, ahogy szükséges lett volna, máris előbb Frigyes, osztrák herceggel, majd Ottokárral keveredett szerencsétlen módon összeütközésbe, és ezekkel a gyilkos háborúkkal a magyarok balsorsának jobbra fordulását késleltette. Ehhez járultak még Bélának, az apának a már megkoronázott fiával, Istvánnal háborúba hajló és mindkét részről vészteljes viszályai. Sőt! Könnyű elképzelni, hogy a vidék akkor sem maradt sértetlen, amikor a bolgárok egyetlen hatalmas támadással a Duna mentén Szerbia és Szlavónia után szüntelen pusztítva és rabolva Győr vármegyéig hatoltak, sőt Győr városát is körülzárták; mígnem az édesapjával kibékülő István véres csatában megfutamította őket. Nyilván ennek a győzelemnek köszönhetően, mely 1265-ben volt, Istvánt Bulgária királyává tették, aki a legyőzött bolgároknak törvényt adott, és Magyarország királyainak fennhatósága alá helyezte őket. Ettől kezdve V. István, IV. László,
III. András küzdelme I. Károllyal, Vencellel valamint Bajor Ottóval változó szerencsével zajlott. Esztergom vármegyét a pusztítások alig érintették; míg aztán János, Henrik bán fia, az ugyancsak Henrik nevű testvérével Vencel mellé pártoltak, és nemcsak a vármegyére vitték a háború pestisét - miként Timonnál olvashatjuk -, hanem 1304-ben a könyörületért esdeklő érsek várát is elfoglalták, kegyetlenül kifosztották, sőt - bár csak kevesen tették -, de az apácákat is meggyalázták; János pedig, a gaztettek okozója, következő évben V. Kelemen pápa vagy Mihály, esztergomi érsek fenyegetésére megbánást tanúsított, de az elkövetett gaztetteket, sem a vármegye pusztulását, sem a vár kifosztását, legkevésbé pedig az Istennek szentelt szüzeken elkövetett gyalázatot jóvátenni nem tudták. Egy évtizeddel később királlyá koronázták Károlyt, amikor is esküdt ellenségének, Vencelnek leghűségesebb híve, Trencséni Máté, miután már előző évben, 1311-ben helyesen: 1309, végigpusztította a nyitrai püspökséget, minden dühét Tamás esztergomi érsek ellen fordította, mivel az a királyt felkente, az érsekség falvait tűzzel-vassal pusztította, a lakosságot részben megölte, részben pedig fogságba hurcolta, egy szóval föltett szándéka volt, hogy magát az érseki székhelyet is megtámadja, kifosztja, és ha lehet Tamás érseket gonoszul rabul ejti. Nem tudom felfogni, mi vakította el ennyire Mátét, hogy ezt cselekedje. Ha ugyanis a földrajzi viszonyokat vesszük tekintetbe, számára kézzelfogható volt, hogy a Duna bal partjára eső területet támadja meg, melyet most párkányi járásnak hívnak, és amely a katonaság számára csak egy napi járásnyira volt, mégpedig a birodalmához tartozó Vág felső folyása felől, hiszen a Vágot sajátjának mondta. Ha pedig azt vesszük, hogy a katonai és tábori fegyelmet nem ismerő haramiák zabolátlanságáról nem akart tudomást szerezni, és hogy a féktelen pusztítást, a kegyetlen vágyakat mindenfelé hagyta grasszálni, könnyű elképzelni, hogy ha átkel a Dunán, akkor a túlparti területeket is hasonló kegyetlenséggel pusztította volna. Bármilyen volt is, az tény, hogy a pusztítás, melyet a megyében véghezvitt, olyan méretű volt, hogy nemcsak az érsekség fennhatósága alá tartozó területeket, hanem a tartományok birtokait is érintették. Az pedig vagy a király okosságának köszönhető, vagy pedig a véletlen műve volt, mindenesetre Máté innen visszavonult, hogy Sáros várát, melyben híveit a király ostrom alá vette, felmentse. A király ugyanis, hogy Mátét szándékától eltérítse, körülzárta és erősen ostromolni kezdte a várat; midőn pedig Máté közeledésének hírét vette, feloldotta az ostromzárat, és miután a Szepességben hozzá csatlakozókkal megerősödött, Kassa ellen vonult, hogy annak polgárait Amadé nádor meggyilkolásáért méltóképpen megbüntesse - amit Trencsén vármegyénél Máté viselt dolgairól szólva már megemlítettünk -, a király a kegyetlen csatá



Dobogókő
42
ban valójában joggal meg is tett; győzött ugyan, de győzelméért nagy árat fizetett, nem is mert Mátéval szembeszállni többé. Eljött ezután a béke Esztergom vidékére, míg Károly volt az ország élén, sőt ő nemcsak a Máté által okozott károkat állította helyre, hanem azon túlmenően is, még több kedvezmény és kiváltság áradt a király visegrádi jelenlétéből úgy az esztergomi érsekségre, mint valamennyi lakosra - magas rangúakra és kicsikre egyaránt. Kiváló szülők még kiválóbb gyermeke, Lajos idejében megyénk elkerült néhány pusztítást, hacsak azt nem számítjuk a csapások közé, hogy Lajos a királyi székhelyet Visegrádról Budára helyezte át, és ezzel a megye nemcsak bevételektől esett el, ugyanis a nép a királyok távollétét elsősorban azért szokta csapásként megélni, mivel elveszítik annak a lehetőségét, hogy az otthon termelt mezőgazdasági javaikat pénzzé tegyék. Amint Lajos eltávozott az élők sorából, új változások mondhatnánk tragédiák - jelenetei íródtak. Magyarországot ugyanis - különböző pártoskodások - részeire szaggatták, és míg az egész test beteg volt, egyes tagjai sem érezhették magukat jól. Nem szükséges szerencsétlenségének történetét részletezni; Máriával kezdődött, annak nyugtalan édesanyjával, Erzsébettel való tehetetlen kormányzásával, mivel képtelen volt az új rendelkezéseket keresztül vinni a férfiúi kormányzáshoz szokott nép között, és a Kis Károly istentelen megölését, Mária fogságát, Erzsébet pusztulását, Garai nádor és Forgács Balázs megölését, akik Károlyt felbérelt gyilkosokkal mészároltatták le; részben előidézte, részben felgyorsította. Míg ezek történtek, úgy meghasonlott az ország és a rendek, hogy akik ma valamelyik pártnak támogatói és hívei voltak, holnap annál nagyobb dühvel és haraggal támadtak ellene, ha úgy látták, hogy saját érdekük vagy mások elveszejtése ezt követeli tőlük. Sajnos az esztergomi tartomány sem kerülhette el ezen idők viszontagságait. Kanizsai János, esztergomi érsek, aki sokáig nagyon jól szót értett Zsigmond királlyal, saját hibájából vagy ellenségeinek intrikája által gyanúba keveredett, mintha Zsigmond vetélytársával, Dalmáciában akkor a hatalmat gyakorló Durrazzói Lászlóval a törvényes király ellen, rejtve tanácskozott és titkos egyezséget kötött volna. Ellene fordultak tehát nemcsak az ország bárói és az ingatag hűségű nemesek, hanem - amit csodálok -, maguk a püspökök is, és javait gonosz módon rabolták és pusztították. Sújtotta ez a csa
pás úgy a többi tartományt, mint az Esztergom vármegye északi felére - a Duna és a Garam folyó közé eső területeket, és eredménytelen volt Angelus, S. Laurentius in Damaso bíboros közvetítése is. Mindenesetre azzal a hatalommal, melyet a pápától kapott, szigorú rendeletben már előre intette az erőszakoskodókat, hogy erőszakhoz soha se folyamodjanak, de ez annyira hatástalan maradt, hogy maga Zsigmond, hogy Jánost a legjogszerűbben büntethesse meg, nem átallott a pártütők mellé állni, sőt ez sem volt elég, hanem az esztergomi érsekség több faluját a királyi pénztárnak fizetni kötelezte, magát Esztergomot, miután érsekét elűzte, elfoglalta, és saját helyőrségével szállta meg, amit bővebben tárgyalni a vár történetéről szólva inkább helyénvaló lesz. Bizony ez a csapás Esztergom vidékének városait, falvait és különösképpen az érsekségi latifundiumokat váratlanul sújtotta, ezért mind maga az érsek, mind pedig a tartomány lakói nagyobb keserűséggel viselték, mivel nem banditák gonoszsága miatt, hanem a király, főpapok, bárók és nemesek akaratából történt ez így; azért talán könnyebben elfelejthető, mivel Zsigmond megbékélt az érsekkel, az ellene elkövetett bűnöket még ugyanezen év október 5én kiadott királyi rendeletben fenséges, királyhoz illő nagylelkűséggel megbocsátotta, nemcsak a magyaroknak, hanem az erdélyieknek, horvátoknak és dalmátoknak is. Sőt nem kevés úrnak, akik akkor kapzsiságukban és gyűlöletükben féktelenkedtek, elkövetett gaztetteikért a megbocsátás feltételéül szabta, hogy gonosz tetteiket csak akkor tekintsék jóvátettnek, ha már visszaadták, amit elvettek vagy az okozott károkért saját vagyonukból a főpapot kárpótolták.
Miután elnyugodtak Magyarországon a különböző pártviszályok, korábbi virágzó állapota helyreállt, mind a királyi tekintély, mind pedig az ország jó sorsát illetően, de nehogy ez a boldog állapot örökké tartson, a magyar államra háborúk és a husziták rendkívül kegyetlen pusztításai szakadtak. Bár a végeken Morvaországot feldúlták, de Magyarország belsejébe nem hatoltak ezek a vérszomjas emberek; szerencsétlen Zsigmondot azonban lekötötték, sőt gátolták, így nem tudott sem egész Magyarország, sem pedig az egyes megyék ügyeivel foglalkozni. Rendeink azt remélvén, hogy elvégzi majd ezt Albert, Zsigmond veje, akit annak utódjául szántak; reményük azonban előbb elhervadt, mint ahogy



A királyi központ lapja 43
a jóságos király az erre vonatkozó dokumentumait elkészíthette, és a magyaroknak átadhatta volna. Albert bekövetkezett halála, mely az 1431. esztendőt gyászba borította, Magyarországra tengernyi bajt hozott, amit sem értelemmel felfogni, sem szavakkal elmondani nem lehet. Miután ugyanis a főurak rövid úton úgy határoztak, hogy az özvegy Erzsébetet és annak Zsigmond halála után született László nevű fiát teljesen félreállítják, és az egész országot felkínálva neki, Lengyelországból behívják Ulászlót, aki azonban sohasem tudta teljesen birtokba venni és uralni az országot. Számos bajunk sorát Turóczy a következőkben látja: Amikor Ulászló királlyá koronázására összegyűlt nép észrevette, hogy Erzsébet a szent koronát elragadta, két pártra szakadtak mondja -, és minden egyetértés megszűnt, egymás pusztulására fenekedtek, és miként Nagy Sándor halála után vezérei, akik életében fegyvereikkel a fél világot meghódították, egymással meghasonlottak, és annak birodalmát szétszabdalták, ugyanígy a magyar föld vezérei és urai a felkent királyok alatt a békében és jólétben megőrzött országot, melyben az olyan nagy dolgok, amik az egyetértésben ki szoktak sarjadni, mindenütt bőségben virágoztak, háborúkkal pusztították el. Magyarországról szóló bizonyos csillagjóslatoknak megfelelően pedig: egyetlen egyházi vagy világi méltóság sem kerülte el a fegyvereket, és mindenki - kortól függetlenül - kész volt a másiknak ártani, és korra való tekintet nélkül senkinek sem kegyelmeztek; sőt a viszály által megosztott polgárok azt sem tudták mi a neve a királynak, akiért harcolnak. Egyesek Ulászló királyt követték; mások Erzsébet királynőt, és annak gyermekét igyekeztek trónra juttatni; és akiknek az ellenfél meggyőzésére a hazai kéz kevésnek bizonyult, idegen népből toboroztak ellenséget.
Ez az akkori háborúság Magyarországot meggyötörte, Esztergom vármegyét azonban felette sújtotta. A történetet az elején kell kezdenünk. Miután Pálóczi György meghalt, Erzsébet az esztergomi érseki székbe Széchy Dénes kardinálist nevezte ki, miután Rozgonyi Simont, az akkor veszprémi püspököt nem minden bosszú nélkül ezen méltóságból kizárta, amikor női orcátlansággal kijelentette, hogy amíg ő uralkodik, Simon nem lehet esztergomi érsek; emez pedig eltökélten hangoztatta, hogy míg ő él, nem fog Erzsébet uralkodni. A két leghatalmasabb egyházi elöljáró törekvései tehát szemben álltak egymással: Rozgonyi testvéreivel Ulászló híveit követte, és minden tőle telhetőt elkövetett a királyné ellen, Dénes pedig fordítva, nehogy hálátlannak bizonyuljon, a királyné pártjára állott. A királyné iránti kegyessége aztán a városra és a környékre bajt hozott. Széchy Tamás ugyanis, Dénes érsek testvére, Komárom elöljárója, a királynénak erősen elkötelezett volt; kemény, harcias ember, aki hűséget esküdött Erzsébet kisfiának, és gyakran zaklatta azokat, akik Erzsébetet elvetették és Ulászló irányítását követték. Hol Komáromból, hol pedig Esztergomból kiindulva, miként a körülmények hozták, pusztított. Vakmerőségében a végén odáig jutott, hogy Buda elővárosáig, a felső hőforrásokig nyomult és tűzzel-vassal pusztított, és nem hagyott kétséget afelől, hogy a Budán székelő királyt akarja zaklatni. A király azonban úgy döntött, hogy nem vonul Tamás ellen, hanem Esztergomot, ahonnan értesülései szerint amaz vállalkozásait vezetni szokta, tétovázás nélkül megszállta. A várost és a várat erővel elfoglalta, Dénest kényszerítette, hogy megkövesse őt, és miután a békét ily módon helyreállította, seregével Zala vármegyébe vonult. Kinek jutna azonban eszébe azt gondolni, hogy ezúttal a vármegye a királyi hadsereg pusztításától ment maradt? Az emberek természetéből és a kor jellemzőiből könnyű kikövetkeztetni, hogy a megye más helyein sem volt jobb lakni, mint annak az érsek által lakott székhelyén. Csodálatra méltó, hogy miután László király Várnánál elesett, Esztergomot és a hozzá tartozó területet minden háborúság elkerülte. Ez azonban Dénes kardinális okosságának és tekintélyének volt köszönhető, aki azokban a zűrzavaros időkben képes volt székhelyét, mi több, a vármegyét is épségben, békében, sőt virágzásban megőrizni. Ebben az egész időszakban ugyanis, amikor is Albert halála és a gyermek király megkoronázása után egész Magyarország forrongott, ez a kiváló férfiú egyedülálló szorgalommal és gonddal arra törekedett, hogy egyik párt mellett se kötelezze el magát, különösen pedig, hogy Ulászlóval összeütközésbe ne kerüljön. Jelen volt ugyanis a Budára összehívott zsinaton, mely már-már azt kezdeményezte, hogy a lengyelt Székesfehérváron királlyá koronázzák. Ezt a hibát Philippus Callimachus hosszan magyarázgatja: Az esztergomi érsek - mondja -, és Garai László, akik a meghalt király gyermeke megkoronázásának legfőbb kezdeményezői és segítői voltak; akár azért, mert László sikereinek láttán már nem bíztak a királynő dolgaiban, akár pedig, mert joggal arra számítottak, hogy ha ők elpártolnak, követik őket az alacsonyabb rendűek is, a királynő kevélységét megtörik, és egyezségre kényszeríthetik: elkezdtek hát Ulászlóval titokban közvetítők által tárgyalni, hogy büntetés nélkül átállhatnának-e hozzá, és miután e/elől biztosítékot kaptak, Budára siettek. László pedig, aki tisztában volt azzal, hogy ezek a férfiak népei között nagy tekintélynek örvendenek, és hogy az egyszerű nép és a nemesek véleményét nagyban befolyásolhatják; amikor a város közelébe értek, elébük sietett, jóságosan



Dobogókő
44
megölelte őket, és kérte, bízzanak benne... így ír Callimachus, aki, hogy Dénesről vallott nézetének hitelt szerezzen, beszédét, melyet a tanácsban gyakran intézett a királyhoz, csatolta, amit úgy szerkesztett meg a nagyszerű főpap, hogy nyilvánvalóvá váljék: szívelelke mindkét félé, de mindenekelőtt a hazáé. Ezért többi között ezt mondja: hol ezt, hol azt helyeselvén, a legkevésbé sem tértünk el azon szándékunktól, hogy azt, ami a legcélravezetőbbnek látszott, ahhoz menekültünk: nem pártoskodásból, hanem a haza szeretetéből, melynek üdvét és méltóságát veszélyeztetve láttuk. Tehát Dénest nem lehet az elpártolás rút bűnével megbélyegezni. Bonfininál más felfogásban olvashatunk erről: a sértetlenséget biztosító oklevél védelmében az ellenpárt néhány vezére az említett találkozásra elment, elsősorban Dénes, az esztergomi bíboros érsek, az idő tájt legszebb reményű főpap. Ez elég volt a bizalom megnyerésére. Ha ugyanis Ulászlóhoz ezen átpártolása nyilvános lett volna, Ulászló, aki háromnapi járásnyira volt, nem tartotta volna szükségesnek, hogy a jelentős tettéért dicséretet érdemlő Dénest szinte fogságban tartsa - ugyanis Ulászlónak hűséget esküdött -, amit azonban - szembehelyezkedve az urak pártjával -, megtett, miként Bonfini állítja. Mindenesetre Dénes visszatért övéihez, míg a többiek nagy lelkesedéssel Székesfehérvárra gyűltek, hogy ott Ulászlót végül is valamiféle koronával, mivel az eredeti szentkoronát Erzsébet elrabolta, királlyá koronázzák. A főpapnak a királynéhoz való hűségéről se gondoljunk mást, mint amit Tamás testvérének már az előbb elmondott nyugtalanságából következtethetünk; ezt a néhány mozzanatot pedig azért akartuk kiemelni, hogy nyilvánvalóvá váljon, mi módon őrizte meg Dénes Ulászló halála előtt és után mind székhelyét, mind pedig az azt környező tartományt. Nem nehéz megjósolni, hol tartana most az esztergomiak ügye akár a prímást, akár pedig a lakosságot illetően -, ha László az örökölt országra egészen kiterjeszthette volna uralmát. Hiszen a prímásnak is, és a népnek is javára volt, hogy míg Ulászló mindenkinél jobban igényelte övéi támogatását, szilárd állhatatossággal örökké az egységen fáradozott. Ezért László véget nem érőn osztotta kegyét mindkét részre, és amit királyi és jövőbe tekintő elmével megkezdett, azt tovább halmozta volna, ha az égből küldött fejedelmet Magyarország szomorú végzete előbb el nem ragadta volna, mintsem megfelelő intézkedéseit királyi nagylelkűséggel mind az egész Magyarországnak, mind pedig ezen tartományunknak a javára foganatosíthatta volna. Miatta és özvegy édesanyja
miatt sokat szenvedett és tűrt Dénest segítvén, számtalan dolgot hagyott rá. Mivel ugyanis úgy gondolta, hogy a kiváló Dénes magasabb méltóságban ül, mintsem őt valamiféle királytól származó adomány díszíthetné, V. Miklós római pápát addig ostromolta királyi könyörgésével, mígnem az Dénest Magyarország Prímása és a legátus natusi címmel tüntette ki. Ha jól meggondoljuk, nagy kitüntetés ez, mivel nem volt Dénes személyéhez kötve, hanem ez az örök érvényű törvény kiterjed az esztergomi prímási szék mindenkori betöltőjére, amit a maga helyén nem mulasztunk el ismét megemlíteni. Ezután boldog jövő várt volna az érseki székhellyel együtt Esztergom vidékére is, midőn Frigyes császártól visszakapott királyi koronával Dénes, László utódját, Mátyást, megkoronázta, ha a váradi püspökből esztergomi érsekké tett Vitéz János le tudott volna mondani az új dolgokhoz való vonzalmáról, de amikor unokaöcscsével, Janus Pannonius, pécsi püspökkel annak a pártnak a vezéréül kínálkozott, mely titokban Mátyás ellenében a lengyel Kázmért hívta be királynak: kevésen múlott, hogy önmagát és a tartomány kiváló szerencséjét rútul beszennyezze, sőt elveszítse. Különösen az emésztette őket - miként Timon 1471. évnél írja -, hogy a király elkezdte kisajátítani a püspökségek jövedelmét is, és az esztergomi érseknek az aranybányák után járó tizedét megszüntette. Ezen pártütés miatt haragra gerjedt a király, és elhatározta, hogy lengyel vetélytársát háborúval tartja távol, ezért táborával mindenekelőtt Esztergom alá vonult, hogy vagy kibékítse a főpapot, vagy pedig, ha szándéka mellett makacsul, kitart, fegyverrel kényszerítse. Az érsek - inkább a tartományra való tekintettel, melyre a háború pusztulást hozott volna, mintsem saját maga mentésére -, hallgatott tanácsosainak intelmeire, és a királlyal megbékélt. Miután pedig a király a lengyelt háborúban legyőzte, az érseket Budára hivatta, ahol őt elfogta, és Visegrádon néhány hónapig szigorúan őrizték, majd amikor méltóságába ismét visszahelyezték, 1472. augusztus 9-én vagy Szent Lőrinc ünnepének előestéjén inkább a lelkét gyötrő emlékek, mintsem az évek súlya alatt, nagy számú fő- és nemes ember jelenlétében meghalt. Ezért Mátyás részben azzal, hogy a szomszédos tataiak területére vonult vissza, részben pedig az által, hogy Vitéz elleni hirtelen haragját, akinek pusztulását okozta, későn bár, de kezdte megbánni, az esztergomiaknak kedvezett. Nem sokkal ezután azonban János érseknek Mátyás újabb erőszakos tettei miatt a császárhoz való menekülése kiváltotta Mátyásnak az érsek elleni haragját, amit ugyanis eléggé bizonyítottá tett Mátyás, amikor három teljes évig üresen akarta hagyni az érseki széket, és szokás szerint az érsekség bevételét, mely akkortájt nagyon jó jövedelem volt, a kincstárba vitette; sőt, amennyiben egyeseknek hihetünk, a röviddel ezután vezetett ausztriai háborúval is János bűnét akarta megbosszulni; mígnem 1490. márciusában sorsa beteljesült, és nemcsak Esztergom vármegye, hanem egész Magyarország boldogságát magával vitte a sírba.
BÉL MÁTYÁS (Matej Bel, latinosan: Matthias Belius; Ocsova, 1684. március 24. – Pozsony, 1749. augusztus 29.) magyar és szlovák származású evangélikus lelkész, történet- és földrajztudós, író. A XVIII. századi magyar tudomány kiemelkedő alakja, a korra jellemző polihisztor iskolának az egyik legkiemelkedőbb képviselője. Nem sokkal halála után a „magnum decus Hungariae” címet kapta („Magyarország nagy dísze”).



A királyi központ lapja 45
HUSZÁRKALANDOK A HÓDOLTSÁG KORÁBAN
A legmerészebb huszárkalandok akkor estek meg, amikor a huszárság hadirendje, fegyvere és viselete még magyar volt, amikor huszáraink hitvány puska helyett – more Hungarorum lovaghoz illő kopját viseltek, és az ellenséget nem nyomorult golyóval, hanem férfierővel s vitézi rátermettséggel terítették le! Azt akarjuk nehéz panaszképpen hírré tennünk, hogy a huszárságnak ezen legdicsőbb s nemzeti szempontból legtanulságosabb koráról vajmi keveset tudunk. A molyette régi könyvek és írások a huszárokat ugyan váltig emlegetik; róluk olyan dolgot is írnak, amin minden magyar szívet és lelket veszen, de magáról a huszárság életéről vagy ősi hadrendjéről szót sem ejtenek.
A XVI. században a huszár (vagyis amint maguk nevezték magukat, a lovag) mind nemes volt. Jobbágyok is szolgáltak ugyan a huszárságban, de ezeket lovászoknak hívták. A lovászból csak akkor lett huszár, ha főlegénnyé léptették elő. Ez pedig együtt járt a nemesség adományozásával.
A huszárság, vagyis a könnyűháti lovasság, a magyar nemesség törzsökös intézménye, hadiéletének tükre és állandó iskolája. Ide vitte be jobb lelkét, szellemét és tehetségét; ezzel állított magának eltörölhetetlen emléket, amilyennel egyetlen nép nemessége sem dicsekedhetik. Kutatásaink közben négy régi huszárregulamentumot sikerült találnunk. Az első és legrégibb a gráci levéltárban őriztetik, a másik Zayugrócon van, a harmadik a volt közös pénzügyi levéltárban, a negyedik (Báthory Istváné) a bécsi állami levéltárban található. E huszár-artikulusok mindjárt az első pontban megmondják, hogy a hadnak fejedelme és előtte járója vagy mind, vagy legalább túlnyomórészben jó lovakon való nemeseket fogadjon! Csak aki teljes szerrel jelenik meg – mondja a huszártörvény –, a zászló mellé csak az állhat. Teljes szerrel az jött, aki huszáringben (azaz mellvértben), sisakkal, pajzzsal, karddal, kopjával és buzogánnyal vagy fokossal állt a hadba. Már maga ez a költséges fölszerelés is elég ok volt arra, hogy a huszárságtól a szegény jobbágyságot távoltartsa. Abban az időben ugyanis minden vitéznek magának kellett a fölszereléséről gondoskodnia. A huszártörvény szerint a nemesek, ha szolgálatba álltak, hűségesküt sem a királynak, sem másnak nem tettek. A magyar nemes eskü nélkül is híven szolgálta hazáját. A nem-nemeseknek azonban
„gyökeres és megrögzött esküt” kellett adniok, hogy kapitányaiknak (s nem a császárnak) híven szolgálnak. Hogy a nemesség a huszárságban mennyire fölös számmal volt, azaz hogy a huszártörvényt mennyire megtartották, arra nézve elég lesz egy példával szolgálnunk. Az 1543. évben Werbőczy Imre nyolcszáz huszárral védte a dunántúli megyéket. Maguk a Werbőczy-féle huszárok írják, hogy mind a nyolcszázan magyar nemesek, s urok minden jószágát zálogba vetette, csakhogy huszárainak fizetést adhasson! A huszárok régi szokás szerint kapitányukat, vagyis az előttük járót maguk választották. A legénység közt altisztek nem voltak, hanem igenis főlegények és lovászok. A főlegény öt-hat, vagy esetleg több lóval szolgált. Aki legalább hat lóval szolgált, az fegyverhordót, vagyis gyermekinast, és egy fölöskezes lovat is tarthatott. Mustrák és fizetések alkalmával a tiszteknek és főlegényeknek kopjáját, pajzsát és sisakját a fegyverhordó vitte. A
Történetek a török világból...
Takáts Sándor (1860-1932) műveiből válogatva



Dobogókő
46
lovászok is, meg a fegyverhordók is jó lovakon jártak, s ugyanolyan fegyvereket viseltek, mint maguk a huszárok. Ezek a lovászok és fegyverhordó ifjak voltak a huszárújoncok, kiket többnyire az állandóan szolgáló, vagyis a jargalásra szerződött vén huszárok oktattak. A huszárok között voltak hópénzes, kántoros és jargaló szolgák, azaz havi, negyedévi és évi szolgálatra szerződött vitézek. A huszárság nemesi intézmény lévén, a különbség közte és a gyalogság között igen nagy volt. Ha egy pillantást vetünk az egykori magyar végházak életére, azonnal meglátjuk, hogy a huszárok a gyalogokkal szemben valóságos urak voltak. Már a nevük is úgy hangzott, hogy vitézlő uraink; a tiszteket meg rendesen főuraimnak hívták. A végházakban a huszároknak semmi munkát nem kellett mívelniök. A szegény gyalogok, akiknek „hátukon a házuk; a dárdájuk, puskájuk és tarisznyájuk, az öszszes vagyonuk”, ástak és dolgoztak; éjjel ők virrasztottak, mindannyian a vártán háltak; télen, mikor a vár árkai befagytak, a vár alját nekik kellett jegezniök a jegelő fejszékkel (azaz a jeget törniök). A huszár az ilyen munkával mit sem törődött. Éjjel aludt, mint a tej, s nappal körülnézett a szép mezőkön, vajon nincs-e a töröknek valami errefelé mozdulása? De ha támadásra, kardra került a dolog, akkor már a huszárnak jutott a munka java. Ha a török a végházat meglepte, vagy nagyobb erővel körülfogta, bajba legelőször a huszárok kerültek; amíg ugyanis a végházak rendtartása szerint a gyalogok mindig a belső várban voltak, addig a huszároknak lovaikkal együtt a külső palánk mögött kellett tartózkodniuk. A támadás tehát, és a még ennél is veszedelmesebb tűzvész legelőször is a fapalánk mögött levő jó huszárokat fenyegette. A kirohanások, a száguldások, mezei munkák, portyázások meg már oly dolgok voltak, amik huszárok nélkül meg nem eshettek. A veszedelmes időkben sokszor napokig kellett nyeregben ülniök s forró nyári napokon mérföldeket és mérföldeket vágtatniuk. Bár rendkívül kitartó s jól futó lovaik voltak, akárhányszor megesett, hogy mire a török nyomába értek, lovaik elhullottak, s az elkeseredett huszárok dühükben a már addig szerzett török fejeket verték a földhöz! De hát hiába! Halott lovon vagy megtikkadt paripán törököt űzni nem lehetett. De hála a sorsnak, a török a magyarnál nem volt mindig gyorsabb, s a mi huszáraink Istennek kegyelméből igen gyakran hasznos nyereségre jutának. Hogy ez állításban senki kétes ne
legyen, elmondunk egyet-mást a győri huszárokról, akikről eleink megírták, hogy örökösen kimenő szándékuk volt, örökösen tar fejek után jártak, és a bosszút a törökön akkor is megálltak, amikor tettükkel a frigytörés bűnébe estek. Jó emberséggel írhatjuk, hogy a győri huszárok életükkel mindenha derekasan sáfárkodtak. Az egykorú levéltári emlékek nemegyszer tükörpéldául emlegetik őket, mint akik a pogány törökkel legjobban jártatják az ebek táncát. Szín népnek, jó nemzetnek mondják őket, akik üdvösségük után mindeneknél följebb vitézi tisztességüket szeretik. A tizenhatodik század derekán, amikor a mieink azt tartották, hogy ezer lovon való huszár hatezer törökkel fölér, a győriek vakmerő kalandjaikkal és fényes sikereikkel olyan nevet szereztek, hogy jöttük hírére a török véghelyeken „az asszonyok és a vének két kezet kulcsolva sírtak és ríttak”! Amikor I. Lipót, a magyarfaló császár, a régi magyar hadirend megbontásával a végbeli vitézeinket ezredekbe szorította, s amennyire lehetett, német szóra fogta, Zichy János győri vicegenerális a királytól azt követelte, hogy a győri huszárok ezrede kiváltságos és megkülönböztetett ezred legyen, mert a győri huszárság az országban a legnagyobb tekintélyű, a legrégibb és egyúttal a legérdemesebb! Amikor Zichy uram a királynak ilyesmit írt, bizonyára tudta, hogy a tizenhatodik század legkiválóbb huszártisztjei a győri huszárok közül kerültek ki, vagy legalább azok között jó ideig szolgáltak. Telekessy Imre, I. Ferdinánd győztes magyar vezére, Dell Horváth Markó, Szigetvárnak (1556-ban) hős védője, Kiss Farkas, Komáromnak (1594ben) megmentője, Sándor Ferenc, Székely Miklós, Gregoróczy Vince, Écsy Egyed, Desewffy Ferenc, Korlátovics Jerimos, Horváth János, Bácsmegyey János, Zolthay Lőrinc, Vajda Kristóf, Zárkándy Pál stb., mindannyian győri huszártisztek voltak. A tizenhatodik század derekán a győri huszárok száma mintegy hatszázra rúgott. Tehát elég erősek voltak arra, hogy gyakrabban kimenjenek a török ellen, S őkigyelmék ki is mentek, még akkor is, ha gyöngébbek voltak az ellenségnél; még olyankor is, mikor a császár az ellenségeskedést erősen tiltogatja. Épp ebben különböztek a várainkban és nyakunkon ülő idegen katonáktól, akik még akkor is vonigálták magukat, amidőn a veszedelem már a körmükre égett! Az 1546. évben történt, hogy Deli bég nagyobb lovassereggel rabolni kiindult. A törökök egészen a győri malomig mindent földúltak. A győri huszárok kissé későn tudták meg a dolgot. Mindazonáltal – bár Ferdinánd is, meg Salm főgenerális is tiltotta az ellenségeskedést -, kardot kiáltottak, s Bácsmegyey, Hor



A királyi központ lapja 47
váth és Zolthay kapitányok a rég elvonult török után indultak. A jó huszárok a török nyomokon egyfolytában Székesfejérvárig vágtattak, s ott a város alatt a gondtalan törököt meglepték. Mindössze tíz török menekült meg. Háromszázat elfogtak, a többit meg levágták. S mint akik dolgukat becsületesen elvégezték, zajtalanul hazatértek. Az 1552. évben a győri huszárok a komáromi naszádosokkal együtt Nádasdy Tamás nádor rendeletére Esztergom alá vonultak, s ott a törökkel ismét szerencsés csatát vívtak. Az ifjú Nádasdy Kristóf, mint huszárújonc, itt ölte meg az első törököt. A szerencsétlen tarfejű pogányt Nádasdy azért vágta le, mert lovát megsebesítette. A zsákmányból, amit a mieink ez alkalommal ejtettek, a királynak is juttattak. Az ajándékokat a sereg megbízására Nádasdy Kristóf adta át. Az 1556. esztendő a török hadakra sok csapást, sok szégyent hozott. „Mostan – mondja egyik jelentés – az terek igen megrettent az csillagon, ki mostan támadott!” Jó, hogy legalább az üstökösre kenhették a bajt, különben a szultán alighanem hurkot küldött volna a szigetvári és babocsai szerencsétlen török hadak vezéreinek! A mondott 1556. év nyarán a győri huszárok a pápaiakkal és a devecseriekkel fényes nappal Fejérvár kapui előtt megjelentek, s a kivonuló törökkel négy óráig kemény harcot folytattak. A mieink fejeket vettenek, s a visszavonuló törököt a kapuig űzték. Még a híd alá is bőven hullott a török fej. Ugyanez évben a győri huszárok még nagyobb emberséget is művelének. Amíg Ali basa a bégekkel Szigetvárt hasztalan vívatta Horváth Márk ellenében, addig Paksy János komáromi főkapitány ügyes kémdiákjaitól megtudta, hogy Esztergom várát a városi lakosságon kívül csak háromszáz török őrzi. (A többit Velicsán bég Szigetvár alá vezette). Paksy János Gall Ádám győri főkapitánynak erre azt ajánlotta, hogy közös erővel lepjék meg
és égessék fel Esztergomot. Gall Ádám helyeselte a merész tervet, s azonnal kiviteléhez fogott. Időközben azonban Paksy János súlyos nyavalyába esett, s nagy fájdalmak közt vergődött. Arról szó sem lehetett többé, hogy ő is részt vegyen Esztergom megtámadásában, mindazáltal Paksy a szükséges intézkedéseket becsületesen megtette. A győri huszárok és gyalogok hajókra ültek s Komáromba jöttek. Győr várát ötszáz fölhajtott parasztra bízták. A komáromi
huszárok és naszádosok is csatlakozván a győriekhez, nagy óvatossággal hajókra szálltak, s lefelé ereszkedtek. Lehettek vagy ezren, kiknek jó fele huszár volt. Biz ez pompás kép lehetett! Huszárok gyalog és vízen? Vajon ki látott ilyet? Hát bizony rövid pár óra múlva bebizonyult, hogy a huszárok a gyalogrohamban és a víziharcban is emberül megállták a sarat. Mivel a törököknek Komáromban mindig voltak jól fizetett kémjeik, bármint titkolództak is a mieink, az esztergomi őrség mégis megtudta, hogy készül valami ellenük. Természetes tehát, hogy megkettőztették az őrségeket. Szeptember hónap 26-án, sötét éjjelen értek a mieink Esztergom alá. A kapitányok és a naszádos vajdák a legnagyobb csöndben adták ki a parancsokat, s néhány perc múlva földrészről és a Duna felől rettentő lármával rohantak az átvágott palánkon át a meglepett városba. Nagy öldöklés és rablás kezdődött. A város egyszerre minden oldalról lángba borul. A török katonák övéikkel együtt a fellegvárakba menekültek, s így a mieink a várost teljesen földúlhatták. Magát a várat természetesen nem vehették be, mert ágyúkat nem hoztak magukkal, de amit a városban találtak, azt zsákmányul ejtették. A küzdelemben természetesen a mieink részéről is többen elestek. A törökök kezére került a vitéz komáromi naszádos vajda: Izdenczy uram is, kinek fejét vették s kopjára tűzve a Duna-partján földbe szúrták; testét pedig kiveték a ragadozó madaraknak. Az esztergomi győzelemről Gall Ádám az óvári kapitánynyal értesítette a királyt. Maga Paksy szeptember 28-án levelében az esztergomi támadást a legszerencsésebb győzelemnek mondja. A zsákmányt a katonák közt tartott kótyavetyén megosztották. A királynak egy szép török lovat, egy főtörököt és egy zászlót küldöttek. Október hónapjában Velicsán bég is megérkezett Babocsánál megvert hadával Esztergomba. A teljesen leégett várost bejárta, s mint Palinai Pál deák írja, az égő üszkökön megesküdött, hogy vagy meghal, vagy kétszeresen visszafizeti a támadást. Mivel Gall Ádám is meghallotta, hogy Budán Ali basánál széket ülnek a bégek és a bosszúról tanakodnak, elhatározta, hogy az esztergomiakat megtréfálja. A legjobb győri lovasok közül kiválasztott négy huszárt, és egy kitűnő kalauz kíséretében Esztergom alá küldé őket, hogy a törököt megijesszék. A négy huszár örömmel vállalkozott a veszedelmes föladatra, s a kijelölt időben minden gondolkozás nélkül Esztergom felé lovagolt. Négy névtelen huszár indul ellenséges földön át az őrséggel megrakott Esztergom megrémítésére! Ki hallott ilyesmit? Bizony, ha meg nem történt volna, magunk is tréfának vennők. De hát a négy huszár a török lesvetések szerencsés kikerülésével csakugyan Esztergom alá ért, és éjfélkor teljes erejükből dörömbölni kezdtek Esztergom várkapuján. Majd hangos kiáltás között kopjáikat hajigálták a várkapura, mégpedig oly erővel, hogy a kopjavasak a kapuba törtek. Végre a török kapunállók és virrasztók is fölébredtek, és hangosan kérdék a lármás huszárokat, kik legyenek és mi a szándékuk? „Ébredjetek, pogányok -felelék a győri huszárok -, a győri főkapitány van itt mind lovagjával, mind gyalogjával.” E szavak hallatára Esztergomban egyszerre nagy sürgésforgás támadt. Lámpásokat gyújtanak, az egész várost fölverték, s az asszonynépet rettentő jajgatás és lárma között iastól-fiastól biztos helyre terelték. Rövid idő múlva a vár összes ágyúi megszólaltak, s a golyók az éj sötétjében szanaszét repültek.



Dobogókő
48
A négy huszár meg ott állt a sorompó előtt, s gyönyörködött a törökök rémületében! Majd jóéjt kívánva az esztergomiaknak, hazafelé nyargaltak. Virradatkor a törökök is észrevették, hogy egy árva lélek sincs a vár körül. Azonnal cirkálókat vetettek mindenfelé, de biz a mi huszárainkat utol nem érték. Most jelenti Gall Ádám – a törökök bizonyára vidámabban ébrednek, mint akkor, midőn én vertem fel őket! A következő évben (1557) a győri gyalogosok és a komáromi vízi hajdúk a győri püspök, Gall főkapitány és Tóth Bálint kapitány vezetése alatt arra vállalkoztak, hogy a sámboki török őrség lovait megszerzik. Április 22-én történt Sámbok meglepése. A palánkot a mieink meggyújtották, s a nagy szélben minden porrá égett. Gazdag zsákmánnyal és pompás kedvvel tértek vissza. A győri püspököt a harci kedv annyira elfogta, hogy április 27-én Nádasdyhoz írt levelét azzal kezdi, hogy immáron ő is vitézzé lett! A sámboki győzelemben különben Tóth Bálint uram tüntette ki magát a legjobban. Őkigyelme az előző évben még talpig vasban ült a pécsi nagy toronyban, de sikerült megszöknie, s most százszorosan visszafizette mindazt a rosszat, amiben Pécsett része volt. A győriek az ilyen és ezekhez hasonló kalandokkal nevet és szép hírt szerezének. Százszor és százszor voltak szemben a törökkel, s mindig helytálltak. A harc volt a kenyerük és örömük; lélekkel és szívvel katonák voltak. S csodák csodája, a németnek mégsem kellettek! Számukat a császár folyton apasztotta, s helyükbe idegeneket rakott. Hallatlan nyomorúság és szenvedés jutott nekik részül, s hogy éhen ne haljanak, kénytelenek voltak urat ott keresni, ahol találtak. Ki a szabad hajdúságra, ki meg a bujdosó legénykedésre adta fejét.
Amint a győri, úgy a többi végház lovasai is nyakrafőre űzték a merész kalandokat. Schewrer Rezmán és Pozsgai Zsigmond naszádos kapitány 1546-ban Mehmet basához küldetvén, mikor Esztergomba értek, nagy ágyúzást, puskázást stb. hallottak. A török lovasok fejvesztetten ideoda vágtattak. A Dunán szerettek volna átmenni; mert – írják a követek – a túlsó parton hét merész huszár száguldozott, s a törököket gyalázkodó szavakkal viadalra hívták. E hét surányi huszár miatt volt a nagy ágyúzás. Mivel a két követ a békesség ügyében jött, a törökök szemrehányásokkal halmozták őket el, mondván: íme, így tartjátok ti meg a békességet. Az 1549. évben a szegedi szandzsákbég Budára akarván jönni, Dsáfer aga, Musztafa aga, Velythoyog és Mahmut aga stb. elébe mentek. A huszárok azonban rájuk bukkanván, szolgáikkal együtt levágták. Ezek az átkozott magyarok – írja a basa Ferdinánd királynak – Bácsmegyéig kalandoznak. Az egri huszárok tokányra éhezvén, 1551-ben Buda alá száguldottak és kétezer-nyolcszáz török birkát elhajtottak. Ugyanez évben a törökök Kaszun bég kardja alatt ezerötszáz lóval Pápa ellen akartak indulni. Rátkay Pál pápai vicekapitány, Bácsmegyey János veszprémi kapitány lovasai és kétszáz győri huszár egyesülve meglepték a törököket s rettenetesen elverték. Rátkay huszárjai négyszáz török lóval vonultak be Pápára! A mieink csak ötven embert veszítettek. A török seregből alig négyszáz ember menekült meg. Azok jó része is sebes volt. Batthyány Ferenc bánnak a mondása volt, hogy ahol ezer lovon való huszár vagyon, ott hatezer török sem rabol bízvást. A XVI. században huszárjaink sokszor megbizonyították a mondás igazságát. Verancsics püspök írja 1551-ben, hogy az épülőfélben levő Oláhújvár (Érsekújvár) hős kapitánya: Zolthay Lőrinc 93 huszárjával 400 török lovassal találkozott, akik Mátyásföldjét rabolták. Zolthay egyes-egyedül a törökök elé lovagolt, s fölszólítá őket, hogyha vitézek, harcot adjanak. Én vagyok az a Zolthay kiáltá –, aki a törököket kopjája eltörése és kardja megvéresítése nélkül soha maga előtt el nem bocsátá! A törökök semmi kedvet sem mutattak a viadalhoz. Azt kiálták Zolthaynak, hogy majd máskor adnak harcot. Zolthay erre



A királyi központ lapja 49
gyalázatos szókkal gyáva vénasszonyoknak nevezé a törököket. Ez hatott. A törökök beleegyeztek a harcba és dandárba állottak. Zolthay ennek módnélkül megörült. Huszonnégy válogatott lovasát a zászló őrizésére a dombra küldvén, ő maga hetven huszárjával a fáradt török csatára rontott. Kemény harc után a törökök zsákmányuk és rabjaik hátrahagyása után megszaladtak. Elesett és súlyosan megsebesült nyolcvanöt török. Zolthay ellenben csak öt embert veszített. Valamivel későbben, hogy a mieink e szép győzelmet aratták, a hős Zay Ferenc Szolnokról háromszáz lóval kiindulván Kalocsát támadta meg. Kétórai küzdelem után a török őrséget megsemmisítette, s temérdek zsákmánnyal tért vissza. Az 1569. évben Szücs Gergely egri huszárfőlegény szerződést kötött Forgách Simon főkapi-tánnyal, hogy Budáról ellopja a leggazdagabb kereskedőt, s ennek sarcán aztán megosztozkodnak. És Szücs Gergely meg is cselekedte ezt. Az 1569. év június 22-én már osztozkodott a Mojzes zsidó-fizette tízezer forinton. Ilyen és ehhez hasonló kaland annyi akadt, hogy köteteket betöltenek csak, azok, miket a basák és a bégek fölsoroltak. Musztafa basának majd mindegyik levele egész csomó ily kalandot sorol fel. Az 1569. évi november 15-én írta volt például Miksa királynak: „Az tataiak az elmúlt napokban Hamza bég párkányátul 700 ökröt, ismét az győriek Adony párkányátul 2000 juhot vittenek el. Az újváriak Esztergomnál az Dunán által men
nek, s az esztergomi juhot elragadják. Az egriek Hatvan kapujára ökleltenek 150 lóval.” Ugyancsak Musztafa írta, hogy az egri lovasok Bács tartományában falukat hódoltatnak, állítván, hogy ezek Egerhez tartoznak. Pedig – írja a basa – „Egörnek talán hírét ha hallották.” Az egri kapitány felesége török varrólányokat óhajtván, az egri vitézek Nagy Szeged és Csongorád közt fogtak ilyen lányokat. Az elfogott lányok – írja Musztafa basa 1572-ben – most is az egri kapitány felesége mellett vannak! Gabelmann mint szemtanú jegyezte föl a tizenöt éves háborúban, hogy a tatárok két huszárt elfogván, az akkor török kézen levő Győr várába vitték. Néhány nap múlva a két huszár pompás tatár ruhában és lovon visszaérkezett a keresztény táborba. Levágván őreiket, megszöktek Győrből. Efféle eset előzőleg is többször megtörtént. Hisz a szabad hajdúk merészebb legényei volt török gazdáik ruháiban feszelegtek – amint ezt több egykorú levél említi. Minél ritkábban kaptak fizetést a végbeli vitézek, annál sűrűbben kalandoztak. A szerencse azonban nem volt hozzájuk állandóan hű. Bizony sokszor alig tért vissza egy-két lovas a portyázó csapatból, avagy ahogyan akkor mondották: a csatából.
BUDA KÉT ÁRULÓJA
1
Amíg a szarvára fogyott hold nem került Buda tornyaira, a városban sok magyar és nürnbergi kereskedő lakott, akik társaságban, avagy külön a német birodalmi nagy iparűző városokban szerezték be portékáikat. Bécsnek ipara akkor még jelentéktelen volt, és kereskedése is csak tranzitószámba ment, melyet a birodalmi kereskedők és a magyar marhatőzsérek bonyolítottak le. A bécsi híres Niederlag alapítói és fönntartói is birodalmi kereskedők voltak. Ezek a viszonyok még a XVI. század első felében sem változtak. I. Ferdinánd idejében maga Bécs városa írja, hogy ha a magyar és a hódoltsági kereskedőket nem bocsátják Bécsbe, akkor e város csakhamar jelentéktelen községgé lészen, mert a fő jövedelemforrása a Magyarországból hetenkint fölhajtott szarvasmarha, melyre a külföldiek úgy jönnek, mint a legyek a mézre! A XVI. század első felében Budán akárhány magyar kereskedő akadt még, aki dúsgazdag ember számba ment. Ezeknek a neve és gazdagsága országszerte ismeretes volt. Egyikük állandóan száz katonát tartott a maga költségén a haza védelmére. Bornemissza Tamásról és Gergelyről is írva hagyták, hogy sok ezer és ezer arany feküdt az üzletükben. Palczan Péterről hivatalosan is jelentették, hogy harmincezer aranyat forgatott a vállalatában. Somogyi Sisak János, Siry Imre, Bácsy Benedek stb. budai kalmárok méltán sorakoztak a föntebbiek mellé. E magyar kereskedők Buda elfoglalása után majd mind elköltöztek onnét; ki Váradra, ki Debrecenbe, ki meg Kassára helyezte át üzletét. Az 1540. évben Buda város tanácsában jobbára az említett gazdag kereskedők ültek. Csak a város jegyzője: Borbás deák kereste a kenyerét tollával. A főbírói tisztet Turkovics Miklós vi



Dobogókő
50
selte, de betegség nyomván őt az ágyra, a város ügyeit a kisbíró (futosó bíró): Palczan Péter intézte. A nevezett 1540. évben Fels Lénárd, Ferdinánd király hadainak fővezére akarta Budát elfoglalni. De meggyőződvén arról, hogy nem neki való falat, Izabella királyné híveit mézes szavakkal és ígéretekkel árulásra akarta venni. A többi közt Enyingi Török Bálintnak is írt, s hegyet-völgyet ígért neki, ha Ferdinánd pártjára áll. Török Bálint 1540. október 22-én felelt Fels generálisnak. Mivel történetírásunk még nem ismeri e levelet, itt adjuk a tartalmát. „Uraságod – írja Török Bálint – int engem, hogy emlékezzem meg hazám megmara
dásáról. Azt is írja, hogy uraságod is e nyomorult ország fentmaradására törekszik. Hálás köszönetet mondok e jóindulatáért! Én mindent megteszek, amiről azt hiszem, hogy hazám javára szolgál. De becsületem nem engedi, hogy az én kegyelmes királyné asszonyomat és fenséges fiát e végső szükség idején cserbenhagyjam!” Fels Lénárd helyébe nemsokára a hígvelejű és magyargyűlölő Roggendorf került fővezérnek. Magyar és német hadaival körülvevén Budát, nagy hévvel és kitartással ostromoltatá. Bent a várban Izabella királyné aggódott gyermekével. Ő jobban félvén a töröktől, mint Ferdinánd seregétől, éppenséggel nem bánta volna, ha Buda a bécsi király kezére jut. Azonban a várban voltak Fráter György, Enyingi Török Bálint, Batthyány Orbán stb. próbált vitézei. Ezek minden támadást diadalmasan visszaver
tek, s „az Úristennek nagy hálaadással Tedeumot énekeltenek”. A város ügyeit intéző kisbírónak: Palczan Péternek, valamint a tanácsban ülő nagykereskedőknek nem volt ínyökre a dolgoknak ilyetén alakulása. Az ő érdekük, az ő kereskedésük azt kívánta, hogy Ferdinánd király legyen az úr Buda városában. És összeesküdtenek, hogy Budát átadják Roggendorfnak. Miután Izabella királyné is helyeselte tervüket, titokban alkudozni kezdtek az ostromló hadak vezéreivel. A budai kereskedők azonban jól ismerték Ferdinánd király csőcselék katonáit. Tudták, hogy főmesterségük a rablás és fosztogatás. Tudták, hogy ha bébocsátják őket a várba, semmi kímélést rajtok nem tesznek. Ezért a fővezérrel úgy egyeztek meg, hogy nem németeket, de ötszáz válogatott magyar katonát küld a várba a Zsidó kapun át, melyet Palczan Péter kisbíró fog éjjel kinyitni. Roggendorf azonban fittyet hányt az egyezségre. Neki nem kellettek a magyar katonák. Tehát a saját fia kardja alatt csupa németet küldött a kijelölt kiskapuhoz. Éjfélkor Palczan Péter kinyitotta a kiskaput, s bébocsátotta a németeket. Alighogy ezek a pellengérhez és a tanácsházhoz közel értek, a várbeli magyar őrség a jelszót kérdezte a németektől. Ezek nem tudván választ adni, az árulás hamar kitudódott. Az ébren levő magyar őrség aztán rájuk rontott, s nagy részüket levágta. A szűk kiskapun át csak igen kevés német menekülhetett ki. Palczan Péter és tanácsosai remegve látták a történteket. A szegények még az elejét sem gondolták meg jól, máris a végére jutottak. Mivel azonban a félsz nagyon kergette őket, aki módját ejthette, szaladt, amerre látott. Néhányan a falakról ugrottak le, s úgy szaladtak a német táborba. A futók közt első volt az árulás feje: Palczan Péter. Őt követte a dúsgazdag Bornemissza Tamás. Mind a ketten szerencsésen elmenekültek, Budán hagyván feleségüket s gyermekeiket. Ezeket Fráter György tömlöcre hányatta, vagyonukat pedig zár alá tétette. A többi összeesküvőt hamarosan összefogdosták és kínpadra vonták. Bácsy Ferencet, Buda város főtanácsosát fölnégyelték. Néhány mást lefejeztek. Közben megérkezett a török hadsereg, s az urak alámentek a szultán sátorába. Nagy volt a városban az aggodalom, mert attól tartottak, hogy a törökök kifosztják s fölgyújtják a várost. A polgárság – hogy a szultán haragját engesztelje – elhatározta, hogy Buda legszebb asszonyát küldi neki ajándékba. A választás a megszökött Bornemissza Tamás feleségére esett. E szép aszszonyt leánykájával együtt csakugyan a szultánnak ajándékozták. Az asszonnyal együtt Bornemissza Tamásnak kincseit is a szultánnak adták. Ferdinánd király a hozzá menekült Bornemissza Tamásnak magyar nemességet adott. A nemesi diplomában világosan megírja a király, hogy Bornemissza felesége mentette meg Buda városát a fölprédálástól. Budának árulói közül nemcsak Bornemisszát, de a többit is megjutalmazta Ferdinánd. Palczan Péter – a kisbíró – magyar nemességet kapott. Az 1541. évben pedig neki adományozta a király Semsey László és Semsey György birtokait. Palczan Péter uram egyébként Besztercebányára vonult, s 1542-ben innen írogat Ferdinánd királynak. Később azonban Pozsonyba ment, s ott telepedett meg. Mondanunk sem kell, hogy a kereskedést itt is folytatta. Cimborául magához vette Bornemissza Tamást, Kremer Farkas és Láng Lőrinc nürnbergi kereskedőket. A magyar kamara szerint az árukon kívül Palczan Péternek harmincezer aranya forgott ezen üzletben.



A királyi központ lapja 51
Mivel a török nemhogy üldözte, hanem védelmezte a kereskedőket, Palczan többször megfordult Budán, és összeköttetést tartott fenn az ottani árusemberekkel. 1542. február 22-én például a budai Fraternitas corporis Christi nevű szodalitás Palczan Péternek és Bornemissza Tamásnak engedte át a nürnbergi tartozásokat. Jól menvén Palczan üzlete, hamarosan helyreütötte azt, amit Buda árulása alkalmával elvesztett. Nem kicsi dolog volt ez, hiszen Palczan lefoglalt ingóságai közt nagy értékű dolgokat találtak. Hogy többet ne mondjunk, volt ott huszonhatezer forintra becsült sisak, tizenhatezer forint értékű kereszt, aztán különféle ékszerek és szemaranyak (aurea massa), nagy összegű készpénz, 132 hordó bor stb. Mikor mindezt lefoglalták, méltán mondották: „Ecce tibi Palczan amicitia Germanorun!”
Palczan Péternek Pozsonyban derekas háza és a Dunához közel szép gyümölcsöskertje volt. A pozsonyi városi levéltárban levő Actionale Prothocollum mindkettőről elegendő felvilágosítással szolgál. Itt éldegélt ő nagy jólétben feleségével és unokájával. Az 1558. év január 8-án hirtelenül elhunyt. Csak ekkor kezdték súgni-búgni, hogy Palczan Péter nem volt tisztességbeli személy, mert ha módját ejthette, a más ember búzájába is bevágta a sarlóját. Így állván a dolog, a magyar kamara ingóságátbingóságát zár alá vette. Pozsonyi házában a készpénzen és a drága vontarany, selyem- és atlaszruhákon kívül aranyos kupá
kat, aranyláncokat, ezüstsisakokat és buzogányt stb. találtak. A sok értékes tárgy közt ráakadtak Buda város régi pecsétnyomójára, Budának s Pestnek régi okleveleire és privilégiumaira. Hogyan és mikor kaparintotta meg ezeket Palczan, arról hallgat a krónika. Csak most sült ki az is, hogy őkigyelme a Szent Mária egyház kincseit is magával hozta Budáról. A magyar kamara szerint mindez csak jelentéktelen részecskéje volt Palczan vagyonának. Őkigyelme ugyanis társul szegődött volt Kremer Farkas és Láng Lőrinc nürnbergi, valamint Schrangel János és Bornemissza Tamás budai kereskedőkhöz. E kompánia áruházaiban aztán tömérdek portéka feküdt. Mivel Palczan gyanús dolgaiban a felesége is részes volt, és emellett sok mindent rejtegetett, Ferdinánd király elrendelte, hogy ez ügyben Bornemissza Tamást kell hívatni. Kívüle vejét: Gellért mestert is ki kell hallgatni. Ezek ugyanis nemrég szőlőskertet vásároltak Palczan Pétertől. Ugyancsak elrendelte a király, hogy Dorottya asszonyt kínpadra vonják és vallassák. A király meghagyására Dessewffy János, a magyar kamara elnöke, fáradhatatlanul kutatott, kinél és hol találhatja föl a boldogult Palczan vagyonát. Fáradozását azonban siker nem koronázta. Ezenközben Palczan unokája is megjelent Dessewffy előtt. E leányka könnyezve kérte a kamaraelnök támogatását, hogy nagyatyja hagyatékát megkaphassa. A leány előadása szerint Palczan vagyonát az özvegye és volt kereskedőtársai rejtegetik. Nem tudjuk, sikerült-e Palczan harmincezer aranyát fölfedezniök. Arról sem találtunk írást, mit tett a kamara Palczannak zár alá tett hagyatékával. A hagyaték tárgyai közt különben egy könyv is akadt. Magyar biblia volt ez. Tehát bizonyos, hogy Palczan házában a magyar nyelv járta.
2
Az 1686. év nyarán javában folyt Buda ostromlása. Abdurrahman basa – ez a tetőtől talpig hős katona – Ismael basával együtt mesteri módon folytatta a védelmet. A császári sereg számához képest ugyan kevés embere volt, de azért helytállt magáért és hallatlan kitartással, páratlan makacssággal verte vissza a támadásokat. Ez a hős Abdurrahman, az utolsó budai basa, kinek felesége magyar asszony volt, azt tartotta, hogy a világbíró szultán kötelén kelletik fojtva meghalnia, ha a magyar fővárost feladja. Ezért minden emberit megtett a vár védelmére. Szeme, füle állandóan résen volt. Az éjet is nappallá tette. Hajnalsötétekor már a bástyákon forgolódott, s a holdvilág is ott találta őt. Ifjú ember sem bírta volna el, amit ez az ősz ember játszva elviselt. Július hó 22-én, mikor a bajorok egyik mozsárágyúja épp a várba vetette nagy golyóbisát, irtózatos dördülés rázta meg Buda egész környékét. A föld mindenütt megmozdult. A Duna vize kicsapott a pesti partra. Malomkő nagyságú sziklák és kődarabok repültek a pesti oldalra. A füst az egész eget elborítá, s két óra hosszáig a budai várból mit sem lehetett látni. Senki sem tudta, mi történt. A várat ostromló csapatok ész nélkül szaladtak, s a futókra kövek és szétszakított emberi részek hullottak. Rémület szállt meg mindenkit, s nem egy embernek az esze is megzavarodott. De hát mi volt ez? Mi történt a budai várban? Nyolc-, mások szerint pedig tizenkétezer mázsa lőpor robbant fel, s másfél ezer jó törököt ölt meg a várban. A robbantás dicsőségét a bajor



Dobogókő
52
tüzérek maguknak vindikálták; mert hiszen az ő lövésük után repült a levegőbe a budai arzenál. A tábori főjelentések azonban véletlennek, vagy elemi csapásnak mondották a robbanást. Az akkori hivatalos lap – Foglietto Straordinario – is így adta elő a dolgot. De vajon hihetünk-e a hivatalos jelentéseknek? Ez esetben aligha; mert a robbanás okáról csakis az arzenál török őrei adhattak volna felvilágosítást, azok pedig meghaltak. Károlyi Árpád – Buda visszafoglalásáról írt nagyszerű munkájában – megemlíti, hogy bizonyos Gábor nevű szabó már a robbanás előtt több levélben megírta Diodato János nevű barátjának Bécsbe, hogy ő egy megvesztegetett csorbadzsi segítségével felrobbantja az arzenált, s aztán a keresztényekhez menekül. Hát ki volt ez a Gábor szabó? S csakugyan ő lett volna az áruló, aki az arzenált felrobbantotta? Erre a kérdésre felelünk itt eddig ismeretlen iratok segítségével. Tudott dolog, hogy a bécsi udvar Budán, Nándorfehérvárott és egyebütt titkos levelezőket tartott Ezek a levelezők jobbára hitvány pribékek voltak, akik jó pénzért eladták a lelküket, s Bécsbe mindent megírtak, ami a török várakban történt. Ilyen levelező volt Budán Gábriel Schebin, másképpen Kara Hisar, aki Buda ostroma előtt és alatt küldözgette jelentéseit Bécsbe. Lipót császár 1688. szeptember 4-én maga írja, hogy Kara Hisar híven szolgálta őt, s mint budai levelező érdemeket szerzett. Kara Hisar, vagyis Gábriel Schebin jelentéseit az ostrom idején bizonyos
Melchior György nevű ember vitte az udvarhoz. Ezt egy ízben a huszárok elfogták, de csak a nála talált ötvenkét aranyat vették el, a titkos leveleket nem találták meg. A levélvivő ugyanis, ravasz róka lévén, írásait úgy elrejtette, hogy a huszárok nem akadtak rájok. Ha megtalálják, egy istrángszálat bizonyára nem kíméltek volna tőle. Gábriel Schebin, vagyis Kara Hisar a haditanácshoz intézett levelében kétségtelenül bebizonyította, hogy a budai arzenált ő robbantotta fel néhány megvesztegetett emberével. A megvesztegetésre kétezerkétszáz forintot fordított a magáéból. Ezért költségeinek megtérítését és jutalmat kért. A haditanács 1688. április 17-én e méltányos kérés teljesítését sürgette. Az udvari kamarának nem lévén pénze, az ügy elintézését húzta, halasztotta. Pedig őfelsége a titkos tanácsban évi négyszáz forint penziót rendelt el Kara Hisarnak. A haditanács és az udvari kamara e határozatról 1687. február 8-án értesítette Kara Hisart. Az értesítést őkigyel-me meg is kapta, de a pénzt nem. Ezért újra folyamodott, írásában hosszan elmondja, minő nagy szolgálato
kat tett ő a kereszténységnek az ostrom idején; „Amint – írja már világosan kimutattam, életem veszedelmével felrobbantottam a nagy arzenált. A császári katonák a vár elfoglalása után 258 Ziggint elragadtak tőlem. Ezért is recompensatiót ígértek. De a kamara az elmúlt évben csak 150 forintot adott, az őfelsége elrendelte pensio fizetéséről pedig egészen megfeledkezett. Feleségemmel és gyermekemmel éhen kell dögölnöm; mert hazámba többé nem mehetek, és itt senki, egyetlen lélek sem könyörül rajtam. Meg nem élhetek itt; mert az itt dívó nyelveket nem értem!” Ezt Kara Hisar ugyan németül írta, de ő maga nem tudott németül. Csak török és örmény nyelven tudott írni. Valamivel későbben Kara Hisar újra írt az udvari kamarának. Megírja, hogy nem kevés gyűlölséggel kell kenyerét ennie! Nagy bódulásban van amiatt, hogy a kamara ezer arany helyett csak ezer tallért akar néki adni, négyszáz forint helyett csupán kétszáz forintnyi évi penziót. Ebből ő meg nem élhet. Úgy látszik, Lipót császár és a haditanács jobban értékelte Kara Hisar szolgálatait, mint az udvari kamara, őfelsége ugyanis 1688. szeptember 4-én az évi penzión kívül egyszer s mindenkorra kétezer forintot rendelt Kara Hisarnak – érdemei és kára fejében. Kara Hisar ez ügyben írt folyamodásait így írta alá: „Gabriel Schebin Kara Hisar gewester Correspondent in Ofen”.
A hódoltság korában Kara Hisarhoz hasonló alak bőven akadt mind a magyar, mind a török végházakban. Innét van, hogy ostrom árulás nélkül ritkán esett meg. A török végházakban egész sereg pribék akadt, akik az igaz hittől elszakadtak, s



A királyi központ lapja 53
pribékeknek fölborotváltatták magukat. A magyar végházakban meg olyan emberek akadtak, kik a keresztény hit édességére térvén, a török ellen szolgáltak. Ezek a pribékek megbízhatatlan emberek voltak. Veszedelem idején ugyanis a falakról lebocsájtkoztak, s az ostromlóknak mindent elárultak, így mentették meg az életüket, mert az elfoglalt várban talált pribékeket mind a magyar, mind a török karóba vonatta.
EGY HŐS KAPITÁNY HALÁLA
A nemesek a hódoltság területén birtokukat mind elvesztették. A hódítóik a jobbágyokat, az iparosokat és kereskedőket nem bántották, a nemeseket azonban elűzték. Ezeknek tehát igen ösztövérül állt a sorsuk. Egy szál karddal s egy-két lóval jöttek a királyi területre, s karddal keresték kenyerüket. Mivel nekik volt legtöbb okuk a törököt gyűlölni s vesztett otthonukat siratni, ádáz dühvel harcoltak a hódítók ellen. És sokan közülök kardjukkal és vitézségükkel szereztek új birtokot. Amit tehát egyfelől a szerencse elvett tőlük, másfelől helyrehozta. A menekült nemesség a királyi terület nemeseivel és főnemeseivel egylelkű testületté lett. Ha valamikor, úgy a XVI. században el lehetett mondani, hogy a nemesség a magyarság elitje, s hogy kastélyai és kúriái a nemzeti érzésnek, a hazafias felbuzdulásnak és áldozatkészségnek igazi mentsvára! A másfél századig tartó harcok azonban mód nélkül apasztották a nemesek számát. A hiányt tehát új elemmel kellett pótol
ni. Amint Mágócsy Gáspár írta 1562-ben: a fából is embert kellett volna csinálni. A célt úgy érték el, hogy a kiválóbb elemet seregével nemesítették. Lett légyen valaki katona, iparos, jobbágy vagy kereskedő, ha kivált társai közül, ha bármi téren kitüntette magát, nemessé tették. Egy török fej beszolgáltatása egyenlő volt a nemesi levéllel. Aki hosszabb ideig derekasan szolgált, aki a harcban kitüntette magát, nemességet kapott. A magyar lovasságnál minden főlegény (altiszt), a gyalogságnál minden vajda és a legtöbb tizedes nemes volt. A nemeslevél ado
mányozása oly gyakori volt, hogy a bécsi kormányszékek a XVII. század vége felé már azt hirdették, hogy a magyar kancellária valamennyi csizmadiának nemeslevelet osztogat. S ez állításban volt is némi igazság. A kis Komárom városában például harminchárom kuriális nemes lakott. Ezek közt huszonegy iparos és kereskedő volt. A polgári telkeken lakó s többnyire újabb nemesek kétszáztizenheten voltak, akik között százhatvan volt iparos és kereskedő. A városnak tíz csizmadiája mind nemes volt! A kiváló elemnek a nemesi rendbe való sorozása mind politikai, mind kultúrai szempontból nagy jelentőségű dolog volt; mert a kiválás tette lehetővé, hogy a napról napra fogyó nemesség, az országot és az alkotmányt védelmező ezen rend régi erejét megtarthatta. Annak a körülménynek, hogy a nemesi rend bárki számára nyitva állt, egész sereg kiváló embert köszönhetünk. Vannak íróink, hőseink, politikusaink, akik ifjúkorukban még jobbágykodtak, s később mint nemesek a nemzet hálájára érdemesekké tették magukat. Azazhogy rajtuk is teljesült a régi mondás: a szilaj lángnak nemes kő ad tűzhelyet. Eörsy Péter is, akiről itt szólunk, a szegénység és a névtelenség sorából került ki, és maga küzdötte föl magát a nemesi rend legendás hősévé. Mivel évkönyveink alig tudnak róla, érdemes őt tollra vennünk. Eörsy Péter Komárom megyében született, s úgyszólván még gyermeksorban volt, mikor a katonai pályára adta magát. Mint közhuszár kezdte a hadiéletet, de tudásával, vitézségével és emberségével gyorsan emelkedett. Arra a kérdésre, hogy hol kezdte és hol folytatta katonai szolgálatát, adatok hiányában felelnünk nem lehet. Annyi bizonyos, hogy a XVI. század nyolcvanas éveiben mint huszárkapitány szerepel Pápán, ahol a derék Majthényi László, Gyulaffy Mihály s Horváth Balázs voltak lovaghadnagytársai. Ezek Eörsy Péterrel együtt Nádasdy Ferenc (a hős fekete bég) kardja alatt küzdöttek a dunántúli harcokban. Eörsy Péter szolgált még Érsekújvárott, s tán Komáromban is. Pálffy Miklós, a kitűnő hadvezér és kerületi generális, felismervén Eörsy nem mindennapi tehetségét és vitézségét, megtette őt helyettesének, s nemegyszer a legnehezebb feladatokkal bízta meg őt. Eörsy Péter kortársai – főleg Nádasdy Ferenc és Pálffy Miklós –, valamint a hazai török basák leveleikben elégszer foglalkoznak véle, s így nem nehéz dolog képét rámába foglalnunk. Minden ízében lelkes magyar volt ő, aki hitte, hogy hazáját sikerül a török iga alól fölszabadítani. Tehát a török ellen való küzdelmet tűzte ki élete céljául Nemes elhatározás volt ez, melyet híven követni dicsőség. Eörsy Péternek célja eléréséhez megvoltak lelki és testi tulajdonságai. Acélkarú, rettenthetetlen vitéz volt, akinek tűzön, vízen, járatlan helyeken általútja volt. Rajta is teljesült a régi mondás: aki a dicsőség útjára tévedt, nem ismeri a félelmet. Bár nagyon jól tudta, hogy a szerencse bátor szívvel társalkodik, azért mindig óvatos volt, s addig nem lépett a vízbe, míg kövét nem látta. A legfontosabb végház őrzése lévén rábízva, szemefüle mindig résen volt. Tudta nagyon jól, hogy a török nagyon ásít Esztergom várára, melynek ő volt a főkapitánya, de sikerült a török minden csalárdságán túljárnia. Bátran írhatta tehát nekik: „a róka náthája nincsen rajtunk, hogy meg ne éreznénk csalárdságtok bűzit!”
Eörsy Péter jól ismerte a végbeli szokástörvényeket, s azokat mindig megtartotta. A szomszédságbéliekkel tehát szépen



Dobogókő
54
élt, s még a budai basával is nyájas hangon váltott leveleket. A kardja alatt levő katonáit becsülte és szerette. Tudott dolog, hogy a végházaik fizetése gyakran megkésődött és sokszor el is maradt. Ilyenkor az elkeseredett katonák a górék előtt való padokon, az úgynevezett szakállfüstölőben (avagy morgó színben) hatalmas káromlással eresztették meg a nyelvüket, s a császárnak és a bécsi uraknak ugyancsak nem sok jót kívántak. Eörsy Péter ilyenkor nem riaszkodott reájuk, nem is fenyegette őket, hanem pénzes búzát osztott nekik, s úgy Bécsben, mint a kerületi generálisnál megsürgette a fizetést. Reánk maradtak azon „siető levelek”, miket az ügyben Pálffy Miklósnak írt volt. Mint gondos atya a gyermekeiért, úgy könyörgött ő éhező katonáiért, akik szegények már alamizsnán voltak kénytelenek vajúszni. Eörsy Péter nemes szíve nemcsak a katonáival szemben mozdult meg. Mivel a főbb törökök mind jól ismerték őt, a tizenöt éves háborúban a vezérek őt használták a keresztény rabok kiszabadítására. S Eörsy Péter szíves-örömest szolgált e téren is. Pontosan tudta, melyik török várban raboskodik ez vagy amaz a vitéz, s mindent elkövetett kiszabadításukra. Maguk a rabok is neki írtak, s őt kérték meg közvetítésre. Az 1597. évben például Pálffy generális meghagyta néki, írná meg, micsoda főrabok vannak török fogságban. Eörsy február 11-én azt felelte Pálffynak, hogy Egerben tizenkilenc magyar fővitéz raboskodik. Ezek írtak is már neki, s levelükre választ is küldött. „Sem Budán, sem Pesten – írja – egy fő rab sincsen, az ki harcon veszett volna el, hanem Szolnokban vagyon Nyáray Gáspár és Kuty Antal”. Mivel a budai basák s más török urak Eörsy Péternek nemcsak vitézségét, de emberségét is jól ismerték, szívesen egyezkedtek véle a rabok megváltása ügyében. Eörsy Péter – amint már említettük – először Nádasdy Ferenc harcaiban tüntette ki magát. Országos hírű vitézzé azonban a tizenöt éves háborúban lett. Esztergom hosszas ostrom után elfoglaltatván, e fontos vár élére Eörsy Péter került. Esztergom akkor valóságos romhalmaz, s amellett a legveszedelmesebb végház volt. A török ugyanis mindent megtett, hogy a reá nézve fontos erősséget újból visszafoglalja. De minden kísérlete balul ütött ki. „Eörsy éjjel-nappal fegyverben volt, s vígan várta a török támadását. Ha pedig sikerült a támadást visszavernie, szélnek eresztette szép, lobogó zászlóit, s ő verte föl a törököt. Pálffynak és Eörsynek reánk maradt levelei hirdetik, hogy az ilyen támadás nagyon sokszor megesett, s majd mindig jó szerencsével tértek vissza a mieink. Eörsy Péter olykor nagyobb csatát is vívott, s ilyenkor fényesen igazolta, hogy a hadvezetésnek is mestere. Az 1602. év őszén például az egri törökök ezerkétszáz lovassal a szerdár segítségére siettek. Háromkornétás (lófarkas) basa vezéri pompával járt előttük. Eörsy Péter a lovasaival megtámadván őket, az egész sereget szétverte, s tömérdek zsákmánnyal és rabbal tért vissza Esztergomba. Mátyás főherceg szeptember 4-én maga írta meg az uralkodónak Eörsy Péter jelentése alapján a lovascsata és győzelem lefolyását, s mellékelte Eörsy levelét, mely a török foglyok vallomását is tartalmazta. Eörsy nemcsak lovascsatákat vívott. A naszádosoknak is ő lévén a kapitánya, a Dunán is gyakran hadakozott a törökök gályáival s naszádjaival. Pest ostromakor a fővezér Eörsy Péterre bízta a törökök dunai hídjának szétrombolását, s ő ezt naszádjaival mesteri módon végrehajtotta. Az 1597. május 2-án Eörsy jelentette Pálffynak, hogy a tö
rökök hajón gabonát akartak Tatára szállítani. Szabó Vince és Béczel Péter vajdák, akik a Dunán őrködtek, megtámadták a fegyveres török hajót, s levágván az őrséget, a gabonáshajót elhozták. A magyar naszádosok közül hét esett el. „Hanem – írja Eörsy – énnekem küldött volt egy átalag vörös bort az pozsonyi bíró. Azt nem tudjuk, ha megitták-e, avagy hová tették?”
Mivel Eörsy Péter emberei folyton kijártak csatára, s mivel a hódoltsági magyarok is rendesen tudatták vele a törökök rezgelődését, Eörsy Péter a legjobban értesült kapitányok egyike volt. Hiszen a szomszéd erősségek kapitányai is elsősorban őt értesítették; mert Eörsy Péter kardja alatt a legtöbb katona volt, s így tőle várhatták leghamarább a segítséget. Szőgyéni Máté például Nógrádról kér tőle két-háromszáz embert. Eörsy András (Péter fivére) Vácról jelenti neki, hogy a török megindult Pestről. Nagy Enyed kapitány meg azt írja, hogy „4000 tatár a bécsi mezőben vagyon, s csak azt várják, hogy az út szikkadjon”. Az imigyen kapott hírek alapján írta volt Eörsy Péter 1597. január 7-én Pálffynak: „Az én kegyelmes uramnak, az nagyságos Pálffy Miklósnak, őfelsége tanácsának és ország kapitányának adassék ez levél kezében. Az minemű keresztény emberink ott bent Budán és Pesten vannak, ugyan maguk közül egy emberüket bocsáttanak ki énhozzám, az kitől azt izenték hogy török császár az végeiken azt írta, hogy semmit ne féljenek; mert általánfogva minden bizonnyal Szent György napjára itt kint akar személye szerint lenni. Ha penig akkorra ki nem érkezhetnék, tehát minden bizonnyal az mikor az rózsa kivirágzik itt kint akar lenni és azt is írta, hogy bátor az Makumetát soha ne láthassa, hogyha ez megnevezett napra ki nem jő... Jól tudja nagyságod, hogy ez a hely (ti. Esztergom) mi állapotban vagyon. Az mióta az Isten kezünkbe adta, azolta fogva igen keveset építettenek rajta; most is senki sem épít rajta semmit. Az mióta nagyságod innét kiment, azóta fogva egy lapát földet sem vetettenek egyik helyről az másik helyre.” De azért – írja levele végén – ”az egész vitézlő néppel jó vigyázatban vagyunk”.
Erre a vigyázásra nagy szükség volt; mert hiszen február 11-én Eörsy Péter már azt jelentette Pálffynak, hogy a török Esztergom ellen készül. Említők már, hogy Eörsy Péternek mind a magyar, mind a török előtt jó híre s neve volt. Emberségével és vitézségével szerezte ezt. Bizony még a török szomszédok is azt írták róla, hogy akinek szívén és szemén nem ül az ördög, hallania kell Eörsy jó hírét. Bár a háború szakadatlanul folyt, a budai basák fel-felkeresik őt leveleikkel, s ügyesbajos dolgaikat békésen elintézik. Az 1597. év őszén Eörsy például arra kérte a budai vezért, engedné meg, hogy az elmenekült váciak hazaköltözhessenek. Ahmat budai basa november 20-án kelt levelében aztán imigyen írt ez ügyről: „Az váciak dolgát az mi illeti, mi abban ellentartók nem vagyunk, hogy haza ne szállanának, ha valami házacskájuk vagyon, ahol megmaradhatnának;... de minthogy három basa és tíz szomszéd bég vagyon itt, kiket az csatázástól meg nem tarthatunk, azoktól féltek szegények, hogy vagy őmagokban: avagy gyermekekben valami kár ne legyön, és mi is attól féltettük szegényeket, azért nem akartuk hazaszállítani; mert mi azt akarnánk, hogy faluk, városok épülnének. Az óbudaiakat is biztassa haza kigyelmed”. Ezután megírja Eörsynek, hogy a kecskemétiek, körösiek és ceglédiek erősen panaszkodnak a végbeliek ellen. „Legyünk jó szomszédsággal – írja Ahmat –, mert ha mi is úgy kezdünk



A királyi központ lapja 55
cselekedni, semmi jó nem következik belőle”. Levele végén arra kéri Eörsyt, küldené egyik főemberét Budára, szóval akar vele izenni. Bátran jöhet, „még az hajának sem leszön egy szál bántása is”. Eörsy erre Váczi Borbély Györgyöt és a megyeri bírót küldi a basához. Mivel Borbély György jól tudott törökül, a basa szóval is izent, s levelet is küldött véle Eörsynek. A levélben a Budán levő magyar rabok emberséges tartását jelentette. „Az rabok dolgát az mi illeti – írja Ahmat –, titkon tudakozza meg kegyelmed. Ételök, italuk itt szépen vagyon. Azért kegyelmed is szegényüknek az ottvalóknak megadja; mert hiszen azoknak is istenök vagyon, kiknek az másvilágon jutalmát veszi kegyelmed.” (1597. december 4. „Mi, Ahmat passa, az hatalmas Istennek akaratjából az győzhetetlen török császárnak főhelytartója Budán, és gondviselője Magyarországnak. Tisztöletös és becsületös vitézlő nemes személy, nekünk jó szomszédunk” stb., stb.) Érdemes megemlítenünk, hogy a budai vezér a béketárgyalások alkalmával is Eörsy Péterrel tudatta a törökök kívánságait. Mátyás főherceg például 1600. szeptember 7-én Rudolf császárnak jelentette, amit a budai vezírbasa a békesség ügyében Eörsynek írt volt. Vezír Mehmet basa augusztus 31-én írta Eörsynek, az ő jó szomszédjának, hogy a török deputátusok a béketárgyalásra Esztergomba jönnek, s már útban vannak. A többször megkísérelt béketárgyalások eredményre nem vezettek. A háború tehát szakadatlanul folyt, s Eörsy abban tevékeny részt vett. Legvéresebb harca a törökkel Győrött volt 1598ban. Győr visszafoglalásáról elég sokat írtak már, de Eörsy Péternek ottan való szerepléséről szót is alig ejtettek. Pedig a legvéresebb harcot ő és az ő katonái vívták, s az ő embereiből veszett el legtöbb. Eörsy Péter ezer vízi és szárazföldi hajdú élén küzdött ott. A hivatalos jelentés szerint a győri kapu felrobbantása után a francia Vabécourt rohant be a várba elsőnek. Erre jött Eörsy Péter ezer hajdújával; őt követte Don Lopes, s végül Schwarzenberg fővezér jött. Pálffy a huszárokkal a vár körül őrködött. Schwarzenberg fővezér március 30-i jelentésében ugyanezt írja, s hozzáteszi, hogy Eörsy Péter magyar gyalogosaival nagyon kitüntette magát. Mikor Rudolf császár meghallotta Győr visszafoglalását, az idegen tiszteket elhalmozta jutalommal. Eörsy Péter természetesen semmit sem kapott, bár háromszáz emberénél több esett el, s a megmaradottak is jobbára sebesek voltak. Pálffy Miklós is így járt. Eörsy Péter a háború további folyamata alatt is többször kitüntette magát s jelentéseivel több ízben fontos szolgálatot tett. Az 1600. év május 14-én például Pogrányinak írta, hogy Csáki Gergely és Kalmár István vajdák minő vízi csatában verték meg a törököt. Az 1601. évben az esküszegő franciákról (akik a törökökhöz pártoltak) részletes jelentést írt Mátyás főhercegnek. Ugyanez év október havában Thurzó Györgynek írta, hogy a váci őrséggel és a saját hadinépével Buda alá vonult. Gutray István alatt a váciak oly sze
rencsés portyát csaptak, hogy tömérdek zsákmányt hoztak. Ilyen portya és csatázás – írja Eörsy – rég nem volt. Ugyanez évben (szeptember 12.) Mátyás főhercegnek jelentette, hogy a Székesfehérvár felmentésére siető török had alig harmadfélezernyi. Köztük vannak az áruló franciák is. Érdemes megemlítenünk, hogy Fehérvár ostromakor a budai basa így szólott főembereihez: Ti kutyák! Oly sokáig alkudoztatok Eörsy Péterrel a békesség dolgában, hogy Fehérvárt imigyen eljátsztátok!
Eörsy az 1602. augusztus 13-án kelt jelentésében részletesen leírta a török sereg állapotát, szándékát és számát. Valamivel későbben azt a lovascsatát írta le, melyben 1200 egri törököt szétvert huszárjaival. Mondanunk sem kell, hogy az olyan vitézt és tapasztalt katonát, mint Eörsy Péter, Buda és Pest ostrománál sem nélkülözhették. Az ő érdeme a törökök pesti (dunai) hídjának szétrombolása. Részt vett mindkét város ostromában, s Pest elfoglalása után Eörsyre és Strozza olasz tisztre bízták Pest védelmét. Haszszán basa megszállván a várost, Eörsy hősiesen védte azt, s embereivel gyakran kiütvén, az ellenségnek nagy bajt okozott. Mielőtt a török abbahagyta volna az ostromot, a fővezér parancsára több német ezred és Eörsy Péter magyarjai rohamot intéztek a török sáncok ellen. Nem tudni, mi rémítette meg Eörsy Péter csapatait, de a legvadabb rémület közt rohantak vissza a pesti kapu felé, hogy a városba menekülhessenek. Eörsy Péter kivont karddal állta útját a megrettent futóknak, s néhányat közülök le, is vágott. A tolongó és rémülettől űzött tömeg azonban eltiporta a derék embert. Éktelenül elrútított holttestét alig lehetett fölismerni. Azok a csapatok, melyeket oly sokszor vezetett győzelemre, öntudatlanul okozták halálát! Mikor észbe kaptak s megtudták a szomorú esetet, bőségesen megsiratták vezérüket s hív társukat... Eörsy Péternek családjáról keveset tudunk. Mikor Esztergom főkapitányává nevezték ki, feleségét nem merte a veszedelmes Esztergomba hozni, tehát Eger vidékére vitette. Pálffy annak idején neki adta a lédeci falut s jószágot, abból tartotta feleségét. Mivel Eger 1596-ban török kézre került, semmi adat sem maradt ránk arról, hogy mi történt a feleségével.



Dobogókő
56
A Két Hollós könyvesbolt ajánlata:
KÖNYV:
DEZSŐ TIBOR ATTILA: A magyar nép egész-sége (Hazatalálás füzetek 5.)..................600 Ft
PAP GÁBOR: Üdvtörténet – magyarul (művelődéstörténeti vázlat)...............................4500 Ft
SZEKERES LAJOS: A világ aranyos szegelete.............................................................2900 Ft
MOLNÁR V. JÓZSEF: Hétboldogasszony (Hazatalálás füzetek 4.).................................600 Ft
HORVÁTH ISTVÁN: Rajzolatok a’ magyar nemzet legrégiebb történeteiből................ 2490 Ft
PÓSA PÁL ANDRÁS: Szakrális terek radiesztéziai felmérése..................................... 8990 Ft
PAKSI ZOLTÁN: Égi utak csillagüzenetei...................................................................... 5500 Ft
MIKLÓSVÖLGYI JÁNOS: Emésztő tűz van előtte - Gondolatok az ószövetségi istenképről 1789 Ft
VALÓ ZÉNÓ: Az én valóságom.....................................................................................2500 Ft
PAP GÁBOR: Az igazat mondd! (művelődéstörténeti írások)........................................ 4500 Ft
SZŐKE LAJOS–TÓTH TAMÁS: Bérlet a III. évezredhez...............................................1500 Ft
DVD:
ARADI LAJOS: A Képes Krónika titkai (6 db DVD)........................................................ 5000 Ft
SZÁNTAI LAJOS: „Üdvözlégy kegyelmes Szent László király!” 1-2. (12 db DVD)...... 10000 Ft
ARADI LAJOS: Árpádházi királyleányok (6 db DVD)................................................... 5000 Ft
ARADI LAJOS: Pilis rejtély 1-2. csomag (12 db DVD)............................................... 10 000 Ft
ARADI LAJOS: Mágia 1-2. csomag (10 db DVD)....................................................... 10 000 Ft
ARADI LAJOS: Egyiptom ősi titkai (6 db DVD)............................................................. 5000 Ft
KISS MAO-TUN ISTVÁN: Máguspapok 1-2. csomag (10 db DVD)...........................10 000 Ft



A királyi központ lapja 57
Tatárveszedelem
Egy ,,kétszázéves korfelosztás nyomán, írja Hóman, a XV. és XVI. század fordulóján szoktuk a közép- és új-kor határmesgyéjét keresni, Konstantinápoly elestében, Amerika felfedezésében, vagy Luther fellépésében szoktuk a világtörténet két korszakát elválasztó eseményt látni. Pedig Európa történetének ez egyébként jelentős mozzanatai az egyetemes fejlődés szempontjából nem jelölnek korszakos változást. Konstantinápoly eleste nagy szimbolikus eseménye Nyugat és Kelet százados küzdelmének s az iszlám diadalának, de lényeges hatalmi eltolódást, kulturális változást már nem idézett el. Kegyelemdöfés volt a kétszáz éve haldokló birodalom testén. Amerika felfedezésének gazdasági hatása valóban korszakos volt, de csak a XVIII. szá
zadban kezd a maga teljességében érvényesülni; annakidején csupán hatalmi eltolódásokat idézett elő. Luther fellépése a német történetnek s az európai egyháztörténetnek is igen nagy eseménye, de korántsem tekinthető a protestantizmus első, korjelölő megnyilatkozásának, inkább utolsó láncszeme, végső konzekvenciája volt a reformációs gondolat háromszázados fejlődésének... A XII. századi kulmináció után ekkor (a XIII. században) rendültek meg és buktak el sorra mind a középkor életét szabályozó, lelki tartalmát alkotó, a történeti fejlődést századokon át irányító vezérgondolatok, elvek, formák és rendszerek... (Magyar Történet II. köt. 52. l.). Az a kor tehát, melyben Boldog Özséb élt: nagy század volt! Ez a század látta III. Incét Európa legfényesebb trónján, kiben VII. Gergely legmerészebb álmai valósultak meg és ez a század látta a pápákat — Avignonban. S mikor a gyönyörű gótika megszületett, az Egyház katolicitásának hatalmas gondolata megrendült a lelkekben. A középkor bomlani s az újkor vajúdni kezdett. A keresztes hadjáratok nagyobb és mélyebb változáso
kat idéztek elő Nyugaton, mint Keleten. Egy új tavasz fakadása mutatkozott, melynek első pacsirtája Assziszi Szent Ferenc, Isten trubadúrja volt... A magyar föld is megzendült az új világáramlatok szelében s az első lovagi-király, a kalandos és szeszélyes II. Endre, ha nem is szerzett sok dicsőséget keresztes hadjáratával, de szent leányával, Erzsébet asszonnyal talán minden tékozlását és bűnét jóvátette. Az Aranybulla korában vagyunk. A király hűbéres vitézeinek úgyszólván fegyverrel kell kényszeríteniök a gyönge Endrét erre a jogaikat először összefoglaló oklevélre. És megtörténhetett az, hogy az idegenek uralma ellen felbőszült főurak királyné-gyilkossága csaknem büntetlenül maradjon. A királyi jövedelmek behajtásával megbízott izmaelita és izraelita tisztviselők lelketlen zsarolása meg végképp elkeserített minden magyart. IX. Gergely pápa a magyar főpapok panaszos leveléből megütközve értesült az ország botrányos állapotáról. S az Aranybulla kibocsájtása után tíz évvel Róbert esztergomi érseknek egyházi átok alá kellett vetnie az országot, melynek szomorú sorsán a tehetetlen és könnyelmű II. Endre segíteni nem volt képes és nem volt hajlandó.
Ilyen kormányzást kellett átvennie IV. Bélának, ki szerencsére egészen más fából volt faragva, mint atyja. A komoly és lelkiismeretes király nagy buzgalommal és erővel igyekezett helyrepótolni sok-sok esztendő vétkes mulasztását s kétségtelenül arra a méltóságra emelte volna az ország tekintélyét, mint volt Szent István, Szent László, Kálmán és III. Béla alatt, ha nem ront ránk Keletről gonoszul és szörnyűségesen a tatárveszedelem. Talán nem lesz nagy vétek, ha kissé részletesebben próbáljuk felidézni ennek véres históriáját, mielőtt Özséb Atya életét folytatnók. A krónikás kezében megremeg a toll. A Carmen miserabile sötét és szaggatott sorai zokognak fel benne. Nem bír leírni mindent. Csak néhány rapszodikus vonással meri felvázolni a katasztrófát. Istenem, miért kellett ennek megtörténnie?! Igaz, az az üstökös, mely 1239 nyarán lángolt föl az égen,
Boldog Özséb élete
1938, részlet a könyvből



Dobogókő
58
mindenkit megdöbbentett. Mégis, csak nevették királyukat, akit úgy látszik, túlságosan megijesztettek a vérevő tatárokról száguldó hírek. Az ország még nem tudott Endre uralma után egészen magához térni és lábára állni, még nem volt teljes a rend és nyugalom s Béla nem tudta úgy magához láncolni a szíveket, mint könnyűvérű apja. A nemzet nem állt ott egy szálig ifjú királya mögött. Talán ez volt a legnagyobb baj. A mérhetetlen mongol-áradat pedig szédítő gyorsan közeledett a magyar határokhoz. Dénes nádor 1241. március 10-én lóhalálában küldötte futárját Budára és sürgős segítséget kért, mert a szorosok hatalmas torlaszait játszva törte át az ellenség. A királlyal tanácskozó urak azonban, kik Batu kán követeit február elején felháborodva koncolták fel, mivel azok Magyarország föltétlen hódolatát követelték, csak akkor rettentek meg, mikor néhány nap múlva maga a nádor jött véresen, habzó lóval, egyedül jelenteni, hogy a tatárok március 12-én elfoglalták az Orosz-kaput s lemészárolták a határvédő magyar sereget.
Ám a főpapok és főurak hadai csak lassan gyülekeztek Pest alá, hová a király rendelte őket. Március 15-én már néhány portyázó tatár jelent meg a város kapujánál. Két nappal később, Feketevasárnap, Vácot dúlták fel a tatárok, kegyetlenül legyilkolva lakosait és felgyújtva székesegyházát. A hevesvérű magyarok nem tudtak hallgatni óvatos, talán túlságosan is óvatos királyuk szavára, s a vitéz Ugrin kalocsai érsek élén követelték a sürgős hadbaállást. Tetézte a bajt Kötöny, kun fejedelem, legyilkolása, ki a tatárok elől menekült népével Magyarországba; ezeket most tatárkémkedéssel vádolták a magyarok. Fejedelmük galád legyilkolásán felbőszült kunok öldökölve, fosztogatva vonultak ki az országból. A magáramaradt magyar sereg nem várta be a többiek beérkezését s a királyt tervének megváltoztatására szorítva, a Sajóhoz vonult s tábort vert Mohinál. Mikor Batu meglátta egy magaslatról a jól felszerelt és tekintélyes számú sereget, aggódni kezdett s egy nap, s egy éjjel imádkozott és hallgatott. Észrevette a magyarok gyöngéjét: hogy sík helyen táboroztak le s a tatárok minden mozdulatukat kitűnően figyelhették a közeli erdőkből és hogy úgy össze volt szorítva szűk helyen az a hetvenezer magyar, kik csak ötvenezer tatárral állottak szemben, hogy úgyszólván mozdulni sem tudtak
az egymásba csomózott sátorköteléktől a szekérsáncok mögött. Hirtelen és gyors támadásnak tehát képtelenek lesznek ellenállni. S mint Mohácsnál, itt is hiányzott az a vezér, ki hatalmas kézzel tudta volna vezetni seregét. Nem sokon múlott pedig, hogy a tatáráradat megtorpanjon a Kárpátok gerincén és sokszor elrémítő, hogy micsoda apróságokon buknak el nagy dolgok. Batu kán tehát egy nap és egy éjjel imádkozott és nem szólt senkihez. Érezte, hogy most vagy mindent megnyer, vagy mindent elveszít. Április 11-én éjszaka indította el a döntő támadást. A magyarok azonban, kiket egy orosz kém figyelmeztetett, virrasztva várták s véresen visszaverték őket a Hernád hídjánál. És most következett be a katasztrófa. A magyar urak győzelmük mámorában, mint akik jól végezték dolgukat, nekivetkőzve nyugodni tértek. Batu pedig néhány óra múlva újabb gyilkos támadást zúdított rájuk. Zuhogott a nyíl, mint a zápor. A mély álomból riadt emberek fejüket vesztve kapkodtak a sötétben s a szűk helyen irtózatos volt a kavarodás. Senki sem találta lovát, fegyverét, csapatát... A tatárok pedig már átkeltek a hídon s a magyarok még rendbe sem tudtak állni. Ugrin érsek a királytól kezdve mindenkit végig leszidott keményen. Szavára mégis csak fegyverre kapott a sereg s iszonyú tusa után újbólcsak visszaverte a tatárokat. Ugrin mellett, ki mint villám nyargalt az ellenség legsűrűjébe s vágta a rendet, Kálmán herceg, a király öccse és Jakab mester, a templomos lovagok feje, tűnt ki a csatában. ,,A magyar kard nagyot pusztított a tatárok közt, sokan hátráltak... Batu kivont karddal állt a hátrálók elé...: ,,Ha meg kell halnunk, itt haljunk meg!’’ — kiáltotta (Pauler: A magyar nemzet története II. 208). És most fordult a végzetes kocka. A tatár sereg reggeli nyolcra tökéletesen bekerítette az összezsúfolt magyar tábort és hullott mindenfelől az égő kanóc, kövek kopogtak és lándzsák lobogtak, nyilak suhogtak, sebesültek jajgattak, haldoklók hörögtek s a harcosok között páni rémület lett úrrá! Mindenki menekülni akart. Egymást taposva törtek utat maguknak a tatárok egyre fojtogatóbb és szorosabb gyűrűjéből. Csatarendről, vezénylésről, ellenállásról szó sem lehetett ebben az őrült káoszban. Az összagabalyodás teljes volt. Ugrin érsek holtan feküdt,
Kálmán herceg sebesülten vágtatott Pest felé, a halottak között volt még Mátyás esztergomi érsek, három püspök, a templomos lovagok egy szálig, mesterükkel együtt, a nádor Tomaj Dénes, egy csomó főúr... és ,,nincs halandó, — írja a Carmen miserabile írója, Rogerius mester — aki biztosan tudná azoknak... számát, akik belefulladtak az ingoványokba és folyókba, vagy akiket



A királyi központ lapja 59
megemésztett a tűz és elejtett a kard. Oly nagy pusztítás történt és annyi ezer ember esett el mind a széles úton Pest felé menekülők, mind a seregben hátramaradottak közül, hogy azt a nagy veszteség miatt sem megbecsülni, sem a hírmondónak egykönynyen elhinni nem lehet.’’ Béla király is menekült. Pedig a tatárok már csak őrá pályáztak. A történelem legszebb lapjaira tartozik azoknak a hős magyar uraknak neve, kik életük feláldozásával, valóságosan testükkel fedezték a király futását. Maroknyi csapat volt csupán, de mind férfi, kik érezték, hogy most Béla személyében a magyar jövőt mentik meg a tökéletes pusztulástól. Egymás után adták saját lovaikat a király alá. Hontpázmánynembeli Tamás maga fogta fel a királynak szánt halálos csapást... A mohi csatával a fél ország elveszett. A Duna vonaláig most már semmi sem állt útjukba a szertenyargaló tatár hordáknak. Számottevő magyar sereg nem volt sehol. A király bujdosni kényszerült. Az erdélyi vajda seregét is tönkreverték. Gyulafehérvár, Arad, Csanád és a többi felgyújtott és elpusztított magyar város véres és lobogó fáklyaként világította meg holttestekkel szegélyezett útját a tatárnak, amerre haladt. Hasonlóképen járt a Felvidék is. A félig körülsáncolt és körülárkolt Pestet játszva foglalták el néhány nap alatt. A Duna magyar vértől vöröslött... Kegyetlenségükre csak a következő dolgot említsük meg: ,,Megtörtént, hogy tatár anyák tőrül levágtak egy furkós botot és gyermeküknek adták, hogy a magyar gyerekeket, akik már sorban ültek, agyonverjék és nevetgélve nézték a gyilkos próbálkozást és dicsérték a gyereket, akinek egy csapására a magyar gyerek agya szétloccsant. Szerencse volt még, hogy Magyarország tele volt búvóhellyel. Ahol rengeteg erdős hegyek nem voltak, mint a felföldön, volt mégis erdő, vagy cserjés, vagy mocsár, ahová az üldöző nem egykönnyen tudott betalálni. ,,Az emberek vermekben, árkokban, barlangokban, odvas fákban bújtak el; a tatárok, mint a kopók a nyulat,... úgy kutatták a bujdosók égett a sűrű bozóto
kat, a homályos berkeket, a vizek mélyét, a magános elyek rejtekét’’... (Idézi Rogeriust Pauler: A magyar nemzet története (. 221). Tudjuk, hogy mily alávaló ámítással csalták elő renegátokkal és a irály zsákmányul ejtett pecsétjével ellátott hamis levelek útján a aradék magyarságot, arattatták le s gyűjttették be velük a gabonát, azután lemészárolták őket! A legszégyenletesebb azonban az volt, hogy a megfélemlített magyarok állati türelemmel nézték előbb végig feleségük, leányuk, nővérük megaláztatását... Ha valakinek megkegyelmeztek, akkor azt, ha férfi volt, a tatár sereg előtt hajtották, hogy az első ostromban elpusztuljon, ha nő volt, rabszolganője lett a tatárnak, sokszor eléktelenített arccal, nehogy a feleség féltékeny legyen rá. A király ezalatt űzött vadként futott Gömör, Nógrád, Hont, Bars északi erdős részein keresztül, alig pihenve Nyitrán és Pozsonyban, a Morváig. Itt Frigyes osztrák herceg álnokul elébe jött s magához invitálta. IV. Béla ugyan magyar földön akart Szlavóniába menekülni, de engedett a szomszéd ,,baráti’’ hívásának s osztrák földre lépett. De ekkor leleplezte gonosz szándékát a herceg s a vendégbarátsággal kegyetlenül viszszaélve zsarolni kezdte a királyt. ,,Szegény király — írja Rogerius mester — csöbörből vödörbe esett és mint a hal, mely ki akarja kerülni a jégtartót, hogy meg ne fagyjon, parázsba ugrik s ott megsül, mikor azt hitte, menekül a bajból, még nagyobb bajba esett.’’ Kénytelen volt szabadsága fejében magával hozott arany s ezüst kincseit átadni s elzálogosítani három magyar vármegyét s mindezt esküvel megerősíteni. S e dicső alku után s a magyar király kegyes elbocsájtása után, az osztrák herceg csapatai versenyt pusztították, rabolták a tatárral az ország nyugati szélét s még Győrt is hatalmukba kerítették, ám a magyarok hamarost visszavették tőlük a várat és a várost. Nyugat nemsokára pontosan értesült a Magyarországban történtekről. IV. Béla ,,az esztergomi érseki székre kiszemelt nagyműveltségű’’ Vancsai (Hóman szerint: Báncza-nembeli) István váci püspököt küldte levelével a pápához. Az öreg IX. Gergely keserű könnyeket hullatott, mikor olvasta Magyarország szörnyű pusztulását! ,,Egy jámbor bajor szerzetes már meg is írta krónikájában, hogy ,,Magyarországot háromszázötven évi fennállás után a tatárok ez évben megsemmisítették...’’ (Idézi Hóman: Magyar Tört. II. 141). Pedig Magyarország még ekkor nem pusztult el egészen. A Dunántúl még megvolt. A Duna hatalmas vízfala hűségesen védte a megmaradt félországot a tatár elől. De mintha minden a magyar ellen esküdött volna s a keserű pohár még nem telt volna csordulásig, 1242-nek kegyetlen telén a Duna jege beállt, s a tatár előtt tárva-nyitva volt az út a tengerig. Batu kánnak most ,,főszándéka — Rogerius szerint — az volt, hogy a Dunán átkelve, Esztergomban üssön tábort, mely Magyarország valamennyi városát felülmúlja.’’A főváros árkokkal és fatornyokkal készen várta a támadást. A tatárok harminc



Dobogókő
60
hajító-gépe éjjel-nappal szakadatlanul szórta a köveket. A kövek szüntelen és gyilkos kopogásától valósággal megkábultak a védők, kik a sáncok párkányain mutatkozni sem mertek. A tatárok már az árkokat töltötték meg homokzsákokkal, hogy egy rohamra bevegyék, mikor a ,,polgárok’’: magyarok, franciák, olaszok, kétségbeesésükben maguk gyújtották fel a külváros faházait s a kőházakba vonultak, hogy ott védjék magukat. A tatárok azonban ott is elérték őket s kegyetlenül legyilkolták azzal a háromszáz nemes asszonnyal együtt, kik életükért könyörögtek a vezérnél. Csak a várral nem boldogultak, melyet a hős spanyol Simon ispán védett sok ,,számszeríjjásszal.’’ Nem bírták bevenni a jég olvadása miatt a mocsarakkal körülvett Székesfehérvárt sem és Pannonhalmát sem, amint Trencsén, Nyitra, Pozsony, Komárom várát sem.
Annál dühödtebben vetette magát Kádán vezér a király után. A magyar foglyok tömegét, mely akadályozta volna gyors hadmozdulataiban, a dalmát hegyekben egyszerre ölette le. ,,Akkor iszonyú jajgatás és üvöltés hallatszik vala; a föld mintegy megrendülni látszék vala az elveszendők kiáltásától.’’ Utána a holttestek körül leheveredve víg lakomát csaptak, táncoltak, mulattak... Magyarország halotti torán. Azután újból lóra kaptak s mint a kilőtt nyíl repültek apró tatár lovaikkal s fekete-fehér zászlóikkal a Halál sárga lovasaiként: sziklákon, hegyeken keresztül Spalatóba, majd Klisszába, végül Trau alá, mely IV. Bélát rejtegette.
Már éppen a támadáshoz készülődtek, mikor megérkezett Ogotáj nagykán halálának híre február végén. Harmadfél hónapig tartott, míg Ázsia belsejéből ideért a hír! Mennyi vértől és szörnyűségtől meg lehetett volna kímélni Magyarországot, ha ezt előbb tudták volna meg a tatár vezérek, kik most igyekeztek haza ugyancsak sietve az új nagykán megválasztására, melyről senki sem akart lekésni. De még így is volt idejük visszavonulás közben szinte lépésről-lépésre haladva kikutatni az erdők és mezők búvóhelyeit és sűrűit.., nehogy valaki életben maradjon utánuk. Az olasz Rogerius mester, Jakab, praenestei bíboros egykori káplánja, most a váradi egyházmegye egyik főesperese, később spalatói érsek, saját iszonyú élményei alapján írta le ezt a kivonulást és fantasztikus szökését a tatárok fogságából, éhezését az elpusztult Erdélyben, hol napokig kellett járni, míg embert láthattak s akkor is megijedtek egymástól, mert kölcsönösen ellenségnek vélték a másikat. Mindenütt romok, burján, gaz az
utakon és vér a szétdúlt ,,paloták’’ kövein. ,,Magyarország, mely azelőtt tele volt néppel, sok helyen lakatlan pusztává lett.’’ Egész nemzetségek haltak ki. Az életben maradottak szinte beteges rettegéssel gondoltak a tatárok visszajövetelének szörnyű lehetőségére. ,,A kés — úgyszólván — folyvást a torkukon volt.’’ Az elvadult országban éhínség dühöngött, sáska pusztított, zsidó uzsorázott (180%); a ragadozó vadak elszaporodtak, a farkasok az anyák kebléről tépték le a csecsemőket s még a fegyveres embereket is megtámadták. S akadtak nagy urak, kik rablóvezérnek csaptak föl a nagy fölfordulásban és a zavarosban halásztak a fenséges osztrák herceggel élükön... Hogy semmi se maradjon, még véletlenül se, amiből a magyar holnap kisarjadhatna! Bizony nem volt még ily csapás Magyarországon! Ezt élte át Özséb kanonok is, ki Esztergom ostroma alatt, úgy látszik, a pilisi rengeteg egyik barlangjában húzta meg magát kedvenc remetéi között. Itt könyörögtek ők, hogy a szörnyű fergeteget távoztassa Isten e szerencsétlen országról s bátorították s vigasztalták a menekülőket és bujdosókat... A tatárok kitakarodása után, a király emberfölötti munkájában, hogy Magyarországot valósággal újraépítse, kétségtelenül ott serénykedett a szerény esztergomi kanonok is a többiekkel együtt. S amikor végre elérkezettnek látta az időt régi álma megvalósítására: 1246-ban formálisan benyújtotta lemondását egyházi javadalmáról érsekének, Vansai Istvánnak, a későbbi praenestei bíborosnak, aki bizonyára fájó szívvel bocsájtotta el egyik legértékesebb papját egyházmegyéjéből s miután Özséb minden vagyonát szétosztotta a szegény magyarok között, érseke áldásával s imájával elvonult a pilisi erdők rengetegébe.



A királyi központ lapja 61
A Pálosrend adventje
Ezzel a szellemes és találó kifejezéssel jelöli meg Gyenis András az Özséb kanonok magányba vonulása előtt eltelt időt a magyar föld remetéinek történetében. A Pálosrend, mint neve is elárulja, arra az első szent remetére: Thébai Pálra tekint, ki minden remetének örök példaképe lett.[2] Bármennyire régen élt és halt meg (+341) szinte ismeretlenül az egyiptomi pusztában, hihetetlenül sokan követték és szentelték életüket egészen a magánynak, az imádságnak, az önmegtagadásnak, az Istennek! Egyiptom s a fél Kelet kietlen sivatagjai benépesednek a remeték tízezreivel, kik mind a ,,Princeps vitae monasticae’’, a ,,monasztikus élet Fejedelmére’’ tekintenek, hiszen a remeteségből fejlődött ki a szerzetesség is később. Mi lehetett ennek a hatalmas áramlatnak a legmélyebb oka? Többféleképp magyarázták. Az újabb idők ,,joggal mutatnak rá, hogy Egyiptom gazdasági helyzete a nyomasztó adórendszer és a szociális állapotok vigasztalan sivársága miatt épp ez időben, a III. és IV. század fordulópontján vált legszomorúbbra s így teljesen érthető, hogy sokan nem látnak más megoldást, mint a társadalomból való kiválást és a pusztába menekvést. A vallásos élet terén beállott nagy változások sok tekintetben megkönnyítik és elősegítik a szociális kérdésnek ilyetén radikális megoldását. Mert a hívők számának megnövekedése s még inkább a kereszténység államvallása válása természetszerűleg maga után vonja az első századok lángoló buzgalmának megcsappanását. Már sokan vannak olyanok, akik beleszülettek a kereszténységbe s akikre nézve eszerint az igazság birtoka nem jelent többé olyan mélységes lelki élményt, mint azokra, akik csak nehéz benső küzdelmek és esetleg külső megpróbáltatások árán tesznek rá szert. A magasra fokozott aszketikus életideál és a közönséges hívők erkölcsi eszménye, a parancsok és a tanácsok útja közötti nagy távolság tudata egyre élesebb fájdalommal hasít bele az érzékeny lelkekbe. Hozzá az egyházat teljesen elfoglalja az új helyzetbe való beleilleszkedés utáni munkája s ezért nincs többé módjában közvetlenül irányítani aszkétái lelki és erkölcsi életét. Nem csoda tehát, hogy sok aszkéta úgy érzi magát az új viszonyok közt, minta szárazra került hal; nem találja meg többé maga körül azt az éltető elemet s azt a légkört, mely idáig lehetővé tette számára eszményeinek zavartalan követését. Egyre gyakrabban döbben eléje a nagy alternatíva: vagy lemond az aszketikus életideálról, vagy szakít a zajos világgal. Legtöbben az utóbbit választják. Mivel a kereszténnyé, de egyben ilágias színezetűvé vált társadalom nem felel meg többé igényeiknek, nkább kibujdosnak belőle s ott künn a pusztában próbálják egvalósítani azt a civitas Dei-t, melynek képét, vagy inkább csak ágyát állandóan lelkükben hordozzák. Talán nem kell mondanunk, hogy ez megokolás sokkal közelebb jár a valósághoz, mint az üldözésekre való ivatkozás. De hozzá kell tennünk, hogy a remete- és a szerzetes-élet ialakulása a külső és belső ható okoknak olyan gazdag szövedékét ételezi föl, hogy néhány jellemző körülményre való utalással még nem ekinthetjük a kérdést megoldottnak. A vallásos és szociális tényezők ellett okvetlenül említenünk kell azokat az imponderabilis erőket is, elyek a lélek mélyén munkálva termékeny humuszt készítenek a örülmények változásával aktuálisakká érett eszmék befogadására. Ilyen mponderabilis erő mindenekelőtt a pusztuló klasszikus világ ha
lálos áradtsága és fin de sičcle-es, bágyadtsága, mely állandóan ott borong lelkeken s majd féktelen élvezethajhászatban, majd meg hamuhintő űntudatban nyilvánul meg. A kevésbé elnyűtt idegzetű nyugat még csak artja magát, de a tudományba, művészetbe és rafinált élvezetekbe elecsömörlött kelet arculatán már félreismerhetetlenül jelentkeznek a özeli feloszlás csírái. A birodalom határain a népvándorlás félelmetes ullámai zugnak, hömpölyögnek tova; egy-egy rakoncátlan ekitarajosodása minduntalan átcsap a határokon s vérbe-lángba borítja védtelen tartományokat. A társadalmat a közeli és dicsőségnélküli usztulás várásának láza gyötri. Csoda-e, ha sok embert megejt az úgyis indegy kesernyés hangulata és sokakban felülkerekedik a reménytelenre ált közélettől és az elerőtlenedett, éltető forrásaiban kiszikkadt ultúrától való idegenkedés érzete? Csoda-e, ha egy öszszeomlani készülő ilág kínos halódásának láttára a jobbak így vonják le a tanulságot: ,Ha már minden veszendőbe megy, legalább lelkemet mentem meg’’ – s elvonulnak a pusztába remetének? Egy másik, hatásában nem kevésbé jelentékeny imponderabilis tényező a chiliasta várakozás, mely még mélyebbre ágyazza a klasszikus fin de sičcle hangulatát s még közelebb hozza a lelkekhez azt a gondolatmenetet, melynek végső láncszeme egy remetelak. Az üldözések korának jámbor reménykedései még nem fakultak el egészen a lelkekben: a Titkos Jelenések könyvének megrázó látomásai még ott vibrálnak a köztudatban, a nagyszámban közkézen forgó apokrif jövendölések prófétai erejű kijelentései, Papias, Justinus, Irenaeus, Methodius, Lactantius és más írók kifejezett várakozása az Úr második eljövetelére, még nem merültek feledésbe. Még mindig nagyon sokan vannak, kik szívvel- lélekkel hisznek a jók közeledő ezeréves uralmában s kik a birodalomra nehezedő súlyos megpróbáltatásokból arra következtetnek, hogy a nagy millenarium már nem sokáig várathat magára. Ez a lelkek mélyén szunnyadó, sokszor talán tudatalatti gondolat vallásos színnel festi alá az általános bágyadtságból eredő lemondást. ,,Az idő rövid, úgy kell tehát vele élni, hogy az Úr eljövetele készen találjon bennünket’’ — ez a lemondások unos-untalan ismétlődő refrénje. Mint látjuk, a lélektani háttér, melyben az aszkétikus gondolatok remete-, majd szerzetes-életté konkretizálódnak, meglehetősen szövevényes és sokszínű. De ha közelebbről tekintjük a külső és belső okoknak ezt az ezerrétegű szövedékét, mégis úgy találjuk, hogy alaptónusát a keresztény aszketika veleje: az erkölcsi tökéletességre való törekvés és a túlvilági boldogság megszerzésének vágya adja meg. A többi motívum csak erősebb, vagy gyöngébb mellékzöngeként kíséri a hősies eltökélésnek és az új erőre kapott vallásos enthuziazmusnak ezt a viharos erejű szimfóniáját.’’ (Balanyi: A szerzetesség története, 22-25). Ennek a szimfóniának magyar földön is támadt echója. Már az első magyar századokban éltek itt szent remeték, (pl.: a zoborhegyiek, András és Benedek), kik közül csak a legjelentősebbeket akarjuk kiemelni.
***
Az elsők között talán az olasz Szent Gellért püspökről kell megemlékeznünk, ki Szent Imre herceg neveltetésének befejeztével a bakonybéli remeteségbe vonult, mielőtt a szent király a csanádi püspökségbe szólította volna. Kétségtelen, hogy bencés



Dobogókő
62
rendű volt és egyáltalán távol állott tőle a gondolat, hogy valami új szerzetet honosítson meg itt, mégis remetéskedésével a Pálosrend útjait egyengette és szinte úttörője volt e gondolatnak a magyar földön; s talán megbocsájtható, hogy egy csensztochovai olajképen pálos ruhában ábrázolják... A hagyomány a mai Borostyánkertben tiszteli Szent Gellért remeteségének helyét. Szépen írja róla Malonyay Dezső: ,,Hogy megdöbbenhettek a pogány bujdosók, Koppány vitézei, amikor először kondult itt harang és szava utánuk talált a rengetegben!... Mi szól így le a dugdosott pogány oltárokra az erdőzúgásból, micsoda Isten, akinek hangja olyan erős, mint a mennydörgés és mégis olyan panaszosan szelíd, olyan segítő és hívó, hogy bújik előle, aki engedelmeskedni nem tud, vagy nem akar?... ...Amikor a harangszó utánuk talál a vadonban, szinte látjuk őket, mint suvadnak be a Holomány sűrűségébe, vagy a Hegyeskő bozótjába s marad elhagyatva, pislákolva, gubbasztó füstjével a sziklatörmelékből sebtiben összehordott áldozati oltár. És amikor elhallgat a harangszó - - és megint a szűz ősi csönd, amelyben ... Gellért barátkozott az örökkévalósággal. Mert az ő harangja kondult itt meg először ... Az ezredik esztendő tizennyolcadik éve táján kondult a rengetegben az első harangszó s ide a vadonba telepedett a könyörület, az irgalmasság, a pogányhódító szelídség és felebaráti szeretet. Lándzsa, kard nem is igen bírt volna a magyarokkal. Harangszóra szelídültek a magányos kis kolostor egyszerű falai alá. Zord idő volt az még. A lázadó Koppány négyfelé hasítva sem tágított: hívei konokul bujdostak szerte Somogyból, a bakonyi Koppány vidékére; itt áldoztak az ormokon, a Gerence rejtekeiben, a Szömörke bujásos völgyében. És itt telepedtek meg, a szeretet fegyvereivel, bátor papok akkoriban már, amikor még nyitott, sík helyen is Hadurra esküdtek még szerte az országban . Itt remetéskedett Bakonybélben Gellért, itt szerette ő is a csöndet hét esztendeig’’ (1023-1030). Csak hét esztendeig. Ebből is kitetszik, hogy ő nem tarthatta ezt az életet végleges célnak, kiről tudjuk, hogy a vértanúság vágya hajtotta ki San Giorgioi apátságából, amit azután a Szentföld helyett hazánkban el is nyert Isten végtelen kegyelméből Kelenhegy sziklái alatt, nem messze attól a helytől, hol most a visszatelepített pálosok első kolostora áll. ***
A második, akiről szólnunk kell: Boldog Vácz. Ő már nem néhány évig vonul el a magányba, mint Szent Gellért püspök, hanem véglegesen. Oly megható, szép és áhítatos az élettörténete s oly sok vonásban egyezik Boldog Özsébével, hogy részletesebben kell foglalkoznunk vele. Ő is, mint Özséb kanonok, előkelő és jámbor szülőktől született, egyesek szerint a Hetheyek nemes famíliájából Felsőmagyarországon. Már gyermekkorában feltűnt különös buzgósága és erkölcsi komolysága, mellyel gondosan került minden bűnt és szakadatlanul törekedett a jóságra és a szentségre. Fölserdülve érezte, hogy egyre több gonoszság környékezi meg s egyre gonoszabban, s félve, hogy nem lesz elég erős, otthagyta a világot minden romlott csillogásával és mulandó pompájával együtt és elvonult a visegrádi erdők remeteségébe. Itt szolgálta szívének egyszerűségével és örömével és minden szeretetével az Urat. Gyöngyösi Gergely szerint arcára borulva így imádkozott:
,,Mindenható Isten, Ki a rejtett dolgokat is ismered, Te tudod, hogy semmit sem helyezek elébe szeretetednek azokból, amik e világon vannak. Azért kérlek irgalmadra, hogy akaratomat irányítsd, megvilágosítva szegény lelkemet, nehogy az örök halálban aludjon el bűneinek szeplőjével, hanem a te kegyelemajándékoddal megváltva Téged dicsérjen és dicsőítsen mindenben’’. Így imádkozott az alázatos remete és a legszigorúbb vezeklésben és sanyarúságban élt. — Szomorú dolgok történtek akkor az országban. A nyughatatlan vérű Salamon király túltengő hatalomvágyával, büszkeségével és féltékenységével, melyet egyesek kitűnően értettek szítani, szüntelen testvérharcba keveredett I. Bélával, Gézával, a ,,Magnus’’ királlyal, Szent Lászlóval, anynyira, hogy Magyarországot nem átallotta adófizető hűbérül fölkínálni IV. Henrik császárnak, trónja érdekében. 1074-ben azon a tájon csapott össze a két magyar sereg, ahol Vácz remetéskedett. A szent remete megjövendölte Gézának, a ,,Magnusnak’’, a győzelmet. A legenda szerint Szent Lászlónak látomása volt: ,,Leszállott az égből az Úr angyala s arany koronát nyomott a fejedre, mondotta bátyjának, ,,Magnus’’ királynak, — mienk lesz a győzelem, Salamon kifut az országból, melyet az Úr neked ad át a koronával’’. — ,,Akkor e helyen egyházat építek a Szentséges Szűz Mária, Isten Anyja tiszteletére’’ — felelte Géza. Úgy is lett. Vesztett csata után Salamon ész nélkül menekült. Géza és László háromszor kiáltottak dicséretet Istennek. Géza fehérvári koronázása után visszatért a csata helyére, hogy fogadalmát teljesítse. Akkor megjelent neki egy szarvas, égő aganccsal, mintha gyertyák lángoltak volna ágain s Vácz remete erdejébe szaladt. Amikor pedig a király katonái közül néhányan nyilat röpítettek utána, a Dunába szökkent s eltűnt. ,,Nem szarvas volt ez, szólt Szent László, hanem Isten angyala,... nem agancsok azok, hanem szárnyak; nem gyertyák azok, hanem fényes tollak. Ahol megállt, ott jelölte ki a Boldogságos Szűz egyházának helyét.’’ Ezt erősítgette a szent remete is. Géza tehát legott építtetni kezdette a Boldogságos Szűz templomát azon a helyen, melyet Vácznak nevezett el, mivel akkor az egész környéken senki más nem élt, csak Boldog Vácz remete. Szentségének híre azonban sok bámulót vonzott köréje, kiknek látogatása és tisztelete egyre terhesebb kezdett lenni az alázatos és elvonult remetének. Elhatározta tehát, hogy a pilisi erdők rengetegében rejtőzik el. Ott is halt meg sok-sok év után ismeretlenül. Példája mégis fáklyaként lobogott a magyar erdők szent homályában és sokan követték. Egyre többen és többen lepték el a rengetegek mélyét, nemcsak Pilisen, másutt is, mindjárt látni fogjuk. Talán mondanunk sem kell, hogy Boldog Vácz remetét a Pálosrend szentjei között tiszteli s fehér pálos ruhában ábrázolja, amint egy régi olajfestmény bizonyítja (1633-ból?) Csensztochovában, valamint a tüskevári pálos kolostor egyik gyönyörű fafaragása s az egyetemi templom mellék-oltára Budapesten.
***
Végül harmadszor Bertalan, pécsi püspökről kell megemlékeznünk. Francia volt, Burgundiából jött, Jolánta királynőnek, II. Endre második feleségének kíséretében. Úgy látszik, szolgá



A királyi központ lapja 63
latai jutalmául kapta a pécsi püspökséget 1219-ben. A pápa nem akarta megerősíteni, nem tartotta az egyházi tudományokban eléggé képzettnek s amikor 1221-ben mégis jóváhagyta kinevezését, állandó tanácsadót rendelt melléje. De ezt azután nem kellett a pápának megbánnia, mint a 25 éves tanulatlan Berthold kalocsai érsek esetét, ki Gertrud királyné öccse volt s botrányos viselkedése miatt vissza kellett küldeni hazájába. — Bertalan püspök igyekezett mindenképp méltó lenni nagy méltóságához. Pécstől nem messze van Szent Jakab hegye. Abban az időben még Irugh hegyének mondották. Felsudárodó tölgyek, bükkök, hársak s magasbanyúló gyertyánfák százados rengetegében megilletődve lépked a mai pálos. Itt járt egykor Bertalan püspök is, kit a hegy szent remetéinek híre hozott ide. Egyházmegyéjét látogatta, őket sem hagyhatta ki. Itt éltek a hegyen szétszórtan, barlangokban, melyeknek csupasz kövei imádságaiktól tüzesedtek át s az erdő bozontos faóriásainak gót boltozata alatt zsolozsmájuk s énekük együtt zúgott a lombok és a madarak himnuszával. Egyre elfogódottabban és félénkebben lépked a mai pálos ezeken a néma és alvó ösvényeken, melyeket az ő szent saruik érintettek először s áll meg barlangjaik üres szájánál, melyeknek barna és hűvös falai az ő forró fohászaikat verték vissza. A bokrok, a fák suttogni, mesélni kezdenek a csöndben: Istenbe rejtett hősi életükről ... A püspök megszerette ezeket az igénytelen és szent remetéket, ugyannyira, hogy 1225-ben monostort rakatott Szent Jakab
apostol tiszteletére, kinek talán ereklyéit is elhelyezte ott, melyet sokszoros spanyolországi követjárása idején szerezhetett Compostellából. A püspök patacsi birtokához tartozott az a hegycsúcs és földdarab, melyen a kolostor épült, azért nevezték az irughi monostort patacsinak, bár szabatosan szólva az utóbbi nem azonos az előbbivel; később és Szűz Mária tiszteletére épült a patacsi, hova 1300 körül menekültek a pálosok az irughi rablók garázdálkodásai elől. A Szent Jakab tiszteletére épült monostor volt tehát az első, melyben a magyar remeték közös életet éltek, közös szabályok szerint. Az irughi kolostor alapításával, mint a pálos Annalesek krónikása írja, az volt a szándéka a buzgó püspöknek, hogy az erdőkbe rejtett áhítat égi kincsét ,,a szentség kamatjával nyilvánosan gyümölcsöztethesse’’ s az üdvösség szövétnekét ,,nem engedve, hogy a magány vékájával leborítsák’’, kandelláberre tűzte, hadd világosodjék és fényesedjék azoknak, kik a lelki ,,tudatlanság sötétségében és a bűnök ködös homályában vakoskodva’’ botorkálnak a kárhozat szomorú ösvényén.
1225-ben tehát ebbe a kolostorba gyűjtötte Bertalan püspök az Irugh- hegy szent remetéit. — Szabályaikat is maga állította össze, melyeknek első szavaiból is felénk csap a püspök meleg szeretete és gondoskodása irántuk:
,,Drága Testvéreim! A rendházakban közösen lakjanak együtt, kezük munkájából és keresetéből mértékletesen éljenek, a templomokat áhítatosan látogassák, alázatos és egyszerű ruhát viseljenek, mely állapotjukhoz illik. Az Atyák kánonjait és dekrétumait szorgalmasan tartsák meg, az erényes és áhítatos gyakorlatokat buzgón műveljék. És ne csupán feddhetetlenek, hanem példásak is legyenek mások előtt, hogy így Istennek kedves és elfogadható szolgálatot ajánlhassanak föl, nemcsak jó életükből, hanem mások megtéréséből és üdvösségéből is, kiknek szívét intelmeik révén illetni kegyes lesz az Úr. S ily módon felövezkedve a tökéletesedésre, minden cselekedetüket, vagyis imáikat, elmélkedéseiket, olvasásaikat, virrasztásaikat, böjtjeiket, szentgyakorlataikat, kezük munkáját, mind a külső, mind a belső ember igyekezetét arra a célra állítsák be, hogy így az isteni bölcsesség szeretetére és megízlelésére, egyenes úton, könnyebben és biztosabban eljussanak, a mi Urunk Jézus Krisztus kegyelmével, aki őket minden vezeklésükben megvigasztalni kegyeskedjék. Ámen.’’ Eddig tart Bertalan püspök regulája. Figyelemre méltó a), hogy az ősi monasztikus ideál szerint, hisz később (1252-ben) a híres Clunybe vonta szíve, kezük munkájára utalja megélhetésüket és nem koldulásra. Továbbá b) érdekes, hogy nem elégszik meg a szerzetes önmegszentelésével, hanem a többiek üdvösségén való munkálkodásra is buzdít. De c) ebben az életben mindig elsőrangú szerepet fog játszani az isteni szeretet kontemplációja és az önsanyargatás. Íme: a pálos eszmény fölvázolásának első kísérlete. Ezt beteljesíteni, vagyis még határozottabban és egyetemesebben megvalósítani Özséb feladata lesz. A magyar remeteség e három klasszikus példáján: Szent Gellért püspökön, Boldog Vácz remetén és Bertalan püspökön, (kit P. Pokorski Ince, lengyel pálos, egyik könyvében (1730) szintén ,,szentnek’’ nevez): elég szemléletesen láthatjuk a pálos gondolat fejlődését. Szent Gellért csak néhány évet szakíthatott a bakonybéli remetéskedésre életéből, melynek más célt szabott a Gondviselés. Boldog Vácz már egész életét a magányban tölti, de tisztelői elől tovább menekül s nem érez ösztönzést arra, hogy velük közös életet éljen közös szabályok szerint. Bertalan püspök ezt is megvalósítja: az irughi remetéket egy monostorba gyűjti monasztikus, reguláris, ,,szerzetesi’’ életre. Íme, mint fényesedik és telik meg egyre több színnel, tűzzel, ragyogással a Pálosrend hajnala az első magyar századok folyamán. Olyan sugárzó már, hogy szinte napkeltének nézzük. Pedig még csak virradat. Még csak ,,advent’’!
[2] Klasszikus szép életrajzát Szent Jeromos írta meg. Kapható a Pálos Könyvesboltban. Ára: 28 fillér.
GYÉRESSY ÁGOSTON



Dobogókő
64
A magyar szerzetesek és főpapok, mint alkémisták
A történelemből ismeretes, hogy hosszú ideig a kolostorok lakói, a szerzetesek voltak az irodalom, a tudomány és a művészet ápolói. A szerzetesek nemcsak a teológiában képezték ki magukat, hanem tudományban, művészetben és mesterségekben is. Volt idő, amikor jóformán ők voltak az egyedüli írástudók. Innen érthető, hogy a régi írásbeli emlékek, amelyek annyi pusztulás után fennmaradtak, jórészt szerzetesektől származnak, így volt ez mindenütt, nálunk éppen úgy, mint külföldön. E tudománynak középkori művelőit tehát a szerzetesek között keresik.
Az első magyar emlék a XIII. századból ered. 1273-ban ugyanis a budavári domokosoknak szigorúan megtiltják az alkémiaval való foglalkozást.
„...alchimia non studeat, nec doceant, nec aliquatenus operentur, nec aliqua scripta de scientia illa teneant.”
A domokos kolostorokban ez időben nagyon sokan foglalkoztak alkémiával. ALBERTUS MAGNUS, AQUINOI SZENT TAMÁS, VICENTIUS BELLOVACENTIS és mások mind ennek a rendnek voltak tagjai. Az alkémiai kísérletezés pénzbe került és ezt a rend pénztárával fizettették, amely végre is megsokalta azt. Valószínűleg a pesti domokosoknál is folyt ilyen irányú munkálkodás. A tiltó rendelet - úgy látszik - a központból indult ki és az
összes domokos kolostoroknak szólt. E rendelet kiadása annál könnyebben ment, mert III. HONORIUS pápa az 1219-ben kiadott rendeletében a papoknak az alkémia művelését eltiltotta. De a rendeletnek valami nagy eredménye nem lehetett, mert XXII. JÁNOS pápa (1244—1334) 1317-ben újabb rendeletet bocsátott ki. A rendelet nagyjában a következő: „A szerencsétlen alkémisták nagy gazdagságot ígérnek, de semmijük sincsen. Minden kétes bölcsességük dacára, abba a gödörbe esnek, amelyet másoknak ásnak. Nevetségesen az alkémia tanítóinak adják ki magukat, miáltal tudatlanságuk napfényre kerül, mert mindig csak régi írókra hivatkoznak. És ha semmit sem találnak (t. i. bölcsek kövét), aminthogy nem is találhatnak, lehetségesnek tartják. Értik, miként kell csalásukat tudományos mezbe öltöztetni, mint kell valódi aranyat és ezüstöt elővarázsolni, más fémek átváltoztatása alatt. Átkozott és büntetésre méltó merészségükben oly messzire mennek, hogy hamis fémből forgalomban lévő pénzt vernek és a tudatlan népet, amely hisz nekik, becsapják. Megparancsoljuk tehát erre vonatkozó törvényeink alapján, hogy azok, akik ilyesmivel foglalkoznak, minden időkre száműzessenek. Azok, akik ilyen aranyat és ezüstöt csinálnak, vagy csináltatnak, ilyesmit eladnak vagy fizetnek vele, vagy éppen olyan súlyú igazi aranyat, ezüstöt adnak érte, örök szegénységbe essenek. Ahol a rendelet megszegőit pénzbírsággal nem lehet sújtani, ott a pénzbírság mérlegelése szerint másra is átváltoztatható. Ha pedig papok találtatnak ilyen cselekedetben, nem kímélendők, annál kevésbé, mert papi méltóságra érdemetlenek és szerzeteseknek alkalmatlanok.” A rendelet tehát szigorú intézkedéseket tartalmaz különösen a papokra nézve. A rendelet azért érdekes, mert XXII. JÁNOS pápa maga is alkémista volt. Mondják, hogy ő a szerzője az 1557ben megjelent „L’art transmutatoire de Jean XXII.” című munkának. Avignoni palotájában laboratóriumot tartott fenn. Halála után állítólag 200 darab mesterséges aranyból készült rudat találtak. A pápai rendeletek után nem mertek nyíltan dolgozni, de titokban azért tovább folyt a munka. Földalatti pincék tanúi ennék. Ilyent találtak a trencséni jezsuitáknál is. Valamelyik páter, hogy ki ne kerüljön a hír, befalaztatta műhelyét és felszerelését, ezek csak később, falbontás alkalmával kerültek ismét napvilágra. A magyar karthauzi rendnek szintén meg volt a maga aranycsinálója ERDÉLYI JÁNOS személyében, akit azonban a rend könyvei csak, mint JOANNES DE TRANSYLVANIA említenek. A karthauzi barát erdélyi származása ellenére az osztrák maurbachi konventben tette le fogadalmát, innét került vissza a magyarországi menedékszirti konventhez. A Keresztelő Szt. Jánosról elnevezett menedékszirti konvent (Szepes vm.), miután a Hunyadiak Griskát a zsebrákokkal együtt kiverték, a leégés után újra lassú fejlődést mutatott. Vétel útján és más módon újabb és újabb birtokokat szerzett. Ekkor került a rendbe ERDÉLYI, akit rendtársai csakhamar perjelnek választottak meg. ERDÉLYI, aki külföldön ismerkedett meg az alkémiával, most a rend vagyonát használja fel. „Conflavit aurum et dissipavit argentum” - mondja a névtelen krónikás. A meddő kísérletezés nyomában járó sikertelenség a rend többi tagjait elégedetlenségre hangolta, ami azután annyira
MAGYAR ALKÉMISTÁK
dr. Szathmáry László 1928. (részlet)
Csáky Miklós



A királyi központ lapja 65
fokozódott, hogy az általános káptalan avatkozott be. ERDÉLYI JÁNOS-T a perjelségtől 1476 körül megfosztották és helyébe Miklóst választották. Állását tehát mindjárt betöltötték. A megfosztás annál könnyebben ment, mert úgy a pápának, mint KÁLMÁN királynak rendelete volt, amely szerint a pazarló rendfőnök hivatalától megfosztandó. Mondják, hogy alkémista volt OLÁH MIKLÓS esztergomi érsek is. Az állítás Weszprémitől ered, ABAFI pedig átvette. Tagadhatatlan, hogy OLÁH MIKLÓS élénk összeköttetést tartott fenn a külföldi humanistákkal. Levelezésüknek egy része fennmaradt, de azokban aranycsinálásról szó nem esik. Humanista ismerősei közül egyik sem foglalkozott vele. Az előfordulhatott, hogy egyik s másik filozofált róla, vagy a kérdésről, amely egyébként napirenden volt, véleményt adott, de laboratóriumban nem űzte egy sem. OLÁH sok időt töltött külföldön, s ezalatt bizonyára találkozott adeptusokkal, akik talán meghívták laboratóriumukba a természettudományok iránt érdeklődő főpapot. De ez nem bizonyíték. Könyvtárának jegyzéke megmaradt, de ebben nincs egyetlen e tárgyra vonatkozó munka sem. Annyi tagadhatatlan, hogy a tudományokat kedvelte és maga is művelte. Egyik könyvébe saját
kezűleg írta, hogy 1530-ban, mialatt MÁRIA királynő Halliban őzre vadászott, megtekintette a sóbányákat, amelyeknek hosszát 1540 lépésnek találta. A hagyomány szerint birtokában volt egy tojásnagyságú termésarany, amelynek értéke az akkori pénzzel mérve 200 arany dukát volt.
Hitt az asztrológiában, a csillagok járásában, s azoknak jelentőséget tulajdonított. Ez megállapítható „Ephemerides”-éből. Nincsen az sem kizárva, hogy valamelyik kóborló aranycsináló eladott néki holmi port bölcsek köve néven, de mindez nem jogosít fel senkit, hogy az érdemes főpapot az aranycsinálók közé sorozza. A másik főpap, gróf CSÁKY MIKLÓS prímás. Az adat ARAFISIÓI ered, de nem megbízható. Gróf CSÁKY MIKLÓS 1698-ban született. 1751-ben foglalta el a prímási széket. 1757-ben halt meg. Kiváló főpap volt. A köznép tanítása céljából iskolákat építtetett, jószágain pedig gyárakat alapított, ami kiváló gazdasági érzékre mutat. A harmadik prímás LIPPAY. De a papi rendbe tartozott a nagyszebeni MELCHIOR is. Egészen bizonyos, hogy a sorozat hiányos, de a misztikus tudományokkal foglalkozók teljes névsorát megállapítani csaknem lehetetlen. Pedig számuk nagy lehetett, mert majdnem valamenynyi főpapi könyvtárban található alkémista munka és kézirat (egri érseki, kalocsai érseki könyvtár stb.). Ámde alkémista működés csak a legnagyobb titokban folyhatott, mert pápai rendeletek tiltották. Az illetők tagadták, titkolták, s maguk után csak a legritkább esetben hagytak egy-egy sort, amiből halvány következtetés vonható. De titkolóztak azért is, mert nem akartak a csalókkal és szélhámosokkal egy kalap alá kerülni. A kolostorok, főpapi rezidenciák hermetice el voltak zárva.
Mátyás király és az alkémia
Francia földön, a chantilly-i Musée Condé-ban érdekes kézirat fekszik. A kézirat a XVII-ik századból ered és részint francia, részint itáliai aranycsináló receptgyűjtemény. Ezek között van a Mátyás királynak tulajdonított aranycsináló recept is, amelynek szószerinti fordítása a következő: »Különös az az arany, amelyet Mátyás magyar király készített. Húsz rész ezüstből egy rész aranyat csinált. Végy egy libra1 rendesen készített mercuriust,2 s ebből hat unciát3 gyúrj jól össze, azután tedd retortába, melybe szedő illik, a nélkül, hogy hézagát eltömnéd.4 A kéneső átpárolog majd a szedőbe, s ilyen módon jól elkészül. Mosd meg meleg vízzel, sajtold át bőrön és őrizd meg. Ugyancsak végy egy uncia cementált aranyat,5 lemezt vagy reszeléket, hevítsd fel olvasztótégelyben, míg egy másikban6 melegítsd fel, végy eleven kénesőt és csinálj amalgámot, jól összekeverve fapálcikával, azután önts rá melegvizet és mosd meg, majd öntsd le a vizet és szárítsd vászon között. Most keverd jól össze kétannyi közönséges konyhasóval és az egészet tedd tégelybe, amelyet fölébe helyezett másik tégellyel7 takarsz le és szublimáld. Az eleven kéneső szublimálódik és a következő medicina8 szaporítására használható fel. Azután vedd az aranyat és a sót, amely a tégely fenekén maradt és mosd meg meleg vízzel.9 A só feloldódik s az arany fenekén marad. Most melegítsd, mint előbb említettem, olvasztótégelyben, s egy másik olvasztótégelyben hevíts fel négy uncia kénesőt. Készíts amalgámot, mint fenn és szublimáld. Ha a kéneső kiszublimálódott, ismételd meg háromszor és megkapod az olvasztott aranyat. De ne feledkezz meg arról, hogy jól elkészített kénesővel amalgámozz. Azt a kénesőt, amely kiszublimálódott, őrizd meg, hogy a medicinát szaporíthasd vele.
Oláh Miklós esztergomi érsek



Dobogókő
66
Végy egy unciát a fent említett olvasztott anyagból, hevítsd olvasztótégelyben, egy másikban melegítsd a félre tett négy uncia kénesőt s ügyelj arra, hogy az arany izzásba jöjjön, akkor öntsd rá a fent említett kénesőt és csinálj amalgámot. Ha ez megvan, válaszd el kendőn,10 úgy, hogy csupán annyi kéneső maradjon benne, mint amennyi az arany volt,11 de ne több. Ezt most egy lapos fenekű edénybe teszed, melynek hosszú nyaka alulról három ujjnyira be van dugaszolva.12 Azután tedd szellőzőlyukkal ellátott kemencébe, melyben izzó szén, vagy méccsel van melegítve,13 ahogy néked tetszik, de jobb a mécses kemence. Most hozd azt14 első fokú tűzbe,15 úgy, hogy két óra alatt szublimálódjék a kéneső, amelyet az anyagra hajlított végű pálcikával kaparsz. Azután lezárod az edényt kis boltíves fedővel és folytatod a melegítést addig, amíg a kéneső már nem szublimálódik és lenn marad a fenekén. Tartsd eszedbe, hogy milyen elsőfokú tüzet választottál, mert a következő sokszorosításnál úgy kell eljárni, hogy befejezvén az elsőfokú melegítést, azt kétszeresre emeled és úgy folytatod, mint fentebb – szublimálva, kikészítve, addig, amíg többé nem szublimálódik. Figyelj arra is, hogy a kéneső se több, se kevesebb idő alatt ne szublimálódjék, mint két óra alatt. Befejezvén a második fokon, kettőzd meg a tüzet és úgy haladj tovább – mint fent – szublimálva és kikészítve, mindaddig, amíg erre a fokú tűzre már nem szublimálódik.16 Ez negyven nap múlva fog bekövetkezni.17 Ekkor szilárd amalgám lesz a birtokodban. Elérvén a harmadfokú tüzet,18 törd el az edényt, az amalgámodat gyúrd össze és melegítsd olvasztótégelyben, egy másikba tégy nyolc uncia kénesőt s melegítsd. Készíts amalgámot mint fent – s bocsásd azt kendőn, vagy bőrön keresztül, hogy egyforma minőségű kéneső ke
letkezzék, tarts vissza ebből két uncia kénesőt és ne többet. Ezt a szabályt tartsd be minden amalgámozásnál. Az említett második amalgámot – úgy mint fentebb – tedd edénybe szublimálás végett, de az edény valamivel nagyobb legyen. Haladj előre a melegítéssel addig – mint fentebb, szublimálván és készítvén –, amíg csak el nem éred a harmadik szilárdító fokot. Ekkor törd szét az edényt s keverd össze a szilárd anyagot. Most amalgámozd meg negyedízben, annyi kénesővel, mint fentebb cselekedted – azután sajtold át kendőn úgy, hogy csupán anynyi kéneső maradjon, amennyi a szilárd amalgám, amelyet tégy egy másik edénybe szublimálni és kikészíteni, mindig úgy, amint fentebb; kivéve ezen utolsó harmadfokon, ahol valamivel nagyobb tüzet kell alkalmazni, hogy láthassuk, vajon a matéria szilárd-e? Feltéve, hogyha nem lenne az, folytatni kell a melegítést addig, amíg szilárd lesz. Így kiváló medicina áll elő, amelynek egy része, ha projekciót19 csinálsz vele, 20 rész tiszta ezüstöt alakít át 24 karátos arannyá, bárkinek akaratára. Ha az ezüst olvasztott állapotban van, akkor egy rész negyven részt alakít át. Tudd meg, hogy ez a leírás hiteles. Ezzel Mátyás király igen tökéletes aranyat készített, s ebből Madonnás dukátokat veretett. Ez az arany, noha valamivel keményebb a másiknál, mégis tökéle
tesebb, s a velencei zecca20 ki is próbálta és kiváló aranynak találta. Jegyezd meg, hogy a fent említett medicina a végtelenségig szaporítható – úgy járva el, mint fenn említettem –, sőt mindig hatásosabb lesz, hamarább szilárdul meg és projektáló képessége nagyobb lesz. Ne felejtsd el az edény fenekét gyakran a koromtól megtisztítani, amely a mécses kemencéből rakódik rá, mivel az akadályozza a dekokciót«.
LÁBJEGYZETEK
1libra = 420014 g. 2 Itt valóságos értelemben kell venni a kénesőt, s nem mint princípiumot. 3 Uncia = 35001 g. 4 A retorta nyaka befut a szedőbe, a hézag azonban ne legyen betömve lutummal (agyag, polyva, enyv keveréke.) 5 Cementált arany, vagyis olyan arany, amelyből az ezüst és egyéb szennyeződés ki van véve. Cementálás kohászati kifejezés. 6 T. i. olvasztótégelyben. 7 Alkémiai művelet. Két szájával egymásra illő tégely. 8 Medicina. Olyan gyógyszer, amely a romlott, tehát beteg fémeket megjavítja, nemessé teszi. Nem emberek számára való. Régi felfogás szerint a nemesfémeken kívül a többi fém mind beteg. 9 Arany sóval való összeolvasztásának sok értelme nincs, mert az arany cementálva volt, tehát tiszta. Minden esetre a netalán benne maradt ezüst, ezúttal mint ezüstklorid vált ki. 10 Szűrd át kendőn. 11 Egy uncia. 12 Itt következik az eredeti szövegben egy lapos fenekű lombik rajza. Az ábra vonalas tollrajz, semmi árnyékolás. Egyszerűségénél fogva publikálásra alkalmatlan. 13 Méccsel hevített kemence egész speciális alkémiai felszerelés. Lásd: Szathmáry Magyar Alkémisták, 1928. 143. p. 14 T. i. lapos edényben lévő anyagot. 15 Gyenge meleg. 16 A recept sebezhető pontjai. Ha nem sikerül, a melegítés nem volt pontosan kétszer akkora, vagy a szublimálás két óránál hosszabb vagy rövidebb ideig tartott. 17 40 nap egy alkémiai hónap. A 40 szám a bibliából ered. Krisztussal kapcsolatban a 40-es szám sokszor szerepel, pl. 40 napig bolyong a pusztában stb. 18 A meleg háromszor olyan nagy. 19 Fontos alkémiai művelet. Az a módszer, amellyel a nemtelen fém a medicina hatására nemessé lesz. 20 Velencei pénzverde.
Hunyadi Mátyás