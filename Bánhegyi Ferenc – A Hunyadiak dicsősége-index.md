---
master_file: "[[@BanhegyiFerencHunyadiak]]"
---
# Index for Bánhegyi Ferenc – A Hunyadiak dicsősége.pdf

Bánhegyi Ferenc
A HUNYADIAK
DICSŐSÉGE






Bánhegyi Ferenc
A HUNYADIAK
DICSŐSÉGE



Lektorálta DR. FEDDES TA MÁS Phd. Pécsi Tudományegyetem HIDÁN CSABA LÁSZLÁSZLÓ régész, egyetemi oktató, hagyományőrző
Fotók BÁNHEGYI FERENC
Szerkesztette R ÉTI ÉVA
AP–203014 ISBN 978-963-465-183-3
© Bánhegyi Ferenc, 2008
A kiadó a kiadói jogot fenntartja. A kiadó írásbeli hozzájárulása nélkül sem a teljes mű, sem annak része semmiféle formában nem sokszorosítható. Kiadja az Apáczai Kiadó Kft. 9500 Celldömölk, Széchenyi utca 18. Telefon: 95/525-000, fax: 95/525-014 E-mail: apaczaikiado@apaczai.hu Internet: w w w.apaczai.hu Felelős kiadó: Esztergályos Jenő ügyvezető igazgató
Tipográfiai terv VÁ MOS NORBERT
Terjedelem: 18,54 A/5 ív
Nyomás és kötés Reálszisztéma Dabasi Nyomda Zrt. Felelős vezető: Berki István vezérigazgató



5
TA RTA L OM
Előszó
I. fejezet HUNYADI JÁNOS Magyarország a –. században A Hunyadiak eredete Hunyadi János felemelkedése A magyar rendek megerősödése a 15. század derekán A fordulatot hozó 1440-es évek A kettős királyválasztás A törökverő Hunyadi Hunyadi János kormányzóvá választása Hunyadi János Ausztria elleni háborúja V. László trónra lépése Hunyadi a törökök ellen készül Nándorfehérvár ostroma Hunyadi László és Cillei Ulrik találkozója Hunyadi László halála és Mátyás rabsága
II. fejezet HUNYADI MÁTYÁS Mátyás gyermekkora Hunyadi Mátyás királlyá választása A trón elfoglalása Mátyás harca a törökökkel Mátyás, a reneszánsz uralkodó megkoronázása Kormányzati és adózási reformok
6 A magyar nemesek lázadása 67 A cseh háborúk kezdete 69 A Vitéz János vezette összeesküvés 74 7 Az . évi változások 77 8 A cseh háborúk vége. Mátyásnak fia születik 79 12 Mátyás küzdelme a déli végeken hódító 15 Mehmed szultánnal 82 Hunyadi Mátyás és 18 Aragóniai Beatrix házassága 88 19 Az osztrák háborúk kezdete 91 21 Az otrantói közjáték, 24 Mátyás ügyes diplomáciája 95 30 Az osztrák háború folytatódik 97 31 A rendek leépítése. Hunyadi Mátyás új emberei 101 35 Mátyás reneszánsz udvara 103 37 Visegrád, a magyar reneszánsz gyöngyszeme 108 40 Mátyás budai palotája 110 43 Paloták, várak, templomok országszerte 113 45 Mátyás betegsége és halála 119 A trónutódlás nehézségei 121 Mátyás halálának közvetlen következményei 123 47 Új király Magyarország élén 126 48 50 III. fejezet 53 A KÉT HUNYADI, A MONDÁK HŐSE 127 57 Hunyadi János, a krónikák és mondák hőse 128 61 Mátyás, a krónikák hőse 130 65 Mátyás, a mondák hőse 135



6
ELŐSZÓ
A
magyar nép legcsodálatosabb kincse, a nemzet emlékezete. Ez különleges bölcsességet jelent, mert értékeli a történelmi évszázadok szereplőit, és egyes személyeket átad a felejtésnek, míg másokat megőriz, és örök időre elhelyez a nemzet panteonjába. Így a földi halandó is megérheti a halhatatlanságot, ha méltó életművet alkot. Különösen igaz mindez Hunyadi Mátyásra, akinek 2008-ban ünnepeljük születésének 565., királylyá választásának 550. évfordulóját. Melyek azok az értékek, amelyek nagy uralkodónkat örökre halhatatlanná tették a magyar nép emlékezetében? Minden nép történelmében alapvetően két időszak ismétlődik. Az egyikben a nemzet elszenvedője, máskor alakítója saját történelmének. Mátyás király korszakára elsősorban azért jó visszaemlékezni, mert áldásos uralkodásának idején a magyarság nemcsak saját sorsának, hanem Európa sorsának is meghatározó tényezője volt. Kevésszer adatott meg ilyen történelmi időszak e sorsüldözött, maroknyi magyar népnek. Hunyadi Mátyás legnagyobb európai katonai sikerét Kölcsey Ferenc, a magyar Himnusz szerzője is fontosnak tartotta megemlíteni („S nyögte Mátyás bús hadát / Bécsnek büszke vára.”), így bátran mondhatjuk, amíg magyar él a földön, ez a történelmi tett dicsőségesen marad fenn a históriában. Hunyadi Mátyás azáltal is maradandót alkotott, hogy országában a törvényesség, az igazságosság uralkodott –, származásra való tekintet nélkül. Mátyás idejében még az is előfordult, hogy a tehetséges jobbágy származásúból esztergomi érsek, molnárlegényből a fekete sereg legkiválóbb katonai parancs
„Harcban erős, békében igaz bíró vala Mátyás Művészet, tudomány hírli királyi nevét.” (Czuczor Gergely)
noka lett. A nagy király nemcsak bölcs uralkodó, kiváló hadvezér, okos politikus, hanem a művészet egyik legnagyobb mecénása is volt korában. Ebben a korszakban kevés uralkodó mondhatta el azt is, hogy nyelvtudását a diplomáciában is kiválóan tudta kamatoztatni. Hunyadi Mátyás ezen kevés uralkodók közé tartozott. Mátyás király munkásságával olyan maradandó életművet alkotott, hogy e nemzetnek válságos korszakaiban egyfajta lelki mentsvár és uralkodói példakép maradt. Az ő államát tekinti mintának Zrínyi Miklós, őt dicsőíti Berzsenyi, de a reformkor kiemelkedő szereplői is Hunyadi Mátyás uralkodását tekintik a magyar középkor legszebb fejezetének. Az sem véletlen, hogy a fasizmus térhódítása idején Bajcsy-Zsilinszky Endre híres történelmi műve Mátyás király koráról szól. Eszményképekre, példaképekre minden népnek szüksége van. A magyarnak ma talán sokkal inkább, mint eddig bármikor a történelmében. Mátyás király ma a magyar ifjúság egyik karizmatikus példaképe lehet(ne). A 2008-ban ünnepelt jeles történelmi évforduló kiváló alkalom arra, hogy a magyar történelem e nagyszerű egyéniségének életútját ifjúságunk még jobban megismerje, életművének tanulságait megfogadja. Hunyadi Mátyás uralkodói nagysága, csillagfénye átragyogja a mostoha időt, s erőt ad ahhoz, hogy ma is higgyünk egy igazságosabb, boldogabb világ eljövetelében. Ez lehet e jeles évforduló legfontosabb történelmi üzenete a mai kor emberének. Kaliba András igazgató Hunyadi Mátyás Általános Iskola



7
I. fejezet
HUNYADI JÁNOS



8
MAGYARORSZÁG A 1516. SZÁZADBAN
A
Hunyadiak származása, eredete a történészek fel-fellángoló vitáinak tárgya. A kutatók sokszor – érthető módon – nem tudják, de nem is akarják elrejteni a magyarság egyik legdicsőségesebb történelmi családjának származására vonatkozó hitüket, meggyőződésüket. A román történészek sem mulasztják el minden adandó alkalommal hangsúlyozni a Hunyadiak román eredetét. Ennek bizonyítására a Hunyadi-család vlach, ha úgy tetszik oláh (román) származására utalnak vissza. De hol volt akkor még Románia!? Azt a téves feltételezést pedig végképp el kell vetnünk, hogy a feltehetően havasalföldi elődökre is visszatekintő Hunyadi Mátyás román király lett volna, mint ahogy azt nagy királyunk kolozsvári szülőházának román nyelvű emléktáblája hirdeti. Ennek a kérdéskörnek a tisztázásához tekintsünk át egy, a köztudatban kevésbé elterjedt kutatási eredményt! Hunyadi János apjának a neve Vajk – ezt mindenki jól tudja –, de arra már kevesen gondolnak, hogy ez azonos Szent István pogány nevével. A nevük alapján a Hunyadiakat tehát semmiképpen sem lehet vlach eredetűnek tekinteni. A havasalföldi részeken több száz évig besenyők és kunok laktak. Ez a magyarázata annak, hogy számos román nemes (bojár) neve kun eredetű. Ennek igazolására legyen elegendő az, hogy a Havasalföldi vajdaság első uralkodójának neve (Basaraba Bazarád), az ő apjának neve pedig Toktemür, aki a tatár Arany Horda egyik vezére volt. Elgondolkodtató az a tény is, hogy Hunyadi Jánosnak római katolikus vallásúnak kellett lennie, hiszen ellenkező esetben nem lehetett volna Zsigmond király udvari lovagja. Márpedig a románok ősei is ortodox vallásúak voltak. Az pedig közismert, hogy az ortodox hiten lévők soha nem térnek át más vallásra. Az úgynevezett hivatalos magyar történészek a Hunyadi-családot román eredetre vezetik vissza. Arra a kérdésre azonban, hogy mikor és hogyan történt az ortodox hitről a római katolikus hitre az áttérés, semmilyen válasz nem szüle
Luxemburgi Zsigmond a római kereszténység egyik védőbástyája volt. Thuróczy-krónika, 1486
tett. Megjegyzendő, hogy a szerbek Hunyadi Jánost szerb származásúnak tekintik. Mindezek a regék, mondák, s tudományos színezetű elképzelések arra utalnak, hogy a hős törökverőt minden balkáni nép magáénak akarta, s ma is magáénak akarja tudni.



9
Korunk történészei – határon innen és határon túl – lelkiismeret-furdalás nélkül leírhatnak, hangoztathatnak mindenféle elméleteket, hiszen azok a városok, épületek, tárgyi emlékek, amelyek valaha fontos szerepet játszottak a Hunyadiak életében, ma Románia, Szerbia, Ausztria, Szlovákia, Csehország, Németország és más szomszédos, sőt távolabb fekvő országok területén találhatók. Vajdahunyad, Bánffyhunyad, Kolozsvár, Gyulafehérvár, Pozsony, Léka, Bautzen, Görlitz, Brünn, Boroszló, Bécsújhely, Felsőőr, Szabács, Jajca és Nándorfehérvár meglátogatásához bizony „útlevélre” van szüksége a mai magyar állampolgárnak. Egyes román történészek „kutatásaik” során már egyenesen arra a feltételezésre jutottak, hogy a Hunyadiak egyszerű román jobbágycsaládból származnak. Az ilyen és az ehhez hasonló „kutatások” csupán arra alkalmasak, hogy elhomályosítsák nemzetünk történelmének azt a fénykorát, amely a két Hunyadi nevéhez, tetteihez kötődik. Ezeknek a történészeknek a fantáziaszüleményei voltaképpen
A mátraverebély-szentkúti kegytemplom Történelemhamisítás magas fokon. A Mátyás kolozsvári szülőházán elhelyezett román és angol nyelvű emléktábla – többek között – arról tudósít, hogy a román Janku Hunyadi fia, a román Matei Corvin a magyarok legnagyobb királya volt 1458–1490 között
minden tudományos alapot nélkülöznek. A deheroizáló elméletekért nem kell külföldre sem mennünk. Rangos egyetemünknek a korszakkal foglalkozó tanára jelentette ki, Hunyadi János nem volt törökverő, hiszen a nándorfehérvárit kivéve minden csatáját elveszítette. Ez utóbbinak meg különben sem volt olyan nagy jelentősége, mint ahogy az a köztudatban megjelenik. A „tények” kinyilatkoztatásszerű hangoztatása időnként a másik oldalról is csorbát szenved. Ismertek olyan nézetek, amelyek szerint a Hunyadiak nem havasalföldi származásúak, tekintettel arra, hogy a család színtiszta magyar ősökre vezethető vissza. Ezt a magyar olvasó számára nyilván tetszetősebb megközelítést azonban még nem sikerült egyértelműen bizonyítani. Az egyik ilyen feltételezés Mátraverebély-Szentkútra, a neves búcsújáróhelyre vezet bennünket. A szentkúti kegytemplom főbejárata fölött látható címer, kísértetiesen egyezik a Hunyadiakéval. A holló, amely csőrében – gyűrű helyett – egy aranyágat tart, a Nóg



10
rád megyei Veréb Péter erdélyi alvajda címere. Veréb Pétert 1403-ban a Mátra e csendes zugában temették el. Az erdélyi és nógrádi birtokokkal rendelkező verebi Verebély család jelenthetett kapcsolatot – egyes kutatások szerint – a Hunyadiakkal. A legkülönfélébb elméletek sem változtatnak azon a tényen, hogy Hunyadi János, és fia, Hunyadi Mátyás a magyar történelem meghatározó személyiségei, történelmünk legsikeresebb, legnagyobb alakjai közé tartoznak. A meddő vita – hogy a Hunyadiak honnan származnak – eldöntése helyett tekintsük át annak a földnek – Erdélynek – a 15. századi viszonyait, ahonnan a Hunyadiak származnak, s életük jelentős részét leélték! Magyarország lakossága összetételét és létszámát tekintve a 15. század során nem változott je
A templom főbejárata fölött elhelyezett címerben jól látható a csőrében aranyágat tartó holló
Erdély jelentősebb települései a 15. században
TORDA
MEDGYES
SZEBEN FOGARAS
BRASSÓ
SEPSISZENTGYÖRGY
FÖLDVÁR
TORJAVÁSÁRA
TOLMÁCS
SEGESVÁR
UDVARHELY SZEREDA
KŐHALOM
SZÁSZKÉZD
TOROCKÓ
NAGYENYED
FEJÉRVÁR
SZÁSZSEBES
HUNYADVÁR
SEBES KARÁN
KERESBÁNYA
TEMESVÁR
LIPPA
ARAD
GYULA
VÁRAD
MORZSINA DÉVA
FELVINCZ
KOLOZSVÁR
BONCHIDA
HUNYAD
BELÉNYES KOLOZS
SZÉK
Bálványos
Sebesvár Görgény
Falu várral Falu
Bálványosvár
Gyergyó
Somlyó
Sófalva
SZÉKELYVÁSÁRHELY
KERESZTÚR
SÁRPATAK
SZÁSZRÉGEN
VÁROS VÁRRAL VÁROS
BESZTERCE
DÉS
Maros
Maros
Körös
Temes
Szamos
TÖ R Ö K B I R O D A L O
M
M
O
LD V A
lentősen. Bár a Kárpát-medencében is felütötte fejét a negyedszázadonként visszatérően pusztító pestis. Időnként a szárazság és az árvíz is tizedelte a lakosságot, de közel sem olyan mértékben, mint NyugatEurópában. Egy évszázaddal visszaugorva az időben, megbízható adatokra támaszkodva megállapíthatjuk, hogy a 14. század közepén dúló nagy európai pestisjárvány elkerülte Magyarországot. A Kárpát-medence védelmet nyújtó hegykoszorúja azonban nem oltalmazta meg minden esetben az itt élő magyarokat.



11
A természeti csapások sokszor kegyesebbek voltak hazánkhoz, mint a társadalmi életben zajló pusztítások. A mértéktelen adóztatás, az ebből eredő nyomor nem kerülte el a feudális berendezkedésű Magyar Királyságot sem. A nélkülözések, a parasztok növekvő terhei elsősorban Erdélyben jelentkeztek. Nem véletlen, hogy 1437-ben, a kisnemesi származású Budai Nagy Antal vezette első magyarországi jobbágyfelkelés Erdélyben zajlott le. Magyarország népessége a Kárpát-medencében egyrészt a földrajzi viszonyokból, másrészt a földesúri kényszerintézkedésekből eredően egyenlőtlenül oszlott meg. A hegyek és a mocsaras alföldi tájak gyéren lakottak voltak. Viszont a Dél-Dunántúlon, az erdélyi Küküllő mentén, továbbá az Északi-Kárpátok és az Alföld találkozásánál, valamint a Dráva mentén nagyobb volt a népsűrűség. Az adóztatás elől menekülve egész falvak kerekedtek fel, s élve a szabad költözködés jogával, másik földesúr birtokán próbáltak szerencsét. A 15. század elején 320 000, Mátyás idején pedig már közel 350 000 négyzetkilométernyi területű országban mintegy hárommillió ember élt. (A legújabb kutatások szerint a 15. század végén minimum 2,9 millió, maximum 3,3 millió lakosa volt Magyarországnak.) A lakosság döntő része magyar volt. A városokban viszont már a 15. században is a német szó uralkodott. Hazánk legnépesebb városainak hozzávetőleg 10 000 főnyi lakosságával Pest, és 12–15 000
főnyi lélekszámával Buda számított. A Duna mentén álló virágzó településeket mintegy 9000 polgárával Brassó követte, de a többi erdélyi város, mint például Kolozsvár, Nagyszeben, Segesvár is a jelentősebb települések közé tartozott. Ahogy a török a 15. században Európa felé nyomult, egyre nagyobb területeket kanyarított ki magának a Balkán országaiból. Az Oszmán Birodalom terjeszkedése Erdélyben és az ország déli vidékein is éreztette hatását. A törökök területfoglalása gyökeres változásokat idézett elő Magyarország déli végein. Több ezren kényszerültek arra, hogy elhagyják őseik földjét, s az ország északi és nyugati részén találjanak menedéket. Falvaikat, házaikat, földjeiket a Balkán belsejéből menekülő szláv népek foglalták el, akiket ugyancsak a török hódítók késztettek arra, hogy elhagyják szülőföldjüket. A betelepített majd menekülésre kényszerülő szerbek (rácok) útvonaláról a településnevek is árulkodnak. A Duna alsó folyása menti Keve városától északra betelepülő szerbek többek között a Duna menti Kevén (ma Ráckeve) és Szentendrén találtak új otthonra, új hazára. (Jelentősebb szerb beköltözésre a 17–18. század fordulóján kerül sor.)
Ligeti Antal 19. század végi romantikus festménye Vajdahunyad váráról, a vadászatról visszatérő Mátyással és kíséretével



12
A HUNYADIAK EREDETE
A
románok ősei (vlachok, oláhok) a szerbekhez hasonlóan fokozatosan nyomultak északi irányba. A döntően állattenyésztésből élő, de a fegyverforgatásban is jártas csapatok élén a kenézek álltak. A kenézek az oláhok katonai vezetését látták el, akik bár nem voltak nemesek, de hadi tetteikért cserébe földet és adómentességet kaptak a magyar királytól. Néhányan közülük idővel megkapták a magyar nemességet is, ezzel azonban nem feltétlenül kellett nyelvüket, ortodox val
lásukat is feladniuk. Ez a magyar királyok részéről kétségkívül humánus gyakorlat nemcsak a havasalföldi kenézekre, hanem minden más, idegen betelepülőre érvényes volt. Feltehetően élt még a magyarok tudatában Szent István Intelmeinek az a nevezetes kitétele, amely az egynyelvű és egyszokású országok esendőségére, gyengeségére utalt. Arról persze nincs szó, hogy a mindenkori magyar király, illetve a királyt szolgáló nemesség valamiféle emberbaráti szeretetből fogadta volna be az idegeneket. Egyszerűen szükség volt a sok dolgos kézre, amely megmunkálta az óriási műveletlen földterületeket, s ugyanakkor szükség volt a jól képzett haderőre is. A teljesség kedvéért azt is meg kell jegyeznünk, hogy a nemességet kapott idegen vezetők – például a kenézek – attól a pillanattól kezdve, hogy megkapták a magyar királytól a nemesi kiváltságot, ugyanúgy szolgálták a királyt, mint bármely más, született magyar kiváltságos. Az új nemesek a Ma
Ozorai Pipó
Az ozorai vár belső udvara



13
gött – különösen külföldön – lenézték, sőt gúnyolták alacsony származása miatt. Bonfini írásával szinte egy időben jelent meg Thuróczy János Cronica Hungarorum című munkája. Thuróczy, a kor neves történetírója Hunyadi János apjának vitéz cselekedeteiről írt. Többek között innen tudhatjuk meg, hogy Zsigmond felfigyelt a jeles fegyverforgató katonára. A havasalföldi születésű Serbe fia Vajk feltehetően ennek köszönhette, hogy Zsigmond magához emelte, s szolgálataiért később jelentős birtokokat kapott. A Hunyadi-család bizonytalan eredete, éppen bizonytalanságából eredően sok manipulációra, szóbeszédre adott okot. Az egyik korabeli mendemon
gyar Királyság, s azon belül a döntő politikai erőt jelentő magyar előkelők érdekeit képviselték, mint bármely más földbirtokos. Hiszen tudjuk, hogy a 15. században az a nemzetiségi, nemzeti tudat, amely a 19. században bontakozott ki, még nem, vagy legalábbis nem a mai értelmezésében élt a Kárpát-medence népeinek tudatában. A vallásra ez nem volt érvényes, ott a különbségek élesen kirajzolódtak. Az oláh származású kiváltságosok közül ennek ellenére néhányan vezető tisztséget töltöttek be. A 16. században például Oláh Miklós, akinek neve is utal a származására, esztergomi érsek lett. Korábban – még Zsigmond idején – a Firenzében született Filippo Scolari a dunántúli Ozora birtokába jutván, Ozorai Pipó néven az ország nagyjai közé emelkedett. A nagyhatalmú Stibor vajda, a felvidéki főúr lengyel származású volt. Cillei Hermann, a Hunyadiak egyik legnagyobb ellenfele pedig az ausztriai Stájerországból származott. A középkori Magyarországon az életpályák alakulása, a vagyon, a hatalom megszerzése legalább olyan fontos volt, mint bármely korábbi vagy a 15. századot követő későbbi időszakban. Ennek ismeretében nem csodálkozhatunk azon, hogy már a 15–16. században is viták, mendemondák sora kísérte a Hunyadiak eredetét. Mert az ismeretlenségből magas hivatalokhoz, hatalmas földbirtokokhoz, nagy vagyonhoz jutó családokat a 15. században is érthető irigységgel, gyanakvással fogadták. A Hunyadiakról szóló első ismert oklevél 1409-ből származik. Az 1409. október 18án, a visegrádi kancelláriában kiadott adománylevél bizonyíthatóan hiteles irat. Ez tájékoztat arról, hogy Luxemburgi Zsigmond király Serbe fia Vajknak, azaz Hunyadi János apjának, szolgálataiért Hunyadvár birtokát adományozta. A családi birtok alapjait megteremtő Vajk tehát valószínűleg Zsigmond 1395-ös havasalföldi hadjárata idején került a király környezetébe. Az adománylevél tartalmazza a Hunyadi I. Vajk által közölt adatokat, amely alapján a családfát felállíthatjuk. Mátyás történetírója, Antonio Bonfini 1486-ban Itáliából érkezett Budára. Kedveskedni akarván királyának, megírta A Corvinus-ház eredetéről szóló könyvecskét. Már akkor is tudta mindenki, hogy Bonfini története valótlan, mely szerint a Hunyadiak az ókori római Valerius Messala Corvinus nemzetségből származnak. Ismerve azonban a korabeli uralkodók és környezetük szemléletét, szükség volt erre a kegyes hazugságra, mert Mátyást a háta mö
N
János † 1456 ∞
Szilágyi Erzsébet † 1483
Mátyás ∞
Podjebrád Katalin Aragóniai Beatrix (Edelpöck Borbála)
Klára ∞
Dengelegi Pongrác
Serbe Radul
Vajk
† 1419 Magos Radul (László)
Vajk
László † 1457
ifj. János † 1442
Corvin János † 1504 ∞
Frangepán Beatrix
Erzsébet † 1508
Kristóf † 1505
A Hunyadiak családfája
́́



14
fogságba került, s a szultáni hárembe jutván, fiút szült, feltehetően I. Mehmed szultántól. A rokonságról szóló történet (melyet II. Bajezid is megerősített) azért vált az 1480-as évek végén levelezés tárgyává, mert Mátyás a szultán ellen lázadó, s ezért menekülni kényszerülő Dzsem herceget magához akarta venni. Jegyezzük meg rögtön, hogy nem önzetlenül, hanem nagyon is számító céllal. A Nyugat-Európában menedéket találó Dzsemet, a rokoni szálakra hivatkozva, Mátyás meg akarta kapni a pápától, amiből természetesen politikai tőkét kívánt kovácsolni. Kérését azonban VIII. Ince (14841492) pápa nem teljesítette. Fölmerült továbbá a család görög származásának lehetősége is, de ez az állítás teljesen valószínűtlen, hiszen egy királyi lovag nem lehetett „szkizmatikus”, azaz ortodox vallású. Messzire vezetne a Hunyadiak meglehetősen szerteágazó oldalági rokonságát elemezni. Mindenesetre a trónra kerülő Mátyás tucatnyi vérrokont tartott számon, akikre a politikai sakkjátszmák során volt szüksége. (A 15. század második felében egyre szaporodó Mátyás-rokonokkal a továbbiakban csak akkor fogunk foglalkozni, ha ahhoz az események fő sodrának megértéséhez szükség lesz.)
VIII. Ince pápát ábrázoló érme
Bonfini arcképe
dára a Thuróczy-krónikát száz évvel követő Chronica című műben lelünk rá. Szerzője a kolozsvári születésű Heltai Gáspár, aki értesüléseit viszont Bonfini mestertől kölcsönözte. Ennek alapján Hunyadi János apja nem más, mint maga Zsigmond király. A sok fantáziával megírt történet szerint a Havasalföldön háborúzó Zsigmond a szép Morzsinai lányt ajándékozta volna meg egy fiúgyermekkel. A történet azért hihető, mert az időpont egyezik, a szereplők valóságosak, de a szóbeszéden kívül más bizonyíték nem létezik. A család eredetének történetét tovább színesítette egy levél, amely magától Mátyás királytól származott az 1489-es esztendőből, uralkodásának végéről. E levélből arról szerezhetünk tudomást, hogy kortársa, II. Bajezid (1481–1512) szultán öccse, Dzsem herceg a Hunyadiak vérrokona. Az állítás azon alapult, hogy Hunyadi János anyjának a nővére török



15
HUNYADI JÁNOS FELEMELKEDÉSE
A
Hunyadi-családról szóló források máig adósak Hunyadi János születésének megbízható időpontjával. A családnak rangot, hírnevet szerző Hunyadi feltehetően a 14–15. század fordulóján, egy erdélyi vagy havasalföldi középnemesi családban láthatta meg a napvilágot. Hunyadi János apja, Serbe fia Vajk – mint korábban láthattuk – maga is fegyverforgató udvari lovag volt. A kutatások mára már kiderítették, hogy Jánosnak volt egy nővére, Klára. A Hunyadi-család népes ága származott Hunyadi Klára és Dengelegi Pongrác há
Luxemburgi Zsigmond császár és király
zasságából, melyet a családfán is láthatunk. A frigyükből született három fiú, Dengelegi László, János és András – mint Mátyás király unokatestvérei – fontos tisztségeket töltöttek be a magyar közéletben. A három fiú mellett egy lány is született a házasságban: Dengelegi Borbála, aki egy neves magyar főúr, Rozgonyi Sebestyén felesége lett. A legfényesebb pályát azonban Serbe fia Vajk legidősebb fia, az idősebb János futotta be, akit Hunyadi János néven ismerünk. A fiatalabb Jánosról (gyakori volt, hogy a testvérek ugyanazt a nevet kapták) annyit tudunk, hogy bátyjával együtt harcolt a török ellen, s 1441-ben, az egyik véres összecsapás alkalmával elesett. Családja nem volt, így ennek az ágnak magva szakadt. A források szerint a két János mellett született még egy fiúgyermek, Vajk, aki viszont csecsemőkorában, 1419-ben hunyt el. Serbe fia Vajknak Klára mellett volt még egy lánya, akinek viszont Szentgyörgyi Székely Jánostól született egy Tamás nevű fia. Nem bizonyítható egyértelműen, hogy a Székelyek Mátyás unokatestvérei, esetleg sógorai voltak, mindenestre több más leszármazott mellett a király rokonainak fogadta el őket is. Ez törvényszerűen azzal járt, hogy a királyi érdekek mentén alacsonyabb vagy magasabb állást, hivatalt, s az ezekkel járó birtokot kaptak. Ezeket a rokoni juttatásokat azonban csak addig élvezhették a Hunyadi-család tagjai, míg Mátyást szolgálták. Idősebb János először Csáky György ispán, majd Lazarevics István szerb fejedelem szolgálatába állt. Hunyadi János gyakran váltogathatta urait, mert rövidesen Újlaki Miklós macsói bán, kevés idővel később a Monoszlai családnál, majd a zágrábi püspöknél látott el familiárisi feladatokat. 1431-ben már Milánóban szolgált, ahol Francesco Sforza kapitánytól tanulta a harci mesterséget. Életében az 1434-es esztendő hozott jelentős fordulatot, amikor egy oklevél tanúsága szerint –„udvari vitéz” címmel – már Zsigmond király seregében találjuk. Valószínű azonban, hogy az ifjú Hunyadi már 1430-ban elkísérte Zsigmondot több évig tartó itá



16
liai útjára. Ez annál is inkább így lehetett, mert adatokkal bizonyítható, hogy Hunyadi megismerkedett a zsoldos csapatokat szervező és vezető itáliai condottiere típusú hadviselési módszerekkel. Az előmenetelére számító Hunyadi az adatok tanúsága szerint egy ideig a milánói Visconti herceg szolgálatában is állt. Nem tudjuk, hogy Hunyadi János hűségének, véletlen szerencséjének vagy gazdasági érzékének köszönhető-e, hogy igen tekintélyes összeget, 1200 aranyforintot adott kölcsön a folyamatosan pénzzavarral küszködő királynak. Zsigmond a kölcsönt nem készpénzzel, hanem birtokadománnyal egyenlítette ki. Még pontosabban: az elzálogosított Arad és Temes megyei birtokokat nem váltotta vissza, így azok Hunyadi kezén maradtak. Ez ellentétben
Hunyadi János teljes fegyverzetben
áll azzal a feltevéssel, mely szerint Hunyadi a földeket eltitkolt apjától, azaz Zsigmondtól kapta ajándékba. Akár így, akár úgy történt, Hunyadi János, az akkor még élő ifjabb Jánossal együtt az ország legnagyobb földbirtokosává vált. Hunyadi katonai erényei, fegyverforgató képessége, szervezőkészsége az 1430-as években már széles körben ismertek voltak. Tisztában volt vele, hogy Magyarországon is egyre döntőbb lesz a csaták kimenetelében a zsoldoskatonák alkalmazása. Igazolja ezt Albert király 1439. évi dekrétumának 3. cikkelye:
„Hogy a királyi felség az ország megvédésének és végvidékei megőrzésének érdekében táborozó katonái részére gondoskodjék a királyi zsoldról, nehogy e zsoldosok az országlakosokat rabolják ki. 1. § Általános felkelést pedig addig ne hirdessen az országlakosoknak, amíg e zsoldos katonák képesek ellenállni az ellenségnek. 3. § Amikor pedig ha a szükség úgy parancsolja, általános felkelést találnának hirdetni, akkor az ország nemeseit akaratuk ellen, táborozók módjára, az ország határain és szélein túl, ne vigyék: mert régi szabadságuk ezt hozza magával.”
Az 1437-ben ötvenévi uralkodás után elhunyt Zsigmondot lánya, Erzsébet követte a trónon. Vele együtt került a trónra férje, Albert, aki az első Habsburg király volt a magyar trónon. Albert 1439-ben szörényi bánná nevezte ki Hunyadit és öccsét, ifjabb Jánost, ami által a Hunyadiak az ország főméltóságai közé kerültek. A köznemesek rétegéből kiemelkedve a nagyságos (magnificus) címet nyerte el a két Hunyadi, aminek köszönhetően már a bárók rendjébe tartoztak. A negyvenedik évét taposó Hunyadi János pályája azonban itt nem ért véget. Valójában ekkor kezdődött el a fényes karrier. Idézzük fel Thuróczy János krónikájából az Albert király haláláról szóló részletet.
„...Albert király uralkodásának második évében elterjedt a hír, hogy Amurát, a törökök császára hadinépének nagy erejét mozgósítva meg akarja támadni Magyarországot. Ezért Albert király összehívta a főnemesekből álló országgyűlést,



17
és velük együtt azt határozta, hogy nem várja meg, amíg az ellenség behatol az ország belsejébe, hanem vitézi karral ellene vonul. Magyarország egész katonai erejét mozgósítva nagy hadsereget gyűjtött össze, és azon a helyen ütött tábort, amelyet a nép nyelvén Titelrévnek hívnak. A törökök császára pedig, amikor megtudta, hogy a király az ország védelmére elegendő katonával és fegyveres erővel rendelkezik, ostrommal bevette Szendrő várát, csaknem egész Rácország földjét hatalma alá vetette, úgyhogy az ország ura, a despota is Magyarországra menekült. (...) A magyarok pedig megunták a hosszú tábori szállást, leginkább azért, mivel közülük sokan szenvedtek a vérhastól; régi szokásuk szerint „farkast” kiáltva a király akarata ellenére külön-külön és összevissza elszéledtek és otthagyták a király táborát. Albert király Budára érve megbetegedett. (...) Bécsbe szándékozott menni. (...) Neszmély faluban megszállt, betegsége súlyosbodott, és egyévi, kilenc hónapi és huszonnyolc napi magyarországi uralom után az Úrnak ezernégyszázharminckilencedik évében e faluban meghalt. Elődeihez hasonlóan Székesfehérvár egyházában temették el királyi pompával, megadván neki a végtisztességet.”
A krónika, amikor ezekről az évekről szól, valójában arról tudósít, hogy Magyarországot egyre veszélyesebben megközelítették a törökök. A keletről érkező veszedelmet a főurak nem vették komolyan. Tetézte a bajt, hogy ebben a kritikus időszakban halt meg a király. Ekkor, a súlyos történelmi helyzetben érkezett el Hunyadi János ideje. Hol vagyunk már a három évtizeddel ezelőtti hunyadvári birtokadománytól, amely a Hunyadiak sikerét megalapozta! Az 1440es években Hunyadi Jánosnak már az egész országért kellett helytállnia. Történt azonban egy olyan esemény, amely Hunyadi János további sorsát, életét meghatározta. Ez pedig a családalapítás volt. Az 1430 körül, Szilágyi Erzsébettel kötött házassága is Hunyadi János társadalmi felemelkedését segítette. Szilágyi László, Erzsébet édesapja, ahogy a neve is utal rá, feltehetően az erdélyi Szilágyságból származott. A királyi birtokadományoknak köszönhetően Nógrád és Heves megyei földterületekkel is rendelkezett, amelyeket aztán délvidéki, Temes megyei birtokokért cserélt el. Így került Szilágyi László kezére a horogszegi uradalom. A Szilágyi család Horogszeg megszerzése után felvette a „horogszegi” előnevet. A horogszegi Szilágyi családdal kötötte össze Hunyadi János a sorsát, amely család az
tán az ő pályájának részese lett. Hunyadi számára a házasság előnyös volt, hiszen az 1420-as évek végén a Szilágyiak még jelentősebb családnak számítottak a Hunyadiaknál. Erzsébet bátyja, Szilágyi Mihály kulcsszerepet játszott a következő évtizedekben mind az ország, mind a Hunyadiak sorsának alakulásában. Ezek közé tartozott többek között Szilágyi Mihály kormányzói tevékenysége és Mátyás királlyá választásában játszott szerepe. Mihályon kívül Erzsébetnek volt még két lánytestvére, akikről nagyon keveset tudunk, és két fiútestvére – Osvát és László –, de ők fiatalon meghaltak. Hunyadi János és Szilágyi Erzsébet házasságából 1431 elején megszületett László, aki 26 évesen a magyar történelem egyik tragikus sorsú alakja lett. A két család viszonyában, a házasság után néhány évvel jelentős fordulat állt be, hiszen akkor már a Szilágyiak sikereiket egyértelműen Hunyadi Jánosnak köszönhették. A Szilágyi rokonsághoz tartozott többek között az a Vitéz János, aki a magyar reneszánsz és humanizmus elterjesztésében, továbbá Mátyás szemléletének, humanista műveltségének kialakításában tette meg az első és legfontosabb lépéseket.
Szilágyi Erzsébet



18
A MAGYAR RENDEK MEGERŐSÖDÉSE A . SZÁZAD DEREK ÁN
B
árki is következett volna a trónon Zsigmond után, azt a tekintélyt, azt az európai mértékkel mérve is megkérdőjelezhetetlen hatalmat, amit Luxemburgi Zsigmond fél évszázad alatt megteremtett, senki sem lett volna képes folytatni. Többek között ezért kezdte nehéz körülmények között uralkodását Habsburg Albert. Ráadásul a bárók és az egyházi főméltóságok ellenszenvvel fogadták az új királyt. Vele akarták megfizettetni a Zsigmond alatt elszenvedett sérelmeiket, hatalmuk vélt vagy valós megnyirbálását. Trónra lépésének első pillanatától követelték Albert királytól a nekik nem tetsző újítások, rendeletek eltörlését. A bárók elsősorban azt szerették volna, hogy a király ne döntsön nélkülük országos ügyekben, különös tekintettel a királyi jövedelmek felhasználását és az országos tisztségek betöltését illetően. A főpapok megígértették az új királylyal, hogy semmilyen körülmények között nem teszi rá kezét az egyházi javakra. Növelte a magyar főurak mozgásterét, hogy Albert 1438 tavaszán Prágába távozott, s távollétének
Prága középkori városrészei, templomai a 14–15. század során számos alkalommal szerepet játszottak a magyar történelem jeles eseményeiben
egy esztendeje alatt Erzsébet királyné intézte az ország ügyeit. Az eközben felgyülemlett elégedetlenséget mindkét fél – a rendek és a király – a mindent tisztázó országgyűlésen kívánta rendezni. Az országgyűlés összehívására 1439 tavaszán, Albert király Prágából való visszatérésekor került sor. Az országgyűlésen részt vevő harminc-egynéhány vármegye küldöttei néhány dologban engedtek ugyan a királynak – például a tanácstagok kiválasztásában –, végeredményben azonban a hatalom a főurak, a rendek kezébe csúszott át. Többek között a rendek joga lett a nádorválasztás. Kimondták továbbá az országgyűlésen azt is, hogy a király csak különleges esetben hirdethet hadiállapotot. Ez éppen nagyon rosszkor jött, mert időközben érkezett a lesújtó hír, hogy az oszmán hadak elfoglalták Szerbiát. A korábban Dél-Erdélyt támadó II. Murád szultán (1421–1444, illetve 1446–1451) Szendrőt, a Tiszántúl kapuját vette ostrom alá. A magyar nemesi hadak több évszázados szokás szerint megindultak a törökök ellen. A Titelnél kijelölt táborba – az országgyűlési határozat miatt azonban kevesen jöttek el. Elegendő létszámú, ütőképes had híján nem tudták megtámadni a Szendrőt elfoglaló török sereget. A keresztény had mozgása azonban visszatartotta a szultánt a továbblépéstől, Magyarország megtámadásától. Kiderült, hogy a rendek – bár olyan jelentős politikai hatalmat tudhattak magukénak, amelyről Zsigmond uralkodása alatt csak álmodhattak hadereje szétforgácsolódott. Ezt az egyébként is meggyengült rendi-politikai hatalmat még inkább megosztotta Albert váratlan halála. Néhány évtized elteltével azonban Mátyás erős központi berendezkedése új tartalmat, új értelmet adott a bárók rendi politikájának. Jóllehet a rendi állam gondolata már a 13. század végén megjelent az Árpád-kori Magyarországon, de rendiségről csak az Albert halála utáni évektől beszélhetünk.



19
A FORDULATOT HOZÓ ES ÉVEK
M
urád szultán 1439-ben, mint az előzőekben láthattuk, elfoglalta Szendrőt, s ez erősen megrendítette az ország déli részeinek biztonságát. Bár Szörény, Nándorfehérvár, Szabács és a Duna–Száva-vonal várai álltak még, de Havasalföld már török befolyás alá került. Vlad Ţepeş, ismertebb nevén az „ördög” Dracula – Havasalföld vajdája –, kénytelen volt elismerni a szultán hűbéruraságát. Mellesleg Vlad Ţepeş (1448–1462) mint havasalföldi vajda, szegről-végről a Szilágyiak és a Hunyadiak rokona volt, hiszen felesége, Szilágyi Jusztina a már korábban említett Szilágyi Osvát lánya, azaz Hunyadi Mátyás unokatestvére volt. (A kétes hírű Draculáról később még részletesebben lesz szó.)
Erzsébet királyné, Luxemburgi Zsigmond leánya, Habsburg Albert özvegye
Habsburg Albert (1437–1439), az első Habsburg a magyar trónon
A török felvonulását, bekerítő hadmozdulatait az országon belüli széthúzás, a kettős királyválasztás eseményei részben megkönnyítették. Mint ahogy megkönnyítette az is, hogy Albert király 1439-ben váratlanul meghalt. Erzsébet, az özvegy királyné igyekezett a teljes hatalmat megragadni. Luxemburgi Zsigmond leánya joggal tekintette magát a trón törvényes örökösének. Bonyolította a helyzetet, hogy szíve alatt hordta Albert király magzatát. Amennyiben az elhunyt király utószülött gyermeke fiú, vitán felül őt illette volna a magyar trón. Erzsébetnek az ország bárói között szép számmal akadtak támogatói. Közéjük tartoztak a Cillei, a Garai, az Újlaki, a Maróti és a Szécsi család tagjai, továbbá a bárói családok kiterjedt rokonsága, akik zömmel a dél-dunántúli és a Dráván túli birtokok urai voltak.



20
Erzsébet királyné, Luxemburgi Zsigmond leánya, Habsburg Albert özvegye
A királyné és hívei további szövetségesekre leltek a kalandorokban, a feltörekvő új nemesekben, például a komoly haderőt képviselő Jan Giskra, huszita hadvezér személyében. Velük szemben kialakult egy másik főúri csoportosulás, amely Nagy Lajos dicső korához szeretett volna visszatérni. Céljuk elérése érdekében a fiatal lengyel királyt, III. Ulászlót hívták a magyar trónra. A Hédervári, Rozgonyi, Marczali, Thallóczi, Perényi s a nagyhatalmú Hunyadi-család a lengyel perszonáluniót szerette volna visszaállítani.
Lengyelország a lengyel–litván unió révén magáénak tudhatta az óriási területű Litvániát, amely a 15. században Kelet-Európa legjelentősebb katonai hatalma volt. (A lengyel–litván unió 1440-ben felbomlott.) A Jagelló-családból származó Ulászló magyar királlyá választását támogató katona főurak a Duna–Tisza-közét, Erdélyt, a Tiszántúlt, KeletMagyarországot s természetesen az ezeken a területeken élő nemességet tudhatták maguk mögött.
Magyarország, I. Ulászló birodalma, valamint a Török Birodalom és a Német-római Császárság a 15. században
LENGYELORSZÁG
L
I
T
V
Á
N
I
A
M
O
L
D
V
A
HAVA S A L F Ö L
D
MAG Y A R O R S
Z
Á
G
NÉMET–RÓMAI CSÁSZÁRSÁG
ORO S Z O R S Z Á G
T
Ö
R
Ö
K
B
I
R
O
D
A
LOM



21
A KETTŐS KIR ÁLY VÁLASZTÁS
A
lbert szerencsétlen időpontban bekövetkezett halála újra egybeszólította a rendeket. 1440 elején Budán országgyűlést tartottak, amelyen az Ulászló-pártiak kerültek ki győztesen. Az országgyűlés határozatához, amely szerint I. Ulászló néven a 16 éves lengyel királyt választották meg a magyar trónra, Erzsébet királyné is hozzájárult. Amikor azonban Erzsébetnek 1440. február 22-én fia született, visszavonta korábbi beleegyezését. Albert csecsemő fiát Erzsébet és hívei V. László néven királlyá nyilvánították. Ezzel egy időben, március 8-án a Krakkóba érkezett magyar követség hivatalosan is Ulászlót választotta királlyá. A két koronázás kettéosztotta az országot. Olyan belső harc (polgárháború) vette kezdetét, amely tekintettel arra, hogy váltakozó sikerrel folyt, sokáig elhúzódott. A főrendek egymás elleni harca sok vérveszteséggel járt, nagy megpróbáltatást okozott az országnak. I. Ulászló (1440–1444) nagy tervekkel foglalta el a magyar trónt. E tervek középpontjában a török kiűzése szerepelt. Honnan is sejthette volna, hogy fiatal életének néhány év múlva éppen egy török elleni hadjárat fog véget vetni? Ulászló komolyan gondolta, hogy megteremti Magyarország biztonságát. Hitt a terveiben, amelyek között előkelő helyet foglalt el az ország török uralom alóli felszabadításának gondolata. Ennek érdekében az ifjú király házassági ajánlatot tett a 31 éves Erzsébetnek, amelyet azonban az özvegy királyné nem fogadott el. Az 1440-es esztendő krónikájához tartozik, hogy ekkor lépett trónra III. Frigyes (1440–1493), az új német-római király és császár. A Habsburg uralkodó ezután több mint fél évszázadon át meghatározó alakja lett Közép-Európa politikájának. Egyelőre azonban Erzsébet politikája foglalkoztatta leginkább a magyarországi főurakat. Az özvegy királyné fogságba vetette a nála tisztelgő ellenpárti főurakat, Thallóczi Mátét és Marczali Imrét. Erőszakkal elvitette a Szent Koronát Visegrádról
I. Ulászló magyar király
Székesfehérvárra, ahol csecsemő fiát – V. Lászlót – megkoronáztatta vele. (A Szent Korona több évszázados kalandos történetének az egyik legismertebb epizódja volt, amikor a királyné udvarhölgye, Kottaner Jánosné fondorlatos módon kilopta Visegrádról a koronát, hogy azt elvigye Erzsébetnek.) A magyar rendeknek sokszor véres viszálykodásba torkolló ellentétei okán Ulászlót lengyel hívei óva intették attól, hogy Magyarországra jöjjön. (Jóllehet V. László koronázása minden szempontból érvényes volt, de azt később mégis érvénytelenítették a rendek.) Ulászló azonban nem hagyta cserben nehéz helyzetbe került magyar híveit. 1440 áprilisában seregével megindult Magyarországra.



22
Útközben érte őket V. László székesfehérvári megkoronázásának megdöbbentő híre, ami még szilárdabb elhatározásra ösztönözte a lengyel királyt. Buda felé igyekezett, ahol egyik híve, Hédervári nádor várta, hogy átadja neki a várost. A lengyel urak aggodalma jogos volt, mert a két főúri párt közötti nyílt háborúskodás újra feléledt. Várak, falvak, birtokok pusztultak el és cseréltek gazdát. Nagyon sok kárt okozott Magyarországnak a huszita Giskra és cseh zsoldosserege. Erzsébet eközben Győrbe húzódott vissza, melyet Rozgonyi Simon 1440 júniusában megtámadott. A vár ellenállt, de legfőbb ellenségüket, Cillei Ulrikot elfogták. A lovagias Ulászló király azonban Cilleit s a másik két ellenpárti főurat, Szécsi Dénes prímást és Garai Lászlót, hűségeskü ellenében szabadon bocsátotta. Közben Erzsébet új pártfogóra tett szert az új német-római császár, III. Frigyes személyében. A Habsburg uralkodó a következő évtizedekben egyetlen alkalmat sem mulasztott el, hogy bele ne avatkozzon a magyar belpolitikába. 1440-ben, az Ulászló kezdeményezésére összehívott országgyűlés nemessége Rákos mezején évszázadokra szóló tettet hajtott végre. Akkor, amikor az ellenpárt urai meg akarták akadályozni Ulászló királlyá koronázását, az általános közhangulat eredményeként fon
II. Frigyes címere 1459-ből
III. Frigyes német-római császár
tos határozatot hoztak. Ez a határozat teremtette meg a Szent Korona-tant, amely Európa országai közül egyedül Magyarországon született meg. Ennek értelmében a közhatalom eredeti birtokosa, ősforrása maga a nemzet, a szabadok, a nemesek közössége, melynek kifejezője a Szent Korona. Ez a felfogás – nem véletlenül – a király nélküli idősza
A csehországi Hradec Králové, ismertebb nevén Königgrätz a huszita vezér városa volt. A csehországi „királynék városa” Giskra kedvelt tartózkodási helyének számított. A Prágától keletre, mintegy száz kilométerre fekvő erődítményt a 15. század közepén az európai uralkodók is számon tartották



23
kokban alakult ki, s erősödött meg. Legelőször pedig I. Ulászló 1440. július 17-i megkoronázásakor hozott országgyűlési határozatban emelkedett törvényerőre. Az okirat egyértelműen fogalmaz, amikor kimondja, hogy „a királyok koronázása mindig az országlakosok akaratától függ, s a korona hatálya és ereje az ő helybenhagyásukban rejlik”. Ha pedig Szent István koronája avatatlan kézbe kerül, a jog és törvény megsérül, mint ahogy történt ez, amikor Erzsébet önkényesen elvitette Visegrádról a koronát. Ilyenkor a rendi akarat a székesfehérvári ereklyetartóról leemelt (másik) koronára ruházta át „a régi korona minden tisztségét és hatályát, mindennemű jelentését, misztériumát és erejét”, hogy míg az eredeti korona elő nem kerül, a közakarat szerint választott király törvényes ura lehessen Magyarországnak. Megszületett a nemzet szabad királyválasztó joga. Égetően szükség volt a gyors nemzeti összefogásra, hiszen eközben Murád szultán nem tétlenkedett. Jelentős haderővel támadta meg déli irányból Magyarországot.
Jan Giskra, a cseh huszita zsoldosok vezére
Az ősi magyar koronázási jelvények



24
A TÖRÖKVERŐ HUNYADI
I
Ulászló király felismerte, hogy az igazi veszély az ország déli része felől érkezik. A délvidék védelmét két megbízható katona főúrra – Hunyadi Jánosra és Újlaki Miklósra – bízta. A két főúr a bizalmat hamar megszolgálta, amikor 1441 első napjaiban a Bátaszék mellett vívott csatában győzelmet aratott a török felett. A király, meghagyva szörényi, illetve macsói báni méltóságukat, Erdély vajdáivá, továbbá temesi főispánokká, majd pedig nándorfehérvári kapitányokká nevezte ki őket. Figyelni kellett azonban a belső ellentétekre is, hiszen a korábban hűségesküt tett Garai László és Szécsi Dénes – akik közül az utóbbi ráadásul a koronát helyezte Ulászló fejére –, a döntő pillanatban visszatértek V. László és Erzsébet táborába. A legnagyobb veszélyt jelentő Giskra cseh huszita zsoldosai elárasztották a Felvidéket, megszállva a gazdag bányavárosokat, továbbá Eperjes és Sáros vidékét. Esztergomot és környékét Szécsi prímás, a Dunántúlt a Rozgonyi és a Kanizsai család, a Dráva mentét Cillei és Garai katonái, míg a délnyugati országrészt Frangepán Bertalan biztosította Erzsébet számára. Az ország keleti része Ulászló kezén volt, de a pusztítás, a véget nem érő csatározások tovább gyengítették hazánk erejét, egységét. Ebben a reménytelennek tűnő helyzetben érte Magyarországot az oszmánok támadása. 1441-ben Hunyadi kisebb török csapatokat űzött ki az ország területéről. Az év nyarán győzelmet aratott Iszkak bég serege fölött, ami nem volt jelentős győzelem, de visszaadta a magyaroknak a hitet, a reményt az elmúlt évek sikertelenségei, vereségei után. Az igazi megmérettetés azonban 1442-ben várt Hunyadira. Murád szultán tervbe vette a Havasalföld és Erdély teljes területének meghódítását. 1442
tavaszán Mezid bég az Európába vezényelt török hadsereg élén tört Erdélyre. A törökök útját rablás, pusztítás, zsákmányszerzés, foglyok ejtése kísérte. Hunyadi Lépes György erdélyi püspökkel Marosszentimrénél útját állta a töröknek. Az első összecsapás török győzelemmel végződött. A bajt tetézte s a törökök elszántságát igazolta, hogy a kezükre került Lépes György püspököt Mezid bég lefejeztette. Hunyadi János azonban nem adta fel a harcot. Átvágta magát a törökök gyűrűjén, s minden idejét, energiáját egy új sereg gyűjtésére, átszervezésére használta fel. Visszatért Marosszentimrére, s ott, ahol korábban vereséget szenvedett, most fényes győzelmet aratott a túlerőben lévő törökök ellen. Mezid bég seregében szultáni csapatok is voltak, amiből arra következtethetünk, hogy az összecsapás tétje jóval nagyobb volt annál, mint ami erről a csatáról eddig a köztudatban volt. A törökök elleni marosszentimrei győzelmet úgy tüntetik fel a történelemkönyvekben, mint Hunyadi első, de nem nagy jelentőségű hadi sikerét. Pedig a Mezid bég 17 000 fős és Szehabeddin beglerbég több mint 60 000 fős serege elleni győzelem a „jegyzett” nagy csaták sorába tartozik. Nem véletlenül írta le munkájában egy török krónikás – pedig a kudarcot nem szívesen ismerték el a török történetírók –, hogy „az iszlám serege olyan vereséget szenvedett, hogy azt mondani sem lehet”. Ehhez az összecsapáshoz kapcsolódik Kemény (Kamonyai) Simon legendája. Ez volt a magyar vitézek önfeláldozását tanúsító nevezetes jelenetek közül az egyik legismertebb, amikor Kamonyai Simon a döntő összecsapás előtt – tudván, hogy a török minden erejével Hunyadi elpusztítására fog törekedni – páncélt, ruhát cserél a hadvezérrel. A csata hevében a török sereg legjobb katonái rárontottak és megölték a Hunyadinak vélt
Hunyadi János bővített címere



25
Germánia a töröktől sanyargatott Hungária segítségére siet. (A törökellenes harcok összefoglaló, reprezentatív műalkotása ez a fametszet, Johann Nel 16. századi alkotása. A törökellenes harcok hősei fekszenek jobb oldalt, közöttük Ulászló király és Hunyadi János)
Kamonyait. Örömüket azonban a következő pillanatokban a csalódás és a rémület váltotta fel, mert az oldalszárnyon megjelent az igazi Hunyadi, és fényes győzelmet aratott a szultáni sereg fölött. Nem véletlen, hogy Hunyadi János korának egyik legjobb, legképzettebb hadvezére volt. A témával foglalkozó történészek közül Hidán Csaba kutatásai hívják fel a figyelmet a következőkre. Hunyadi a különböző fegyvernemek harcmódját a korszak legjobb képviselőitől tanulta. Mint Csáky György székely ispán apródja, megismerkedett az ősi módon harcoló íjas-lovas székelyekkel, akiket abban az időben kelet legkiválóbb íjászainak tartottak. Erről még a velencei követ írása is tanúskodik. Lazarevics István szerb despota mellett a „balkáni típusú” lesvetést, a tőrbe csalást alkalmazó, hegyvidéki harcmódot sajátította el. Amikor Újlaki Miklós macsói bán szolgálatába állt, akkor ismerkedett
meg a törökök, illetve a végváriak harcmodorának fortélyaival. 1431-től – mint korábban már utaltunk rá – a milánói herceg szolgálatában állt. Francesco Sforza kapitány mellett a nyugati zsoldos hadsereg támadó harcmodorát tanulmányozta, nála a várvívás különféle módszereit ismerte meg. A cseh husziták elleni harcokban Hunyadi János látta, hogyan használják a zsoldosok a szekérvárat s a különféle harci eszközöket. A törökverő sikereinek titka, hogy tehetségét, hadvezetési tudományát jól össze tudta hangolni a felsorolt fegyvernemek alkalmazásával. Mindig tudta, hogy melyik fegyvernem, harcmodor mikor, milyen stratégiai helyzetben, milyen terepen, milyen felkészültségű ellenség esetében vethető be. A magyar siker hatására csatlakozott Hunyadihoz Vlad Dracul havasalföldi és II. István moldvai vajda. Hunyadi a vajdák támogatásával már a Kárpátokon túli területeken, a Jalomica folyónál mért súlyos vereséget a többszörös túlerővel felvonuló ellenségre. Hunyadi János újabb győzelmével méltán érdemelte ki a „törökverő” címet. Murád szultán békét ajánlott, de feltételként Nándorfehérvár átadását követelte. Ezt azonban sem Ulászló király, sem Hunyadi nem fogadta el.



26
Hunyadi János ábrázolása a Thuróczy-krónika augsburgi kiadásában
Mátyás szülőháza Kolozsvárott, napjainkban
A győzelmek hatására Hunyadi János és Ulászló király hívei megsokasodtak. Ennek ellenére Magyarországon a hatalmi huzavona tovább folytatódott. Erzsébet királyné hirtelen halála tovább bonyolította a helyzetet. Giskra, a Felvidéken szinte már mindenkitől független, önálló politikát folytatott. III. Frigyes a gyermek V. László gyámjaként kihasználva a török támadásokat s a magyarok megosztottságát, állandó veszélyt jelentett a magyar trónra. Mindezek ellenére, hosszú alkudozások után megszületett a belső béke, amely azonban nagyon törékenynek bizonyult. Ulászló király és Hunyadi elérkezettnek látta az időt arra, hogy kiűzze a törököt Európából. A tervet a pápai követ, Cesarini Julian (Giuliano Cesarini) bíboros is támogatta, akit IV. Jenő (1431–1447) római egyházfő küldött Ulászló udvarába. Azokban az években született meg Hunyadi Mátyás, amikor Hunyadi János nagy csatáit vívta a törökökkel, amikor kiérdemelte a törökverő címet. A törökverő marosszentimrei győzelme után, az 1443 nyarán induló hosszú hadjárat közötti időszakban, 1443. február 23-án, Kolozsvárott látta meg a napvilágot a legkisebb Hunyadi fiú. Szilágyi Erzsébet második fiának származásáról talán még több legenda született, mint Hunyadi Jánoséról. Mátyás később maga is hozzájárult ahhoz, hogy az ősök palettája szélesedjen, hiszen a névtelen erdélyi nemes család nem volt elég előkelő egy európai nagyságú uralkodóhoz. Ezt az alacsony származást kiküszöbölendő, megjelent a köztudatban a szultáni udvarhoz, később pedig, Bonfini tollából eredően az ókori rómaiakhoz való tartozás. (Mindezekről később bővebben lesz szó.) A király 1443 júliusában népes sereg élén elindult déli irányba. Nándorfehérvárnál átlépte a határt. Ezzel kezdetét vette a történelmi utókor által „hosszú hadjáratként” ismert török elleni támadás, amely azonban komoly előkészületeket kívánt. Hunyadi János hadvezéri felkészültségére jellemző, hogy kémeit, felderítőit egészen Kis-Ázsiáig, a Karamán Emírségig elküldte. A jelentésekből azt szerette volna megtudni, hogy milyen felkészültségű és számú török haderő állomásozik Drinápoly és Konstantinápoly környékén. Kíváncsi volt a földrajzi viszonyokra, a víz- és élelem-utánpótlás lehetőségeire. Hunyadi 32 000 aranyat áldozott saját vagyonából a hadjáratra. A puskáktól és ágyúktól kezdve a huszita (táborita) szekerekig mindenféle hadfelszerelést megvásárolt, amire úgy gondolta, hogy szüksége lehet. Kapcso



27
latokat, segítőket keresett keleten és nyugaton egyaránt. A keleti végeken még csak-csak talált szövetségest, de a nyugati uralkodók egyike sem segített. Shlich Gáspárnak, III. Frigyes kancellárjának a feljegyzéseiből tudjuk, hogy a nyugati királyok egyike sem támogatta a magyarokat. Nándorfehérvárnál csatlakozott a király seregéhez Hunyadi, aki királyi parancsra 12 000 lovassal előrement Bulgária irányába, hogy felderítse a terepet. Ősszel felégette Niš városát, több kisebb török sereget szétszórt, a hadjárat minden vonatkozásban sikeresnek tűnt. Eközben a magyarok háta mögé került egy 30 000 fős török had, hogy elvágja egymástól Hunyadi és Ulászló seregét. A törökverő azonban visszafordult, s tönkreverte ezt az oszmán sereget is. A hadjáratban résztvevők lelkesek voltak, kedvezett nekik az időjárás, többnyire akadálytalan volt az élelmiszer-ellátás. Ennek eredményeként 1443 novemberében már elfoglalták Pirótot és Szófiát. A Kunovica-hágónál még a szultán sógora és a török fővezér is Hunyadiék fogságába esett. A tervek szerint a Balkánon kellett volna átkelni, s a sikeres átkelés után Drinápoly ellen dolgozták volna ki az ostromtervet. A hadiszerencse azonban meg
Szkander bég arcképe
fordult. A kemény tél, az élelmiszerhiány, a betegségek s a törökök által mesterien elzárt balkáni hágók meghiúsították a nagyszabású tervet. Erről a hadjáratról egészen pontosan tudjuk, hogy nem az ellenség, hanem a természeti erők késztették visszafordulásra Hunyadit. A magyarok 1444 január végére visszatértek Nándorfehérvárra. A hadjárat annak ellenére is sikeres volt, hogy a végső célt, a törökök Európából való kiűzését nem sikerült elérni. Fél év eltelte után, 25 győztes csatával, óriási hadizsákmánnyal, egyre nagyobb tekintélynek örvendve, Hunyadi bevonult Budára. A „hosszú hadjárat” eredményességét az 1444. augusztus 1-jén Szegedre érkező török küldöttség békepontjai is igazolják. A számos török–magyar béke között kevés olyan akad, amelyik ilyen kedvező feltételeket javasolt volna. Ezek közé tartozott Szerbia kiürítése, 100 000 arany hadisarc megfizetése, tíz évre szóló béke, továbbá 30 000 török harcosnak a magyar király szolgálatába állítása, azzal a kikötéssel, hogy nem vezénylik a szultán ellen őket. Hunyadi és a háborúpárti nemesek azonban újra le akartak csapni a törökökre. Tervüket Cesarini pápai legátus is szorgalmazta, más források szerint a békeszegés tervét ő eszelte ki. A velencei flotta – amely aztán később a magyar sereg vereségének egyik okozója lett – már elkezdte a behajózást az oszmánok ellen. A velencei gályák, amelyeket részben a pápa szerelt fel, 1444 júliusában a Dardanellák felé haladtak. Támogatta Hunyadi tervét az albán fejedelem, Kasztrióta György, ismertebb nevén Szkander bég, aki végül Hunyadi egyetlen hűséges társa marad. A Nándorfehérvár felé vonuló magyar sereget azonban Brankovics György szerb fejedelem nem engedte átvonulni országán. Brankovics számára nagyobb biztonságot jelentett a törökkel való megegyezés. Ellenezte a háborút Vlad Ţepeş havasalföldi vajda is, akinek ebben az esetben a szerb fejedelemével egyezett meg az érdeke. Ő sem akarta a törökök elleni háborút. Ellenezték a háborút Ulászló lengyel nemesei is, hiszen őket nem érintette, nem érdekelte Magyarország déli vidékeinek sorsa. A háború vagy béke kérdésében tartott 1444-es országgyűlésen mégis Hunyadi és Ulászló akarata érvényesült. A keresztény hadak gyülekezőhelyének Váradot jelölték meg, ahol békeszerződést írtak alá a törökökkel. Ulászló azonban először Szegedre vonult, ahol mindenki meglepetésére esküt tett, hogy az oszmánokkal kötendő béke érvénytelen lesz.



28
Tette mindezt a korábban ismertetett előnyös török ajánlatok ellenére. Következetlen politikáját bizonyítja, hogy augusztus 4-én úgy határozott, mégis hadba vonul a szultán ellen. Elhatározásában döntő szerepe lehetett a frissen kapott hírnek, mely szerint a 21 hajóból álló velencei–genovai–burgundiai flotta elérte a Hellészpontoszt. Ulászló elkerülve Brankovics Szerbiáját, Orsovánál serege élén átkelt a Dunán, s októberben már Nikápolyt vette birtokába. Innen a mintegy 20 000 fős sereg akadálytalanul vonult a Fekete-tenger partján fekvő Várnáig, ahol egyesült a sereg másik részével. A sikeresnek ígérkező hadjáratot beárnyékolta az a hír, mely szerint Murád szultán ázsiai serege a tengerszoroson háborítatlanul átkelt Európába. Ez többek között annak volt köszönhető, hogy a velencei–genovai flotta még kísérletet sem tett arra, hogy zavarja az európai és ázsiai török sereg egyesülését. Így fordulhatott elő, hogy Drinápolynál egy közel 16 000 fős török sereg, a szultáni hadak egy része, a Várnánál gyülekező mintegy 40 000 főt számláló magyar sereg hátába került. A hírek szerint a keresztény genovai hajósok nemhogy akadályozták volna, de jó pénzért, fejenként egy aranyért ők szállították át az anatóliai török sereget Európába. Hunyadi tudta, hogy a történtek után nem számíthat a keresztény gályák segítségére, amelyek kimenekíthették volna a kelepcéből a királyt és seregét. Nem maradt más választása, támadást kezdeményezett. Hunyadi János, méltóképpen török
verő híréhez, bár áldozatok árán, de módszeres küzdelemben felülkerekedett a túlerőn. Már csak a szultánt védő janicsárok álltak útjába, amikor Ulászló király nagy hibát követett el. Talán az örök dicsőség vágya szállta meg a királyt, amikor ötszáz lovasa élén nekirontott a cölöpökkel körülvett szultáni tábornak. A vakmerő, az átgondolt stratégiát nélkülöző támadásról Thuróczy János – a valóságot kissé elferdítve – krónikájában így ír: „Mikor a törökök lovassága is megingott és futásnak eredt, és csupán a császári tábor állt nagy félelmek közepette a maga helyén, megszámlálhatatlan gyalogos csapattal: Ulászló király látva, hogy az ellenséges lovasság fut, s hogy Amurát császár és tábora reszket a félelemtől, a személyének védelmére rendelt csapatot harcba indította, és miközben a vajda úr és a többiek vad küzdelemben csatáztak, megrohanta a császár táborát, teljesen meg akarta semmisíteni. A gyalogosok sűrű csapatai közé ért, azoknak nagy sokasága rárohant, elnyomta őt csapatával együtt: elesett. És ez nem remélt győzelemhez juttatta a már legyőzött és levert ellenséget, amely már egyáltalán nem reménykedett a győzelemben.”
A krónikás torzítása abból eredt, hogy jóllehet a csata kimenetele kedvezően állt a magyarok számára, a végső győzelemről még nem lehetett szó. Thuróczy feltehetően a csatában elesett királyt akarta felmenteni végzetes tettének bűne alól. Hi
A törökverő Hunyadi János nagy csatái 1442–1456 között
B I RO D ALOM
NÉMETRÓMAI BIRODALOM
Nándorfehérvár
Szeged
Jajca Galambóc
Pirot
Orsova
Temesvár
Kruševac Niš
Szófia
Rigómező
Zlatica-szoros
Nikápoly Várna
Suma
Drinápoly
Konstantinápoly
MOLDVA
ER D É L
Y
T
Ö
RÖK
H A V A S A L F ÖLDI
BO
S
Z
N
IA
F E J E D E L E MSÉG
SZLAVÓ N I A
HORVÁTHORSZÁG
S Z E RB
I
A
A hosszú hadjárat útvonala Az 1444. évi hadjárat útvonala Az 1448. évi hadjárat útvonala Az 1448. évi hadjárat útvonala



29
szen a janicsárokat a szultán nem vetette be. Mindenesetre a király akciója köddé foszlatta az utolsó reményeket is. Ulászló király és hű emberei mind egy szálig elestek a vakmerő támadás során. Ez a szerencsétlen esemény fordulatot hozott a küzdelem addigi, magyarok számára kedvező állásában. 1444. november 10-e a magyar történelem nagy tragédiái közé tartozik, hiszen Magyarország újra király nélkül maradt. Hunyadi csak nagy üggyel-bajjal tudott elmenekülni a csatatérről. Útja a Havasalföldön át vezetett Magyarország felé. Vlad Dracul román vajda emberei azonban elfogták Hunyadit, ugyanis a szövetségeseit folyamatosan váltogató fejedelem ki akarata őt szolgáltatni a törököknek, ami a biztos halált jelentette volna számára. A hol ide, hol oda ingadozó Vlad Ţepeşt csupán Hédervári Lőrinc nádor erélyes felszólítása, majd háborúval való fenyegetése térítette el szándékától. Vlad Dracul rövid távú érdekeit tartván szem előtt, a törökverőt nem adta át halálos ellenségének, éppen ellenkezőleg, ügyelve a biztonságára, egészen a magyar határig kísértette. Hunyadi szerencsésen megmenekült addigi pályafutásának legszerencsétlenebbül végződő csatájából. A gondviselés akarhatta így, hiszen rá még nagy feladatok vártak.
Hunyadi János a várnai csatában
A várnai csata



30
HUNYADI JÁNOS KORMÁNYZÓVÁ VÁLASZTÁSA
A
főurak a király halála után belátták, hogy egyezségre kell jutniuk. Az 1445-ben összehívott országgyűlésen V. László elfogadása és az ország átmeneti irányítása volt a fő téma. Arra nem is gondoltak, hogy ne király irányítsa az országot. A királyválasztás feltételeit azonban ők határozták meg. V. Lászlót csak akkor fogadták volna el, ha a Szent Koronával együtt hazatér, s a magyar törvények szerint uralkodik. Ez természetesen a koronázás megismétlését is jelentette volna. Ha ez nem történik meg, hangoztatták a főurak, akkor nemzeti királyt választanak. Tekintettel az átmeneti helyzetre, amelyet nagyon rövid időben szabtak meg, hét főkapitányt választottak az ország élére. Hunyadi Jánost, Újlaki Miklóst, Rozgonyi Györgyöt, Guti Ország Mihályt, Bebek Imrét és Szentmiklósi Pongrácot az udvari pártból, a hajdan Ulászlót támogató nemzeti pártból pedig Jan Giskrát, a huszita zsoldosvezért. Mindegyikük kapott az ország területéből egy-egy darabot, amely fölött azonban nem volt korlátlan hatalmuk, ott a helyi nemességgel kellett egyezségre jutniuk, mielőtt bármilyen ügyben döntöttek volna. A tényleges hatalom továbbra is a királyi tanács kezében maradt, amelyben Hunyadi János mellett Hédervári Lőrinc nádor, Szécsi Dénes prímás, Újlaki Miklós és Rozgonyi György országbíró foglalt helyet. Hunyadi János addig elért pozícióit tovább erősítette azáltal, hogy barátját, a szellem emberét, Zrednai (Vitéz) Jánost a pápával kineveztette váradi püspöknek. Mivel III. Frigyes nem adta ki a magyar rendeknek sem V. Lászlót, sem a Szent Koronát, a magyar urak országgyűlést hirdettek meg. Az 1446 májusában a Rákosmezőre összehívott országgyűlésen elhatározták, hogy kormányzót választanak. De ki legyen az, akit a nemesek közfelkiáltással elfogadnak? A választás nem eshetett másra, mint az ország legnagyobb földbirtokosára, a Magyarország védelmét eddig is sikeresen megoldó hadvezérre, Hunyadi Jánosra. Jóllehet, az országgyűlésen részt vettek V. László hívei is, de Hunyadi és támogatói – első
Ehrenreich Sándor Ádám Hunyadi Jánosról készített portréja
sorban a köznemesség – elsöprő többségben voltak. A jogi formula szerint a közakaratot a köznemesség egyhangú szavazata jelentette. Hogy ez az egyhangú szavazat meglegyen, a Hunyadi-párti főurak körbejárták az országgyűlésen részt vevő köznemesi csoportosulásokat, s Hunyadi megválasztására biztatták őket. Hunyadi János egyébként is népszerű volt, különösen a keleti országrészek köznemeseinek körében. A főnemesek ezután eltávoztak az országgyűlés színhelyéről, s a magukra maradt köznemesség, az „ország közakarata” választott, amely végül Hunyadi Jánost kiáltotta ki kormányzóvá. A frissen megválasztott kormányzó első teendője egy Ausztria elleni hadjárat megszervezése volt. Érdemes felfigyelni arra, hogy Zsigmond halála után, különösen amióta a rendek megerősödtek, szinte minden évben összehívták az országgyűlést, s minden fontos dologban ott döntöttek. Az országgyűlés szerepe tehát már a 15. század derekán felértékelődött. Hunyadi János hadvezéri képességei mellett megmutatkozott politikai tehetsége is.



31
HUNYADI JÁNOS AUSZTRIA ELLENI HÁBORÚJA
A
német király, III. Frigyes – akivel majd Mátyás is egész életében harcolni fog nem tartotta be korábban vállalt kötelezettségeit. Nem adta vissza a magyaroknak az őket illető Szent Koronát, s továbbra sem volt hajlandó kivonulni Magyarország megszállt nyugati területeiről. Hunyadi 1446 őszén, hogy helyreállítsa az eredeti állapotokat, hadba indult a „zsarnok” Frigyes ellen. A hadjárat nem titkolt birtokszerzési akció is volt, amit bonyolított Ulrich von Zilli, magyar nevén Cillei Ulrik stájer őrgróf beavatkozása. Az osztrák tartományúr vitában állt III. Frigyessel, de amikor önkényesen felvette a szlavón báni címet, szembekerült Hunyadival is. A kormányzó benyomult Ausztria területére, s még Bécsújhelyet (III. Frigyes kedvelt tartózkodási helyét) is elfoglalta.
Cillei Ulrik
A bécsújhelyi városháza homlokzatának falán, középen III. Frigyes német-római császár emléktáblája. A császár szívesen tartózkodott a városban
Hunyadi Bécsújhely elfoglalását megelőzően feldúlta Stájerországot és Karintiát, sőt hadaival a Cillei által birtokolt Szlavóniát is megtámadta. Átütő sikert azonban nem ért el. Legfőbb követelésének – hogy Frigyes adja ki a gyermek V. Lászlót, a magyar korona jogos örökösét – nem tudott érvényt szerezni. Cillei Ulrikkal pedig csak azzal a feltétellel tudott egyezségre jutni, hogy kiskorú gyermekeiket – Hunyadi Mátyást és Cillei Erzsébetet – eljegyezték egymással. Nem könnyítette meg a kormányzó helyzetét az sem, hogy az új nádor Garai László lett, a Hunyadi-ellenes párt vezére. Giskra, a Felvidék tekintélyes részének ura, pedig mint korábban is minden esetben, III. Frigyes mellé állt az osztrákok és a magyarok közötti politikai és fegyveres csatározásban. Amikor a fegyverszünet eredményeként III. Frigyes 1447. február 2-án kivonta a seregeit Győrből – többek között ezt a várost is megszállva tartot



32
minden hatalom a kormányzó kezében összpon
Hunyadi János birtokai 1456 ban
Hunyadi János
ta –, Hunyadit már a Havasalföldön találjuk. Az osztrák hadjárat nem volt eredményesnek mondható, hiszen Frigyes megtarthatta többek között Sopron, Kőszeg, Borostyánkő, Rohonc, Léka, Szalónak, Dévény, Fraknó, Kismarton s még számos más vár és város tulajdonjogát. Pedig Hunyadi a tárgyalások során közvetítő pápai legátusnak hangsúlyozta, hogy III. Frigyes makacssága, állandó viszálykodása tartja őt vissza egy nagyobb törökellenes háború megindításától. A kormányzó ennek ellenére egy pillanatig sem adta fel törökellenes politikáját. Elűzte székéből a törökbarát havasalföldi vajdát, s ezzel megerősítette a Balkánon a Magyar Királyság pozícióit. Az ausztriai tárgyalóasztalnál eközben Vitéz János képviselte a kormányzót. Míg 1447-ben folytak az alkudozások Frigyessel, közben az év tavaszán összeült az újabb országgyűlés. Ezen pontosították a kormányzó hatáskörét, amely végeredményben Hunyadi számára kedvező volt, tekintettel arra, hogy ettől kezdve rendelkezhetett az összes királyi jövedelem felett. Ezzel együtt megszüntették az országos főkapitányságokat, ami azt jelentette, hogy
tosult. Tovább nőtt a kormányzó tekintélye azáltal is, hogy ezentúl kizárólag ő volt jogosult az országgyűlést összehívni. Ezen a ponton érhető tetten Hunyadinak a királyéhoz fogható hatalma.

Hunyad
Déva
Létavár
Beszterce
Felsőbánya
Szatmár
Németi
Munkács
Debrecen
Tokaj
Túr
Hódvásárhely
Szabadka
Lippa
Temesvár



33
1448-ban a nyugati hatalmak biztatták Hunyadit – jelentős támogatást ígérve neki – a törökök elleni háborúra. Közülük is kitűnt Alfonz nápolyi király 100 000 forintos támogatásával. A segítség azonban vagy csak részben, vagy egyáltalán nem érkezett meg. Hunyadi János 25 000 fős, zsoldosokból és néhány bandériumból álló seregével útra kelt a déli végek felé. Számíthatott még a havasalföldi vajda 8000 fős seregére, továbbá Brankovics György szerb despota és Szkander bég albán fejedelem támogatására. Amikor Hunyadi Rigómezőre érkezett, a török túlerő elvágta a magyar sereget Szkander bég hadától, lehetetlenné téve a két sereg egyesülését. Hunyadi csapatai élén Rigómezőn (Koszovón) 1448. október 18–19-én csapott össze a török túlerővel, és súlyos vereséget szenvedett. Pedig Hunyadi éjszakai támadásokkal is próbálkozott. A rigómezei csatában odaveszett tizenöt főúr, Hunyadi híveinek színe-java. A kormányzó is csak nagy nehézségek árán tudott elmenekülni a csatatérről. Megismétlődött a négy évvel korábbi eset, amikor Hunyadi a várnai csata után kis híján áldozatul esett az ingadozó havasalföldi vajda, Vlad Ţepeş szeszélyének. Ezúttal a hol magyar, hol törökpárti Brankovics György fogságába esett. Végül a szerb despota Hunyadit csak 100 000 forintos váltságdíj és számos magyarországi vár és földbirtok átengedése fejében engedte el szendrői várából. Ráadásul a kormányzónak biztosítékként idősebb fiát, Hunyadi Lászlót túszként Szendrő várába kellett küldenie. 1449-ben a Hunyadi-párt Giskrával szemben próbált meg eredményt elérni, amikor a kormányzót egy sereg élén a Felvidékre küldte. A hosszúra nyúló csatározások azonban nem hoztak eredményt. Az 1450. március 28-án megkötött mezőkövesdi békében Giskra kezén maradtak a gazdag felvidéki kereskedő- és bányavárosok, mint például Kassa, Eperjes, Bártfa, Lőcse, Selmecbánya, Körmöcbánya és Besztercebánya.
A birtokviszonyok azonban Hunyadi számára is kedvezően alakultak, hiszen a kormányzó az 1450es években már mintegy 4 millió hold földbirtokkal, 57 mezővárossal, mintegy ezer faluval és 28 várral rendelkezett. Hunyadi csak úgy tudta kormányzói tekintélyét megtartani, hogy 1450 nyarán szövetségre lépett az ország legjelentősebb zászlósuraival. Garai nádorral és Újlaki Miklós erdélyi vajdával létrehozta a Hunyadi–Garai–Újlaki ligát. A 15. század derekán
Selmecbánya várfalai
Európa allegóriája. A színezett fametszet a 16. század második felében jelent meg, de témáját tekintve igaz Hunyadi korára is, amikor Európa a török ellen harcoló népek megmentőjének szerepébe lép, de gyakorlatilag az ellenkezőjét teszi



34
a bárók rövid távú érdekeiknek megfelelően gyakran váltogatták ligabéli szövetségeseiket. Nem meglepő, hogy Garai László nádor 1448-ban Cilleivel és Brankoviccsal, 1453-ban pedig már Újlakival és Cilleivel kötött szövetséget, hogy fellépjen Hunyadi ellen. Az 1440-es évek azonban nemcsak a bárók, hanem a köznemesség megerősödését, önállóságának növekedését is eredményezték. Bár a köznemesek függő viszonyban álltak a nekik földet és hivatalt adó főnemesekkel, nagy számuk miatt – Európában szinte egyedülálló módon – mégis jelentős katonai és politikai erőnek számítottak. Ennek köszönhetően született meg a natio Hungarica, a „magyar nemzet” fogalma. Ez az erősnek, egységesnek tűnő állam a nyugati országok szemében viszont azzal
Allegória Hunyadi János alakjával. Andreas Nunzer kompozíciója a 18. század közepéről. A gazdag díszítésű képen Hunyadi János törökellenes harcainak egy képbe sűrített ábrázolása látható
volt egyenértékű, hogy a Magyar Királyság Európa védelmét testesítette meg a török ellen. Európa nyugati fele – hogy a segítségnyújtás elmaradása miatt lelkiismeretét megnyugtassa – Magyarországot a „kereszténység védőbástyája” címmel ruházta fel. Ehhez járult hozzá, hogy hazánk egy jelképpé vált hőst, egy törökverő vezért is fel tudott mutatni Hunyadi János személyében. 1452 márciusában a pápa Rómában császárrá koronázta III. Frigyest. Hosszas politikai huzavona után, 1452 szeptemberében az újdonsült császár kiadta a magyaroknak az 1440 óta fogva tartott trónörököst, akit V. László néven a magyarok trónra emeltek. V. László újbóli megkoronázásával azonban véget ért Hunyadi János kormányzóságának időszaka.



35
V. LÁSZLÓ TRÓNR A LÉPÉSE
H
unyadi 1453 januárjában lemondott ugyan kormányzói tisztéről, de kárpótlásul az ország főkapitányának tette meg őt az ifjú király, így a hatalom döntő része továbbra is a volt kormányzó kezében maradt. Hunyadi János birtokában maradtak a királyi várak, uradalmak és ezek jövedelmei, s mindezek megkoronázásaként ekkor vette fel Hunyadi a Beszterce grófja címet. A Hunyadi-család befolyása azáltal is növekedett, hogy az immár 22 éves Hunyadi László zászlósúr és pozsonyi főispán lett. A Hunyadi-család fejének a közép-európai térségben már csak két riválisa maradt: a Szlavóniát uralma alatt tartó osztrák-stájer gróf Cillei Ulrik és a cseh Podjebrád György. 1453 nyarán ijesztő hír érkezett Európába, amely szerint május 29-én a törökök elfoglalták Konstantinápolyt. A hír Magyarországon is rémületet okozott. Ráadásul az ausztriai, csehországi és magyarországi belviszályok tovább nehezítették az egyébként sem rózsás belső helyzetet. Ennek az évnek októberében koronázták meg ismételten a jogilag már 12 éve királyi címet viselő V. Lászlót. Luxemburgi Zsigmond király és császár unokája biztosította az ország lakosságát, hogy megtarthatják régi szabadságukat és jogaikat, továbbá nem érheti őket sérelem birtokaik tekintetében. V. László komoly és őszinte kijelentései sem jelentettek semmit, hiszen teljes mértékben Cillei Ulrik befolyása alatt állt. A koronázási ünnepségek befejeztével László király visszatért Bécsbe, Cillei védőszárnyai alá. Előtte azonban Pozsonyban esküt tett az országnak és a Hunyadiaknak, hogy éberen fog őrködni Magyarország ősi jogainak tiszteletben tartását, az ország jelenlegi állapotának megőrzését.
Részletek V. László 1453. évi dekrétumából 1. cikkely Hogy a király esküt tegyen Először: A király esküdjék meg, hogy Magyarországot országlakosaival együtt mindazokban a szabadságok
V. László (1440-től, illetve 1453–1457)
ban és törvényekben, valamint elismert szokásokban, együtt és egyénenként, sértetlenül meg fogja tartani, amelyekben elődei, úgymint nagybátyja, Zsigmond császár úr és atyja, Albert úr ugyanezt az országot és lakosait megtartották és megoltalmazták. 1. § És hogy Magyarország határait nem fogja elidegeníteni, hanem tehetségéhez képest megvédi és az elidegenítetteket visszaszerzi. 2. cikkely Az országgyűlés karai és rendjei hűségesküt fognak tenni És viszont, a főpap urak, bárók, nemesek és előkelők és Magyarország többi hívei együtt és egyenként ... kötelesek ... király uruknak esküt tenni. Arra, hogy hozzá állandóan hűségesek lesznek és neki engedelmeskedni fognak. 4. cikkely A király mindenkinek megkegyelmez az ezelőtt elkövetett kihágásokért



36
Kegyeskedjék király urunk minden országlakosnak együtt és egyenként, valamint a Magyarország koronájához tartozó, bármely rangú és rendű más embereknek, jelenlevőknek és távollevőknek egyaránt, mindazokra a sérelmekre és kihágásokra nézve, amelyeket boldog emlékezetű néhai Albert király úr halálának idejétől fogva mind a mai napig a királyi felség és koronája ellen bármi úton és módon véghezvittek és elkövettek, teljes kegyelmet és bocsánatot adni. 6. cikkely Az újonnan épített kastélyokat hűtlenség terhe alatt rombolják le ... minden új kastélyt ... romboljanak le. 8. cikkely Hunyadi János kormányzó adományait megerősítik Azok az adományok, amelyeket a kormányzó úr a dekrétum erejénél fogva tett, maradjak érvényben. 10. cikkely Semmi adózás ne legyen Szokatlan adózások ezentúl semmi módon és semmi címen ne történjenek. 3. § Az előadott ... cikkelyeknek ... sértetlen megtartását, teljesítését és foganatos végrehajtását ígérjük és akarjuk.”
Hunyadi János arra az esetre is bebiztosította magát, ha az ifjú király kikerülne a „látóköréből”. Ennek érdekében Vitéz Jánost a titkos kancellária vezetőjévé nevezték ki, s a hű szövetséges ettől kezdve állandóan V. László mellett tartózkodott. V. László 1453 októberében Prágába ment, ahol
V. László esküje a Hunyadi-háznak
cseh királlyá koronáztatta magát. A koronázás során az ifjú király a cseh rendeknek hasonló hűségesküt tett, mint amilyet februárban Pozsonyban a magyar rendeknek. Az új király szinte elárasztotta kegyeivel az ország észak-nyugati területeit továbbra is uraló cseh Giskrát, akinek zsoldosvezérei gyakori rablóhadjáratokkal sarcolták a Felvidéket. Különösen Axamit Péter zsoldoskapitány okozott sok gondot az ott élőknek. A magyar rendek a cseh husziták túlkapásainak megfékezésére Hunyadi Lászlót küldték a Felvidékre, hogy tegyen rendet, ám sok sikert nem ért el. Ausztriában Cillei okozott egyre nagyobb békétlenséget, akit végül a rendek követelésére eltávolítottak V. László mellől. A nagyhatalmú Cillei Ulrik szégyenszemre a bécsiek szidalmai közepette hagyta el az udvart. A ligaalapítási kedv 1454-ben sem hagyott alább. Hunyadi azonban kimaradt a Garai és Újlaki vezette csoportosulásból. Bölcsen megvárta, míg rendeződik az ausztriai helyzet, s ezt követően Cillei utódjával, Eizinger Ulrikkal és Podjebrád Györgygyel, a csehek „Hunyadijával” kötött szövetséget. Hunyadi János azon kevesek közé tartozott, aki felismerte, hogy Európára az igazi veszélyt a törökök jelentik. Ezért figyelmét a várhatóan kiújuló oszmán háború felé fordította. 1454-ben még egy kényes belső konfliktust is meg kellett oldania Hunyadinak. Hű embere, első számú bizalmasa, Vitéz János, akit pedig ő nevezett ki a magas tisztségre, a király környezetében – ahova Hunyadi küldte – politikai irányt váltott. V. László titkos kancellárjaként rávette a királyt arra, hogy az ország jövedelmei felett ne Hunyadi, hanem az országgyűlés és a király rendelkezzen. A kormányzati teendőket pedig a királynak és szűkebb tanácsának szerette volna alárendelni. Vitéz János mindkét tervezete jelentősen csökkentette volna Hunyadi befolyását, melyet a főkapitány nem hagyott annyiban. Határozott fellépésével a volt kormányzó Vitéz Jánost visszatérítette saját táborába.



37
HUNYADI A TÖRÖKÖK ELLEN KÉSZÜL
H
unyadi János felismerte, hogy a világhódító elhatározással Magyarország felé törő II. (Hódító) Mehmed (1451–1481) szultánt a Balkánon kell és lehet megállítani. Konstantinápoly elestének ijesztő példája arra ösztönözte Hunyadit, hogy megsegítse a szorult helyzetbe került Brankovics Görgyöt. A szultán 1454 augusztusában megtámadta Szerbia déli területeit. Hunyadi, seregei élén benyomult Szerbiába, és visszafordulásra kényszerítette II. Mehmedet. A törököknek ez már azonban csupán pillanatnyi megtorpanást jelentett. A szultáni hadakat nem lehetett feltartóztatni. Ezt igazolja, hogy 1455 nyarán szinte ellenállás nélkül elfoglalta Szerbia déli részét. II. Mehmed nemcsak kiváló hadvezér volt. Az ő művének tekinthetjük a Török Birodalom újkori szervezetének összekovácsolását.
III. Calixtus mint Siena városának patrónusa. Sano di Pietro festménye
II. Mehmed szultán, a világhódító
Képes volt rá, hogy uralkodásának három évtizede alatt egységes hatalommá szervezze az Oszmán Birodalmat. A hadsereg átalakításával létrehozta a török tüzérséget, amelynek döntő szerepe volt Konstantinápoly elfoglalásában. II. Mehmed 1453-ban a birodalom fővárosát az ókori Bizánci Birodalom központjába, Bizáncba, azaz Konstantinápolyba tette át. Hunyadi a keresztény hit védelmére, a keresztény Európa összefogására szólította fel a nyugati országokat. A szultán azonban tisztában volt vele, hogy egységes, erős európai keresztes hadtól nem kell tartania. A védőpajzs szerepét betöltő Magyarország újra magára maradt. Kedvezőnek tűnt az 1455-ben beállott változás, amikor V. Miklóst (1447–1455) a pápai trónuson a spanyol Borgia-családból származó III. Calixtus (1455–1458) váltotta fel. Az új pápa,



38
szemben elődjével, elkötelezett híve volt a törökök elleni küzdelmeknek. Ennek értelmében támogatta Hunyadi törökellenes szervezkedését is. Hunyadi mint a hadsereg főkapitánya, teljes hatalmat gyakorolhatott a magyar hadak két ága fölött. Az egyik hadsereg a király, a főnemesek, a zászlósurak és a főpapok bandériumából, míg a másik a nemesi felkelőkből, illetve a telekkatonaságból állt össze. Az ország lakossága azonban egyre ingerültebben reagált a mind gyakoribbá váló hadiadó kivetésére. Konstantinápoly elestének ijesztő híre azonban meggyőzte a kétkedők egy részét az újabb adók beszedésének jogosságáról. V. László az uralkodás, az ország bölcs irányításának tekintetében semmiféle tehetséget nem mutatott fel. Kivéve a színlelést, az udvari intrikák kieszelését, amelyeknek viszont kiváló mestere volt. Ezt a sommás megállapítást III. Frigyes császár bizalmasa, Enea Silvio Piccolomini, a későbbi II. Pius (1458–1464) pápa írta a fiatal királyról. Ez a királyi
Győr városában tartották 1455 nyarán a rendi ligák által szervezett tanácskozást, amelyen az ország legtekintélyesebb méltóságai jelentek meg
színlelés vezetett oda, hogy Hunyadit megbízták ugyan a főkapitányi teendők ellátásával, a befolyó jövedelmek elosztásába azonban nem szólhatott bele. Az adóbevételek elosztását, s az ország kormányzását egy 18 tagú tanács intézte. A tanács hat főpapból, hat főúrból és hat köznemesből állt. Az 1455-ös év a török elleni szervezkedés jegyében telt el. III. Frigyes birodalmi gyűlést hívott össze Bécsújhelyre. Konstantinápoly eleste még a csupán saját érdekeit szem előtt tartó császárt is megrendítette. A februártól áprilisig ülésező birodalmi gyűlés a nagy fogadkozáson kívül azonban más eredményt nem hozott. A gyűlésnek V. Miklós pápa halála, továbbá III. Frigyes és a magyarok kiújuló ellentéte vetett véget. Talán az volt az egyetlen, kézzel fogható eredménye a találkozónak, hogy a magyar küldöttek itt ismerkedtek meg az itáliai származású ferences prédikátorral, Giovanni Capestranóval (Kapisztrán Jánossal), akit meghívtak Magyarországra. (Ennek a kapcsolatnak nagy jelentősége lesz majd a nándorfehérvári csatában.) Mielőtt azonban Kapisztrán, a pápai udvar képviselője a sorsdöntő győri tanácsülésre megérkezett volna, Hunyadinak számolnia kellett belső ellenzékével. Igaz, hogy Cillei Ulrik és Hunyadi János



39
1455 augusztusában megegyezett, amelynek eredményeként a tizenkettedik életévében járó Hunyadi Mátyás feleségül vette Cillei Erzsébetet. A két főúr viszályát azonban ez sem oldotta meg, tekintettel arra, hogy az ifjú feleség rövid idővel később meghalt. Cillei – nem kevés rosszindulattal – azt híresztelte, hogy Hunyadi János a koronára vágyik, s célja elérése érdekében mindenre képes. A bárók torzsalkodása közepette II. Mehmed hatalmas haderővel készült Nándorfehérvár elfoglalására. Hunyadi János 100 000 fős hadsereg felállítását tervezte. Úgy számított, legalább ilyen nagyságú haderő szükséges ahhoz, hogy a törököt végleg kiszorítsák Európából. Hunyadi János főkapitány saját költségén 10 000 fegyveres felállítását tervezte, s hasonló haderőre számított Európa több keresztény államától. A pápától 20 000, a magyar királytól szintén 20 000 fegyveres kiállításában reménykedett. 1455 őszére azonban végérvényesen kiderült, hogy Hunyadi magára maradt. Nem először történt meg, hogy a szövetséget ígérő keresztény uralkodók, gazdag kereskedővárosok a döntő pillanatban visszaléptek. Hunyadi utolsó reménye az új pápa, III. Calixtus volt, aki trónra lépésekor esküt tett rá, hogy életét a törökök Európából való kiűzésének szenteli. Törekvéseinek legkiválóbb segítője az a Kapisztrán János volt, aki latin nyelvű szónoklatait határtalan lelkesedéssel és hittel intézte az emberekhez. Az egyszerű ma
A pápai udvar az ima mellé fegyveres erőt is adott. Róma 1456 tavaszán erős flottát szerelt fel, hogy a keresztények a Földközi-tengeren is úrrá legyenek a törökök felett. Eközben azonban a törökök sem tétlenkedtek. II. Mehmed szultán 1456 nyarán 60-70 000 főnyi hadával, 200 hajóval, 300 ágyúval és számos ostromgéppel Nándorfehérvár alá érkezett. V. László elrendelte ugyan a nemesi felkelést, de május végén Bécsbe távozott. Carvajol, a Budán tartózkodó pápai legátus sürgős segítséget kért a pápától. Velence, Milánó, Firenze, Genova hadai azonban nem mozdultak. Hunyadi összeszedett mintegy 200 kis sajkát, mert tudta, hogy kizárólag a Dunán juthat be a várba. Az összecsapásra mindkét fél készen állt. Az ütközet a magyar történelem egyik legfényesebb diadalát hozta.
gyar lakosok csak tolmácsok segítségével értették meg szavait, hiszen Kapisztrán egy szót sem tudott II. Pius emlékérme magyarul. Ennek ellenére a pápai küldött szuggesztivitásával, személyes példamutatásával ezrével
gyűjtötte a keresztesek táborába a parasztokat, kéz
műveseket, diákokat. II. Calixtus emlékérme
A pápa 1456 tavaszán a török veszélyre való figyelmeztetésül új imát rendelt el, amelyet délben kellett elmondani. A keresztény hívőket a pogány ellen mozgósító imára harangszóval figyelmeztették. (A harangszó és a déli ima valóban lelkesítő volt, amely részben hozzájárult ahhoz, hogy Nándorfehérvár védői fényes győzelmet arattak a törökök felett. Ez a harangszó is segítette Kapisztránt és kereszteseit a döntő ütközetben.)



40
NÁNDORFEHÉRVÁR OSTROMA
A
szultáni hajóhad július 3-án Zimony felett elzárta a Dunát. Északi irányból vízi úton csak a széles folyamot elzáró hajózáron át lehetett bejutni a várba. A hajózárat a törökök mintegy kétszáz hadihajóból állították össze. Hunyadi János – aki seregének zömét az Alföldön gyűjtötte – ezekben a napokban indult el hadai élén Keve várából Nándorfehérvár felé, a Dunán felállított hajóraj élén. Kapisztrán mindenre elszánt magyar és német keresztesekkel, bécsi diákokkal, ferences és pálos szerzetesekkel tartott az ostrom alá vett Nándorfehérvár felé.
II. Mehmed július 4-én megkezdte a vár ágyúzását, amely napokon át, szünet nélkül tartott. Hunyadi csak az ostrom kezdetét követő tizedik napon érkezett Nándorfehérvár alá, amelyet sógora, Szilágyi Mihály védett, mintegy 7000 főnyi seregével. Hunyadi János eközben a Dunán, hozzávetőleg kétszáz egységből álló hajóhada élén, közel ötórás küzdelemben áttörte a török hajózárat, s ennek köszönhetően a vezér csapataival együtt bejutott az ostromlott várba.
Nándorfehérvár látképe a 15. században



41
A nándorfehérvári ütközet kezdete 1456. július 4-én
Wagner Sándor 1859-ben alkotott Dugovics Titusz hőstette című festménye azt a jelenetet ábrázolja, amikor a magyar várvédő nem bírván a lófarkas zászlót kitűzni akaró törökkel, vállalva a hősi halált, ellenfelét magához ölelte s a mélybe rántotta
Hunyadi és Kapisztrán mintegy 25-30 000 főnyi serege váltakozó sikerű harcot vívott a török had meg-megújuló rohamai ellen. A szultán a több mint két héten át tartó ágyúzás után 1456. július 21én döntő rohamra szánta el magát. II. Mehmed – aki személyesen vezette az ostromot – csapatai élén benyomult a várba. A helyzet a magyarok számára kritikussá vált. Talán ekkor került sor Dugovics Titusz legendássá vált hőstettére. Dugovics önfeláldozása újra hitet, erőt adott a várvédőknek, akiknek sikerült viszszaverniük a törökök ostromát. A következő napon Hunyadi kisebb csapatok élén ki-kitámadt a várból a szultán csapataira. Az egyre több reménnyel kecsegtető csatározások közben, az egyik támadás során Hunyadi elfoglalta az őrizetlenül hagyott oszmán ágyúállásokat, és saját ágyúival lövette a törököket. Ezt követően az ágyúkat használhatatlanná tette oly módon, hogy beszögeztette a gyújtókanócnak szolgáló lyukakat, majd csapataival visszavonult a várba. Az ostromlók hadereje a sikertelen támadások után megingott. A következő magyar kitámadások után a török tábor egy része is a keresztények kezére jutott. A szultán, aki a heves öldöklésben maga is megsebesült, menekülni kényszerült. II. Mehmed ágyúit és egyéb tábori felszerelését hátrahagyva, július 23-án Szófia felé véve az irányt, elhagyta az ostromlott várat. A nándorfehérvári diadal legna



42
A törökverő Hunyadi János személyes bátorságával oroszlánrészt vállalt a török rohamok visszaverésében
gyobb jelentősége az volt, hogy a szultán és utódai 65 évig nem vezettek nagyobb hadjáratot Magyarország ellen. Hunyadi és Kapisztrán világraszóló győzelme határtalan örömöt váltott ki a keresztény országokban. III. Calixtus pápa élete legszebb napjának nevezte, amikor jelentették neki a nándorfehérvári diadalt. A győzelem híre augusztus 6-án érkezett meg Rómába, amelynek emlékére a szentatya egy új egyházi ünnepet, az Úr színeváltozását vezette be a szertartások sorába. Kevés idővel később, Hunyadi halálát követően maga a pápa mutatott be gyászmisét, majd a „hit védelmezője” címmel tüntette ki Hunyadit. E diadal következtében Nyugat-Európa számára a magyarok neve egybeforrt az oszmánok elleni legfőbb védelem fogalmával. III. Calixtus, és az őt követő II. Pius – az oszmánok elleni keresztes
hadjárat egyik legaktívabb szorgalmazója – pedig „a kereszténység pajzsa és védőfala” megtisztelő címet adományozta a Magyar Királyság számára. A győzelem mámorát azonban hamarosan tragédia árnyékolta be. 1456. augusztus 11-én a nándorfehérvári hős, Hunyadi János a várban kitört pestisjárvány egyik áldozata lett. Hunyadi János holttestét a gyulafehérvári székesegyházba vitték s ott temették el. Néhány héttel később Nándorfehérvár másik hőse, Kapisztrán János is a pestisjárvány áldozata lett. Október 23-án, a Bácshoz közeli Újlak monostorában érte Kapisztrán Jánost a halál. Pedig a ferences szerzetes a pápa támogatásával merész terveket szövögetett Konstantinápoly elfoglalására. 1456-ban sírba szállt Nándorfehérvár két hőse, s velük sírba szállt a remény, hogy a törököket kiűzzék Európából. Hunyadi János halála után sajnos nem akadt Magyarországon egyetlen olyan ember sem, akire rá lehetett volna bízni hazánk sorsát.



43
HUNYADI LÁSZLÓ ÉS CILLEI ULRIK TA L Á L KOZÓJA
H
unyadi János nándorfehérvári győzelmét követően az ország fellélegezhetett a török nyomás alól. Az áldozatokra is képes hadvezér halálával azonban újra fellángolt a főurak közötti gyűlölködés, irigység, ellentét. Cillei Ulrik elérkezettnek látta az időt, hogy átvegye a hatalmat Magyarországon. Ő volt az, aki a még gyermek V. László királyt is saját céljai érdekében használta fel. 1456 őszén V. László és Cillei Ulrik gróf népes kísérettel, több ezer fős hadsereg védőgyűrűjében haladt Nándorfehérvár felé. Cillei célja az volt, hogy birtokba vegye ezt a királyi várat is, mint ahogy már számos magyarországi erődöt lefoglalt a király nevében. Tudni kell, hogy a hatalom zálogát
Hunyadi János halála egy 19. századi romantikus ábrázolás szerint. Vinzenz Katzler 1859-ben készítette a Hunyadi halálát ábrázoló litográfiát
a 15. században az erős várak jelentették. Cillei Ulrik azt a várat akarta megszerezni magának, melyet Hunyadi János idősebbik fia, László birtokolt. Azt az erődöt, amelyet néhány héttel korábban Hunyadi János élete kockáztatásával védett meg a törökök ellen, s amely erősség a Hunyadiak és Magyarország nevét egész Európában fényesre csiszolta. A helyzet elmérgesedett a két gróf – Hunyadi László és Cillei Ulrik – között. Cillei ármánykodása tovább nehezítette a helyzetet, mivel korábban már megfosztotta Hunyadi Lászlót pozsonyi ispáni méltóságától, és horvát–szlavón–dalmát báni tisztségétől is. Most pedig arra készült, hogy a Hunyadiakat utolsó jelentős erődjéből is kiforgassa. Közben a Nándorfehérvárhoz közeli Futakon, V. László király a magyar, az osztrák, a cseh, a bajor és a szerb urak jelenléte mellett országgyűlést tartott. A legfontosabb szerepet itt is Ulrik gróf



44
Hunyadi László arcképe
játszotta. Cillei, a Hunyadiak nehéz helyzetét kihasználva, megszerezte magának az országos főkapitányi címet is. Ez azonban apja után természetes módon Hunyadi Lászlót illette volna. A többször megsértett fiatal Lászlót ráadásul nagybátyja, Szilágyi Mihály is uszította Cillei ellen. Ilyen előzmények után került sor 1456. november 9-én Nándorfehérvárott a két gróf találkozójára. Hunyadi feltételként szabta meg, hogy a király és Cillei gróf csak fegyveres kíséretük nélkül léphetnek be a nem is oly régen még a törökök által ostromlott erődbe. Hogy mi történt a tárgyalás során a zárt ajtók mögött, arra legfeljebb Thuróczy János krónikájában találhatunk utalásokat, amelyek azonban minden bizonnyal nem a színtiszta igazságot tükrözik: „Ezen a napon kora reggel, miután a nap sugarai elűzték a reggeli szürkületet, László gróf elment az említett várban az Ulrik gróf számára szállásul kijelölt házba magához a grófhoz, hogy mint mondják, kölcsönösen megbeszélést tartsanak... a két
gróf, tudniillik Ulrik és László egy ház fedele alatt, zárt ajtók mögött, kölcsönösen haragossá változott megbeszélésük végén, előbb csak fenyegető szavakkal, végül pedig fényes karddal kelt küzdelemre, és egyik a másiknak vérében áztatta meg kardját. Amikor pedig László gróf híveinek, akik az ajtó előtt álltak, megütötte fülét a benti tusa zaja, nyomban betörték a ház ajtaját, kételyek közt tudakolták a zaj okát. Látták, hogy mindkét gróf izzad a küzdelemben, és kardot rántva rárohantak Ulrik grófra, aki vitézül védekezett erejének minden vitézségével, de egy lándzsadöféssel a lábán súlyosan megsebesítették, leterítették, és miután leterítették, lefejezték.”
Egyes források szerint Hunyadi Lászlót Cilleinek egy elfogott levele háborította fel. A levélben az állt, hogy Cillei hamarosan két golyót fog küldeni a szerb despotának. A két golyó a két Hunyadi fiú feje lett volna. A levél azonban nem bizonyított. Cillei halálhíre felháborodást váltott ki a kapu előtt várakozó mintegy 4000 fős királyi seregben. Ennek következményeként Cillei és Hunyadi katonái között fegyveres összecsapásra is sor került, amit csak nehezen tudtak a még józan nemeseurak lecsillapítani. V. László bántatlanságot ígért a tettétől megriadt Hunyadi fiúnak, s bizalma jeléül kinevezte Lászlót a halott Cillei helyébe országos főkapitánnyá. A király még egy olyan oklevelet is kiállított melyhez Hunyadi László érthető okokból ragaszkodott –, amelyben esküvel fogadta, hogy nem áll bosszút Cillei haláláért. Ezt követően a király és kísérete gyorsan Budára távozott. A Cillei család karrierje a 14. század közepén kezdődött, amikor IV. (Bajor) Lajos császár grófi rangra emelte őket. A Cilleiek Mária királynő uralkodása alatt szerezték első magyarországi birtokukat. Az ország első hatalmasságai közé azonban Cillei Borbála lévén kerültek, aki Luxemburgi Zsigmond felesége lett 1405-ben. Óriási földek urai lettek, melyeknek birtokában a Hunyadiak legerősebb vetélytársaivá váltak. Cillei Ulrik, a család utolsó tagja Hunyadi János után az ország legnagyobb birtokosa volt. A gróf 1456-ban bekövetkezett halálával kihalt a család, felbomlott a Cilleiek birodalma.



45
HUNYADI LÁSZLÓ HALÁLA
ÉS MÁTYÁS R ABSÁGA
A
Hunyadi fiúk ellenségei azonban addig győzködték a könnyen befolyásolható V. Lászlót, míg a király parancsot adott László és Mátyás elfogására. A Hunyadi fiúk mellett perbe fogták még Vitéz Jánost, Szilágyi Mihályt, Kanizsai Lászlót és Rozgonyi Sebestyént, a Hunyadi-párt legbefolyásosabb embereit. A vád Hunyadi János hívei ellen árulás, felségsértés, hűtlenség, amelyekért akár külön-külön is halálbüntetés járhatott. A királypárti bíróság gyors ítéletet hozott, ami ellentétes volt a bántatlanságot biztosító, írásba is foglalt ígérettel. A halálos ítéletet azonban csak Lászlón hajtották végre. Feltehetően tekintettel voltak Mátyás fiatal korára. Hunyadi Lászlót viszont gyorsan, az elfogását követő harmadik napon kivégezték, nehogy a király meggondolja magát.
Hunyadi László búcsúja. Benczúr Gyula festménye (1866)
A budai Szent György téren fejezték le 1457. március 16-án. A szájhagyomány szerint a budai hóhér háromszor sújtott le László nyakára, de hosszú haján mindannyiszor elcsúszott a pallos. Az ilyen esetben szokásos kegyelem azonban elmaradt, s a hóhér negyedik csapása már halálos volt. A tragikus események hatására polgárháború robbant ki a Hunyadi-párt és ellenfeleik között. A király a fiatalabb Hunyadi fiúval – akit mintegy túszként tartott magánál – először Bécsbe távozott. Az ifjú Hunyadinak egy feljegyzés szerint már a bécsi börtöncellájában megmutatkozott a bátorsága, önérzete. Történt, hogy a börtönőrök sértő gúnnyal „a magyarok királyának” csúfolták a gyermeket, aki édesapja és bátyja halálát talán még fel sem dolgozta. Elfojtott haragja az őrök sorozatos megjegyzései következtében egyszer meglepő kijelentésben tört ki: „Várjatok, majd még a ti királyotok leszek!” A királyi kíséret 1457 őszén Bécsből – Mátyással együtt – Prágába távozott. A kor pusztító betegsége a királyt sem kímélte. V. László Prágában hirtelen megbetegedett, s november 23-án pestisben meghalt. A fogoly Hunyadi Mátyás helyzete Prágában akár válságosra is fordulhatott volna, ha hívei nem vigyáznak rá. Vitéz János a tárgyalás eszközeivel hamar megállapodott a cseh kormányzóval, Podjebrád Györgygyel. Azáltal ugyanis, hogy V. László – aki a cseh trónt is birtokolta – meghalt, a legfőbb hatalom a cseh kormányzó kezébe került. Podjebrád György hasonló hatalommal és tekintéllyel rendelkezett Csehországban, mint korábban Hunyadi János Magyarországon. A jó taktikai érzékkel megáldott Podjebrád György, mintha tudta volna előre az akkor még mindössze tizenöt éves Hunyadi Mátyás sorsát, mintha felismerte volna tehetségét, s fényes pályáját, meglátta benne lánya jövendőbelijét. A kor diplomáciai szokásai szerint odaígérte lánya kezét Hunyadi Mátyásnak. Vitéz János és a cseh kormányzó megbeszéléseinek értelmében a prágai fogságból az volt az



46
egyetlen kiút, ha az ifjú Mátyás feleségül veszi a kormányzó lányát, az akkor még alig nyolcéves Podjebrád Katalint.
Szilágyi Mihály eközben a még kezén levő hadsereg erejével jobb belátásra bírta ellenfeleit. Mátyás nagybátyja Szegeden egyezséget kötött Garai László nádorral, fontos előzménye volt Mátyás szabadon engedésének és későbbi királlyá választásának. Az ifjú király személye az első pillanattól kezdve belső és külső ellentéteket szított. Amikor 1458. február 9-én maga Podjebrád György átadta Mátyást a magyar delegációnak, újra szerződésben rögzítette a Hunyadi fiú és lánya, Katalin házassági tervét. Szilágyi Mihály és testvére, Erzsébet, kénytelenek voltak elfogadni Podjebrád feltételeit.
A prágai vár eredeti falai, amely mögött Mátyást fogva tartották
Madarász Viktor: Hunyadi László siratása (1859)



47
II. fejezet
HUNYADI MÁTYÁS



48
MÁTYÁS GYERMEKKOR A
A
z 1440-es években – amelyekben Mátyás kisgyermekkorát élte – Hunyadi János nagy feladatokat hajtott végre. Hadjáratok sora, a király halála, a trónviszály, a kormányzói cím megszerzése, a birtokok növelése, s megannyi újabb és újabb feladat, probléma nehezedett az apa vállára. Mátyás nevelését édesanyja, Szilágyi Erzsébet irányította, de Hunyadi János is figyelemmel kísérte fia fejlődését, s ha úgy látta jónak, beleszólt a nevelésébe. Kapcsolatai segítségével a jeles tudós tanítót, Sanocki Gergelyt állította fia mellé, aki azonban 1444-ben, a várnai csatában odaveszett. Feltehetően a kiváló lengyel humanista alapozhatta meg a nagy tudásra szert tett Mátyás műveltségét. A latin nyelv kitűnő ismerete mellett Mátyás beszélt németül, s szűkebb szülőhelye, környezete révén feltehetőleg ismerte az oláh (román) nyelvet. Később, prágai fogsága alatt, majd ezt követően feleségétől, Podjebrád Katalintól megtanulta a cseh nyelvet is. A később sorra kerülő cseh háborúk leírásából tudjuk, hogy ezt a nyelvet is jól beszélte. Második házassága, páratlan humanista műveltsége, levelezése pedig arra enged következtetni, hogy birtokában volt az olasz nyelvnek is. Mátyás már gyermekkorától kezdve szeretett olvasni, különösen a régi római történeteket és a hadtudományi munkákat részesítette előnyben. Tudni kell azt is, hogy az ifjú Mátyás neveltetésére maga Vitéz János felügyelt. Az elfoglalt főpap, ha személyesen nem is, de a kijelölt nevelők segítségével folyamatosan irányította, ellenőrizte Hunyadi János fiának sorsát. Egyér
Az ifjú Hunyadi Mátyás
telműen Vitéz Jánosnak köszönhető Mátyás tudósokkal vetekedő humanista műveltsége. Az ifjabb Hunyadi rátermettségét, sokoldalúságát Szilágyi Mihály 1458-ban, a királyválasztás napjaiban a következő szavakkal jellemezte. (Gondolatait Bonfini örökítette meg az utókor számára.)
„Ítéletem szerint, a külországi trónkeresőket mindenképpen vissza kell vetnünk. Ha pedig a magyarok javára döntünk, nézetem szerint Hunyadi Mátyást kell megválasztanunk. Miképpen atyja sok esztendei kormányzásával annyi belső és külső bajtól szabadított meg minket, fiának uralkodása szabadítson meg minket ugyanúgy a jövőben. ... Higgyétek el, nem fajzott el atyjától, és versenyre fog kelni atyja hírnevével is. Hadban született, vitézi öltözetben gyarapodott, vén katonák sátrában nevelkedett, gyenge gyermeksége óta megtanulta, hogy ne féljen török rivalgástól, hadirendjétől, tudja, hogyan kell ostromot vívni, kapitány szavát fogadni, lovon és gyalog harcolni, naponta gyakorlatozni, Dunát gyakran átúszni, fagyban, hóban éjt-napot sisakosan tölteni, fáradságot, éhséget tűrni, legkivált az ellenség színét keresni. ... E mellett nyájas természetű, jámbor, finom és udvarias, buzgó a hitben és bölcs idejének előtte. Atyja módjára válik mindnyájunk javára: de ha nem ... akkor ugyan kibe vethetnők még reménységünket!... Lehet, hogy némelyek, korát tekintve, éretlennek tartják az uralkodásra, vagy gyanakodnak, hogy bosszút áll bátyjáért. De ha felvetődik ez, már meg is cáfolhatjuk. Nem szólok koraérettségéről, istenadta tehetségéről. De támogatni fogja az atyák és főurak tanácsa, melyet majd állandóan követ. Tanítványotok lesz, a ti bölcsességtek iskoláján növekszik majd szorgos lelke. Ifjúkora tehát ne riasszon vissza titeket. Bosszúra se gyullad lelke sohasem! Mint egyebekben, ebben is atyja nagy lelkét követi, aki inkább palástolta a sérelmeket, nemhogy megtorolta volna. Sőt, ha elfogadjátok javallatomat, ígérem nektek és erre kész vagyok súlyos esküt tenni, hogy sose fogja felhánytorgatni



49
sérelmeit, megkímél mindenkit és megbocsát mindenkinek, aki valaha is megbántotta őt. Meg kell emlékeznetek arról is, mennyi veszedelmet, sérelmet, gaztettet, cselekvést viseltek a Hunyadiak azért, hogy német önkény zsákmánya ne legyen szegény Magyarország. Ezért hát főpapok, főurak, minden megyék rendjei és követei az összes nemességgel egyetemben kérlek, nagyon kérlek, hogy Hunyadi János tetteinek emlékezetéért, különbözés nélkül kiáltsátok ki mindnyájan az ő fiát Magyarország királyává!”
Bonfini jogos elfogultságához annyit kell hozzátennünk, hogy a tizenöt esztendős Mátyásnak kéthárom esztendőnyi tanulásra volt szüksége, míg valóban önállló uralkodóvá vált.
Mátyás kolozsvári szülőházán látható emléktábla, melyet I. Ferenc József állíttatott fel 1887-ben
Vajdahunyad vára. Itt nevelte Szilágyi Erzsébet Mátyást



50
HUNYADI MÁTYÁS KIR ÁLLYÁ VÁLASZTÁSA
V
László halálával nemcsak a magyar, hanem a cseh trón is megüresedett. A nagyon is gyakorlatiasan gondolkodó cseh kormányzó, Podjebrád György hamar felismerte a lehetőséget, hogyan tudná a cseh trón mellett a magyart is birtokba venni. Ifjú foglyának még jó időben – amikor Mátyás abban sem volt biztos, hogy élve szabadul Prágából – felajánlotta lánya, Kunigunda, azaz Katalin kezét, mint erre korábban már utaltunk. A 15 éves Hunyadi fiú elfogadta ezt a lehetőséget, annak reményében, hogy a házasság elősegíti szabadulását és terveinek megvalósítását. Gondot csupán az jelenthetett, hogy eközben a Garai, az Újlaki és a Hunyadi-család döntő hatal
Hunyadi Mátyásnak hírül adják, hogy magyar királlyá választották.Liezenmayer Sándor nyomata
mi harcát vívta otthon, Magyarországon. Ennek a hatalmi vetélkedésnek is egy házassági ajánlat tett pontot a végére. A Szegeden tett ígéret értelmében Szilágyi Erzsébet és fivére, Mihály elfogadta Garai nádor feltételét, mely szerint hazatérése után Mátyás feleségül veszi Garai Annát, Hunyadi László volt jegyesét. A magára maradt Újlaki Miklós hamar átlátta a helyzetét, és – bár meggyőződés nélkül, de – ő is csatlakozott a Hunyadiakat támogató párthoz. Az ifjú Mátyás még át sem lépte a határt, amikor meg kellett hoznia az első súlyos döntését. Édesanyja, Szilágyi Erzsébet és az őt Prágából kimentő és támogató, őt királlyá jelölő Szilágyi Mihály elkötelezték magukat a Garaiak mellett. Mátyás viszont már akkor is önállóan döntött, amikor eljegyezte Podjebrád Katalint. Emiatt viszont szembe kellett szállnia édesanyjával és nagybátyjával.



51
Mégis megtette, mert nem tudta volna elképzelni, hogy bátyja egyik gyilkosának a lánya legyen a felesége. Az új király megválasztását gyorsította, hogy Pesten, a Rákos mezején összegyűlt köznemesség is a törökverő Hunyadi János fiát akarta a magyar trónon látni. Szilágyi Mihály a Hunyadi-birtokokról verbuvált mintegy 15 000 fegyveressel adott nyomatékot a még bizonytalankodó főnemesek és főpapok választásához. 1458. január 23-án Carvajal pápai követ előtt a főpapok és a nagybirtokosok egyezséget kötöttek, és megegyeztek Mátyás királlyá választásában. A türelmetlen köznemesek január 24-én Buda felé nyomultak, s a Duna jegén értesültek róla, hogy Hunyadi Mátyás király lett. Lelkes éljenzésük, egyetértésük ellenére vajmi kevés közük volt Hunyadi Mátyás királlyá választásához, azt a főnemesek döntötték el. A feljegyzések arról is tudósítanak, hogy Buda lakosai 1458. január 24-én nagy örömmel és lelkesedéssel énekelték a jól ismert népi éneket.
„Mátyást mostan választotta, Mind az ország királyságra. Most ezt adta Isten nekönk, Mennyországból oltalomra.”
Podjebrád György cseh király, Mátyás apósa, majd ellenfele
Hunyadi Mátyást királlyá választják Rákos mezején 1458-ban. Mayer Károly litográfiájáa a 19. század első feléből
Podjebrád György Hunyadi Mátyás királlyá választását a saját ügyeként kezelte. A kormányzó a magas rangú fogolyból első számú vendéggé előlépett Hunyadi fiút személyesen kísérte el a magyar–morva határig. Fáradozása nem volt önzetlen, hiszen személyesen akarta átvenni az ide érkező magyar küldöttségtől a Mátyásért kialkudott váltságdíjat, továbbá itt hirdették ki Hunyadi Mátyás és Podjebrád Katalin eljegyzését. A cseh kormányzó még a saját királlyá választását is elhalasztotta Mátyás, és természetesen a családja érdekében. A cseh rendek szinte Mátyással egy időben, 1458. március 2-án királlyá választották Podjebrád Györgyöt. A csehországi helyzetet a vallási viszonyok meglehetősen bonyolulttá tették. Podjebrádot abban a Csehországban választották királlyá, amelyben az 1419–1437 között dúló huszita háború kirobbant, s amely ország mindvégig az öldöklő harcok középpontja volt. Jóllehet az ellentétek csillapodásával a bázeli zsinat (1431–1449) engedélyezte a csehek számára a kehely (a két szín



52
alatti áldozás) használatát. Podjebrád György maga is kelyhes, azaz huszita volt. Ez előnyt jelentet a saját népe körében. A huszitizmust azonban a római katolikus egyház soha nem tudta elfogadni, legfeljebb politikai okokból békességet ajánlott nekik. Éppen ezért az új cseh király kapcsolata a római Szentszékkel meglehetősen törékeny volt. Mátyás és leendő apósa között az első pillanattól kezdve ellentétek feszültek. Az egyre mélyülő viszálynak a vallási okok mellett a hatalmi versengés lett az alapja. A kelyhes királyt, Podjebrád Györgyöt ugyanis nem fogadta el például a római katolikus hiten maradt Szilézia lakosságának döntő többsége sem. Sziléziában szívesebben látták volna a cseh trónon Mátyást, mint Podjebrádot. Az új cseh király viszont Mátyás örökös ellenfelét, III. Frigyest támogatta a magyar trón elnyerése érdekében, akiben hosszú távon komoly szövetségesre tett
szert Mátyás ellen. III. Frigyes katolikus uralkodót ebben az esetben nem zavarta szövetségesének huszita vallása. Közben az események Magyarországon sem jutottak nyugvópontra. A nemesség hű maradt több évszázados követeléséhez. Kimondták, hogy Mátyásnak semmiféle okból nem szabad adót követelni a nemesektől és azok jobbágyaitól. A király köteles viszont megvédeni az országot a külső támadásoktól, amelyre a királyi birtokok jövedelmét kell felhasználni. A nemesség csak akkor hajlandó segíteni, ha a királyi jövedelmek bizonyíthatóan nem elegendőek az ország függetlenségének megvédéséhez.
Hunyadi Mátyást a köznemesek és a főnemesek közös akarattal királlyá választják 1458 januárjában a Rákos mezején. Boldényi litográfiája



53
A TRÓN ELFOGLALÁSA
A
Prágából hazaérkező Mátyást mind a főurak, mind a főpapok, de maga Szilágyi Mihály is kész tények elé állították. A nemesség a biztonság kedvéért – hivatkozva az új király fiatalságára, tapasztalatlanságára – Szilágyi Mihályt kinevezte Mátyás mellé kormányzónak. 1458. február 14-én a Budára érkező Mátyásnak a legkülönbözőbb helyeken kellett esküvel hűséget fogadnia. A város kapui előtt a polgárság jogaira, a vár kapujánál a főurak kiváltságaira, a Nagyboldogasszony-templomban pedig a főpapság előjogaira tett esküt. Az ifjú király, bár teljesítette minden érdekelt réteg akaratát, de azt már akkor is csupán formaságnak tekintette, amit későbbi tettei, uralkodói gesztusai egyértelműen igazoltak. Mátyás királlyá koronázása a Szent Korona híján bonyodalmakkal kezdődött. A korona 1440 óta
A fiatal Mátyás arcképe. Ismeretlen festő műve a 17. századból
Mátyás király arcképe. Miniatúra a londoni Corvin-kódexból
III. Frigyes kezében volt, hiszen a törvényes király, V. László úgymond a kezei között halt meg. Frigyes a Szent Koronát nem volt hajlandó visszaszolgáltatni, hiszen jól tudta, mit jelent az a magyaroknak. Mi több, ő maga is igényt tartott a magyar trónra. Trónigénye az elhunyt V. László Habsburg származásán alapult. Jóllehet V. László a család távoli ágából származott, s tekintetbe véve az adott trónöröklési rendet, Frigyes jogtalanul tartott igényt a magyar trónra. Ez azonban a politikai hálót szövögető, a magyar belügyekbe beavatkozó királyt nem zavarta. Mátyás tanácsosai – hogy a korona hiánya miatti jogi hézagot áthidalják – rendhagyó megoldást találtak. Mátyást diadalmenetben a budai



54
Mátyás király saját kezű aláírásának mása a székesfehérvári emlékművön
Nagyboldogasszony- (ma Mátyás-) templomba vitték, s a hatásos külsőségekkel megszervezett hálaadó szentmisén (Te Deumon) trónra emelték. Mátyás a főpapok és a főnemesek előtti kötelező esküszövegeket letéve, innen a budai palotába vonult, s azonnal hozzákezdett az ország ügyeinek intézéséhez. (Mátyás a Szent Koronát öt évvel később, 1463ban szerezte vissza Frigyestől, s a hivatalos, végleges koronázásra az azt követő évben került sor.) A nemesek azonban tévedtek a kisebbik Hunyadi fiú irányíthatóságát illetően. Mátyás szinte az első
pillanattól kezdve, amikor már „Matthias Rex” aláírással látta el az okiratokat, leveleket, ragaszkodott a teljes önállósághoz. Ettől a pillanattól kezdve intézkedéseiben, parancsai végrehajtatásában hajlíthatatlan volt. A gyermek Mátyást valószínűleg a tíz hónapos prágai fogság változtatta meg. Podjebrád György udvarában az első hónapokban állandó félelemben élt, hiszen joggal gondolhatott rá, hogy ő sem kerülheti el bátyja sorsát. A közel egy év alatt semmiféle kapcsolata nem volt a családjával, a tizennégy éves gyermek teljesen magára maradt. Ez a szűk egy év alakíthatta ki a kétségtelenül tehetséges Mátyás uralkodói magatartását. A tizenöt éves király 1458 nyarán mutatta meg először „oroszlánkörmeit”, amikor országgyűlést hívott össze. Már első megnyilvánulásai az urak között nyílt konfliktushoz vezettek. Kijelentette, hogy nem veszi el feleségül Garai László lányát. Kitartott Vitéz János és saját ígérete mellett, amely a Podjebrád Katalinnal kötött eljegyzést helyezte előtérbe. Ezzel hivatalosan is megerősítette a hazaérkezésekor tett kijelentését. Továbbá nem fogadta
Mátyás bevonulása Budára. Weber Henrik ceruzarajza, 1852



55
el Szilágyi Mihály parancsait, mi több, ő küldött az őt trónra segítő idős rokonának utasításokat. A makacs főúr látva megalázott helyzetét, 1458 augusztusában lemondott kormányzói tisztéről. Hunyadi Mátyás nagy formátumú uralkodói tehetsége már ezen az első országgyűlésen megmutatkozott. Az egymás után ellene forduló főnemeseket sorra megfékezte. Garai László nádort egyszerűen leváltotta tisztségéről, s helyébe a Hunyadiak hűséges emberét, Guti Ország Mihályt nevezte ki. Ezzel a személycserével elkezdődött az a politika, amely mindvégig jellemezte Mátyás uralkodását. A kulcsfontosságú hivatalokba a saját megbízható embereit ültette. Nem számított ez új dolognak, hiszen bevett szokásként gyakorolták azt a Mátyást megelőző évszázadokban is. Gondoljunk csak Károly Róbert vagy Luxemburgi Zsigmond trónra lépésének körülményeire. Mátyás esetében talán az volt az újdonság, hogy ezeket a fontos pozícióba kerülő embereket ő sok esetben mélyről, a nem nemesek rétegéből emelte ki. Ezek az emberek aztán haláláig hűségesek voltak hozzá. A „tisztogatásra” akadtak azonban kivételes példák is. Újlaki Miklóst annak sógorán, Podjebrád Györgyön keresztül figyelmeztette, hogy további ellenkezése esetén elveszítheti mindenét, még az életét is. Vagy az őt trónra segítő – a „hálátlan”, tizenöt éves gyerekkirály által –, vérig sértett nagybátyját, Szilágyi Mihályt, amikor az fellázadt ellene, Világos várába záratta. Az idős főurat őrizet alatt tartotta, így vonva ki őt a további politikai életből. Az 1458. évi országgyűlésen Mátyás a köznemesség zömét azáltal nyerte meg, hogy esküt tett, nem
Benczúr Gyula: A diadalmas Mátyás
fog követelni tőlük semmiféle adót, s megvédi őket mind a külső, mind a belső támadásoktól. A belső ellentétek azonban tovább éleződtek. Garai László vezetésével a dunántúli főurak a volt nádor simontornyai várában királyellenes szövetséget kötöttek. A szövetségkötés eredményeként az ország egyharmadát kezében tartó főúr és szövetségesei 1459. február 17-én III. Frigyes császárt választották meg Magyarország királyának. A „királyválasztás” az Újlakiak németújvári várában zajlott le, s ez nyílt fegyveres konfliktushoz vezetett. A Németújvárhoz közeli Körmendnél az összeesküvők egy csatában győztek ugyan Mátyás csapatai ellen, de néhány nap múlva, április 14-én Szentmártoni Nagy Simon, Mátyás embere Felsőőrnél már leverte a lázadást. III. Frigyes nem tudta az őt megválasztó szövetségeseit támogatni. Így Mátyás képes volt a történteket a maga javára fordítani, megosztva ezzel ellenfeleit. Kezére játszott Garai László 1459-ben bekövetkezett halála. A magára maradt Újlaki Miklóst pedig megegyezésre késztette, ennek eredményeként a Mátyás ellen szervezkedő királyválasztók ereje szétforgácsolódott. A győzelem ellenére Mátyás helyzete még korántsem volt megnyugtató. Hogy biztos legyen a dolgában, összehívta a hozzá hű világi és egyházi főméltóságokat. A Budára érkező 36 főnemest és 12 főpapot megeskette, hogy a jövőben is hű szövetségesei lesznek. (III. Frigyes megválasztásának hoszszabb távon lett szomorú következménye a magya



56
II. Pius pápa, aki Mátyás uralkodásának első felében foglalta el a pápai trónt
rok számára. A Habsburgok ugyanis később ebből a németújvári határozatból vezették le „jogos igényüket” a magyar trónra.) Mátyás jól tudta, hogy erőt, határozottságot kell felmutatnia, mert az ország határait veszélyeztető támadások ellen egyedül magára számíthat. Igaz, hogy III. Calixtus pápa 1458 márciusában ekképpen köszöntötte Hunyadi János fiát: „Téged mint Isten valamely küldöttét, égi ajándékképpen kapott nemcsak Magyarország, hanem az egész keresztény világ.” Mátyást a török elleni keresztes hadjárat folytatására biztató pápa azonban 1458 márciusában meghalt. Az utód, II. Pius korábban III. Frigyes udvari embere volt, s ebben a minőségében okkal gondolhatta Mátyás, hogy a pápai trónról is ellenfélként fog rá tekinteni a már korábban említett Eneas Silvio Piccolomini. II. Pius pápa azonban felvállalta elődje politikáját, s inkább a törökök elleni küzdelmet támogatta, s nem támadta a magyar királyt III. Frigyes érdekei miatt. Magyarország nyugati és északi szomszédaira nem támaszkodhatott. III. Frigyes, az „örök el
lenség”, Podjebrád György, a mindenkori érdekeinek megfelelően politizáló uralkodó pedig jószerint kiszámíthatatlan volt. 1459-ben Podjebrád éppen III. Frigyest támogatta, sőt nyíltan hangoztatta, hogy elősegíti a császár magyar királlyá választását. Eközben huszita csapatok dúlták Magyarország északi tartományait. A cseh király azonban néhány hónap múlva már közvetítő szerepben lépett fel III. Frigyes és Mátyás megbékélésében. Podjebrád ugyanis látta a magyar király hatalmának megszilárdulását, és nem feledkezett meg arról sem, hogy lánya házassága révén, Mátyást hamarosan vejeként kell tisztelnie. A legveszélyesebb helyzet az ország déli határainál alakult ki. A török ugrásra készen állt, s minden számára kínálkozó lehetőséget kihasznált, hogy Magyarország felé nyomuljon. Ilyen lehetőség volt, amikor 1458 januárjában meghalt Brankovics Lázár szerb fejedelem. Ráadásul a szultáni trónon még mindig az a II. Mehmed ült, akit már kortársai is a „hódító” jelzővel illettek. A szultán sorozatos támadásokat indított Szerbia ellen, de őt már akkor is a távolabbi cél, Magyarország, s a még távolabbi óhaj, Bécs elfoglalása foglalkoztatta. Hunyadi Mátyás, a fiatal uralkodó trónra lépésének első percétől kezdve nagy figyelemmel, szinte élvezettel foglalkozott a háborús feladatokkal. Tudni kell Mátyásról, hogy már gyermekkorától kezdve rendkívüli módon érdeklődött az ókori nagy csaták és a lovagok világa iránt. A Roland-éneket s a háborús történeteket olvasta a legszívesebben. Galeotto Marzio jegyzi le róla: „Mátyás király gyermekkorában annyi odaadással hallgatta az effajta énekeket és a hősökről szóló megemlékezéseket, hogy elfeledkezett ételről-italról, és étlen-szomjan, reggeltől estig hatalmas kardcsapásaikon, bősz küzdelmükön álmélkodva másra sem gondolt. Közben a győztes dicsőségén fölgyulladva, kezét-lábát vívómozdulatokkal jártatta, mint aki abban a hitben van, hogy ő maga is ott van és vitézkedik.” Hunyadi Mátyás úgy tetszik, örökölte apja katonás szellemiségét, amit az is bizonyít, hogy a háborúkban a legtöbbször személyesen is részt vett. Életének jelentős részét a táborokban s a csatatereken töltötte. A részben örökölt, s a részben maga teremtette politikai helyzetben nagy szüksége is volt erre a tulajdonságára, katonás észjárására. A törökök, látva Mátyás belharcát a főurakkal, fokozták a támadásokat. Ennek eredményeként 1459ben már II. Mehmed kezén volt a két kulcsfontosságú al-dunai vár, Galambóc és Szendrő.



57
MÁTYÁS HARCA A TÖRÖKÖKKEL
A
király már 1458-ban, uralkodásának első évében, Galambóc eleste után a törökök ellen fordult. A nagyobb hadsereg felvonultatását azonban megakadályozta a Szilágyi Mihály és Garai László által szervezett Mátyás-ellenes összeesküvés. Így fordulhatott elő, hogy a törökök kihasználva a magyarok belső ellentéteit – elfoglalták Szendrő várát, a szerb fejedelemség székhelyét. Azáltal, hogy Szerbia török kézre került, az Oszmán Birodalom határos lett a Magyar Királysággal. Sajátos módon a törökök jó szolgálatot tettek Mátyásnak azzal, hogy az ellene hadakozó Szilágyi Mihályt elfogták, s szultáni parancsra, 1459 novemberében kivégezték. Közben – mint korábban említettük – meghalt Garai László, így a Mátyás ellen szerveződő szövetség két vezetője nélkül maradt. A törökök – eredeti céljukat szem elől nem tévesztve – szívósan nyomultak Buda és Bécs irányába. Szerbia bevétele után a szultán Bosznia és Havasalföld elfoglalását tűzte ki céljául. Nem volt nehéz dolga, mert az egymás ellen viaskodó fejedelmek és despoták amúgy is gyengítették egymást. Az utolsó bosnyák uralkodó, Tamasevics István (1459–1463) hibát hibára halmozott. 1462-ben felmondta a török fennhatóságot, s így magára haragította „hódító” Mehmedet. Ezzel egy időben a bos
Galambóc vára a Duna partján
nyák fejedelem az itáliai Mantovában ülésező pápai kongresszustól kért segítséget, amivel viszont Mátyás dühét váltotta ki. Ez utóbbi diplomáciai kezdeményezés ugyanis azt jelentette, hogy Tamasevics István önálló Boszniát akart létrehozni. A pápa annak rendje és módja szerint elküldte neki a koronát, s a bosnyák fejedelem Jajca várában megkoronáztatta magát. Mátyás ezt nem ismerte el, hangoztatván: „Bosznia mindenkor és mindig Magyarországhoz tartozik.”
Tamasevics István nem sokáig élvezhette királyi jogait. Mehmed pasa 1463-as hadjárata során elfoglalta Jajcát, Bobovácot, Kljucsot, ráadásul kezére került maga a bosnyák uralkodó is, akit röviddel ezután a szultán lefejeztetett. A törökök számára így megnyílt az út Horvátország és Velence felé. A szultáni seregek a Magyarországot övező délkeleti vajdaságot is magukénak akarták tudni, amikor 1462 tavaszán megtámadták Havasalföldet. Az okot Vlad Ţepeş vajda adta, aki Mátyással szövetkezve, megtagadta a szultánnak fizetendő évi adót. Vlad Ţepeş a magyar segítség ellenére vereséget szenvedett. Helyébe a törökök Vlad öccsét, Radult ültették. Havasalföld önállósága ettől kezdve megszűnt, a vajdaság a török egyik adófizető tartománya lett. A hazájában is gyűlölt „karóba húzó” Vladot elfog
A mosztari híd a bosznia-hercegovinai török uralom egyik legismertebb jelképe



58
A bosnyákok egyik fő erőssége, Jajca vára
A jajcai vár mai látványa
Vlad Ţepeş, a hírhedt Dracula arcképe
ták, s Magyarországra hozták. Mátyás több mint 12 éven át tartotta fogságban a Dracula néven elhíresült havasalföldi fejedelmet, s csak 1476 táján engedte újra szabadon. Mátyás és Dracula kapcsolatáról a kortárs történetíró, Antonio Bonfini beszámolója adja a leghitelesebb képet. „Mondják, a király Havasalföldön arra törekedett, hogy kiszabadítsa a török kezéből Draculát, kinek törvényes házastársul tulajdon atyafiságából való asszonyt adott. Nem tudom, miért, mert igazi okát senki sem tudta meg, Draculát Erdélyben elfogatta, s váratlanul megerősített egy másik Draculát, kit a török állított e tartomány élére, amazt foglyul vitte Budára és tíz évi börtönnel sújtotta. Mondják, hogy ez a Dracula hallatlanul kegyetlen és igazságtalan volt. Beszélik róla, hogy midőn a tisztelgő török követek hazai szokásuk szerint nem akarták levenni süvegjüket, e szokásuk megőrzése végett három szöggel erősítette fejükre, hogy többé meg se mozdíthassák; számtalan törököt húzatott karóba, s köztük barátaival pompásan lakomázott; az összes ínséges, nyomorult, beteg és szerencsétlen koldust fényes lakomán vendégelte meg, s miután étellel, borral jóllaktak, tűzzel pusztította el őket; a török foglyok lábáról lenyúzatta a bőrt, a sebet őrölt sóval dörzsöltette be, majd kecskéket hozatott oda, hogy nyalják sós talpukat és érdes nyelvükkel növeljék a gyötrelmet; egy firenzei kereskedőt, kit pénze őrzésével bízott meg, azzal gyanúsítva, hogy azt hűtlenül kezelte, az országút közepére dobatott; miután azonban éjjel megszámlálta a pénzt, s a kereskedő ártatlansága kiderült, bántódás nélkül elengedte. A barbár tájon olyannyira kegyetlenkedett, hogy ki-ki csak az erdőkben érezhette magát biztonságban javaival. Mátyás utóbb visszahelyezte régi méltóságába, de a törökök lekaszabolták, s fejét Mahometnek küldték ajándékul.” (A Ţepeş név magyar jelentése ’karós’, ami a karóba húzó fejedelem kegyetlenkedéseire utal. Apja, aki szintén fejedelme volt Havasalföldnek, Vlad Dracul, azaz ’László, a sárkány’ néven ismert. Zsigmond az idősebb Vladot 1431-ben felvette a Sárkányos Társaság lovagrendjének tagjai közé, így maradt rajta a Dracul, azaz ’sárkány’ név, amely a kor szokásai szerint öröklődött fiára. Vlad Ţepeşre az utókor váltakozva használja a Dracula, illetve a Ţepeş nevet. Megjegyzendő, hogy a Dracula név az említett sárkány mellett sok nyelven az ’ördög’ jelentéssel is azonosítható. Így van ez a román nyelv esetében is, melyben a dracul eredetileg ördögöt jelent. A 19. század végén, Bram Stoker angol író Dracula gróf válogatott rémtettei című, sajátos mű



59
fajú „gothic novel” regényével a nyugati és az amerikai közvélemény előtt tette ismertté az ördögi uralkodót. A részigazságokat felsorakoztató regény Erdélyt rossz színben tünteti fel. A magyar fejedelmek valaha dicső országa mára egyenlő lett a nyugatiak előtt Draculával, s inkább a Transsylvania név az ismert, s nem az Erdély. Különösen igaz ez, amióta filmek is készültek a kétes hírű történelmi személyről, a válogatott kínzásokat elkövető Draculáról.) E kis kitérő után nézzük tovább, hogy a törökök előrenyomulása Nyugat-Európa felé milyen eseményekkel folytatódott, s azokban Mátyásnak milyen szerep jutott. A török fenyegetést megérző Velence, amely korábban elárulta Hunyadi Jánost Várnánál, most Mátyás szövetségét kereste. A korábban már említett mantovai kongresszuson kiderült, hogy a nyugati keresztény uralkodók a buzdító szavakon túl mással nem nagyon akarták támogatni a törökök elleni harcot. II. Pius pápa, tekintettel arra, hogy világi uralkodók nem akarták felvállalni a hadjárat vezetését, maga ajánlkozott erre a feladatra. A halálosan beteg pápa felajánlása nem hozott sikert. Az itáliai Anconában készülődő hajóraj a velencei flottára várt, hogy megindulhasson a törökök ellen. Hosszú várakozás után a velencei hajóhad Cristoforo Moro vezetésével megérkezett ugyan, addigra azonban II. Pius pápa meghalt. A velencei és a pápai hajók hazavitorláztak s leszereltek. Ilyen, szinte tragikomikus véget ért az utolsó keresztes hadjárat, melyet a pápa kezdeményezésére indítottak. Mátyás így végleg magára maradt a törökök elleni harcban. Valósággá vált II. Pius még 1459-ben tett kijelentése, mely szerint Mátyás „az egész kereszténység pajzsa és bástyája.” (A keresztes hadjárat fedezésére 1 440 000 aranyfo
A velencei szárnyas oroszlán képe az ozorai vár berendezési tárgyaitól (jobbra) kezdve a raguzai (dubrovnyiki) óratorony faragott domborművéig (balra) számos helyen felfedezhető. Ez azt jelzi, hogy Velence gazdagsága, ereje nem csupán a távoli földrészekkel történő kereskedelemből gyarapodott
rintot terveztek a mantovai kongresszus résztvevői. Ebből Mátyás 80 000 forintot kapott meg, de azt is késve és részletekben.) A törökök ellen harcoló Mátyás hírét-nevét a jó barát, az Itáliában tanult humanista költő, Janus Pannonius is megénekelte néhány versében. A pécsi püspök a korra jellemző költői túlzással, Mátyást egyenesen Mars hadistennel állította párhuzamba, amikor így verselt barátjáról, a magyar uralkodóról:
„Harcolsz, várfalakat döntesz le titáni erővel, Mars se különb, de hiszen benned atyád szive ver. Jobb, ha pihensz a hidegben, s táborozásra csak akkor Gondolsz, hogyha beáll újra a szép kikelet.” (Panaszkodik a király hosszas távolléte miatt Berczeli Anzelm Károly fordítása)
Jó két évtizeddel később, a már idős Mátyásról szól egy ismeretlen (feltehetően német) költő verse, amelyben a nagy hadvezérről, a dicső rómaiak utódjáról olvashatunk:
„Itt nyugszom Mátyás, a királyok dísze, virága, Marsnak a fénye; korán elragadott a halál. Morva királyokat és a vitéz cseheket leigáztam És le a lengyelnek büszke levente hadát. Sok nép meghódolt s meg a fényes Bécs is előttem; Egymagam, én a világ ostora, réme valék. Két Caesaron arattam örökre dicső diadalmat, Volt eme két Caesar: római és a török.”



60
Az 1460-as évek egyetlen magyar sikere Jajca ostroma volt. Mátyás csapatai 1463 tavaszán a Tolna megyei Bátán gyülekeztek. A 20 000 fős királyi sereg mindaddig nem mozdult, míg a szultán ki nem vonult Boszniából. Mátyás ugyanis nem vállalta az esetleges vereséget, mert azzal az ország sorsát is kockára tette volna. A magyar sereg ősszel indította meg hadjáratát, s a Száván átkelve megtámadta a Jajca várában maradt török védőket. A várost könnyűszerrel elfoglalták a magyarok, de a fellegvárba szorult janicsárok még két hónapon át kitartóan védekeztek. Végül a Mátyásnak hűséget fogadó szlavón bán segítségével 1463. december 25-én foglalták el a magyarok Bosznia fővárosát, Jajcát. A győzelem hadi jelentőségén túlmutatott az a Mátyás számára különösen fontos tény, hogy Magyarországon és külföldön jelentősen nőtt a tekintélye. A fiatal királyt apja után szintén „törökverőként” kezdték emlegetni. II. Mehmed 1464 nyarán megtorló akciót indított Jajca visszavételére. A várat védő Székely János katonai bravúrt hajtott végre, amikor 41 napos ostrom ellenére is megtartotta a várat. A szultán a sikertelen ostrom után elvonult, ez viszont Bosznia kettészakadásához vezetett. Ennek értelmében 1464-től Észak-Bosznia Magyarországhoz, a többi rész pedig az Oszmán Birodalomhoz tartozott.
Mátyás szobra a „matyók” városában, Mezőkövesden, ahol még ma is gyakran adják a fiúknak a Mátyás nevet



61
MÁTYÁS, A RENESZÁNSZ UR ALKODÓ MEGKO
RONÁ Z Á SA
A
z 1463–1464-es boszniai hadjárat után a magyar–török határnak ez a szakasza Mátyás haláláig háborítatlan maradt. A magyar király így minden idejét, energiáját a nyugati külpolitika felé fordíthatta. Kétségtelen, hogy Hunyadi Mátyás a szó minden értelmében reneszánsz uralkodó volt. Ez többet jelent, mint magának a reneszánsz művészetnek a puszta fogalma. Az Itáliából, elsősorban Firenzéből induló művészeti irányzat Magyarországon három szakaszban terjedt el. Az első korszak Mátyás uralkodására esett, s kerekítve az évszámokat az 14601500 közötti négy évtizedben határozható meg. Ekkor építették Magyarországon az első kora reneszánsz épületeket, ekkor készültek a kőfaragó műhelyekben az első szobrok, domborművek, s az asztalosműhelyekben szebbnél szebb bútorok, a szabók keze alól különleges ruhaköltemények kerültek ki.
Mátyás király trónkárpija a Hunyadi címerrel
A magyarországi reneszánsz második korszaka 1500-tól Buda török kézre kerüléséig, 1541-ig tartott. Ezekben az évtizedekben a kora és az érett reneszánsz elterjedése figyelhető meg. Elsőrangú alkotások születtek, mint például az esztergomi Bakócz-kápolna vagy a nyírbátori református templom faragványai, ezenkívül sírkövek, kódexek s egyéb értékes művek. A reneszánsz elterjedésének harmadik korszaka 1541 után figyelhető meg Magyarországon. Jellemző, hogy a három részre szakadt országban a reneszánsz művészetnek is három változata alakult ki, mégpedig az erdélyi, a felvidéki és a dunántúli.
Az esztergomi bazilikában található Bakócz-kápolna. A süttői vörösmárványból készült szentély építéséhez 1507-ben kezdtek hozzá



62
A gyergyószárhegyi kastély reneszánsz falai és a főbejárat
Stílusuk, fejlődésük, időbeli ritmusuk földrajzi helyzetüknek, társadalmi összetételüknek megfelelően eltérő volt. A korszak vége a 16. és 17. századra tehető, attól függően, hogy melyik térséget nézzük. A reneszánsz műalkotások a kazettás mennyezetek által szinte beleolvadtak a népművészetbe, s gyakorlatilag a legkisebb falvakban is elterjedtek. Hunyadi Mátyás hatása a későbbi korokra nemcsak a művészetben, hanem a gazdasági és a társadalmi életben, a hadseregszervezésben, a divatban, továbbá a diplomáciában, egyszóval az élet minden területén meghatározó volt. Nem is történhetett ez másként, hiszen Mátyás már ötéves korától humanista nevelésben részesült. Mint korábban utaltunk rá, Sanocki Gergely lengyel humanista tanította neki a latin nyelvet, amely a kor európai műveltségét közvetítette. Neveltetésére az atyai gondviselés Vitéz Jánost jelölte ki, aki míg élt, figyelemmel kísérte, egyengette Mátyás felfelé ívelő pályáját. Az esztergomi érseknek döntő szerepe volt abban, hogy a Hunyadi fiú a korszak egyik jeles humanista uralkodójává vált. Vitéz János még akkor sem távolodott el Mátyástól, amikor
lázadásával a társadalmi problémákra figyelmeztette a diktatórikus eszközökhöz nyúló királyt. Igaz, ez az életébe került, de hű maradt királyához, Magyarországhoz s önmagához. Az olasz reneszánsz nemzeti szellemiségéből eredően Mátyást humanista mesterei a magyar érdekek, a magyar történelem folytatandó hagyományai szellemében nevelték. Ez a király levelezéseiből, törvényeiből, tetteiből, egész életművéből levezethető. Mátyás amennyire reneszánsz uralkodó volt, anynyira magyar is. Bizonyítja ezt többek között a koronázás története. Az 1458. évi budai királyválasztás az ősi magyar jog szerint nem volt teljes érvényű. A Szent Korona ekkor ugyanis III. Frigyes kezében volt. A magyar jog szerint pedig csak az számított teljes jogú uralkodónak, akit az esztergomi érsek a Szent Koronával a fehérvári koronázó templomban megkoronázott. Ennek nem mond ellent az I. Ulászló koronázása kapcsán kifejtett Szent Korona-tan elmélete. Valójában Mátyás is gyakorolta hatalmát hat éven át a Szent Korona nélkül, de nem adhatott ki olyan okleveleket, amelyek örökérvényűnek számíthattak volna. (A Szent Koronával történő második koronázása után a kancellária arra kijelölt emberei egy éven át csak azzal foglalkoztak, hogy az



63
még mindig folyamatosan nyugtalanságot okozó huszita vezért, Giskrát is megnyerte magának. Mátyás úgy választotta el Giskrát hűséges embereitől, hogy az ország déli részén, Arad megyében két uradalmat s elegendő készpénzt adott neki. Cserébe Mátyás megkapta a Felvidéken fekvő erődítményeket, ahol pedig a hatalomátvétel nem ment békésen, ott kiűzte a huszitákat a váraikból. A vezérük nélkül maradt husziták egy részét Mátyás a saját zsoldjába fogadta. A valaha dicsőséges, de immáron rablóbandákká süllyedt másik seregrészt pedig a királyi hadsereg felszámolta. Mátyás 1463. július 19-én – Podjebrád György közvetítésével – Bécsújhelyen békét kötött III. Frigyes császárral. A békekötés része volt, hogy 80 000 aranyforint fejében III. Frigyes visszaszolgáltatta Mátyásnak a Szent Koronát s vele Sopron városát. A békekötés szövege azonban tartalmazta azt is, hogy Frigyes továbbra is használhatja a magyar
addig kiadott okleveleket és kiváltságleveleket átmásolják, hogy aztán azokat lepecsételhessék a kettős nagypecséttel. Ezt a nagypecsétet viszont minden király, így Mátyás is csak a hivatalos koronázás után vésethette ki.) A Szent Korona megszerzése előtt történt még néhány fontos esemény. Ezek közé tartozott Mátyás és Podjebrád Katalin házassága. A 12 éves Katalint 1461 májusában hozták el Prágából, s leendő anyósa, Szilágyi Erzsébet gondjaira bízták. Mátyás édesanyja a felvidéki Trencsénben tartózkodott, ott várta jövendőbeli menyét. Az esküvőt 1461 májusában tartották meg, amelyről a korabeli feljegyzések részletesen beszámolnak. Bonfini, a Mátyás udvarában élő itáliai történetíró feljegyzéséből a következőket tudhatjuk meg: „Első menyasszonyának halála után eljött az ideje György cseh király leányával való házasságának, kit fogságból történt szabadulása előtt jegyzett el. Nagy pompával hozta Magyarországra, s nagyon szerette. A cseh főurak és főpapok fogadták királyi pompával, Budára vezették, ahol nagy lakodalmat ültek. Katalinnak hívták. Alig négy esztendeig volt a király felesége, a koronázás előtt ragadta el a korai halál; a Szent Zsigmond-templomban temették el.”
Mátyás a legjobb úton haladt afelé, hogy dinasztiát alapítson. Ehhez azonban stabil politikai és gazdasági helyzetet kellett teremtenie mind az ország belső állapotát, mind a külső biztonságát illetően. Ennek érdekében az 1462-ben a Felvidéken
A Szent Korona a tartományok címereivel. Ismeretlen művész 1621-ben készített festménye. A tíz címer – Magyarország, Dalmácia, Horvátország, Kunország, Lodoméria, Bulgária, Bosznia, Galícia, Szerbia és Szlavónia együttes ábrázolása – a jelzett országok szövetségét, illetve a Magyar Királysághoz való tartozását jelentette. Figyelemre méltó, hogy ezen az ábrázoláson a kereszt még egyenesen áll a korona tetején
Mátyás király kettős nagypecsétje az ország és a tartományok címereivell



64
találjon magának. Ez végre Aragóniai Beatrix személyében sikerült, aki viszont nem tartozott Európa legelőkelőbb uralkodócsaládjainak sorába. Mi lehetett a sorozatos visszautasítások oka? A kikosarazás nem Magyarországnak, hanem Hunyadi Mátyás származásának szólt. Egyrészt Európa ősi uralkodódinasztiái lenézték az alacsony sorból felkapaszkodott Hunyadi-családot. Másrészt a keresztény fejedelmek arra ösztönözték Mátyást, hogy a török veszéllyel és a keleti végekkel foglalkozzék, s ne a nyugati országokkal. A Magyarországhoz közeli, illetve a szomszédos királyságok magukra nézve ugyanis különösen veszélyesnek ítélték meg Mátyás politikáját. A teljes igazsághoz hozzátartozik az is, hogy Mátyás fontosabbnak tartotta a hadi, politikai célok megvalósítását, mint a házasságot. Példa erre a II. Frigyes brandenburgi választófejedelemmel aláírt szerződés is, amelynek része volt a fejedelem lányával kötendő házasság. Mátyás azonban csak két év múlva akarta megtartani az esküvőt, tekintettel arra, hogy akkor minden idejét lekötötték a háborúk. Így ez a házasság sem jött létre.
Bécsújhely gótikus temploma és a város ősi falai tanúskodnak a hódító Mátyásról.A várfalon olvasható, hogy Mátyás király birtokba vette Bécsújhely városát
Mátyás király katonai felszerelésben
királyi címet, s hogy kötődése Magyarországhoz még szorosabb legyen, a Habsburg uralkodó Mátyást fiává fogadta. Számtalan problémát okozott az elkövetkező évszázadokban Magyarországnak a békekötés azon kitétele, mely szerint, ha Mátyás törvényes örökös nélkül halna meg, a trónt Frigyes vagy az ő utódja örökli. Szerepelt továbbá a békeszerződésben az is, hogy a két keresztény uralkodó közösen indít háborút a törökök ellen. 1464 márciusában így sor kerülhetett a régóta várt koronázásra, amelyet azonban tragikus esemény előzött meg. 1464 márciusának első napjaiban a fiatal királynő gyermekszülés közben meghalt. Podjebrád Katalin halála Mátyás számára – mint később kiderült – a pótolhatatlan családi veszteségen túl, hosszan tartó politikai válságot is előidézett. A külpolitikában legtöbbször ellenérdekeltként fellépő apósnak, Podjebrád Györgynek most már nem kellett figyelemmel lennie lánya érdekeire. Ennek súlyát Mátyás egészen a cseh király haláláig érzékelte. Mátyás egy új házassággal kívánta pótolni a hiányzó diplomáciai űrt. Rögtön új feleség után nézett, de nem járt sikerrel. Sem a császár rokonságától, sem a szász választófejedelem családjától, sem a milánói Ippolit dinasztiától nem kapott kedvező választ. Sértő módon kikosarazták IV. Kázmér lengyel király udvarában is. Több mint egy évtizedre volt szüksége ahhoz, hogy a magyar király feleséget



65
KORMÁNYZATI ÉS ADÓZÁSI REFORMOK
A
még mindig csak a 21. életévét taposó Mátyás uralkodásának hatodik évében jelentős változásokat vezetett be a kormányzásban. A Szent Koronával történő megkoronázása ugyanis feljogosította arra, hogy elkészítse a királyi kettős pecsétet. Magyarországon már a 14. század óta létezett a nagyobb kancellária, amelyet a főurak és a főpapok által befolyásolt királyi tanács felügyelt. Mellette azonban egy titkos kancellária is működött az udvarban, amelyre a királyi tanácsnak nem volt befolyása. A nagyobb kancellária élén főkancellár állt, Mátyás idején Szécsi Dénes esztergomi érsek. Igaz, Szécsi Dénes hivatala nem volt legális, mert a nagyobb kancelláriát Mátyás csak az 1464. évi hivatalos koronázása után állíthatta volna fel. A főkancellárral egyenrangú titkos kancellár pedig Vitéz János, váradi püspök volt. Mátyás 1464-es hatalomkoncentrációjának a lényege az volt, hogy – bár tehette volna – nem állította fel a nagy kancelláriát. Ezzel elérte azt, hogy a királyi tanács nem szólhatott bele az ország ügyeibe. Ennek ellenére Váradi István kalocsai érsek személyében kinevezte az új főkancellárt, így két
egyenrangú főpap állt az egyetlen kancellária élén. Rájuk pedig – tekintettel arra, hogy az ő emberei voltak – döntő befolyással volt a fiatal uralkodó. Mátyás mesteri diplomáciai lépései ellenére az egységes kancellária mégsem működött olyan hatékonyan, mint ahogy annak személyi összetételéből következnie kellett volna. A kettős pecsét ugyan növelte a király beleszólását a kancellária munkájába, de nem olyan mértékben, hogy az ne okozzon hatalmi konfliktust. Eredményesebb volt a bíróság reformja. Mátyás egyesítette a királyi személyes jelenlét és a királyi különös jelenlét bíróságát. Hangácsi Albert személynök, a bíróság első embere Mátyás kipróbált híve volt. A legtöbb konfliktust, sőt lázadást a pénzügyek dolgában hozott változások okozták. Szapolyai Imre főkincstartó helyébe Mátyás egy köznemest állított. Ez utóbbi nem volt báró, tehát nem tartozhatott a királyi tanács tagjai közé. Ebből pedig az következett, hogy pénzügyekbe a királyi tanács tagjai nem szólhattak bele.
A kancellária Budán, a királyi palotában kapott helyet



66
A király tovább szűkítette a hatalomba beleavatkozó rétegek számát azáltal is, hogy 1464 után a városok képviselőit nem hívta meg – az 1475-ös országgyűlést kivéve – a szinte évenként megtartott diétára. Mátyás az 1467-es reformok véghezvitelét egy kikeresztelkedett bécsi zsidó kereskedőre, Ernuszt Jánosra bízta. A kiváló pénzügyi szakember reformjának lényege az volt, hogy a külön kezelt jövedelmeket egyesítette. Minden bevételt a köznemesi származású kincstartó felügyelt, mintegy kizárva a jövedelmek kezeléséből a bárókat. Mátyás uralkodása alatt 43 esetben vetett ki rendkívüli hadiadót. Szigorúan fellépett a korrupció ellen, amivel jónéhány ellenséget szerzett magának. Jelentős összegekhez jutott azáltal is, hogy nem töltötte be a püspöki székek egy részét. Így az érintett püspökségek egyházi adója a királyi kincstárat gazdagította. Mátyás felfrissítette Károly Róbert gazdasági intézkedéseit, amikor a harmincadvámot koronavám, a kapuadót füstpénz néven vezette be. Igaz, a felfrissítés az adónemek összegének emelését is jelentette. A szigorítás a jobbágyokat sújtotta, de a többletadó közvetetten a nemességet is érintette. Mátyás megszüntette a magyar királyok évszázados gyakorlatát, amikor a pénzrontás eszközéhez nyúlva, új pénzt veretett. Az általa kiadott aranyforint értékálló volt, akárcsak a „madonnás ezüstdénár”. Ez utóbbi váltópénz volt (100 dénár = 1 aranyforint), s a nevét az érmén látható Szűz Mária-ábrázolás után kapta. Mátyás aranyforintja több mint fél évszázadon át még halála után is – tartotta az értékét. Ezek az intézkedések a kedvezőtlenebb helyzetű Erdélyben megmozdulásokhoz vezettek. Hunyadi Mátyás egyévi jövedelme 750 ezer forint körül volt. Ha ehhez még hozzászámítjuk a külföldről érkező, török elleni háborúhoz folyósított összeget, a bevétel elérte az egymillió forintot. A magyar történelemben ez páratlan nagyságú öszszegnek számított.



67
A MAGYAR NEMESEK LÁZADÁSA
G
iskrának a Felvidékről való eltávolítása, Podjebrád Katalin halála s Podjebrád György egyre gyakoribb pálfordulása a két ország háborújához vezetett. Mátyás politikáját a pápai tanács 1466. évi decemberi határozata erősen befolyásolta. A pápai határozat a cseh királyt huszita nézetei miatt eretneknek nyilvánította, ami a korabeli Európában egy uralkodónak akár a trónja elvesztését is jelenthette. A pápához húzó, Podjebrád Györgyöt csak kényszerből elfogadó cseh katolikus főurak azonnal cselekedtek is. A cseh koronát először IV. Kázmér lengyel királynak ajánlották fel, aki azonban azt visszautasította. A főnemesek ezután Mátyás keresték meg, aki viszont elfogadta a megtisztelő ajánlatot. A magyar király 1467 januárjában kegyetlenül felszámolta a Giskra helyébe lépő Jan Svehla cseh huszitáinak felvidéki garázdálkodásait. A cseh trón megszerzését azonban még számos más belső konfliktus akadályozta. Az 1467 első hónapjaiban ülésező magyar országgyűlés – Mátyás parancsára – súlyos adóterheket rótt ki az országra, különösen Erdélyre. A Károly Róbert által bevezetett harmincadvámot Mátyás átkeresztelte, s kamara haszna néven a réginél többet követelt a kereskedőktől. Majd kivetette az új királyi kincstári adót, végül az egyforintos rendkívüli hadiadót, mely utóbbit évente kétszer is beszedette. A mértéktelen adóztatás lázadások sorát váltotta ki. A Mátyás által kivetett súlyos adóterhek azonban nem voltak cél nélküliek. A fentebb említett 1467. évi pénzügyi reformokra a legendássá vált „fekete sereg” létrehozása miatt volt szükség. Mátyás olyan hadsereget akart teremteni, amelyik képes megvédeni a királyságot, s ha kell, képes annak erejére támaszkodva békét teremteni. Az intézkedések azonban széles körű elégedetlenséget váltottak ki. Erdély három feudális nemzete, a magyarok, a székelyek és a szászok az 1467. augusztus 18-ai kolozsmonostori tanácskozáson kimondták, hogy szövetségben fognak össze a király ellen Magyar
A magyar királyok genealógiája. Ismeretlen művész 19. századi litográfiája. A fa alatt a hét vezér látható, a fa csúcsán pedig az utolsó jelentős király, Ferenc József. A lombkoronában megtalálható a Hunyadi-család is
ország megmentése érdekében. Mátyást kedvezőtlenül érintette, hogy egyik legjobb, leghűségesebb embere, Szapolyai Imre is ellene fordult. A király a rá jellemző pontos helyzetfelismeréssel, gyorsasággal és eréllyel kezelte az uralkodásának talán legválságosabb időszakát előidéző eseményt. Sereget küldött Erdélybe, ahol a lázadók egy része harc nélkül szétoszlott. A nemesek többsége meghódolt. Sokan elveszítették birtokaikat, de büntetést nem kaptak. Azt a néhány nemest, aki a király kezére került, elrettentésül megkínozták, kivégezték. Mátyás, hogy győzelmére feltegye a koronát, személyesen vezetett hadjáratot Moldvába,



68
ahol Nagy István vajdával Moldovabányán béketár- tott városban maga Mátyás is megsérült. További gyalásokat kezdett. A ravasz István vajda azonban harcoknak azonban már nem volt értelme, Mátyás éjszaka orvul rátámadt a magyarokra, s a felgyúj- biztosította hatalmát Erdély területén.
Nagyszeben látképe. Ismeretlen művész rézmetszete a 17. századból
Kolozsvár látképe. Ismeretlen művész rézmetszete a 17. századból



Ö
Burgundia
Aragónia
NápolyiKir.
Svájc
LENGYELKIRÁLYSÁG
LITVÁNNAGYFEJEDELEMSÉG
NÉMET-RÓMAI CSÁSZÁRSÁG
Velencei
köztársaság
T
Ö
R Ö K B I RODALOM
HavasalföldiFjd.
Bosznia
Szerbia
MoldvaiFjd.
ANGOL KIR.
Íro
rszág
FRANCIAKIRÁLYSÁG
SPANYOLKIRÁLYSÁG
PORTUGÁLKIR.
NORVÉG
KIRÁLYSÁ
G
MOSZKVAI FEJEDELEMSÉG
KRÍMI TATÁRO K
Feke t e - t e n g e
r
F
ö
l
d
k
ö
z
i

t
e
n
g
e
T
A CSEH HÁBORÚK KEZDETE
M
átyás, hogy Erdélyben és Moldvában visz- ban önálló királyság volt. Erejét, önállóságát azonszaállítsa a tekintélyét, a cseh trón meg- ban gyengítette a belső megosztottság, amelynek szerzésére fordította idejének, energiájának következtében nem esett ugyan szét tartományaira, jelentős részét. Csehország a 15. században merőben de a tartományoknak erős önkormányzatuk volt. más helyzetben volt, mint például Lengyelország A Cseh Királyságot, a Morva Őrgrófságot, a Sziléziai vagy Magyarország. Jogilag a Német-római Birodalom tagállamának számított, gyakorlatilag azon- Európa a 15. században
SVÉD KIRÁLYSÁG
Skót
Kir. Német
Lovagrend
DÁN IA
Braunscweigi Hcg.
Cseh Kir.
Bajor Hcg.
MAGYAR KIRÁLYSÁG
Pápai
Állam
AFRIKA r
69



70
A prágai Városházához tartozó Knž-ház, társaival együtt hirdeti a 14. századi cseh főváros szépségét, építészeti értékeit
Hercegséget, továbbá Alsó- és Felső-Lausitzot a cseh király irányította, de a fejedelemségek a saját gyűléseik szerint működtek. Közös csupán a Prágában működő pénzügyirányítás és a kancellária volt. Mátyás csehek elleni háborúja egy különleges epizóddal kezdődött. Viktorin herceg, Morvaország helytartója, Podjebrád György fia 1468 elején betört Ausztriába. III. Frigyes és a pápai udvar ezt az akciót a kereszténység elleni támadásnak állította be. Segítségül a keresztény magyar királyt, Mátyást hívták mint III. Frigyes „fogadott fiát”. (Az 1463. évi bécsújhelyi békében, mint utaltunk rá, a császár jelképesen fiává fogadta Mátyást.) A magyar király kapott a kínálkozó alkalmon, s az 1463. évi bécsújhelyi békére hivatkozva, 1468. március 31-én hadat üzent a cseheknek. A cseh háborúk ettől kezdve egy évtizeden át lekötötték a magyar haderő jelentős részét, s felemésztették a magyar adóbevételek tetemes hányadát. Mátyás kezdetben sikereket ért el, hiszen elfoglalta Morvaország egy részét. Viktorin herceg kénytelen volt apjához menekülni, Csehországba. III. Frigyes hiába várta az ausztriai rendek beavatkozását a háborúba. Az Ausztriát is érintő cseh háború így egyre inkább csak a magyar és cseh király ügyévé vált.
Bécsújhely belvárosának képe, háttérben a román stílusú templommal
Az 1469-es esztendő hadieseményei Mátyás számára kedvezően alakultak. Februárban még a Brünn melletti Spielberg várát is elfoglalta. Ezt követően Mátyás megindult seregeivel Kutna Hora felé. A cseh háborúk tovább öregbítették Hunyadi Mátyás jó hírét. Legendás tettei alapul szolgáltak a róla szóló meséknek, mondáknak. Az egyik ilyen akkor keletkezett, amikor a magyarok 1469 februárjában Chrudin várát ostromolták. A legenda szerint Mátyás álruhában beosont a várba, hogy személyesen derítse ki az erőd gyenge pontjait. Az őrök elfogták, de kiváló cseh nyelvtudásának köszönhetően kimagyarázta magát, és végül elengedték. (Feltételezések szerint ez volt az első olyan történet, amely az álruhás királyról szóló mondavilágnak alapjául szolgált.) A háború cseh és morva földön tovább folytatódott. Vilomér városa mellett Podjebrád György seregei körbezárták Mátyás csapatait. A taktikus és eszes magyar király szorult helyzetéből úgy vágta ki magát, hogy tárgyalni hívta volt apósát, amit az elfogadott. A megbeszélésen Mátyás megígérte Podjebrádnak – tudván, hogy ez a cseh huszita király legfőbb óhaja –, amint lehetősége lesz rá, összebékíti a pápával. Bár Mátyás már akkor is jól tudta,



71
Spielberg vára és várbörtöne Brünn (Brno) városában
hogy ez reménytelen próbálkozás lesz. Mindenesetre kibújt a már-már végzetes cseh szorításból. A hadjárat közel sem volt olyan sikeres, mint az a politikai eredmény, amelyet tárgyalások útján ért el a király. Mátyást a cseh katolikus rendek 1469. május 3-án az olmützi székesegyházban királyukká választották. III. Frigyes eddigi nehezteléseit újabbakkal tetézte. Haragudott Mátyásra, hiszen „fogadott fia” legjobb adófizető tartományait vonta ki fennhatósága alól. Podjebrád pedig nem nyugodott bele, hogy veje kijátszotta. Ráadásul Vitéz János esztergomi érsek Mátyás nevében 400 000 forintot kért Frigyes császártól a csehek elleni háborúhoz. Ez tovább rontotta a császár és a magyar király egyébként is törékeny kapcsolatát. Mátyásnak a hadi eseményekben sem volt szerencséje. 1469-ben Magyarbródnál Mátyás 3000 gyalogosát és 3000 lovasát a cseh husziták szekérváraikkal körbefogták. Az összecsapás a magyar zsoldosok vereségével végződött. A király visszavonult Magyarországra, de Szilézia és Morvaország a kezén maradt. Prágát és Csehországot azonban továbbra is Podjebrád György uralta. Az 1470-es esztendő a „sértegetések éve” is lehetne, ha figyelembe vesszük, Mátyás hogyan alázta meg III. Frigyest, majd Podjebrád Györgyöt. Mindehhez még hozzátartozik, hogy atyai barátját, a Mátyást gyermekkorától nevelő, támogató Vitéz János érseket egy vita során állítólag felpofozta. Elmondhatjuk, hogy a 27 éves Mátyás – a felsorolt túlkapásokat is beleszámítva – határozott, keménykezű uralkodó volt.
Az olmützi székesegyház. Mátyást ebben a templomban koronázták cseh királlyá
Történt, hogy Vitéz János 1470. február 11. és március 11. közötti időre megszervezte III. Frigyes és Mátyás személyes találkozóját. A Bécsben sorra kerülő tárgyalások arra szolgáltak volna, hogy a két uralkodó örök békét kössön egymással. Mátyás feltételei közé tartozott a cseh háborúk költségeinek megtérítése. Követelte továbbá, hogy a császár mondjon le a magyar trónöröklési jogáról, valamint III. Frigyes lányának, az akkor ötéves Katalinnak a kezét kérte. Ez utóbbira a császár nem mondott nemet, kikötötte, hogy lányát csak tíz év múlva adja át Mátyásnak. Frigyes azonban sem a házasságról, sem arról, hogy Mátyás római királlyá választásához beleegyezését adja, nem volt hajlandó kötelezvényt aláírni. Mátyás ezért dühösen, búcsú nélkül távozott Bécsből. Frigyes ezt a sértést, hogy így faképnél hagyták, soha nem tudta megbocsátani Mátyásnak. 1470 májusában Mátyást – aki váltakozó sikerrel vívta háborúját a csehek ellen – már újra a morvaországi csatatereken találjuk. Ekkor történt, hogy egy véletlen folytán Podjebrád Viktorin herceg Mátyás fogságába esett. A magyar király ahelyett, hogy vele zsarolta volna Podjebrád Györgyöt, Viktorin apját, jól bánt az ifjúval. Nem foglyaként, hanem kedves vendégeként kezelte. A herceg ezért élete végéig Mátyás lekötelezettjének érezte magát. Közben az osztrák, a lengyel és a cseh uralkodó tárgyalásai egy olyan osztrák–cseh–lengyel szövetség kibontakozását vetítették előre, amelynek nyilvánvaló célja egy Mátyás elleni katonai szövetség felállítása volt. Podjebrád György ebben a számára előnyös helyzetben, a 15. században már szokat



72
Mátyás, a győztes hadvezér szobra a Hősök terén
lan megoldást kínált Mátyás számára vitás ügyük rendezésére. Párbajra hívta, hogy az istenítéletek 11–12. századi módján próbálja népe, országa nélkülözéseit enyhíteni. A 27 éves magyar király megalázó hangnemben utasította vissza az ötvenéves Podjebrád György őszintének tűnő kihívását. Egy keresztény uralkodó – hangoztatta a magyar király – nem szennyezheti be a kezét egy huszita eretnek vérével. A párbaj elmaradt, de újabb sérelem született. (A teljesség kedvéért meg kell jegyezni, hogy a kihívás már csak azért sem lehetett komoly, mert a kövér Podjebrád már nem tudott lóra ülni.) Mátyás nem félt a kihívástól, erre az 1460-as években lezajlott nevezetes párviadal a bizonyíték. Galeotto Marziónak köszönhetően a legyőzhetetlennek tartott nagy erejű Holubárral megtörtént összecsapásról viszonylag pontos leírás maradt ránk. „Egyszer Budára jött egy idegen vitéz lovag, nemzetsége német, neve Holubár. Csoda, mekkora ereje, milyen hatalmas teste volt! Azt mondták róla, hogy abban a fajta párviadalban, mikor előreszegezett lándzsákkal rontanak össze a lovakon, verhetetlen, és már igen sok ellenfelét a földre döntötte előremeresztett rúdjával. Az előre szegezett lándzsákkal vívott párviadal, mely manapság a tornajátékokon divato
zik, a régieknél nem volt szokásban. Viszont az igazi csatákban kihegyezett lándzsákkal harcoltak a régiek... De hogy tárgyunkhoz visszatérjünk, nem ugyanazon rendben csapnak össze lándzsákkal Magyarországon és Itáliában. Ott csakis heggyel ellátott rúddal folyik a viadal. Csakhogy Itáliában hevesen rohan a ló, itt pedig gyakran ügetve, nem teljes vágtában harcolnak. De nem emlékszem, hogy olvastam volna a régieknél arról, amit „ellenző”-nek hívunk: ennél a lándzsát a hónalj alatti vastámasztékon tartják, nehogy hátralökődjék, hanem ellenkezőleg, fennakadjon. Akárhogy is van, Mátyás királyt feltüzelte Holubár hírneve és ilyen tornára hívta ki. Az visszautasította, mivel félt, hogy megsebzi a királyt. Ugyanis mikor lovak és emberek teljes erővel összecsapnak éles hegyű erős rudakkal, aligha kerülhető el, hogy a bajnok a földre ne zuhanjon legnagyobb veszedelmére, vagy keresztül szúrják, avagy úgy össze ne zúzódjék, hogy az sebnek is beillik. De a király kényszerítette a vonakodót, hogy vele becsülettel megvívjon. Holubár nem mert újból nemet mondani a királynak, de elhatározta magában, hogy a király legcsekélyebb lökésére meg fog hátrálni, és inkább a földre esik, mintsem erejét és ügyességét a király vesztére fitogtassa. A király azonban észrevette ezt, mire azonnal minden szentekre és királyi becsületére megfogadta, hogy tüstént kivégezteti Holubárt, ha valamiképpen ilyesmire jönne rá. Holubárt pedig esküvel kényszerítette, hogy úgy fog vívni Mátyás királlyal, mint a legkeményebb ellenféllel. Holubár megtudta a király szándékát, az esküje is kényszerítette, meg félt is, ha másképp cselekszik, főbenjáró büntetést von magára, tehát felkészült a bajvívásra, melyben mindig győzni szokott. Mindent elkészítettek. Sok ezer ember, köztük magam is néztük, mivel a Szent Zsigmond téren ment végbe. Összecsap a király és Holubár, lovaik, ki-ki a maga módján vágtatnak. Mindkettőnek igen erős volt ugyanis a lova. Olyan bősz erővel találtak a rudak, hogy Holubár karja törötten a ló fara felől ájultan zuhant a földre. Az ütés a homlokán találta. A királyt mellén érte a lökés, mire a heves csapástól nem sokkal utóbb a ló oldalán siklott a földre. A bal lába valamicskét megsérült, de ő rögtön talpra állt, és megragadta lova gyeplőit. Holubárt társai fölemelték, a király pedig meggyógyíttatta, és miután egészsége helyreállt, lovakat, drága ruhákat és sok pénzt kapott tőle ajándékba, majd visszatért hazájába, és fennem dicsérte a király bőkezűségét és vitézségét. Hogy az igazat megvalljam, én



73
magam is – ki mindkettőjüket ismertem – csodáltam a bajvívás ilyetén való kimenetelét, mivel Holubár hatalmas testében megfelelő erő lakozott. Mátyás király pedig közepes alkatú és közepes erejű. De Mátyáson valamennyien csodálkoznak, még engem is megtévesztett néha, aki pedig régóta ismerem. Mert mikor lovagol a király, tenyérnyivel nagyobbnak látszik, mint mikor gyalog megy, ha valaki összevetné magasságát jártában és lovaglás közben.”
Holubárról később feljegyezték, hogy 1468-ban, Mátyás morvaországi háborúja során a magyar király szolgálatába állt. Ezzel kapcsolatban felmerül az is, hogy Holubár talán nem német származású vitéz volt, miként arra Galeotto utal, hanem morva vagy cseh. Ilyen, s ehhez hasonló epizódok tarkították Mátyás Podjebrád elleni háborúját, amely a maga medrében folytatódott tovább. Mátyás békeajánlatait, tárgyalási szándékait Podjebrád György sorra elutasította, amelynek eredményeként a magyar király hadjárata során szinte a „saját foglyává” vált. Helyzetét nem könnyítette meg Podjebrád György 1471. március 22-én bekövetkezett halála sem. Nagy várakozás töltötte el a cseh, a magyar, a lengyel és az osztrák főurakat, hogy vajon ki lép a huszita király örökébe. Jogosan várta Mátyás, hogy ő foglalhassa el volt apósa helyét. A cseh
rendek azonban nem felejtették el Mátyás fenyegetéseit, amelyek bár a huszita Podjebrád Györgynek szóltak, de ők is értettek belőle. Nem felejtették el, hogy a pápa pénzzel támogatta Mátyást az eretnek csehek megbüntetésére, s nem feledkeztek meg arról a megszentelt kardról sem, amelyet a pápa ellenük – a cseh rendek ellen – a keresztény hit védelmezőjének, Mátyásnak küldött. Így nem volt kétséges, hogy a csehek a 15 éves Ulászlót, IV. Kázmér lengyel király fiát ültetik a prágai trónszékbe. Mátyásnak most már egyszerre kellett szembe néznie a cseheket támogató Habsburg- és Jagellódinasztia szövetségével. Mátyás csehek elleni háborúja – a római katolikus Ulászló trónra lépésével – elveszítette jogi alapját, tehát azt a célt, hogy a háború a husziták leverését szolgálja. A római katolikus lengyel király személye ezt az okot kizárta. A pápai udvar Mátyás számára kedvezőtlen állásfoglalása sem váratott sokáig magára. A legnagyobb baj azonban akkor következett be, amikor a Csehországban tartózkodó Mátyás kémeitől arról értesült, hogy Magyarországon – Vitéz János vezetésével – széles körű összeesküvés bontakozott ki ellene.
Mátyás és Holubár cseh vitéz párviadala. Litográfia



74
A VITÉZ JÁNOS VEZETTE ÖSSZEESKÜVÉS
A
z 1470-es két országgyűléseen az adóterhek csökkentése került szóba. (Mátyás trónra lépése pillanatától szinte évenként összehívta az országgyűlést. Erre az állandó pénzhiány miatt volt szükség. Igaz azonban az is, hogy Mátyás többször vetetett ki rendkívüli adót, mint ahányszor azt az országgyűlés elfogadta.) Az adóztatás nyilvánvalóan hozzájárult a Vitéz János és unokaöccse, Janus Pannonius vezette Mátyás elleni szervezkedéshez. Vitéz János a törökverő Hunyadi János hű embere, az ifjú Mátyás neveltetésének felügyelője, majd hatalmi politikájának egyik legfőbb támasza volt. Janus Pannoniust – eredeti nevén Csezmiczei Jánost – maga Mátyás emelte a legfőbb méltóságok közé, aki a lázadás idején a pécsi püspök volt. Mind a két főpap kiváló humanista elme, akiknek Mátyás reneszánsz udvarának kialakításában elévülhetetlen érdemeik voltak. Janus Pannonius mindemellett az első jelentős magyar költő, aki bár még latin nyelven –, hazája szépségét dicsőítette, s aki elsőként írt Magyarországon verseket.
Janus Pannonius – bal oldalon – itáliai tartózkodása idején, egyetemi társaival látható a képen
Mind a két Hunyadi-párti főpap szerette hazáját az összeesküvés ténye is ezt igazolja –, hiszen még Mátyással szemben is meg akarták védeni az országot. Fájt nekik, s rajtuk kívül még számos főúrnak, főpapnak, hogy Mátyás túl sok idegent vett maga köré, s hogy túl sok alacsony származású embert emelt magas méltóságba. (Vitéz Jánost különösen Beckensloer János személye sértette, akit Mátyás éppen akkor emelt a váradiból az egri püspöki székbe. Ez utóbbi az egyik legnagyobb jövedelemmel járó egyházkerület volt. Vitéz János joggal volt bizalmatlan a jelentéktelen, kiismerhetetlen, idegen Beckensloerrel szemben. Vitéz aggodalma bizonyságot nyert, amikor később, már esztergomi érsekként a törtető főpap csúfosan elárulta Mátyást. 1476 tavaszán Beckensloer fő- és titkos kancellár III. Frigyeshez menekült, és magával vitte az esztergomi érseki kincstár óriási vagyonának jelentős részét.) A két humanista gondolkodó nem tudott kibékülni a király nyugati politikájával sem. Mátyás szemére vetették, hogy elhanyagolja a törökök elleni harcot, amelyben apja a legkiválóbb volt. Ráadásul a király a csehek elleni háborúnak ebben a szakaszában eredménytelen volt, csak a veszteségeket halmozta fel. Mindezek következménye az lett, hogy a magyar király nem kis áldozatok árán „összekovácsolt maga ellen” egy erős osztrák–csehlengyel szövetséget. Egy személyes ügy tovább nehezítette Mátyás helyzetét. Míg Frigyessel és Podjebrád Györggyel hol harcolt, hol tárgyalt, addig a lengyel udvarral semmiféle kapcsolata nem alakult ki a magyar uralkodónak. Mindez elsősorban Erzsébet királynénak volt köszönhető,



75
Görlitz városának legértékesebb műemléképülete a városháza, melynek szépen faragott reneszánsz lépcsőjén Mátyás király címere látható. Ezzel állítottak emléket a sziléziai rendek a cseh trónt is elfoglaló magyar királynak
aki soha nem tudta megbocsátani Hunyadi Mátyásnak, hogy fia, V. László helyébe ő ült a trónra. Mátyást csupán egy felkapaszkodott alattvalónak tartotta, s véleményét osztotta az egész lengyel udvar. A magyar összeesküvők ezt a politikai helyzetet kihasználva, Kázmér lengyel hercegnek ajánlották fel a trónt. Vitéz János és hívei Mátyást a lengyel hadsereg segítségével akarták elűzni. Mátyás éppen Sziléziában tartózkodott, amikor kémei jelentették neki a Vitéz János vezette öszszeesküvés hírét. A határtalan türelemmel, kiváló taktikai érzékkel és nem kevés színlelőképességgel megáldott magyar uralkodó úgy érkezett Budára, mintha mi sem történt volna. Pedig jól tudta, hogy még az élete is veszélyben forog, tekintettel arra, hogy a főurak jelentős része rokonszenvezett az ellene fordulókkal. Rossz előjel volt továbbá, hogy a köznemesek közül is jó néhányan csatlakoztak a
Vitéz János vezette összeesküvéshez. Erről a szervezkedésről Bonfini a következőket jegyezte le:
„Az összeesküvés oly nagy és széles körű volt, hogy a tulajdonképpeni Magyarországon Gábor kalocsai érseken, Országh Mihály nádorispánon és néhány főúron kívül nem volt senki, aki hű maradt a királyhoz és nem a lengyellel tartott. Országh Mihály bölcs ember volt, nagy tapasztalású s nem igaztalanul tartották igen okosnak. Mondják, nem csak szavában, de szívében is ezt vallotta: Aki meg van koronázva Szent Koronával, még ha ökör volna is, szent és sérthetetlen király, annak hódoljatok, azt tiszteljétek és kövessétek! Az említett, mintegy hetvenöt vármegyéből alig kilenc maradt a királlyal, mindössze ennyi nem keveredett az összeesküvésbe és szolgáltatta be adóját. A mozgalom élére két János állt, unokaöccs és nagybátya: az egyik esztergomi érsek volt, kit Mátyás mindig testvére gyanánt tartott; a másik a pécsi püspök, a két antik nyelvben igen jártas férfiú, aki ha elvonulhatott volna a közélet gondjaitól, olyan ember lett volna a mi napjainkban, aki versenyre kelhetne az egész ókorral. Sokan azt mondják, hogy még Zápolyai Imre szepesi gróf is velük tartott, mert egyszer már, az erdélyi hadakozás előtt is, elpártolt a királytól. Megkérdezték tőle, miért tette ezt, noha annyi adományt, tisztséget kapott. Állítólag ezt felelte: Bizony, elpártoltam a királytól, de csak úgy, hogy pártütésemmel sose ártsak neki; csak magamat biztosítottam ellenségeim ármánya, gyűlölködése ellen... Olyan okos, ravasz ember volt, hogy pártütőként is értesítette a gyanútlan királyt az elpártolók bűnéről s így az uralkodónak, de ellenségeinek is egyaránt megmutatta, hogy mekkora befolyása van. Ilyen módon bölcsen megőrizte a király számára országát, a maga részére a király kegyét.”
Mátyás Budára érkezvén azonnal országgyűlést hívott össze, ahol a főurakat barátsággal, birtokadományokkal, kinevezésekkel, ígéretekkel halmozta el, s így újra magához édesgette őket. A taníthatatlan politikai finomságokat, az ellenfele gyengéit pontosan kitapintó Mátyást a legrafináltabb itáliai cselszövők is megirigyelhették volna. Eközben az összeesküvők tervének részeként megérkezett Budára Kázmér herceg hadüzenete, amelyet az immár „megtért főurak” – akik kevés idővel korábban az összeesküvők közé tartoztak – utasítottak el. A magyar urak Mátyás iránti megújuló hűsége abban is megmutatkozott, hogy amikor Kázmér 1471 októberében Sáros vármegye környékén betört Magyarországra, ott csak a Rozgonyiak



76
tünk harag, váltsa fel ezt újra a kölcsönös régi szeretet. Veszedelemben forog most, akit társaiddal Magyarország királyává tettél: kérlek, oltalmazd meg fiadat. Így lesz múlhatlan hozzám való jóvoltod és régi kegyességed. S ha eltávozol az életből s újra találkozol atyámmal, úgy állhatsz elébe, hogy beteljesítetted szavát.”
Mind a ketten kiengesztelődtek, harag, gyűlölet nem töltötte el szívüket, de a megtörténteket nem lehetett meg nem történtté tenni. Az érseket Mátyás 1472 márciusában elfogatta, aki megtörten, magára maradottan, az összeesküvés után egy szűk évvel, 1472. augusztus 9-én Esztergomban tért örök nyugovóra. Janus Pannonius is hozzá nem méltó, dicstelen véget ért. Az összeesküvés elbukásakor a horvát tengerpart felé menekült. A magyar líra megteremtőjét, kora egyik legműveltebb emberét a Zágrábhoz közeli Medvevárban, szülőhelyének közelében érte a végzete. A pécsi főpap ugyanis nem egyezett ki Mátyással, mint tette azt Vitéz János, továbbá a legtöbb főúr és főpap. 1472. március 27-én, testileg és lelkileg meggyötörten, betegen, életének harmincnyolcadik évében fejezte be földi pályáját. Néhány nappal korábban vetette papírra A haldokló Janus Pannonius című kétsorosát: „Hírnevemet testemmel a gyászos perc elorozta: Így halmozz, nyomorult, kincseket, ócska vagyont!” (Tellér Gyula fordítása)
Mátyás király az 1470-es években
Mátyás arcképe
és a Perényiek várták barátsággal. A többi főúr behúzódott a várába, s nem támogatta a lengyel csapatokat, mint ahogy azt korábban ígérték. Kázmér első csalódottsága után még nem adta fel eredeti célját. Buda felé tartott, de Hatvant elérve északnyugat felé vette az irányt, s Nyitra várába fészkelte be magát. Itt akarta bevárni Vitéz Jánost, a lázadókat azonban Mátyás csapatai Esztergomban körülzárták. Az összeesküvők terve ezzel összeomlott. Kázmér röviddel ezután hazatért Lengyelországba, Vitéz János pedig Mátyás kezére került. Amikor a király és legrégebbi híve, atyai jóbarátja találkozott Esztergom várában, Mátyás e szavakkal köszöntötte az idős érseket:
„Soha rá nem vett a lélek, hogy eltávolodjam tőled. Jól tudom, te se fogod soha elfelejteni, hogy haldokló atyám a te oltalmadba ajánlott engem, és nem hihetem, hogy elpártolj hűségemről, aki a hűség és szeretet örök példaképe voltál. Velem együtt vetettek börtönbe, bilincsbe; jóvoltomért és méltóságomért önként vállaltál minden veszedelmet; te váltottál ki a cseh fogságból, királysághoz, koronához segítettél; nem volt nehézség és veszedelem, amin ne diadalmaskodtam volna a te munkád, tanácsod segítségével. Most se hiszem, hogy elhagynád Mátyást, akit újszülöttként karodon hordoztál, akit mindig gondosan neveltél. S ha ifjú módjára vétettem, felejtsd el, atyám béketűréssel, könyörülj fiadon, s kérlek, ha egyáltalán volt köz



77
AZ 1471. ÉVI VÁLTOZÁSOK
A
nnak ellenére, hogy Mátyás látszólag könnyen átlátta és megoldotta a Vitéz János vezette összesküvés veszélyeit és nehézségeit, egész politikáját a változás, a változtatás szándéka jellemezte. Az 1471-es évet olyan szakaszhatárnak lehet tekinteni, amely Mátyás 32 éves uralkodásának első 13 évét és a hátralévő 19 esztendejét több szempontból is elválasztja egymástól. Vonatkozott ez az országgyűlések rendjére, az egyházpolitikára, a bárók és a főpapok kinevezésére, a törvényhozásra és a katonai reformokra egyaránt. 1471 előtt mindössze kétszer – 1460-ban és 1469ben – nem volt országgyűlés. Ez annak a jele volt, hogy a király gyakran kikérte a főurak és a főpapok véleményét. Ez még akkor is igaz, ha sokszor színjátéknak bizonyult egy-egy diéta. 1471 után azonban már nyolc olyan esztendő is volt, amelyekben az uralkodó nem hívta össze országgyűlésre a fő
Janus Pannonius szobra a pécsi Barbakán előtt
urakat. Ennek ellenére Mátyá tartotta a legtöbb országgyűlést. Igaz azonban az is, hogy ezek legtöbbje nem szolgált másra, mint a nemesség panaszáradatának levezetésére. A mátyási diétákon sok volt a szó, kevés a fontos döntés. De ha volt is olyan határozat, amely a főurak érdekeit fogalmazta meg, Mátyás azokat legtöbbször nem tartotta be. A magyar királyok, noha jó katolikus uralkodók voltak, érdekeik mentén gyakran nem követték a római pápák törvényeit. Azokat az egyházi törvényeket, amelyeket pedig minden európai keresztény fejedelem ellenvetés nélkül betartott. Gondoljunk Szent István király apostoli jogára, vagy Szent Lászlónak a Magyarországot előnyben részesítő törvényeire. Később Zsigmond is kiállíttatott egy oklevelet a bíborosi testülettel, amely a magyar királyok főpap-kinevezési jogáról szólt. Igaz, ezt a Szentszék soha nem fogadta el, a magyar uralkodók azonban mégis alkalmazták a gyakorlatban. Mátyás pedig különösen sokszor élt e jogával. Sorra nevezte ki a hozzá hű főpapokat, egyházi méltóságokat, amire kevés eset volt Európában. Arra pedig még kevesebb példát ismerünk, hogy néhány főpap polgári, mi több, jobbágyi sorból került a püspöki, sőt az érseki székbe, mint Nagylucsei Orbán, Beckensloer János, Handó György vagy Bakócz Tamás.
A kizárólag tőle függő egyházi méltóságok kinevezése mögött az a szándék húzódott meg, hogy ezek a főpapok bizonyára nem válnak árulóvá. Tévedett, mert Beckensloer János – mint később látni fogjuk, s mint már utaltunk is rá – nagy csalódást okozott, amikor válságos helyzetben Mátyás legnagyobb ellenfele, III. Frigyes oldalára állt át. Külön említést érdemel a nádorválasztás gyakorlata. Addig nem volt gond, míg Ország Mihály, Mátyás egyik leghűségesebb híve látta el a nádori teendőket. A főúr 1484-ben bekövetkezett halála azonban szakadást idézett elő. Az új törvény értelmében ugyanis az országgyűlés nevezte ki e fontos méltóságokat. A nádor királyt helyettesítő jogkörébe végül Szapolyai Imrét választották, aki azon



78
ban 1485-ben meghalt. Ezt követően Mátyás elérte, hogy megbízható embere, Nagylucsei Orbán egri püspök töltse be a nádori méltóságot. Külön említést érdemel az 1471. évi katonai reform. A 15. században háború esetén az ország védelmét a telekkatonaság, a nemesi felkelés és a főúri bandériumok látták el. Mátyás idejére ezeknek a katonai alakulatoknak az ütőképessége észrevehetően megcsappant. A telekkatonaságot a földesurak a birtokaikon dolgozó jobbágyok létszáma után állították ki. Ez adott számú jobbágy után vagy egy hadra fogható jobbágy, vagy egy fizetett zsoldos volt. Mátyás 1471 után a katonaadó fejében már kizárólag a pénzt kérte, s nem a „telekkatonát”. A nemesi felkelést és a zászlósurak seregét, a bandériumot pedig csak megszorításokkal alkalmazta Mátyás. Tőlük is inkább pénzt kért. Jobban bízott a hatékonyabban alkalmazható állandó zsoldosseregében. A legendás „fekete sereg” Mátyás győzelmeinek záloga lett. Hunyadi Mátyásról feljegyezték, hogy kitűnően látta el a hadvezetési feladatokat is. Katonai tehetségét feltehetően apjától örökölte. A háborúk miatt nagy szükség volt a fölöttébb költséges zsoldosseregre. Állandó zsoldossereget békeidőben nem lehetet fenntartani, amiből következik, hogy a sereg létéhez szükség volt a háborúskodásra. Az adók mellett a hadsereg fenntartásához szükséges pénzt ugyanis a hadizsákmány fedezte. Az 1471-es év fordulatokat hozó eseményei között meg kell említeni még, hogy Újlaki Miklóst, az or
szág egyik legnagyobb hatalommal bíró főurát ebben az évben bosnyák királlyá választották. (A Szerémségben ma is áll Újlak vára és városa, mely a 13. század óta hirdeti a család jelenlétét a magyar történelemben.) A Duna melletti magaslaton fekvő Újlak várát a tájat büszkén uraló magas falai után – Esztergomhoz szokták hasonlítani. A ma is látható falakat Újlaki Miklós a 15. században építtette föl, kialakítva a vár alatt egy hozzávetőleg tízezer fős várost, amely eben az időben jelentős településnek számított. Újlaki Miklós, Magyarország egyik főméltósága Mátyás idején szlavón és horvát bán, majd erdélyi vajda, később nádorispán lett. 1471-től 1477-ig pedig Bosznia királya volt. A valaha a Hunyadiakkal ellenséges főúr a 15. század harmadik harmadában az erős központi állam, Mátyás Magyarországának híve, támogatója volt.
Újlaki Miklós bosnyák király érmének két oldala
Újlak vára, amely 1283-ban Wylak néven említtetik



79
A CSEH HÁBORÚK VÉGE.
MÁTYÁSNAK FIA SZÜLETIK
M
átyás a 15. század uralkodóihoz képest elnéző volt az összeesküvőkkel szemben. Csak azokat büntette meg, akik nem lettek újra hűséges alattvalói. A magyar király győztesként került ki a trónját komolyan megingató válságból. Bebizonyosodott, hogy a főurak és főpapok zömének hűsége – még ha legtöbbször érdekből eredően is, de – töretlen volt Mátyás iránt. Kázmér herceg a magyarországi kudarc után úgy megtört, hogy szakított a világi élettel, s rövid idővel később egy kolostorban meghalt. IV. Kázmér, a lengyel történelem egyik legjelentősebb uralkodója fia haláláért Mátyást okolta. A lengyel–magyar határon többek között Kázmér bosszúvágyának köszönhetően a nagy pusztítást végző lengyel zsebrákok jelentek meg. Az országnak ezt a sok szenvedést átélt vidékét – amely a husziták sok évtizedes pusztításai után éppenhogy egy kicsit nyugalomba került – újabb rablócsapatok dúlták. Mátyás személyesen vezetett hadjáratot a zsebrákok ellen, eközben mintegy hatszáz lengyel falu pusztult el. Ráadásul ez az újabb hadjárat Buda és Szilézia között biztonságos felvonulási terepet nyújtott a magyarok számára. A lengyel udvar, a Jagelló-családdal az élen, Mátyás sikereit egyre növekvő ellenszenvvel fogadta. Bonyolította a helyzetet, hogy a magyar királynak – éppen abban az időszakban, amikor a trónutódlás kérdése foglalkoztatta az egész közép-európai térséget – fia született. Igaz, hogy a gyermek házasságon kívül látott napvilágot, amit tovább rontott az a tény, hogy a gyermek anyja alacsony rangú osztrák családból származott. Ebből eredően a fiú törvénytelennek számított. Mátyás azonban ebbe nem törődött bele, s élete hátralevő éveiben szorgalmasan építgette utódja számára a trónhoz vezető utat. (Mátyásnak a lányokhoz, asszonyokhoz fűződő vonzalma az 1470-es, nehéz, háborús években sem csillapodott. Így történhetett meg, hogy az 1473ban született fiú, aki később Corvin János néven játszik majd szerepet a magyar történelemben, iga
A magyar–lengyel határon, magas szirtfokon álló Árva vára tanúja lehetett a 15. századi pusztításoknak
zolta Mátyás nemzőképességét. A házasságon kívül született fiú személye csak azután értékelődött fel, amikor kiderült, hogy törvényes örököse már nem lehet.) IV. Kázmér lengyel király s második fia, Ulászló cseh király elhatározták, hogy leszámolnak Mátyással. Kázmér 1474 októberében mintegy 50 000 fős sereggel vonult Szilézia irányába, ahol egyesült Ulászló több mint 15 000 főnyi, zömmel cseh katonákból álló hadával. Mátyás csupán 8000 zsoldossal rendelkezett. A túlerő mind stratégiai helyzetét, mind létszámát tekintve ijesztő volt. Ezt azonban kiegyenlítette Mátyás zseniális hadvezéri képessége, s a magyar, illetve cseh és lengyel katonák képzettsége közötti különbség. A két szláv sereg nagy tömege, szedett-vedett öszszetétele, nehéz irányíthatósága következtében szinte önmaga korlátjává vált. Mátyás változatos, eredményesnek bizonyuló taktikái közé tartozott, hogy az ellenséges hadak útjába eső falvakat kiüríttette. Így a lengyel–litván–orosz csapatok számára az élelem utánpótlása szinte lehetetlenné vált.



80
IV. Kázmér lengyel király, Mátyás ellenfele és fia, Kázmér herceg
Az elavult, középkori módszerekkel vezetett had tehetetlen volt Mátyás jól felszerelt, gyorsan mozgó, hadviselt zsoldosaival szemben. A zsoldosok vakon végrehajtottak minden parancsot. Mátyás a legendássá vált katonaság, a „fekete sereg” magvát az 1460-as évek elejére szervezte meg. El kellett telnie azonban másfél-két évtizednek, míg a sereg valóban ütőképes haddá vált. (Közismert, hogy a zsoldossereget, amíg Mátyás élt, soha nem illették a „fekete” jelzővel. A zsoldosok ruházata a kor szokásainak, divatjának megfelelően színes, változatos volt. A fekete sereg elnevezés egyik feltételezés szerint a nagy király halálával függ össze. A katonák a temetésen Mátyás iránti tiszteletük s fájdalmuk jeléül, vállukra széles fekete szalagot tűztek. Egy másik elméletre alapozva az elnevezés Johann Haugwitz személyével függ össze.
Bombarda a 15. századból
Haugwitz, a sereg megalakulása pillanatától szolgálta Mátyást. A cseh huszitából lett katona Mátyás egyik legeredményesebb vezére volt. A seregben két Haugwitz is szolgált, s közülük Johannt a „fekete” jelzővel illették, a másikat „fehér” Haugwitzként emlegették. Mátyás halálakor Johann volt a sereg fővezére, s még négy évig, a haderő felszámolásáig ő irányította az egyre inkább szétzüllő hadat. Mivel a vezér személye meghatározó volt, vezére után a seregre is rátapadt a „fekete” jelző.) Kázmér és Ulászló támadása, az egyesített cseh és lengyel hadsereg diadalittas fellépése Mátyás egyik legnagyobb hadi sikerét hozta. A magyar király bevette magát Boroszló várába, a kisebb csapatokat pedig Ohlan, Oppeln, Brieg, Neumarkt és más, kisebb erődökbe helyezte el. Ezekből az erődökből aztán Mátyás parancsa szerint folyamatosan zavarták a lengyel és a cseh király csapatait. Mátyás Boroszlóban a dóm mögött óriási földsáncokat emeltetett, melyek a huszita harcmodorból ismert szekértábort erősítették. A magyar király már ágyúkat is használt, amelyek ha másra nem, de arra jók voltak, hogy távol tartsák az éhező, tétlenségre ítélt támadó sereget. A Jagellók számára az a szégyenteljes helyzet alakult ki, hogy a túlerőt felmutató, saját felségterületén harcoló, ostromló lengyel sereg kénytelen volt fegyverszünetet kérni. A tragikomikus helyzetet igazolta, hogy Ulászló és Kázmér emberei az ostromlott magyaroktól vásároltak élelmet. Mátyás fényes győzelmét egész Európában beszélték, elismervén a magyar király kiváló képességeit. Bebizonyosodott a boroszlói hadjáratban, hogy Mátyás új típusú hadserege kisebb létszáma ellenére is
Mátyás híres elefánt ágyúja, amelynek tűzereje, ijesztő méretei ellenére, alacsony hatásfokú volt



81
képes volt diadalt aratni a régi típusú hadsereg felett. A magyar hadvezetés továbbá abban is jeleskedett, hogy a lovas küzdelmek sorozatát a várakra támaszkodva hajtották végre. Jól vizsgázott a portyázó taktika is, melyre a lengyel területekre vezetett kisebb-nagyobb hadjáratok szolgáltatták a kitűnő példát. Történt, hogy Mátyás a sziléziai hadjárat alatt két legmegbízhatóbb vezérét, Szapolyai Istvánt és Kinizsi Pált Lengyelországba küldte. A válogatott könynyűlovas had a régi magyar sztyeppei harcmodort alkalmazva, keresztül-kasul száguldozott Lengyelország területén, elvágva az utánpótlást, ezáltal tarthatatlanná tették az ellenség helyzetét, tegyük hozzá: a saját hazájukban. Nem kis nyugtalanságot okoztak a királyi udvarnak és a lakosságnak. Mátyás boroszlói diadala eredményeként 1474. december 8-án a két cseh király, Mátyás és Ulászló fegyverszünetet kötött. Ennek értelmében kikötötték, hogy három évig nem háborúznak egymással. A fegyverszünet Ulászló apjára, IV. Kázmér lengyel királyra is vonatkozott. 1477-ben azonban III. Frigyes császár Mátyást ismerte el cseh királynak, így az Ulászló–Mátyás tárgyalásokat újra kellett kezdeni. Két évvel később, a hosszas tárgyalások eredményeként 1479. július 21-én Mátyás és Ulászló ünnepélyes keretek között békét kötött Olmützben. Ennek értelmében megtartották eredeti foglalásaikat és címeiket. Így Mátyás most már hivatalosan is, minden érdekelt fél által elismerten Szilézia, Morvaország és Lausitz ura, s mindezek koronájaként cseh király lett. Pillanatnyi erőfölénye ellenére is tudta, ahhoz soha nem lesz elegendő ereje, hogy Prágát, illetve Csehország nyugati területeit is elfoglalja. A külföldi követek, például az olaszok és a németek elragadtatással számoltak be Mátyás uralkodói nagyságáról, kivételes képességeiről. Jagelló Ulászló, aki eddig is Csehország királya volt, megtartotta eddigi foglalásait, királyi címét. A megállapodások közé tartozott többek között az a kitétel is, mely szerint Mátyás tartományait a magyar király halála után Ulászló 400 000 aranyforintért megválthatja. Az összeg azonban olyan sok volt, hogy kevés esély volt az említett tartományok megszerzésére.
Magyar lovas
A cseh háborúk 1468 óta tartó sorozata ezzel lezárult. Mátyás legfőbb óhaját, a prágai cseh trónt nem tudta megszerezni. Annyi előnye azonban volt a nem kevés áldozatot kívánó csatározásoknak, hogy a hamarosan kirobbanó osztrák–magyar háborúba Ulászló nem avatkozott bele.
A boroszlói városháza



82
MÁTYÁS KÜZDELME A DÉLI VÉGEKEN HÓDÍTÓ MEHMED SZULTÁNNAL
M
íg Mátyás nyugati hatalmi álmait dédelgette, melynek végső célja a német-római császári cím elnyerése lett volna, addig a déli végeken II. Mehmed szultán a saját birodalmát építgette. Hódító Mehmed az 1470-es évekre már megszerezte a szultáni trón számára Kis-Ázsiát, Velencétől Negropontét, s más értékes területeket. Jóllehet Mátyás korábbi hadműveletei eredményeképpen kezében tartotta Észak-Boszniát, de Magyarország számos más térsége védtelen volt. Jó példa erre Várad 1474. évi törökök általi lerohanása és kifosztása. Az a tény, hogy Ali bég szendrői basa, a végek „ostora” al-dunai várából a több mint háromszáz kilométerre az ország belsejében fekvő Váradot meg merte támadni, figyelmeztető jel volt Mátyás számára.
A magyarok részéről nagy felháborodást kiváltó váradi kaland a törökök számára önbizalmat, s egy követendő stratégiát adott. Rájöttek, ha a nagy végvárakat elkerülik, akkor az ország belsejében is szabadon garázdálkodhatnak. Tehették ezt, hiszen nem volt kiépítve összefüggő védelmi rendszer. Mátyás ekkor végérvényesen rádöbbent arra, hogy a védelem kulcsát jelentő Nándorfehérvártól keletre és nyugatra már a török az úr. Többek között már Szendrő is a törököké volt. Majd a szultáni hadak pozícióikat erősítendő, 1472-ben a Száva mentén, Nándorfehérvártól nyugatra fából hatalmas erődöt, Szabács várát építették fel. Mátyás tud
Várad 16. századi metszetén jól kivehető az ötszögű füles bástyás falrendszer



83
ta, hogy példát kell mutatnia, amely bizonyítja, hogy Magyarország déli végein is ő az úr. Erre szemelte ki Szabács várát. A törökverő Hunyadi János fiának egyik legjelentősebb törökök elleni haditette Szabács bevétele volt. (Erről a későbbiekben részletesebben lesz szó.) Ezt megelőzően azonban egyik legmegbízhatóbb hadvezérét, Magyar Balázst küldte Moldvába a törökök ellen. A magyar hadjárat kettős célt szolgált. Egyrészt az ellenség kiűzését a Kárpátokon túli területről, másrészt azt, hogy Nagy István moldvai vajdával elismertesse Magyarország fennhatóságát. Magyar Balázs – aki egyébként Kinizsi Pál apósa volt – mindkét feladatot sikerrel oldotta meg. Az 1470-es években már meglehetősen idős katona még Hunyadi János parancsnoksága alatt kezdte katonai pályafutását. Részt vett a törökverő legtöbb hadjáratában, s ott volt 1456-ban a nándorfehérvári csatában is. Hunyadi János halálát követően fiának, Lászlónak a szolgálatában állt. László kivégzése után sem szakadt meg a Hunyadi-családdal a kapcsolata, mert Szilágyi Mihály zsoldosvezére volt. Mátyás trónra lépése után természetesen az ifjú Hunyadi szolgálatában találjuk Magyar Balázst, aki végigharcolta a török, a cseh és az osztrák háborúkat. Kinizsi Pál 17 évesen került a tapasztalt katona keze alá, akiből ő nevelt kiváló harcost.
Zsigmond-vonal
Mátyás-vonal
Magyar Balázs, a Hunyadiak korának kiváló hadvezére
A déli végvárvonal elhelyezkedése Zsigmond, illetve egy évszázaddal később, Mátyás idején



84
Szabács vára a Száva partján (Schedel Világkrónikája alapján)
A magas kort megért hadvezér még Mátyást is túlélte, hiszen halálakor Erdély egyik vajdája volt. Feltehetően 1492-ben távozott az élők sorából a 82 évet megélt Magyar Balázs, a korszak egyik legkiválóbb hadvezére. Mátyás uralkodásának egyik legjelentősebb fordulópontja az 1470-es évek derekán következett be, amikor háborúba keveredett régi ellenlábasával,
Mátyás Szabács elfoglalásához a várfalak tetejéig felérő ostromtornyokat állíttatott
III. Frigyessel. A harmincadik évét éppenhogy betöltő Mátyás két tűz közé szorult. Hadat viselt a déli végeken a törökök ellen, de ez nem volt olyan sikeres, mint amilyet a pápai udvarban, Magyarországon, s Nyugat-Európában vártak tőle. Hunyadi János fiától a magyar nemesek azt várták el, azért választották királyukká, hogy megvédje Magyarországot, a kereszténységet a törököktől. Hogy ezt eredményesen tette avagy sem, azon már kortársai és az utókor is sokat vitázott. Tény, hogy Mátyás nem adta fel apja törökellenes politikáját. Nem nézhette tétlenül azonban azt sem, hogy a magyar trónra is pályázó Habsburgok és Jagellók – kihasználva Mátyás törökök elleni hadjáratait – egyre nyíltabban hangoztatták igényüket a magyar trónra. (Mátyás aggodalma jogos volt, hiszen a két nagyhatalom uralkodói Mátyás halála után a magyar trónra kerültek, s tudjuk milyen eredménnyel.) Az utolsó nagy magyar királynak még volt annyi ereje, hogy megakadályozza a nyugati és az északi keresztény dinasztiák magyar trónra kerülését, és ahhoz is volt ereje, hogy visszaverje az iszlám hitű törökök támadásait. A magyar király nehezen viselte el, hogy a Habsburgok és a Jagellók mélységesen lenézték őt és apját alacsony származása miatt. Megvetésük legékesebb bizonyítéka az volt, amikor sem III. Frigyes, sem IV. Kázmér nem adta nőül lányát Mátyáshoz. Mátyásnak tehát ha akarta, ha nem, védekeznie kellett. Hunyadi János fia azonban nem hazudtolta meg önmagát, úgy védekezett, hogy közben támadott. Támadásaival, melynek már ékes bizonyítékát adták a cseh háborúk, eredményeket ért el. Bár ezek jobbára csak részeredményeknek számítottak a nyugati és északi szomszédai ellen. Nem tagadható azonban a magyar uralkodó becsvágya amit Zsigmond király példája támasztott fel benne –, amikor a császári és királyi trón birtokáért hadba szállt. Mátyás nyilvánvalóan tisztában volt azzal, hogy Luxemburgi Zsigmond és az ő helyzete között lényeges eltérések vannak, mégpedig Zsigmond javára. Élete, uralkodása éppen a vázolt nyugati és déli – Magyarország rovására történő – nagyhatalmi terjeszkedés, továbbá a magyar király vágyai következtében állandó harcban telt el. Magyar Balázs moldvai hadjárata után 1475–1476 telén maga Mátyás indult meg a déli végek ellen. Zsoldosai mellett a magyar bandériumok és a vármegyék is részt vettek a harcokban. A hadak vezére Guti Ország Mihály nádor, Mátyás régi jó embe



85
re volt, akit alacsony sorból emelt fel annak idején maga mellé. A sereg megindult a Száva folyó felé, hogy kiszorítsa onnan a törököket. Mátyás legfőbb vágya azonban az volt, hogy a törökök büszkeségét, a hatalmas faerődöt, Szabácsot elfoglalja. A várat a magyarok körbefogták, amikor megérkezett Ali bég 15 000 fős felmentő serege. Az első jelentős összecsapásra 1476. február 2-án került sor. A török könynyűlovasságot, amely pedig az oszmán had egyik büszkesége volt, a cseh František Hag vezette magyar nehézlovasság szétverte. A fekete sereg vezére – magyarul Hag Ferenc – ebben az öldöklő, véres csatában maga is hősi halált halt. Mátyás hadvezére holttestét magával vitte Fehérvárra, ahol aztán az őt megillető díszpompával temettette el. Szabács ostroma azonban még csak ezután következett. Hasonló történet játszódott le Szabács falai alatt, mint korábban a cseh háborúk idején, amikor Mátyás álruhában próbálta kideríteni az ellenséges erőd gyenge pontjait. A döntő ostrom előtt Mátyás látni akarta a törökök által emelt erődítmény falait. Ezért egy kísérővel és egy evezőssel csónakba szállt, és a várat körülvevő csatornákban szemlélődött. A várvédők azonban észrevették a kémlelődő csónakot, és sűrű nyílzáporral fogadták a három magyart. A Mátyás mellett ülő vitézt halálos lövés érte, s csak a szerencsén múlott, hogy a király nem maradt ott holtan. A vakmerő tett – bár emelte a király tekintélyét a katonái előtt – végül is felesleges volt. Galeotto Marzio visszaemlékezései között találunk egy leírást, amely a Szabácsot ostromló Mátyásról tesz említést. „Mátyás királyban csodálatra méltó természetet tanultunk megismerni. Ugye hihetetlen, ha valaki csatazajban, hajítógépek dörgése közepette a táborban álomra szenderül, de otthon, a legmélyebb csöndben, ahol csak az ajtónállók suttognak és morognak, soha el nem alhatik? Mert Szerbiában, mikor Szabácsot ostromolta és el is foglalta, ahol a kövek a hadigépek ereje által nagy csattanással a falakhoz csapódtak, a föld remegett, a sátrak inogtak, gyakran aludt mély álomban; a könynyű suttogás ingerelte, de az emberek és a gépek zaja elszenderítette, ami nyilván csodálatos! És nehogy valaki ezt gyanakvásával vagy gondjaival magyarázza, mivel bárhol ugyanígy volt vele, amint azt többnyire mi is észrevettük.”
Szabács megerősített várát, amelyet összefüggő mocsarak s mesterséges árokrendszer vett körül, melybe a Száva vizét vezették, szinte lehetetlen
nek tűnt elfoglalni. Mátyás, a katonakirály azonban nem ismert lehetetlent. A mesterien felszerelt és védett várat másfél hónapnyi ostrom után, 1476. február 15-én elfoglalta. Szabács bevétele fontos haditett volt, mert általa erősödött a déli védelmi rendszer. Ugyanakkor a magyar királynak újból rá kellett jönnie, hogy nem számíthat az európai keresztény hatalmak segítségére. IV. Sixtus (1471–1484), majd VIII. Ince (14841492) pápa hiába kért, könyörgött, hiába küldte folyamatosan a követeit a fejedelmek udvarába, a pápai szó sem tudott semmiféle segítséget kicsikarni a kereszténységüket fennhangon hirdető nyugati hatalmaktól. Már Mátyás és kortársai szemében is világossá vált, hogy a törökök elleni egységes európai fellépésről nem lehet szó. (Közben Firenze, Velence, Róma, Milánó s a többi itáliai város a fénykorát élte. Leonardo és Michelangelo kora ez, amikor Róma és az észak-itáliai városok dúskáltak a javakban, s épültek azok az épületek, amelyeknek az emberek ma is a csodájára
Bandérium hadba vonulása. Részlet a kassai Szent Erzsébetdóm szárnyasoltáráról



86
járnak. IV. Sixtus ezekben az években festeti meg Michelangelóval a ma is világhírű vatikáni kápolna freskóit. Ekkortájt fejezik be a firenzei dóm építését, s ezek azok az évek, amikor a pisai, veronai, sienai, padovai, velencei, milánói, bolognai, luccai polgárok versengenek, hogy melyikük városa büszkélkedhet a legszebb templomokkal, palotákkal, festményekkel, szobrokkal. Az itáliai városok közül egyedül Velencének akadt többször dolga a törökökkel. Ez azonban földrajzi helyzetéből, legszorosabban vett érdekeiből következett. Hiszen Velence az Adria partvidékén ugyanazokra a városokra, kikötőkre tartott igényt, amelyekre a törökök is szemet vetettek.) A törökök egyre sűrűbben törtek be Magyarországra, amire Mátyás seregei sem békésen válaszoltak. Kinizsi Pál, Magyar Balázs, Báthori István, Joksics János, Dóczi Péter Erdélyben dúlta a törökök által elfoglalt területeket. Kinizsi 1480-ban dél felé egészen Galambócig és Krusevácig hatolt be seregével. A hadjárat legnagyobb sikerét azonban az 1479 októberében vívott kenyérmezői csatában érte el. (Kenyérmező Temesvártól keletre, a Maros mentén helyezkedik el, Szászváros határában.)
A kenyérmezei csata 1479. október 13-án. Gurk Ede – Jan Osolsovitz színes litográfia (1830)
Az Erdélyre támadó török sereg nyomasztó fölényben volt a Báthori István erdélyi vajda és székely ispán vezette magyar haderővel szemben. Az ecsedi ágból származó, az országbírói hivatalt is viselő Báthori az ötvenes éveiben járó tapasztalt hadvezér volt. Egész életét a Hunyadiak oldalán harcolta végig. Soha nem tanult meg írni és olvasni, csak a fegyverek szaván értett, de azon kitűnően. A megújuló török támadások – amelyeket a havasalföldi vajda csapatai is támogattak – már felmorzsolták a székely könnyűlovasság és a szász nehézgyalogság javát, de a várt segítség csak nem érkezett meg. Báthori állandó futárkapcsolatban állt a Kenyérmező felé tartó temesi ispánnal, Kinizsi Pállal. A török lovasrohamokat a korábban Váradot elpusztító félelmetes hírű Ali bég irányította. Báthori Istvánt már csak a végsőkig kitartó mag védte az egyenlőtlen küzdelemben. A véres csata napján már esteledett, amikor szó szerint az utolsó pillanatban a törökök háta mögött megjelent Kinizsi Pál, közel tízezer fős felmentő seregével. A délvidéki főkapitány nehézpáncélos lovassága szinte lehengerelte a fáradt, laza sorokban harcoló oszmán hadat. A törökök még így is többen voltak, de mind a két kezében kardot forgató, Báthori nevét csatakiáltásként ordító nagy erejű Kinizsit és katonáit nem lehetett megállítani. Mint aratáskor



87
a nádas, úgy dőltek a törökök a felmentő sereg előtt. A már földön fekvő sebesült Báthori így menekült meg. Szemtanúk szerint a törökök fővezérét, Isza pasát, a nikápolyi szandzsákbéget maga Kinizsi vágta le. A magyarok, hála Báthori István kitartásának s Kinizsi Pál jókor érkező seregének, fényes győzelmet aratattak. A kenyérmezei csatában a magyarok 8000, a törökök mintegy 18-20 000 embert veszítettek. A történészek egybehangzó megítélése szerint a kenyérmezei csata 1456–1526 között a legnagyobb nyílt színi összecsapás volt a török–magyar háborúk történetében. Egy korabeli bécsi történetíró vetette papírra: „De akkor élt Kinizsi Pál, az idősebb Báthori István, mennyi hős, Istenemre! Naponta csaptak össze a törökkel úgy, hogy mindig győzelmesek voltak...”
Az utókor emlékezetében a csaták egyik vitathatatlan hőse Kinizsi Pál, a nagy erejű hős volt. A legenda szerint Mátyás egy bakonyi vadászat alkalmával ismerkedett meg Kinizsivel. A király a nagy melegben megszomjazott, amikor egy rendház mellett megpihentek a királyi vadászok. A barátok bort hoztak a vadászó fejedelemnek, amit azonban Mátyás a nagy melegre hivatkozva, visszautasított. Ekkor előlépett a rendházhoz tartozó malom molnára, aki egy pohár vizet szolgált fel a királynak, tálcaként egy malomkövet használva. Mátyás felfigyelt e nagy erejű legényre, akinek pályája ettől kezdve töretlenül ívelt felfelé. Kinizsi apja – a közhiedelemmel ellentétben – feltehetően nem paraszt, hanem birtokos nemes volt. Talán a malom éppen az idősebb Kinizsi tulajdonában volt, s a fia felügyelt annak működésére, mikor a király és vadászai arra jártak. Kinizsi Pál Mátyás seregében részt vett a nyugati hadjáratokban, végigharcolta a cseh és osztrák háborúkat, de a török is rettegve emlegette a nevét. Legnagyobb hőstettét a kenyérmezei csatában hajtotta végre. Jó viszonyt alakított ki Magyar Balázzsal, s az ő lányát, Magyar Benignát vette feleségül. Kinizsi számos dicső tettet hajtott végre a fekete sereg kapitányaként. Neki jutott azonban az a dicstelen feladat is, hogy Mátyás halála után felszámolja az ütőképes magyar hadsereget. A nagy erejű vitéz Mátyás után négy évvel, 1494-ben halt meg. Végrendeletének megfelelően Nagyvázsonyban temették el, abban a pálos kolostorban, amelyet ő alapított. A délvidéki betörések egy idő után újult erővel folytatódtak. A török kihasználta, hogy Mátyás
A nagyvázsonyi vár lakótornya. A Kinizsi-vár az egyik legépebben megmaradt 15. századi magyarországi erőd
idejének, energiájának jelentős részét az osztrák háborúk töltötték ki. Kinizsi Pálnak, a háborús párt vezérének nem kis szerepe volt abban, hogy a magyar király 1477. június 12-én hadat üzent III. Frigyesnek. Az újabb nagy háborúskodást azonban megelőzte egy békés, örömteli esemény, Hunyadi Mátyás második házasságkötése.
Hagyományőrző Kinizsi Pál rekonstruált páncélingében, -sisakjában és fegyvereivel



88
HUNYADI MÁTYÁS ÉS AR AGÓNIAI BEATRIX HÁZASSÁGA
H
unyadi Mátyás nagyszerű diplomáciai érzékkel rendelkezett, hiszen tettei, rendelkezései, levelezése egyértelműen igazolja, hogy rálátott az akkori Európa szövevényes politikai rendszerére. Akivel kapcsolatban került, azt igyekezett alaposan megismerni, hogy képes legyen befolyásolni a tárgyalások során. Így tette ezt a lengyel királlyal is, akinek számtalan belső gondja miatt nem volt elegendő ideje Ulászlóval, könnyen befolyásolható, önállótlan fiával foglalkozni. Mátyás az 1470-es évek közepére elérte, hogy mind Lengyelország, mind az Ulászló által birtokolt Csehország semleges maradt, azaz nem szóltak bele a magyar politikai törekvésekbe. A magyar király, hogy Kázmért sakkban tartsa, folyamatosan jó kapcsolatokra törekedett a Német Lovagrenddel, Lengyelország engesztelhetetlen ellenfelével. De kapcsolatot épített ki III. Iván moszkvai nagyfejedelemmel is, aki kelet felől fenyegette Lengyelországot.
Beatrixot ábrázoló szobor
Hunyadi Mátyásnak a déli határokon túlra terjedő, törökökkel kapcsolatos politikáját ismerjük. Az 1470-es években ott elsősorban a fegyvereké volt a szó. Mátyás a mindenkori pápával kiegyensúlyozott kapcsolatot tartott fenn, hiszen a pápák érdeke is az volt, hogy a törökök által jelentett veszélyt keresztény összefogással elhárítsák. III. Frigyessel váltakozó sikerű diplomácia jellemezte a magyar királyi udvart. Nyugat-európai kapcsolatait Mátyás tovább gazdagította, amikor 1476-ban feleségül vette a nápolyi király, Aragóniai Ferdinánd lányát, Beatrixot. A házassági szertartást már 1474 szeptemberében megtartották Nápolyban. Tekintettel arra, hogy Mátyás nem lehetett jelen, a kor szokásainak megfelelően a királyt unokatestvére, Pongrác János képviselte. (Amikor tehát Beatrix Magyarországra érkezett, tulajdonképpen már jog szerint házastársa volt addig soha nem látott férjének, Mátyásnak.) A király a pápával való jó kapcsolata mellett több itáliai fejedelemmel is baráti viszonyt alakított ki. Új feleségének, Beatrixnak a nővére, Eleonóra, Ferrara tartomány urának volt a hitvese. A magyar uralkodó annál is inkább szövetségesekre talált az észak-itáliai tartományok uraiban, mert azok is akárcsak Mátyás – ellenséges viszonyban álltak Velencével. A Mátyásnál tizennégy évvel fiatalabb Beatrix Magyarországra költözésével gyökeres változásokat idézett elő a királyi udvarban. A szép és nagyravágyó nápolyi királylány megváltoztatta például az étkezési szokásokat, a nemesi divatot, az udvari etikettet. Már Beatrix érkezésének körülményei is emlékezetesek maradtak az udvari környezetben. Mátyás édesanyja, Szilágyi Erzsébet kísérte a határtól Fehérvárra a népes és fényes itáliai küldöttséget, amelyben több herceg, egyházi méltóság mellett 20 török és 800 válogatott magyar lovas is helyet kapott. Az 1476 telén megérkező küldöttségtől azonban Mátyás sem maradt el pompában, külsőségekben. A koronázó város, Fehérvár páratlan látványt



89
nyújtott. A menyasszonynak és kíséretének, miután kalandos utazást követően 1476. december 10-én megérkeztek a magyar koronázó város falai alá, egy szemtanú feljegyzései szerint a következő látványban volt részük: „Fehérvártól fél mérföldnyire voltak felütve a sátrak, ahol Mátyás nagy tisztelettel és örömmel fogadta menyasszonyát. Jobbról álltak a boszniai király és a német fejedelmek követei.... Bal felől voltak az érsekek, püspökök, prépostok és a velencei követek. A földön tizenhárom vég kék posztó volt kiterítve, ezen vezették a királykisasszonyt Mátyás királyhoz. Legelöl ment Bánffy, aki Mátyásnak gyönyörű koszorút nyújtott át a felséges hölgy nevében, a koszorú közepén pompás gyémántgyűrű ragyogott. A király a koszorút illő tisztelettel és örömmel vette át. Ezután jött a menyasszony és a király anyja; mindketten arannyal hímzett, zöld bársonnyal borított, aranyozott hintóban ültek. A kocsisok is aranygombokkal díszített bársonyruhában jelentek meg. Ezenkívül még hét aranyozott kocsi jött, mindegyikbe hat-hat ló volt befogva, az egyikbe fehérek, a másikba feketék, a harmadikba barnák stb., mindez olyan szépen volt elosztva, hogy ilyesmi talán sehol nem látható.”
Beatrix, ugyancsak a jelenlévők feljegyzései szerint, szemet gyönyörködtető látványt nyújtott. Mint olvashatjuk, „a királyné vörös bársonyruhát viselt, a ruhaujjak olasz divat szerint kivágottak voltak, kibontott hajában két értékes és csaknem gömbölyű igazgyöngy ragyogott.” Az új királynét, a szép „menyecskét” a fehérvári házi koronával megkoronázták, míg Mátyás fejét Szent István koronája ékesítette a szertartáson. A vendégsereg ezt követően Budára vo
TÖ
Burgundia
Aragónia
Cseh kir.
Német Lovagrend
Pápai
Állam
Nápolyikir.
Skót kir.
Svájc
Braunscweigi Hcg.
Bajor Hcg.
DÁN IA
MAGYAR KIRÁLYSÁG
EGYIPTOM
LENGYELKIRÁLYSÁG
LITVÁNNAGYFEJEDELEMSÉG
NÉMET-RÓMAI CSÁSZÁRSÁG
Velencei
köztársaság
T
Ö
R Ö K BIRODALO
Havasalföldifjd.
Moldvaifjd.
ANGOL KIR.
Íro
rszág
FRANCIAKIRÁLYSÁG
K A S Z TÍLIA
PORTUGÁLKIR.
N
MOSZKVAI
FEJEDELEMSÉG
KRÍMI TA
Buda
Mátyás európai és Európán túli diplomáciai kapcsolatai
nult, ahol sor került az esküvőre. A budai Várat ekkorra már teljes pompájában kiépítették, berendezték, hogy méltóképpen fogadhassák a kényes ízlésű nápolyi hercegnőt. Talán hitelesebb, ha a budai esküvő leírását egy szemtanú külföldi utazó tollából ismerjük meg:
„Havazásra hajló időben lovagolt be a király mátkájával a városba. A szentséget kísérő menet is visszatért. A szentség után mintegy harmadfélezer pompás
Mátyás és Beatrix menyegzői bevonulása Budára. Háttérben Schedel Világkrónika Budát ábrázoló látképe. Vízkelety Béla 1864-ben készített műve



90
vértbe öltözött, strucctollakkal díszített lovag haladt. A menetben vitték a klastromok és a templomok hatalmas kegytárgyait. Egy-egy darabot négy ember emelt. Ezeket követte a céhek küldöttsége. Utánuk hatvanhét dobos és trombitás lovagolt piros damasztmentében, ezeket követte huszonöt gyönyörűen vértezett és kantározott paripa. Lovasaik a király színeit viselték; svábosan szabott, szürke, sárga és zöld színű, gyöngyökkel kivarrott ujjasokban pompáztak. Oldalukon ezüst kard függött. Majd a király tizenegy ifjú lovasa következett magas paripákon. A lovak szerszámát gyöngyök díszítették, homlokukon gyöngyből készült virág díszelgett. A vitézek pajzsán és vértjén Magyarés Csehország gyöngyből kivarrt címere volt látható. Ezek az ifjak is svábos öltözéket viseltek, éppúgy mint a király, aki a királyné mellett lovagolt. Az uralkodó ruházatát tetőtől talpig csupa gyöngy borította. Kabátja svábos volt, fején gyöngyökből és drágakövekből kirakott koronával díszített kalap, oldalán aranykard, paripáján gyönggyel, arannyal és drágakővel kirakott szerszám, a ló homlokán nemeskővel ékesített korona.” A fényes esküvőre a főurak, az előkelő külföldi követek, s a városok képviselői is hivatalosak voltak, és ajándékokkal halmozták el az ifjú párt. Mátyás megkegyelmezett a börtönben sínylődőknek, a szegényeknek pénzt, élelmet osztatott, az udvari népek szórakoztatására pedig lovagi tornát rendeztetett. A fentebb ismertetett esküvői szertartásra 1476. december 22-én került sor a budai Nagyboldogasszony-templomban. Az esküvő elmaradhatatlan része volt a lakoma, amelynek felidézéséhez forduljunk ismét a szemtanúhoz: „Az első fogás édesség volt. A második fogásban élő madarak énekeltek. A harmadik fogás feke
te vadpecsenye, a negyedik vagdalt hús fehér és barna szeletekben, az ötödik egy aranyozott puszpángbokrot ábrázolt, amelyen csillogó angyalok és mókusok pihentek, a hatodik tálban gyöngytyúkok és kappanok sárga almákon álltak. A hetedik fogás egy bekerített kert utánzata volt. Kerítésén madarak ültek, a kert közepén arany mirtuszfa emelkedett, ezen akkora barna és zöld körték és sütemények lógtak, mint egy kókuszdió. Az egész pörköltcukorból készült. A nyolcadik fogás rizs, a kilencedik ismét vadpecsenye, a tizedik csirkebecsinált valamilyen sárga mártással, végül a tizenegyedik fánk volt.”
A magyar urak Beatrixot, bár eleinte csodálták, soha nem tudták megszeretni. Bántotta hiúságukat, hogy az új feleség megszüntette – többek között az eddigi kötetlen bejárásukat Mátyáshoz. A nápolyi módi ugyanis előírta, hogy a királyhoz csak bejelentés után, számos formaság betartásával lehet bejutni. A művelt, zenében, irodalomban járatos Beatrixot még akkor sem tudták elfogadni, amikor magyarul tanult. Különösen megromlott a magyar nemesek és a hatalomvágyó királyné viszonya akkor, amikor kiderült, hogy az új feleségnek nem lehet gyermeke. Mátyás uralkodásának utolsó évei nyílt hatalmi versengéssé fajultak. A király a házasságon kívül született fiát, Corvin Jánost tette meg örökösévé. Beatrix viszont magának akarta a trónt megszerezni. A király és környezete Beatrix tervétől azonban mereven elzárkózott.
Buda látképe a Schedel Világkrónikában (Nürnberg, 1493)



91
AZ OSZTR ÁK HÁBORÚK KEZDETE
M
átyás több mint három évtizedes uralkodása folyamatos konfliktusokkal, háborúkkal telt. Az ellentétek okát legtöbbször III. Frigyes német-római császár szolgáltatta, aki nem tudott belenyugodni Mátyás nagyhatalmi törekvéseibe. Nem fedi a valóságot azoknak a történészeknek az állítása, akik leszögezik, hogy Mátyás a törökök elleni védekezést elhanyagolta, s kizárólag a nyugati ambícióit helyezte előtérbe. A már tárgyalt törökök elleni hadjáratai, a déli erődrendszer kiépítése, erősítése arra utal, hogy Mátyás hű maradt apja szelleméhez. A hódító Mehmedet követő II. Bajazid szultán (1481–1512) elődjéhez képest viszonylag békés természetű uralkodó volt. Mátyás az 1480-as évek elején, uralkodása kezdetén békét kötött vele, így tőle nem kellett tartania. A nyugati, illetve a déli határok védelmi politikájának megítéléséhez azonban azt is tudni kell, hogy amikor a magyar király például Szendrő elfoglalására indult, s maga is táborba szállt, III. Frigyes csapataival azonnal rátört Magyarország nyugati megyéire. Ausztriához hasonló orvtámadásokat követett el Mátyás ellen Velence és Észak-Itália néhány város
állama, mint ahogy a korábbi évszázadokban is nem egyszer elárulták a törökök ellen hadakozó magyarokat. (Gondoljunk csak az 1444-es várnai csatára.) Mátyás nyugati – cseh és osztrák – háborúit nem csupán önös hatalmi ambíciói miatt vívta, bár vitathatatlan a magyar uralkodó becsvágya. A németrómai császári cím elnyerése mellett más, ritkábban emlegetett célok is hadba szólították a magyar királyt. Egyrészt szerette volna biztosítani fia, Corvin János számára a trónt, mert azt leghűségesebb hívein túl nem sokan támogatták. Másrészt szét akarta zúzni a Habsburgok 1437 óta folyamatosan jelentkező igényét, mellyel a magyar trónt meg akarták szerezni. (Hogy mennyire igaza volt Mátyásnak, azt a következő évszázadok történelme igazolta.) A háborút közvetlenül kiváltó okok közé sorolható, hogy néhány osztrák főúr – ez már korábban is gyakran előfordult – fellázadt III. Frigyes ellen. Közéjük tartoztak Ebersdorfer, Eizinger, Liechtenstein főurak, akik Mátyásban látták a természetes szövetségesüket. A kor erkölcsi, politikai felfogása és gyakorlata szerint a magyar királynak a hozzá hű
Mátyás király fogadja a pápai követeket. Benczúr Gyula festménye (1902)



92
Salzburg városa, fölötte a vár. Korabeli ábrázolás
osztrák nemeseket meg kellett védenie III. Frigyes ellen. Mátyásnak szüksége volt az osztrák területen helyi segítségre, mert a magas szirteken álló, jól megerősített várakat a rendelkezésére álló haderővel és haditechnikával szinte lehetetlen volt elfoglalni. Ráadásul a magyar törvények és szokásrend
Mátyás címeres levele Pier Gentile pápai követhez 1478. május 27-én
szerint a király a telekkatonaságot, továbbá a főúri és főpapi bandériumokat nem vehette igénybe. A várostrom, ráadásul a határokon túl, nem tartozott a népszerű és győzelemmel kecsegtető hadi vállalkozások közé. Maradt tehát Mátyás számára a saját erejéből kiállított zsoldos hadsereg, s a politikai cselszövések tárháza. A magyar uralkodó további sérelmei közé tartozott, hogy III. Frigyes 1477. június 10-én a lengyel Ulászlót – és nem őt – iktatta be a Cseh Királyságba és a választófejedelemségbe. Mátyás ezek után nem tehetett mást, 1477. június 12-én hadat üzent III. Frigyesnek. A király zsoldosai két irányból támadva, gyors ütemben haladtak előre. Ausztria déli területein, Karintiában és Stájerországban Bernhard von Rohr salzburgi érsek megnyitotta várainak kapuit Mátyás csapatai előtt. Nehezebb feladat elé állította Mátyást az északi hadszíntér, amelyen Alsó-Ausztria elfoglalása volt a cél. Itt ugyanis a magas városfalak mögé zárkózó városi polgárok, függetlenül III. Frigyes érdekeitől és politikájától, saját magukat és értékeiket védték, amikor ellenálltak a magyar támadásoknak. Haladjunk azonban az események sorrendjében. IV. Sixtus pápa békére szólította fel a feleket, melyet 1477. december 1-jén megkötöttek. Ennek értelmében III. Frigyes Ulászló után Mátyást is beiktatta Csehország trónjába. A helyzet ezáltal azonban még bonyolultabbá vált, mert így most már két törvényes király uralkodott Prágában. A következő években a területfoglalások a katonai akciók mellett – Mátyásnak köszönhetően



93
a politikai csatározások szintjén is zajlottak. Tud- Retz
ni kell, hogy III. Frigyes a hozzá menekülő eszter
gomi érseket, Beckensloer Jánost akarta a salzbur- Laa Feldsberg gi érseki székbe ültetni, nem törődvén azzal, hogy az foglalt volt. A salzburgi érsek, Rohr így vált Mátyás természetes szövetségesévé. Rohr maga kérte III. Frigyes és Beckensloer ellen a magyar király támogatását, amit Mátyás nagy örömmel teljesített. Ennek köszönhetően vonulhatott be a magyar sereg – mint azt korábban láthattuk – az érsek stájerországi, karintiai és krajnai birtokaira. Mátyásé lett Ptuj, Radkersburg és Fürstenfeld vára. Kicsin múlott, hogy az érseki székhely, Salzburg nem került Mátyás kezére. Nagyobb szerencsével jártak a magyar csapatok, amikor Bécs körülzárását készítették elő. Megszállták Tulln, Sankt Pölten, Korneuburg városát. A Bécstől nyugatra fekvő településeket Mátyás csapatai az osztrákok belső ellentéteinek eredményeként könnyűszerrel elfoglalták. A magyar lovascsapatok egészen Linzig hatoltak előre. Az 1477. december 1-jei békekötés ellenére a hadiállapot gya
1477. júniustól decemberig
korlatilag fennállt Mátyás és III. Frigyes csapatai 1482. márciustól novemberig
között. Az újabb hivatalos hadüzenetre azonban csak 1482-ben került sor. A hadszíntereken, de különösen a diplomáciában továbbra sem volt nyugalom. Mátyás például 1478 elején – már mint cseh király – felszólította AlsóBajorország hercegét, Brandenburg őrgrófját, Szászország hercegét és Württemberg grófját mint cseh választófejedelmeket, hogy jöjjenek Boroszló városába, és tegyék le előtte a hűségesküt. Frigyes császárt pedig az 1477-es békeszerződésben lefektetett 100 000 forint megfizetésére emlékeztette. Ez utóbbi természetesen elmaradt, ami az egyébként is törékeny viszony romlásához vezetett. Mátyás ezekben az években hatalma csúcsán, ereje teljében tündökölt, kiérdemelve a pápának és Európa legtöbb uralkodójának elismerését. A magyar uralkodónak még arra is volt figyelme, energiája, hogy a svájci kantonokkal keressen kapcsolatot, aminek hátterében természetesen a III. Frigyes elleni újabb szövetségesek megszerzése rejlett. Az 1479 tavaszán tíz évre megkötött barátsági szerződés azonban hosszú távon nem segítette Mátyás erőfeszítéseit. A magyar király még Milánó nagy hatalmú urával, Ludovico Sforza kormányzóval is kereste a szövetséget, de a legendás Il Moro nem akart szembekerülni a Habsburgokkal. Ne feledjük, hogy közben, 1479. október 13-án a magyarok Báthori István és Kinizsi Pál vezetésével
Duna
Duna
Schwechat
Lajta
Morva
Fertő-tó
Bécsújhely
Pitten
Kôszeg
St. Veit
Baden
Stein
Eggenburg
Bécs
Kahlenberg
Klosterneuburg
Korneuburg
Kaiser Ebersdorf Hainburg
Bruck
Trautmannsdorf
Enzersdorf
Leitzersdorf
Tulln
1484., 1485., 1486 márciustól decemberig ostrom
Mátyás hadjáratai az osztrák háborúban
Kenyérmezőn nagy győzelmet arattak a törökök felett. Mátyás egyre szaporodó gondjait tetézte, hogy török portyázó csapatok törtek be Ausztria virágzó tartományaiba. Oda, ahol éppen Mátyás zsoldosai foglaltak el jelentős területeket. A törökök komoly pusztítást okoztak, s rabló hadjárataiknak nem akartak véget vetni. Mátyás egyik legjobb hadvezérét, a „fekete” Jan Haugwitzot küldte zsoldosai élén rendet tenni. A mindössze másfél ezer fős sereg Neumarkt város közelében egy több ezer fős török sereg gyűrűjébe került. Nem volt más menekvés, mint a város biztonságot nyújtó falai mögé kerülni. A városlakók azonban a magyar zsoldosseregben is az ellenséget látván, nem akarták megnyitni előttük a kaput. Végül is győzött a „kisebbik rossz” elve, s beengedték Haugwitz embereit. Így menekült meg a biztos véget jelentő kelepcéből Mátyás egyik seregrésze. A „fekete sereg” utolsó, nagy tekintélyű és képzett katonája, Jan Haugwitz a szerencséből másnap reggelre erényt, győzelmet kovácsolt.



94
A város falai alá este érkező török sereg letáborozott, hogy majd reggel támadja meg a gazdagnak ígérkező kis osztrák várost. Hajnalban azonban a várból ágyútűzre, s a zsoldossereg meglepetésszerű fergeteges támadására ébredő törököknek nem sok esélye maradt a győzelemre. Haugwitz és katonái szinte letarolták a készületlen könnyűlovas török csapatokat, akik közül örülhetett, aki meg tudott menekülni. A győzelem után a városban tartózkodó császári katonákkal tartott örömünnep végeztével azonban Mátyás katonái nem voltak hajlandók távozni Neumarkt várából, s az egészen 1490-ig, Mátyás haláláig magyar kézen maradt.
1480-ban, az osztrák hadszíntér mellett Mátyás csapatai a délvidéken akadályozták meg a törökök előrenyomulását. A király katonái Boszniába nyomultak be, míg Kinizsi Pál Szerbiában hadakozott. Kenyérmező hőse Szarajevónál és Szendrőnél egyaránt győzelmet aratott, elrettentve a törököket az újabb támadásoktól. A Havasalföldre pedig vazallusát, István vajdát küldte Hunyadi Mátyás, aki szintén győztesen vonult el a csataterekről.
Bonfini Mátyás király című művének 1545-ös kiadásához készült fametszet. A kép a győztes magyar sereg elé járuló, váltságdíjat hozó városlakókat ábrázolja



95
AZ OTR ANTÓI KÖZJÁTÉK, MÁTYÁS ÜGYES DIPLOMÁCIÁJA
E
gy újabb, Egész Európát megrázkódtató támadás történt a törökök részéről 1480 nyarán. Ahmed pasa mintegy 130 hajóval, a Földközi-tenger felől megtámadta Itáliát. A váratlan rajtaütés a csizmaszár alakú Itáliát a csizma sarkánál, Apulia partjainál érte. A török haderő a tartomány virágzó városát, Otrantót vette ostrom alá. A várost, amely Mátyás apósának, Ferdinánd nápolyi királynak az országához tartozott, napokon át lőtték a török ütegek. Az ágyúk végül olyan rést ütöttek a falakon, amelyen Ahmed katonái be tudtak nyomulni a városba. Az oszmán hadak szörnyű vérfürdőt rendeztek, a város 22 000 lakosából mindössze tízezer maradt életben. A dombtetőn látványosan lemészárolt 800 előkelő, az élve kettéfűrészelt városi érsek, és számos más rémtett szolgált arra, hogy a török elrettentse Dél-Itália lakóit a további ellenállástól. IV. Sixtus pápa elrendelte minden keresztény hatalom egymás elleni ellenségeskedésének beszüntetését, s tanácskozást hirdetett az itáliai fejedelmek részére. A pápa Mátyás haderejére, tapasztalataira külön számított, amit 50 000 arannyal rögtön megpecsételt. A magyar király ígérete szerint megerősítette az ország déli részein a török elleni védelmi rendszert, s folyamatosan küldte ki zsoldosait Otranto felszabadítására. Végül, mintegy 2200 harcedzett katona vett részt a város felmentésében, élükön a legképzettebb hadvezérrel, az akkor már hetvenéves Magyar Balázzsal. A portyázó török könnyűlovassággal szemben az egyetlen ellenszernek a gyors magyar huszárság bizonyult. Egyedül ők tudták megoldani azt a nagyon fontos stratégiai feladatot, hogy a vártól mindössze száz méternyire lévő Minerva-forrást elfoglalják. A török ezt élete árán is védte, hiszen csak innen kaphattak vizet. Az életet adó forrást nagy áldozatokkal, végül Magyar Balázsnak sikerült elfoglalnia, s ez megpecsételte az oszmán védők sorsát. (Otranto városának bővizű forrását a mai napig „Fontana degli Ungheri” néven emlegetik, több mint félezer
Mátyás király képmása. Rubens festménye nyomán
esztendő elteltével is, tisztelegve a magyar hősök emléke előtt.) A felmentő seregek előtt 1481 nyarán csillant meg a remény, hogy ki tudják űzni a törököt Otrantóból, illetve Itália déli részéről. II. Mehmed májusban bekövetkezett halála, az akadozó utánpótlás, a vízhiány, a fogyatkozó török védősereg, a pokoli nyári hőség, s nem utolsó sorban a keresztény hadak támadásainak erősödése oda vezetett, hogy a törökök 1481. szeptember 10-én feladták a várost. A török védők egy részét felkoncolták, nagyobb részét hadifogolyként kezelték. Magyar Balázs seregéből közel 1500 zsoldos elesett, ami komoly veszteséget jelentett Mátyásnak, nem beszélve arról, hogy az ígéretek ellenére nem kapta meg a nyugati hatalmak anyagi segítségét. Az otrantói hadjárat Mátyásnak több mint 50 000 aranyába került. Mehmed 1481-ben bekövetkezett halála újabb bonyodalmakat idézett elő, amelyeket a magyar ki



96
Magyarország a kereszténység védőbástyája. A háttérben a római Angyalvár 17. századi ábrázolása. Ismeretlen művész alkotása
Mátyás imádkozás közben
rály a sajátos diplomáciai eszközeivel a maga javára akart fordítani. A trónra kerülő II. Bajazid szultán szembekerült a trónra szintén igényt tartó öccsével, Dzsem herceggel. A testvérviszályból Bajazid került ki győztesen, így Dzsemnek menekülnie kellett az udvarból. Dzsem 1481-ben Rodosz szigetén kötött ki, ahol a keresztény johannita rend lovagjai fogadták be. Innen kalandos körülmények között Franciaországba vetődött a száműzött török herceg. Mátyás, aki mint korábban láthattuk, abban a tudatban volt, hogy egyik nagynénje révén rokoni viszonyban áll Dzsem herceggel, kérte, adják ki neki. Nem titkolt célja volt, hogy alkalomadtán majd zsarolja a Portát a trónkövetelővel. A pápa azonban nem teljesítette Mátyás kívánságát, így ez a politikai, diplomáciai szál elszakadt. Mátyás aktív külpolitikájának része volt, hogy még III. Iván moszkvai nagyfejedelemmel is szövetségre lépett – amiről korábban már esett szó –, ami IV. Kázmér lengyel király elszigetelését célozta. Mátyás diplomáciai, hadi sikerei mögött ott állt a jól kiképzett, ütőképes 10-15 000 fős zsoldossereg. Egy ilyen nagy létszámú fizetett had kiállítására még Európa gazdagabb fejedelmei sem voltak képesek.
Dzsem herceg



97
AZ OSZTR ÁK HÁBORÚ FOLYTATÓDIK
A
háború közel hat esztendeje (1482–1487) alatt számos várostromra került sor, ellenben nyílt, mezei összecsapásra mindössze két alkalommal vállalkoztak a szembenálló felek. 1482 márciusában Mátyás a rá jellemző diplomáciai érzékkel mint osztrák főhercegnek üzent hadat Habsburg Frigyesnek, s nem mint német-római császárnak. Ezzel egyértelművé tette, hogy támadása kizárólag az érintett osztrák tartományokat érinti, míg a birodalom többi tartományában a polgárok nyugodtan hajthatják álomra a fejüket. 1482 tavaszán már Jan Zeleni, Mátyás egyik legjobban képzett cseh származású zsoldosvezére 4000 lovas élén meghódította az osztrák tartományokat. Májusban
Magyar nemes és nemesasszony a 17. századból
Mátyás egészalakos lovas domborműve a szegedi Pantheon falán
pedig Mátyás főserege is megindult Hainburg felé, a vár elfoglalására. A seregek élén az a Szapolyai (Zápolya) István állt, akinek családjából később magyar király is kikerül majd. Szapolyai István bátyjával, Imrével együtt azokhoz a régi magyar származású katonacsaládokhoz tartozott, akik közé például Magyar Balázs, Báthori István és Kinizsi Pál is. (Talán nem véletlen, hogy a kolozsvári Mátyás-szobor négy álló alakos hadvezérét éppen az említett magyar származású katonabárók alkotják.) Szapolyai István bátorságára, katonai hitvallására jellemző az 1482. évi eset Bruck mezején. Az előrenyomuló magyar sereg – elhanyagolva az idegen földön feltétlenül szükséges felderítő hadműveletet – beleszaladt egy nála jóval erősebb császári haderőbe. A csata elkerülhetetlen volt, ráadásul már



98
Szapolyai (Zápolya) István, Mátyás király egyik hadvezére
Mátyás király arcképe
az összecsapás elején kitűnt a német nehézlovasság erőfölénye. A magyar zsoldosok nagy része megfutamodott, s meg sem állt Mátyás pozsonyi táboráig. Szapolyai István azonban lovassága élén végig kitartott, kihasználta testi erejét, bátorságát, de nem fordított hátat a császáriaknak. Az ellenséges gyűrű azonban egyre közelebb került Szapolyaihoz, mígnem végül egyedül maradt a csatatéren. Szapolyai társai mind egy szálig elestek, vagy elmenekültek. A hős vezért felsőbb parancsra élve fogták el, tudván, hogy kivel van dolguk. A császári vezérkar azonban elővigyázatlan volt, mert a foglyul ejtett Szapolyait mindössze két katona kíséretében küldték Bruckba. A nagy erejű hadvezér útközben, kivárva a kedvező pillanatot, elragadta egyik kísérője kardját, lekaszabolta két őrzőjét, s lóra pattanva meg sem állt Mátyás táboráig. 1483. április 25-én Mátyás hadai elfoglalták Klosterneuburgot, amely egyik láncszeme volt annak a gyűrűnek, amelyet a magyar király szép lassan Bécs köré vont. III. Frigyes tehetetlennek bizonyult, amit az is igazolt, hogy a biztonságos Grazba vonult viszsza. Ebben az időszakban Mátyás elérkezettnek látta az időt arra, hogy rendezze családi ügyeit, elsősorban a trónutódlást. Hozzájárult ehhez többek között az is, hogy 1483. július 10-én meghalt édesanyja, Szilágyi Erzsébet, akinek birtokait, számos más területtel együtt Corvin János örökölte. Rendhagyó volt a magyar történelemben, hogy a trónt egy „fattyú”, azaz törvénytelen gyermek örökölje. Nem tetszett ez a magyar urak többségének, de nem nézte jó szemmel Mátyás intézkedéseit a királyné, Beatrix sem. Mátyás szép és ambiciózus felesége nem tudott gyermeket szülni, ami alapjaiban változtatta meg a királyi pár egymáshoz való viszonyát. Corvin János, az ekkor tízéves gyermek Árva várától Siklósig és Hunyad vármegyéig 30 várral, 1000 faluval, 49 mezővárossal, 17 kastéllyal rendelkezett, ami a legnagyobb nemesi birtoknak számított a korabeli Magyarországon. A trónutódlás kérdése azonban nemhogy most, de még a nagy király halálakor sem zárult le. 1484-ben az osztrák háború újabb szakaszába érkezett. Bécs környékén Mátyás hadai egy sor kisebb falut bevettek, majd az óhajtott város védőgyűrűjének utolsó láncszemét, Korneuburgot fogták ostrom alá. Ezt megelőzően, még 1484. március 4-én Mátyás tehetséges hadvezéreinek egyike – az eddig még nem említett –, Dávidházi István a Lajta menti Bruckot foglalta el. Április közepén már Dávidházi



99
hadműveleteket. A város lakosai barátságosan fogadták Mátyást, ennek oka részben a félelem, részben a nélkülözések és a bizonytalanság megszűnése lehetett. Mátyás szokásához híven, nagy ünnepséget rendezett Bécs elfoglalása alkalmából. Színpadi jeleneteknek beillő, mesterien kivitelezett, a győzelem hatását kissé eltúlzó parádét rendezett a nagyszámú nézőközönség előtt. A korabeli feljegyzések szerint a Bécs utcáin tolongó tömeget megriasztotta a tomboló szélvihar, s az éppen akkor a várost megremegtető enyhe földrengés, de a hatás ennek ellenére sem maradt el. Mátyás a bécsiek számára elhozta az oly régóta áhított békét, megszüntette az élelmiszerhiányt, s már ez önmagában megkedveltette a polgárokkal a nagy hódítót. A városba bevonuló pompás sereget a kapunál a polgármester fogadta, aki átadta Mátyásnak Bécs kulcsait. A színpompás ruhába öltözött királyt hadvezérei, az ország püspökei, vajdái s jelenlevő főnemesei kísérték, elkápráztatva a bécsiek ezreit. De kivonultak Bécs tekintélyes urai, az egyetem professzorai, a város gazdag kereskedői, kik a tömegek élén hódolattal és éljenzéssel köszöntötték Hunyadi Mátyást.
Mátyás király 1487-ben Bécsújhelynek ajándékozott arcképe. A litográfiát, amely az eredeti portré másolata, Szeremley Miklós készítette 1847-ben
Mátyás alakja Thuróczy János Chronica Hungarorumában (Augsburg, 1488)
is Korneuburg alatt volt csapataival. A császár a számára kedvezőtlen hír hallatára mintegy 10 000 fős felmentő sereget küldött Korneuburg várához, de az is elvérzett a magyar király fegyelmezett zsoldosainak ellencsapásán. Az erődöt ennek ellenére nem sikerült elfoglalni. Sőt, az egyik osztrák kitörés alkalmával, amely támadást a várvédők ágyútűzzel is támogattak, maga Dávidházi István is hősi halált halt, amikor egy ágyúgolyó eltalálta. Ennek ellenére, a szívósan ellenálló erődöt 1484. december 3-ra sikerült elfoglalni. A 20-25 000 fős sereggel rendelkező Mátyás három irányból támadt az osztrák fővárosra. Korneuburg bevétele után, 1485 januárjától maga Mátyás irányította Bécs ostromát, amikor elrendelte az 50 000 lakosú város lövetését. A hideg, s főleg az élelemhiány ellenére a város nyárig kitartott. Május közepén a bécsi egyetem diákjai és tanárai követségben jártak Mátyásnál, s megállapodtak abban, ha a császár június 1-jéig nem küld segítséget, akkor feladják a várost. Így is történt. 1485. június 1-jén a város polgárai megnyitották Mátyás előtt Bécs kapuit, s III. Frigyes legjelentősebb városa a magyar uralkodó 8000 katonájának bevonulásával megadta magát. Mátyás azonnal Bécsbe helyezte át székhelyét, megszervezte az elfoglalt tartományok adóztatását, a hivatalok felállítását s a további



100
Ezt követően istentiszteletet tartottak a Szent István-dómban, majd a király bevonult a Burgba, a Habsburg-királyok palotájába. Mátyás itt rendezte be szálláshelyét, innen irányította birodalmát. A következő esztendőre, 1486 tavaszára Wilhelm Tettauer, Mátyás zsoldosvezére az Enns folyó mentén óriási sáncrendszert alakított ki, így biztosítva Alsó-Ausztria nyugati határvidékét. Várható volt, hogy az időközben Linzbe menekült III. Frigyes támadni fog. Nem nézhette tétlenül, hogy Mátyás most már az utolsó jelentős osztrák város, Bécsújhely elfoglalására készül. Hiszen azáltal, hogy a magyarok elfoglalták Bécset, s a főváros az ellenség kezére került, jelentősen megtépázta III. Frigyes tekintélyét. Mátyás a „Tettauer-sáncoktól” kiindulva FelsőAusztria ellen indította zsoldosait. A magyarok tulajdonképpen idegen zsoldosok – 1486-ig elfoglalták ugyan Laa, Feldsberg és Stein várát, de Mátyás nem birtokolta sem Alsó-Ausztria, és különösen nem Karintia és Stájerország egész területét. Csupán az elfoglalt várakra és városokra, s a Mátyáshoz hű osztrák urakra lehetett számítani. A hódítás tehát nem eredményezett összefüggő területeket III. Frigyes birodalmában. Lesújtó hír volt Mátyás számára, amikor a birodalmi gyűlés 1486 februárjában Miksa főherceget, III. Frigyes fiát választotta német-római királlyá. A magyar király minden eddi
gi törekvése, hódítása szinte feleslegessé vált, hiszen mindent ezért tett, erre a címre pályázott. A római királyi cím ugyanis a német-római császári cím elnyerésének előfeltétele volt. Újra kiderült: a nyugati választófejedelmek számára a magyar király nemkívánatos személy. Az ausztriai hadjárat ennek ellenére tovább folytatódott. A csalódott magyar király, aki reálisan felmérte, hogy dinasztiaépítő terveit senki nem támogatja, újra törvénytelen fia trónhoz vezető útját kezdte egyengetni. Mátyás a meghódított tartományokban igyekezett Corvin János számára esélyt teremteni a majdani koronáért folyó harcban, de ebben sem járt sikerrel. Többek között felajánlotta III. Frigyesnek, hogy visszaadja neki Stájerországot és Karintiát, ha cserében elismeri Corvin Jánost Horvátország és Bosznia királyának. Továbbá meg akarta nyerni fia számára Szilézia meghódított területének lakosságát is, amikor feleskette őket Corvin Jánosra. Próbálkozásai azonban nem jártak átütő sikerrel. Mátyás ausztriai hadjáratának utolsó jelentős sikere Bécsújhely elfoglalása volt. Amikor a magyar király egyévi ostrom után 1487. augusztus 17-én bevonult Bécsújhely városába, egész Alsó-Ausztria urának érezhette magát.
Mátyás király Bécsből írt címeres levele Sankt Pölten városához, y g 1486. december 25-én



101
A RENDEK LEÉPÍTÉSE. HUNYADI MÁTYÁS ÚJ EMBEREI
A
z igazi nagy uralkodók csak úgy tudnak hosszú időn át uralkodni, ha tehetséges és hű emberei veszik körül őket. Mátyás nagyságának egyik titka abban állt, hogy olyan hadvezérek, diplomaták, főpapok, kincstartók, országnagyok, hivatalnokok, tudósok és művészek szolgálták, akiknek zöme hittel és tehetséggel hajtotta végre parancsait. Mátyás fekete seregében a győzelmet győzelemre halmozó magyar származású hadvezérek, mint Kinizsi Pál, Magyar Balázs, Báthori István, Szapolyai István, Geréb Péter, Szapolyai Imre, Szapolyai János, Dávidházi István mellett számos idegen zsoldosvezér is segítette a király hódító terveit. Többek között Wilhelm Tettauer, Jan Zeleni, František Hag, Loebel Menyhért, Jan Haugwitz, zömmel cseh vezérek mind-mind Mátyás kiváló katonái voltak. A címek, rangok, hivatalok nem különültek el, hiszen egy püspök egy személyben lehetett főpapi tisztsége mellett diplomata, kancellár, sőt hadvezér is. Ezzel együtt számos olyan alulról érkező, saját tehetsége által felemelkedett országvezető szolgálta Mátyást, akinek nevéhez egy-egy fontos tisztség fűződött. Ilyen volt a hadvezér Kinizsi Pál mellett Bakócz Tamás, esztergomi érsek, az egyetlen olyan főpap a magyar történelemben, aki később jogot nyert arra is, hogy induljon a pápaválasztáson. Vitéz János, a Mátyást gyermekkora óta irányító főpap a magyar humanizmust oltotta Hunyadi Mátyásba. Az alacsonyabb sorból érkezők közé sorolható Vitéz unokaöccse, a Ferrarában tanuló Janus Pannonius, az első magyar humanista költő, pécsi püspök is. Az alacsony származásúak közé tartozott Beckensloer János esztergomi érsek, titkos kancellár, aki elárulta Mátyást, amikor az érseki vagyonnal együtt III. Frigyeshez menekült. Mátyás hűséges helytartói között volt Jörg von Stein, aki a sziléziai hódítások során, Boroszlóban hajtotta végre királya parancsait. A kincstárnokok közül kiemelkedett Ernuszt János, aki sokat tett azért, hogy a királyi kincstár soha ne legyen üres.
A fekete sereg jól ismert pajzsa
Mátyás természetesen az ősi nemesi családokra támaszkodott. A nádori címet betöltő Ország Mihály mellett Szapolyai Imre, az országbíró Pálóczi László, Rozgonyi János és Báthori István a régi családok leszármazottai voltak. A bánok, ispánok, vajdák és egyéb fontos tisztséget betöltő zászlósurak is nagy múltú ősökre lehettek büszkék. Rozgonyi Rajnáld például tárnokmesteri címe mellett temesi főispán volt, Báthori István országbíró és erdélyi vajda, Magyar Balázst pedig a szlavón és horvát báni tiszte



102
A Szapolyaiak terncséni vára, amelybe a 15. század végén új palotaszárnyakat emeltek. A vár bejárata fölötti címer pedig arról tanúskodik, hogy a Thurzók és az Illésházyak is birtokolták a várat
után erdélyi vajdává nevezte ki Mátyás. A kor nemesi családjai között említést érdemel a Perényi, Turóczi, Bánfi, Hédervári, Újlaki, Maróti, Drágfi és Czobor família, akik mind a királyt szolgálták. Természetesen számos nemes úr nem tudta elfogadni Mátyás személyét, politikáját. Őket a király leváltotta, mint például a Garaiakat, vagy katonai erővel verte le, mint a Perényieket. Laki Thur Jánost – aki szintén sok gondot okozott a királynak – pedig eltávolította Mátyás. Megvásárolta a várait, majd a magyar főurat királyi segédlettel Velencé
Magyar nádorok Szent István korától a 19. századig
be költöztette, ahonnan aztán már nem tudott beleszólni a magyar belügyekbe. Mátyás belpolitikájának gyakori eleme volt, hogy cserélgette a főurakat birtokaikban, azaz egyik várból a másikba helyeztette őket. Folyamatosan, éberen figyelte a hatalmasságok cselekedeteit, s az első, neki nem tetsző megnyilvánulás alkalmával azonnal lecsapott. Ez az uralkodása elején bevezetett módszer haláláig hatékonyan működött. Mátyás egy évszázaddal megelőzte a legtöbb európai országot abban, ahogyan a rendiséget, az államhatalom legjelentősebb korlátját leépítette. Ez évtizedekig tartó, céltudatos küzdelem eredménye volt. Nem kevés erélyesség kellett ahhoz, hogy ellenálljon a rendek meg-megújuló követeléseinek. Ennek érdekében megszüntette a kormányzóságot (lásd Szilágyi Mihály sorsát), az országgyűlések gyakori összehívásával pedig a köznemesség erejét vonultatta fel a főúri rendek ellen. Az alulról felemelt, majd magas tisztséget betöltő embereivel szintén a főurak hatalmát igyekezett megnyirbálni. Mátyás szívós munkával elérte azt is, hogy az állami érdekeket mind a belpolitikában, mind a külpolitikában ő képviselte, és nem a rendek. Gondolkodás nélkül megszegte a rendeknek tett ígéreteit, ha érdekei éppen úgy kívánták. Ezt a „mátyási politikát” erősítette az is, hogy háttérbe szorította a személyenkénti megjelenés intézményét az országgyűlésen, s helyette a megyei nemesség által megválasztott csoport, az „electi nobiles”, a küldöttek képviselték az országot. Ez kísértetiesen hasonlított az ókori rómaiak „oszd meg és uralkodj” módszeréhez. Mátyás az országgyűlés mellett a királyi tanács gyámkodását is megszüntette. A tőle függő kancelláriával pedig a királyi tanács még megmaradt önállóságát is semlegesíteni tudta. Hunyadi Mátyás a 15. századi európai társadalmak berendezkedéséhez képest modern, erős központi hatalmat épített ki Magyarországon. Más felhangokkal, eltérő célokkal, de a külpolitikát is hasonló éberséggel kezelte, mint tapasztalhattuk a korábbiakban.



103
MÁTYÁS RENESZÁNSZ UDVAR A
A
z esküvőt követő évtized Mátyás életének, de Buda történetének is az egyik legmozgalmasabb, legszínesebb korszaka volt. Beatrix költőket, történetírókat, zenészeket, festőket, orvosokat, mesterembereket hozatott Magyarországra. (A legújabb kutatások arra az egyenlőre vita tárgyát képező eseményre következtetnek, hogy Boticelli mester is járt Magyarországon, s keze munkáját egy esztergomi freskó dicséri. Igaz, ez már Mátyás halála után történhetett, de Bakócz Tamás, aki Magyarországra hozathatta a nagyszerű festőt, abból a szellemiségből nőtt ki, amelyet Mátyás teremtett meg évekkel korábban.) A reneszánsz építészet, s mellette a művészet számos ága, továbbá a szintén Itáliából kiinduló új szellemi irányzat, a humanizmus már Beatrix érkezése előtt sem volt ismeretlen Magyarországon. Hiszen Mátyást, Vitéz János irányításával már gyermekkorától humanista szellemben nevelték. Beatrix jelenléte azonban új lendületet adott a magyarországi humanizmus és reneszánsz terjedésének. Az ifjú Hunyadi Mátyás szinte minden szabad idejét az olvasásnak szentelte. Nagyon tisztelte az antik kor hőseit. Példájukat, cselekedeteiket döntéséinél mindig figyelembe vette. Fogékony elméjé
vel, a magába szívott tudással képes volt összekapcsolni a görög és a római ókori kultúrát az itáliai reneszánsz műveltséggel, s mindezt jól tudta kamatoztatni a 15. századi magyar valóságban. Mátyást rendszerint tudósok vették körül, akikkel élvezte a beszélgetéseket. Ezek az eszmecserék korántsem voltak öncélúak, hanem mindig a király aktuális gyakorlati feladatit szolgálták. Történetírókkal a világ sorsáról, a hadművészetről, teológusokkal a Bibliáról, asztrológusokkal a csillagászatról, filozófusokkal a bölcseletről folyt a szó. Mátyást egyaránt érdekelte az építészet, a költészet, a konyhaművészet, a földrajz s az orvostudomány. A budai Vár két nagy termében helyezték el a könyvtárat, melyekben a híres Corvinák kaptak helyet. A könyvtár melletti, félkör alaprajzú szobában a csillagvizsgáló volt. A Dunára néző, színes üvegablakok kellemes, feltehetően vidám hangulatot árasztottak a könyvtárszobába, ahol Mátyás gyakran tartózkodott. A Corvina könyvtárosa, Galeotto Marzio így mesélt erről: „Mátyás király asztalánál mindig vitatkozás folyt komoly vagy kellemes tárgyról, vagy pedig
Than Mór – Michalek Lajos: Mátyás tudósai körében (1875)



104
A feljegyzések szerint Mátyás Budán folyamatosan 30 könyvmásolót és könyvfestőt foglalkoztatott, akik mind tudós férfiak voltak. Olyan kiemelkedő művészegyéniségek is részt vettek a munkában, mint Giovanni Antonio Cattaneo és Felix Ragusanus. Mintegy 43 fennmaradt corvinán csodálhatjuk meg a budai könyvfestők művészi munkáját. A ma Párizsban őrzött ötkötetes Arisztotelész-ősnyomtatvány illusztrációi is Budán készültek, Mátyás könyvtárában. Külön műhelyben dolgoztak a könyvkötők, akiknek 71 munkája maradt fenn, egytől egyig csodálatos alkotások. Ezek közül 27 bársonykötésű, 43 pedig eredeti bőrkötésű kódex. Közös ismertetőjegyük a Corvin-címer, amelyet többnyire zománcos veret formájában készítettek el. A bársonykötések többnyire vörös, kék, zöld és sárga színt kaptak. A bőrkötésű kódexek olyan különlegesek voltak, hogy egyetlen más műhely munkáival sem lehetett összetéveszteni őket. A corvinákra rápillantva, egy
Mátyás corvinái közül az egyik legértékesebb darab, amelynek képe a 12 éves Corvin Jánost ábrázolja, Mátyás diadalmas bécsi bevonulása idején
A C iniciáléban ábrázolt Naldus Naldius, a Corvina szerzője. Ez az egyetlen mű, amely Mátyás könyvtáráról szól. A kötet négy sarkában ifjú tudósok, lent Mátyás címere látható
költeményeket daloltak. Zenészek és hárfások voltak ott, kik a hősök tetteit honi nyelven, lant kíséretében éneklik.” Mátyás kitűnően ismerhette a régi latin írókat, hiszen a fennmaradt 170 hiteles Corvinából 56 ókori remekírók műveit tartalmazta. Ezt követően a legtöbb mű, szám szerint 42 kötet a klasszikus írók közé sorolható egyházatyák alkotásait tartalmazza. Mátyás a kor legolvasottabb, mai szóval divatos könyveit szereztette be, amit bizonyít az az 54 kötet, amely a kor humanista szerzőit, s az akkor legkeresettebb tudományos műveket tartalmazta. Megfigyelhető, hogy Mátyás 1475-ig, a Corvina könyvtár kialakításának első szakaszában inkább a művek tartalma alapján gyűjtötte a könyveket. 1475 után, a második szakaszban viszont már fokozottan ügyelt a könyvek díszítésére, külső megjelenésére is. Európa fejedelmei, ismerve Mátyás könyvek iránti szeretetét, gyakran ajándékoztak neki értékes kódexeket, például II. Pál és IV. Sixtus pápa, a nápolyi király és mások.



105
értelműen kiderült, hogy azok kizárólag a budai udvarban készülhettek. Mindegyik kódex díszítése más és más volt, a borítón húzódó gyöngysorok, a zsinórok aranyozása, a könyv kerete egyedi munka volt, de az itt készül könyvek ennek ellenére egységesnek hatottak. A könyvkötő műhely 1480-tól, a király uralkodásának utolsó évtizedében működött. Tervszerűen átkötötték a régebbi kéziratokat, de találunk olyan írásműveket is, amelyek 1480 után készültek, a díszes Corvin-kötéssel. Mátyás könyvtárosai gyakori vendégek voltak a firenzei könyvtárakban, ahol állandó téma volt Mátyás corvinagyűjteménye. Sértette a firenzeiek hiúságát, hogy a budai udvar különb könyvgyűjteménnyel rendelkezik, mint a humanizmus és a reneszánsz fővárosa. Ezért hihető az az anekdota, mely szerint, amikor Mátyás halálhíre eljutott Firenzébe, Lorenzo Medici, a kor talán leghíresebb és legbőkezűbb mecénása szinte megkönnyebbülten így kiáltott fel: „Most már olcsóbbak lesznek a kéziratok!” Ez idő tájt Firenzében mintegy 150, Mátyás által megrendelt könyvön dolgoztak a város legjobb könyvművészei. Megjegyzendő, hogy például egy
Mátyás király, a reneszánsz uralkodó. A bécsi Műtörténeti Múzeum gyűjteményéből
A nyírbátori fogadópalota rekonstruált épülete ékes bizonyítéka a reneszánsz építészet szépségének, harmóniájának
Biblia 1400, míg egy breviárium 500 aranyat ért a korabeli könyvpiacon. (Mátyás halála pillanatában sajnos elkezdődött a könyvtár széthordása, a legszebb kéziratok Itáliába, Bécsbe, Németországba, Angliába vándoroltak. Ami pedig Budán maradt, azt a törökök vitték el 1541 után.) Jelentős esemény volt a corvinák történetében, amikor Corvin János – Mátyás halála után – csalódva terveiben, több szekérnyi kézirattal megindult Itália felé. Az utána küldött csapatokkal, a fekete sereg másik részével Csontmezőnél egy ütközetre is sor került. Corvin János kénytelen volt átadni a kéziratokat, így a corvinákat visszaszállították Budára. II. Ulászló idején a budai könyvtárba már szinte ellenőrzés nélkül bemehettek a külföldi tudósok, kutatók, s bizony ellopták a valaha féltve őrzött kincseket. Ulászló úgy akart kedvében járni a külföldi diplomatáknak és vendégeinek, hogy egy-egy remekmívű könyvet ajándékozott nekik. De ez csak a kezdet volt. Vittek a könyvekből több mint két tucatnyit Bécsbe, a mohácsi csata után a Budáról menekülő Mária királyné a legszebb corvinákat rakatta a kincseket szállító hajóra, mint például a brüsszeli Corvin-missalét. 1541 után pedig Izabella királyné egész könyvrakományt szállított Erdélybe. A gyulafehérvári és brassói könyvtárak corvinái még talán jó helyen lettek volna, de azokat egy tűzvész pusztította el. A maradékot a törökök vitték



106
Biblia Mátyás könyvtárából. 15. századi, piros bőrrel bevont fa fedőlapok közötti díszes kötet
el, s így mindössze 22 kódex maradt meg. (Mátyás kétezer kötetes könyvtárából mára 170 maradt meg, melyek nagy része külföldi könyvtárak féltve őrzött kincsei közé tartoznak.) A király felfigyelt a 15. század kiemelkedő találmányára, Gutenberg nyomdájára. A magyar király könyvtárát néhány év múlva már a kódexek mellett nyomtatott könyvek is gyarapították. A kódexek jó részét Mátyás könyvtárosa, Taddeo Ugoletti szerezte be, aki szorgalmasan járta az európai könyvmásoló műhelyeket. Ha értékes, hiányzó műre akadt, azonnal megvásárolta. Ugoletti egy alkalommal így írt Mátyásnak: „Bonfini nemsokára Budára utazik, átadtam neki néhány Rómában megjelent nyomtatott könyvet könyvtárad számára...”
A budai nyomda felállítása Európában is az elsők közé sorolandó. Az érdem Karai László budai préposté és alkancelláré. Karai 1470-ben Rómában tartózkodott, s küldetése a Szent Özséb-kolostorhoz kötötte. Itt működött a Georgius Lauer vezette nyomda, melynek tipográfusa egy Andreas Hess nevű német származású nyomdász volt. Karai rábeszélte Hesst, hogy költözzön Budára, ahol saját nyomdát állíthat fel. Hess András, engedve a csábításnak, 1472 áprilisában érkezett Budára, magával hozva a Lauertől kapott betűöntő felszerelést és az antikva betűtípus matricáit. A tehetséges Hess András értett a könyvnyomtatás minden egyes műveletéhez. Ennek köszönhetően 1473. június 5-én napvilágot látott Magyarországon az első nyomtatott könyv, a Chronica Hungarorum.
Mátyás első könyvtárosa a király társalkodója, számos történet lejegyzője, Galeotto Marzio itáliai humanista volt. Őt a könyvtárosi állásban Taddeo Ugoletti, a könyvek beszerzője követte. Gyakran előfordult, hogy a király és beszélgetőtársai másoló asztalkák előtt, olvasószéken ülve vitatkoztak, jegyzeteltek. Ha a vitatkozó partner nem fogadta el a másik fél kijelentéseit, érveit az előtte fekvő könyvek segítségével támasztotta alá. A borozgatás melletti beszélgetésnek ezt a fajtáját szimpozionnak nevezték. Itt dolgozott Antonio Bonfini mester is, amikor A magyarok története (Rerum Ungaricarum decades) című munkáját írta. Ez a mű a Hunyadiak és a Jagellók korának pótalhatatlan forrásait tartalmazza.
Chronica Hungarorum, a Budai Krónika címen is ismert könyv Hess András által írt latin nyelvű bevezetője. A magyarok történetének a hunoktól Mátyásig tartó 133 oldalas históriája feltehetően ötszáz példányban készült



107
Ilyen esetekről olvashatunk a Bonfini által lejegyzett Beszélgetés a szüzességről és a házasélet tisztaságáról című témák kapcsán, melyeknek középpontjában Mátyás és Beatrix személye áll. Beatrix azt állítja a beszélgetés során, hogy semmi sem szentebb a szüzességnél, ezért a nő tartózkodjon a férfival való érintkezéstől. A királyné állítása egyébként ellentétes volt fiatalkori életvitelével, hiszen nápolyi éveiben meglehetősen könnyűvérű hölgy hírében állt. A szüzesség védelme mögött inkább az állhatott, hogy Beatrix akkor már tudta, nem lehet gyermeke. Ez bizonytalanná tette magyarországi helyzetét, s ezért taktikázott. Így próbálta igazolni gyermektelenségét. Bonfíni szerint Mátyás viszont azt állította a beszélgetések során, hogy a házasélet célja a gyermeknemzés, s a testi kapcsolat ezért szükségszerű. A vitában, függetlenül politikai hátterétől, Mátyás érvei, azaz a házasélet dicsérete került ki győztesen. Ez a szellemiség fényesen igazolja a reneszánsz művészetének, a humanizmus eszméjének 15. századi magyarországi elterjedését. Legalábbis az udvari és főúri körökben.
A nápolyi követ, Petrus Rausanus Mátyás és Beatrix előtt. Miniatúra (1490)
Természettudományokkal foglalkozó kötetek Mátyás könyvtárából az 1480 körüli évekből



108
VISEGR ÁD, A MAGYAR RENESZÁNSZ GYÖNGYSZEME
E
kkor már hol burkolt, hol nyílt hatalmi harc folyt a magyar trónért Mátyás és Beatrix között. Beatrix ugyanis társuralkodói jogokra vágyott, hosszú távon pedig nápolyi rokonságának szerette volna átjátszani a magyar trónt. A magyar urak, élükön Mátyással mereven elutasították a királynénak ezt a törekvését. Mátyás szerette a szépet, vágyott a természetbe, ott tudott igazán felfrissülni. Megfigyelhető, hogy ezt a két dolgot – a szépséget és a természetet – egyesítette a gondosan kiválasztott helyeken felépített palotákban. Közülük első helyen a visegrádi
Visegrád látképe Justus van den Nypoort rézkarcán (1686)
palota állt, ahol a király szívesen fogadta vendégeit, különösen a külföldieket. Mátyás nem titkolt célja volt, hogy az elkápráztatott követek elvigyék a magyar királyi udvar, és elsősorban az ő jó hírét hazájukba. A régészeti feltárások és a szemtanúk leírása alapján viszonylag pontos képünk van a visegrádi palotáról. Antonio Bonfini, Galeotto Marzio, Ranzanus Velius és Oláh Miklós püspök leírásai közül talán az utóbbié adja a legpontosabb képet Mátyás palotájáról. Eszerint a Dunától mintegy kétszáz lépésnyire már elérhető volt a főkapu, amelyen belép
A visegrádi palota romjaiban is felidézi azt a pompát és ragyogást, amelyet a 15. századi kortársak láthattak



109
ve széles udvar tárult a látogató szeme elé. Amerre csak nézett az ember, mindenütt dús fű és tarka virágok borították a palota előudvarát. A kaputól alig száz lépést kellett megtenni, hogy a lépcsősorhoz érkezzen a látogató. Innen negyven kőlépcső vezetett fel a négyszögletes udvarba és a függőkertbe. A széles terasz nagyméretű, boltozatos pincéken nyugodott. A teraszt bódító illatú hársfák szegélyezték, melyek a nevezetes vörösmárvány szökőkutat fogták közre. A mindig friss vizet adó kút alsó medencéjén a múzsák domborműveit faragták ki a palotát építő szobrászművészek. Középen, egy márványoszlopon Cupidó szobra díszítette a csobogó szökőkutat. Mátyás itt, a kút szomszédságában szeretett leginkább tartózkodni. Itt fogadta a követeket, nyáridőben itt terítettek az ebédhez. A terasztól keletre építették fel a király palotáját. Innen vezetett egy út az oldalszárnyhoz, amelynek közepét egy márványoszlopokkal övezett kisebb udvar foglalta el. Ennek az udvarnak a közepén egy mesterien megmunkált fehér márványkút állt. A központi terasz hegy felöli részére egy díszes kápolnát építettek, melyben három fehér oltár, továbbá egy ezüstsípos orgona volt. A falakat márványdíszítések, csempék, mozaiklapok borították. A kápolna teraszáról egy út vezetett fel a legfelső palotához, amelyből pompás kilátás nyílt a Duna kanyarulatára. A palotaépületektől északra fekvő nagy területre szőlőt és gyümölcsöst telepítettek. A palotától fűzfasor szegélyezte út vezetett le a városba. A királynénak külön lakosztálya volt, melyben ugyanúgy, mint a palota többi termében – aranynyal festett, faragott mennyezet, nagy, színes, ólomüveg betétes ablakok, díszes szökőkutak és ajtók voltak. A királyi palotát fürdők, labdajátékra alkalmas területek, teraszok egészítették ki. A palota alsó részén, a Duna-parton az istállókat helyezték el, amelyekben ötven ló számára volt hely. A visegrádi palota nagyságát jelzi, hogy abban 350 helyiséget alakítottak ki. Mátyás a királyi palotához közeli, nagy múltú Fellegvárat is átépíttette. A 15. századi építkezés a vár Dunára néző szakaszát érintette, ahol a király reprezentatív termeket alakíttatott ki. A reneszánsz stílusú épületrész élesen elütött a fellegvár többi építményétől. Az épületrészben óriási ablakok, nagyméretű ajtók, díszes termek voltak. A Fellegvár másik részét, a déli kerek bástyát szintén Mátyás építtette át.
Mátyást ábrázoló csempe
A visegrádi Herkules-kút rekonstruált formájában



110
MÁTYÁS BUDAI PALOTÁJA
A
visegrádi palota Európa-szerte híressé tette Mátyás nevét. Ennek ellenére a magyar király építkezéseinek sorában az első helyen a budai Várpalota állt. Buda várát, akárcsak a visegrádi Fellegvárat, IV. Béla alapította, amelyeket aztán szinte minden király bővíttetett, átépíttetett. Budát az Anjouk kezdték el királyi központtá alakítani, amit majd aztán az utódok két és fél évszázadon keresztül folytattak. A 17. századig még meg lehetett különböztetni az Anjou-, illetve a Zsigmond-féle épületeket Mátyásétól.
Budának, Magyarország fővárosának látképe a Duna felől és a túloldalról egy 1541. évi metszeten
A 18. századi átépítések azonban szinte teljesen eltüntették Hunyadi Mátyás budai palotáját. A több tucatnyi forrásból, amelyek a 14–19. század között leírják Mátyás budai palotáját, viszonylag egységes kép bontakozik ki. Buda várának központi épülete a Zsigmond korában emelt Friss-palota. Az óriási, robusztus épület leglátványosabb része a címertorony volt. A Duna felőli nagyterem hatalmas, erős falain kőbe vésett címerek foglaltak helyet. A feljegyzések szerint V. László és az udvar főembere a Friss-palota udvar felé néző ablakából nézték végig 1457-ben, amint Hunyadi Lászlót kivégezték a Szent György téren. A Friss-palotát később a törökök hadianyagraktárnak használták, emiatt egy robbanás következtében a palota elpusztult.



111
Buda vára Mátyás korában. A Schedel Világkrónika metszete után
Mátyás a Friss-palota 70 méter hosszú, 18 méter széles nagytermében fogadta a követeket, itt tartotta esküvőjét Beatrixszal, és más jeles események is zajlottak a történelmi falak között. A magyar uralkodó a palotához széles, vörösmárványból készült reneszánsz lépcsőt építtetett, amelyet díszes bronz kandeláberek szegélyeztek. A vörösmárványból készült kapukeretek hatalmas bronz ajtószárnyakat tartottak, amelyeknek domborművei Herkules tetteit ábrázolták. Mátyás építkezéseit követően száz
Gótikus terem a budai Várban
A Friss-palota rekonstrukciós rajza a 14–15. századból



112
évvel, 1578-ban a palotát egy villámcsapás súlyosan megrongálta. Egy újabb évszázad elteltével, 1686-ban, amikor Budát a keresztény hadak visszafoglalták a töröktől, a Friss-palotát felrobbantották. Ez a budai Vár legnagyobb épületének teljes pusztulásához vezetett. A Friss-palota első udvara – melyről szinte semmit sem tudunk – kötötte össze a Vár központi részeit a kaputoronnyal. Ez számított a Vár főbejáratának. A kapu felett valószínűleg Mátyás címerpajzsa volt látható. A négy részre osztott címerpajzs bal alsó és jobb felső részében egy-egy oroszlán, kettőben pedig a magyar Árpád-vágások voltak kifaragva. Középen volt a holló, csőrében a gyűrűvel. A kaputorony kockakövei hatalmas, vasból kovácsolt ajtószárnyakat tartottak. A kapuhoz csatolták, de már az udvar belső részén helyezték el a konyhát, az őrök ülőhelyét, s a börtönt. A kaputorony emeleti ablakaiból mind a négy égtáj felé nyílt kilátás. A várhegy déli oldalán alakították ki az előudvart, amely szabálytalan alakú, nagy tér volt. Innen lehetett feljutni a kaputoronyhoz, amely a Vár belső részeibe vezetett. Az előudvar közepén állott Herkules bronzszobra. Mátyás azon a helyen állíttatta fel ezt a szobrot, ahol bátyját, Lászlót kivégezték. Ezen az udvaron vívott meg a király a cseh–morva Holubárral, itt tartották a lovagi tornákat, a lóversenyeket, s ez az udvar adott helyet számos más rangos eseménynek. Az előudvart a belső vártól széles árok s egy erős fal választotta el. Az árkon át híd vezetett a kaputoronyhoz. A kapu két oldalán két „ércvitéz” őrködött, karddal és bárddal felfegyverkezve. A szobrokat szintén Mátyás állíttatta fel. Az első udvarhoz kapcsolódott a Zsigmond által emeltetett csonka torony, amely óriási méreteivel, még befejezetlen állapotában (innen a neve) is lenyűgöző látvány lehetett. Mátyás uralkodása alatt börtönnek használták ezt a romos állapotában is sokáig fennmaradt épületet. Mátyás új épületeket is emeltetett Budán, mégpedig a második udvar köré. Ez volt a reneszánsz Mátyás-szárny. A reneszánsz udvart emeletes palotaszárny fogta közre, melynek emeleti részében voltak a nevezetes könyvtárszobák. Díszes termek, vörösmárvány kapuk, ablakok, belső lépcsők, márvány- és bronzszobrok, domborművek ékesítették Mátyás király palotáját. A főkapu fölött aranyozott betűkkel ez a felirat volt olvasható: Hollós Mátyás, a győzhetetlen király. A főkapu fölötti fülkében a há
rom Hunyadi szobra állt. Jobbra Hunyadi János, középen Mátyás, balra pedig Hunyadi László. A termekben Mátyás és Beatrix címerei mellett hollók, oroszlánok, tigrisek, leopárdok szobrai kaptak helyet. A termeket télen díszes cserepekből épített kandallók fűtötték. Az udvart vörösmárvány lapok borították, melynek közepén gyönyörű márványkút emelkedett, tetején Pallas Athéné szobrával. Az udvarhoz csatlakozott a kápolna, amelyben az egyházi szertartások zajlottak. A népes vendégsereget, a híres kórust és az ereklyéket befogadó királyi kápolnát a törökök mecsetté alakították át. Buda visszafoglalásakor többek között ez az épület is leégett. A kápolna szomszédságában kapott helyet a két könyvtárterem. Művészien faragott polcok, a kényelmet s a nyugodt olvasást szolgáló székek, asztalok, takarók sorakoztak a teremben. Az egyik terem polcain görög, a másikén latin kódexek sorakoztak. Az utóbbi terem mennyezetére annak a csillagos égboltnak a képét festették, amely Mátyás születésekor volt látható az égen. A 17 méter hosszú, 13 méter széles olvasóterem a reneszánsz király kedvelt tartózkodási helye volt.
Angyalos kályhacsempe
Mátyás korát idéző ház a budai Várban



113
PALOTÁK, VÁR AK, TEMPLOMOK ORSZÁGSZERTE
A
budai és a visegrádi palotákon túl az ország számos helyén folytattak munkálatokat Mátyás építőmesterei. A tatai vár átépítése az 1480-as években kezdődött. Feljegyzések tanúsítják, hogy Mátyás Visegrád és Buda mellett Tatán tartózkodott a leggyakrabban.
A tatai vár jelenlegi állapotában
Tata látképe egy 16. századi metszeten



114
A pozsonyi várat a huszita támadások ellen Zsigmond kezdte el építtetni. Mátyás a vár erősítését, díszítését folytatta. Ebből a korból Pozsonyban számos emlék maradt fenn, például a vár díszes gótikus kapuja.
A pozsonyi vár – földrajzi helyzete miatt – az egyik legősibb erődítmény a Kárpát-medencében. Királyaink kedvelt tartózkodási helye volt. Mátyás ötvenöt alkalommal időzött a pozsonyi várban, s jelentős mértékben átalakíttatta. Mai formáját a II. József idején történt szinte teljes pusztulás után a 18. században nyerte el
A vár véderőművének jellegzetes bástyája, a Corvin- vagy Mátyás-kapu, amelyet a vár többi részével együtt már Zsigmond király kezdett kiépíteni
Pozsony látképe egy 17. századi metszeten



115
A diósgyőri várat Nagy Lajos kezdte kialakítani. Mátyás építőmesterei az 1470-es években fogtak hozzá a vár továbbépítéséhez, amelyet a király menyasszonyának, Beatrixnak szánt. A munkálatok később is folytatódtak, amikor a Bükk tövében, a festői környezetben álló várat már Beatrix birtokolta. Mátyás egy 1466-os rendeletében meghagyta, hogy a vár környékére „mezei vagy elhagyott” helyre költöző szabadok és jobbágyok hat év adómentességet kapjanak. A családi örökséget, az erdélyi Vajdahunyad várát Mátyás az 1470-es években átalakíttatta. A király a várat fiának, Corvin Jánosnak adományozta. A vár Aranyház néven ismert késő gótikus szárnya Mátyás-palotaként ismert. A díszes építményen érződik az olasz építészet hatása. Mátyás a Duna mentén gyakran megállt Komárom váránál, melynek építése az 1480-as évek elejére tehető. A gazdagon díszített termek, a széles udvarok mellett vadaskert, gyümölcsös övezte a pihenésre csábító várat. A várak, paloták mellett nyaralókat, villákat is építtetett Hunyadi Mátyás. Pozsonyban királyi kúria épült, melyet óriási kertek öveztek. Pesten nyaraló várta a pihenni vágyó királyt, mely a mai egyetemi könyvtár területén állhatott. Mátyás a városban tett látogatása után 1483-ban levelet írt Sopron város tanácsának, amelyben felhívja a város vezetőinek figyelmét a pusztuló házakra, s azok csúf voltára. Elrendelte, mint oly sok más város esetében is tette, hogy a romlást állítsák meg. Szigorú rendelkezése mellé azonban kedvezményeket és pénzbeli támogatást is nyújtott, elősegítve ezzel a város fejlődését, szépítését. Mátyás a templomépítészetben is jelentőset alkotott. Négy templomot építtetett, melyek közül az első a vajdahunyadi ferences templom volt. Az ősi családi fészek templomát Hunyadi János kezdte építtetni, majd Mátyás és Szilágyi Erzsébet folytatta. A ferences templomot 1487-ben fejezték be. Az óbudai Fehéregyház templomát a király az egyetlen magyar alapítású rendnek, a pálosoknak szánta. A templom építéséről, bővítéséről tudunk, de a nagyszabású építkezésnek nyoma sem maradt. Az 1480-as években kezdtek hozzá Mátyás építőmesterei a székesfehérvári bazilika felújításához. Az ősi egyházi építmények átalakításához Európa keresztény országaiban pápai engedélyre volt szükség. A fehérvári bazilika átépítésére a pápa megadta az engedélyt. Fehérvár szakrális fontosságát az is jel
A diósgyőri lovagvár Mátyás idején is a királyné birtoka maradt
Vajdahunyad várának késő gótikus és reneszánsz építménye a Mátyás-szárny, s a vár külső gótikus díszítései
Soproni utca, amely visszaidézi a középkor hangulatát



116
zi, hogy a királyi pár itt jelölte ki temetkezési helyét. Mátyás a Szent István által alapított bazilikát mintegy 35 méterrel nagyobbíttatta meg. A szemtanúk leírása szerint a fehérvári székesegyház lenyűgöző méreteivel, építészeti megoldásaival Európa bármelyik templomával felvehette a versenyt. Mátyás a bazilika főhajójának szentélyébe tervezte méreteiben és szépségében egyaránt lenyűgöző síremlékének a felállítását. A legkisebb, de legszebb, a kolozsvári ferencesek temploma a Farkas utcában épült fel. Ez volt a negyedik templom. Nagy királyunk életének az utolsó ajándékát éppen annak a városnak adta, melyben született. Mátyás néhány héttel a halála előtt még személyesen foglalkozott a szeretett városában építendő templom terveivel. Gondoskodott az építtetésről, a költségekről, s nem utolsó sorban a kolozsvári ferencesekről, hiszen a templomot nekik ajándékozta. Mátyás nagy gondot fordított a védelmi szerepet betöltő várak építésére, megerősítésére. Az orA kolozsvári Farkas utcai – ma református – templom Mátyás szág északi és nyugati vidékén Sáros, Kisszeben, uralkodásának utolsó évében épült. Előtte a nevezetes Sárkányölő Szent György-szobor, a Kolozsvári testvérek alkotásának mása A Mátyás-ház Besztercebányán. A kora reneszánsz épület bejárata fölött Beatrix és Mátyás címere látható
A 15. században épült Máriafalva templomát – amely ma Burgenlandhoz tartozik – a Mátyás-korabeli kőművesek és kőfaragó mesterek építették. A templom mai formájában 19. századi alkotás, hiszen Steindl Imre építtette át



117
A nyírbátori gótikus templom Mátyás hadvezérének, Báthori Istvánnak a családi imahelye volt, amely a kolozsvári Farkas utcai templom párja. Ebben a templomban helyezték örök nyugalomra Báthori Istvánt
Lőcse, Sopron erődrendszerét, várait, illetve Székesfehérvárott a királyi várat fejlesztették tovább Mátyás parancsára. A török elleni védekezést nagyszabású tervek, várépítések igazolják, többek között Nándorfehérvár, Keve, Szávaszentdemeter, Szabács, Szendrő és Jajca. Szendrő környékén palánkvárak, Horvátországban végvárak, erődítmények sora épült. Hunyadi Mátyás Pozsonyban és Budán egyetemek építését rendelte el. Az 1465-ben alapított pozsonyi egyetem el is készült. A budai építkezéseknek azonban a király halála véget vetett, pedig ez Mátyás életművének a koronája lehetett volna. A magyar reneszánsz uralkodó a Kárpát-medencén túl, hódításai területén is otthagyta névjegyét. Szilézia tartománnyal nagyon jó kapcsolatokat alakított ki Mátyás, ezt építészeti emlékek igazolják. Közülük kiemelkedik a bautzeni vár, melyet 14821486 között építtetett át, s a munkálatokat a király személyesen is figyelemmel kísérte. Itt, a hatalmas kaputorony fölött helyezte el Jörg Stein kőfaragó Mátyás ülőszobrát, melynek két másolatát ismerjük. Az egyik a budai dominikánus kolostor (ma Hilton Szálló) utca felé eső falán, a másik pedig Szegeden, az alsóvárosi ferences templom külső falán látható. Sziléziában Bautzen mellett még Boroszló és Görlitz őrzi Mátyás király emlékét. Görlitzben a városháza falán, Boroszlóban a városháza nagytermében látható Mátyás címere. Hunyadi Mátyás
A bautzeni vár Mátyás által építtetett falai
A bautzeni vár kapuja



118
ausztriai hódításainak emlékei Bécsben és Bécsújhelyen is felfedezhetők. Bécsben a várpalota és a kertek építéséről, bővítéséről, Bécsújhelyen a királyi palota építéséről tudunk. Beatrix építkező kedve meg sem közelítette Mátyásét, ennek ellenére Diósgyőrben, Óbudán és a Csepel-szigeten álló kúriában felismerhetjük a királyné építészeinek keze nyomát. (Meg kell jegyeznünk, hogy a Mátyás idején emelt épületek túlnyomó többsége gótikus volt. A belső terek azonban inkább reneszánsz stílusúak voltak.)
Mátyás király ülőszobra a bautzeni vár kapuja fölött. A német város lakói a mai napig ápolják a nagy magyar király emlékét. A bautzeni Mátyás-szobor az eredeti alkotás, amelynek másai a budai dominikánus kolostor megmaradt falán (ma Hilton Szálló) és Szegeden az alsóvárosi ferences templom oldalfalán fedezhetők fel
A budai Várban látható Mátyás-dombormű, amely a bautzeni alkotás mása
A szegedi Mátyás-dombormű
Bécsújhely vára, amelynek hajdani négy tornyából ma már csak az úgynevezett Rákóczi-torony áll. Mátyás ezt a mesterien kialakított erődöt foglalta el utoljára



119
MÁTYÁS BETEGSÉGE ÉS HALÁLA
A
z 1485 nyarától idejének zömét Bécsben töltő Mátyáson 1489 elején mutatkoztak betegségének első jelei. Bonfinitől tudjuk, a királyt a kor leggyakoribb betegsége, a köszvény vette le a lábáról. 1489 nyarán hajón még Budára utazott, ahol valamelyest javult az állapota, de ősszel már úgy bedagadt a térde, hogy nem tudott lábra állni. Ráadásul magas lázzal küszködött a valaha sok csatát megjárt, sok száz mérföldet beutazó király. Életének utolsó évében már csak hordszéken tudott közlekedni. 1490 elején állapota annyira javult, hogy viszsza tudott utazni Bécsbe, ahol azonban hirtelen fogyásnak indult. Mint Bonfini lejegyezte: „Majd beköszöntvén a február, aztán a március, miután tavasszal az emberi testben felgyorsul a nedvek keringése, még jobban megrokkant. Mindazonáltal még mindig törődött mindennel, korábbi foglalatosságaiból és serénységéből nem engedett.”
A király és kísérete az 1490-es esztendőben a húsvéti ünnepeket Bécsben töltötte. Április 4-én, virágvasárnap napján díszes ünnepséget tartottak a Burg előtt, ahol Mátyás fogadta a külföldi követeket, s közülük a velencei diplomatát még lovaggá is ütötte. Az ünnepség után rosszul lett, s azt gondolták, hogy talán csak az éhség gyengítette le. Az utóbbi napokban nem volt étvágya, nem kívánt semmiféle ételt. Most azonban, hogy valamit magához vegyen, fügét hozatott, s abba kóstolt bele. Az azonban romlott volt, s olyan rossz ízű, hogy amikor a király belekóstolt, nagy haragra gerjedt. Ekkor érkezett meg bécsi templomjáró körútjáról a királyné, aki igyekezett lecsillapítani, megnyugtatni férjét. Más ételeket szolgáltak fel neki, de már semmihez nem nyúlt hozzá. Szédült, látászavarai voltak. Hálószobájába vitték, s ekkor érte a szélütés, az agyvérzés. Mátyás két napig haldoklott, haláltusáját tehetetlenül nézte fia, felesége, hűséges emberei és orvosai. Nem tudtak rajta segíteni. 1490. április 6-án kitűzték a fekete zászlót a Burg falára, jelezvén, meghalt Mátyás, a magyarok ki
Mátyás király dolmánya, melyet Bécsben is viselt
rálya. Már a király halálának pillanatában lábra kaptak azok a hírek, mendemondák, melyek szerint Mátyást megmérgezték. Tekintettel arra, hogy a trónra esélyesek közül leginkább Beatrix érdekében állt Mátyás halála, őt gyanúsították a méreg beadásával. Az igazságot soha nem tudjuk meg. Annyit a későbbi évszázadok orvostudománya Bonfini leírása alapján – megállapított, hogy a köszvényből eredő gutaütés végzett a királlyal. De ez is csak hipotézis, a mérgezés sem kizárt. Ez utóbbit egy bécsi orvosprofesszor állította. A királyt jelképesen eltemették Bécsben, majd néhány nap múlva hajóval szállították a holttestet Budára. A királyi városból Fehérvárra vitték, ahol végső nyughelyére lelt a magyarok egyik legnagyobb királya. A nagy pompával megszervezett temetésre április 25-én került sor. A misét nem az akkor még mindössze tizenegy éves, még püspökké sem szentelt



120
ván (országbíró), János váradi (Filipec János), továbbá Oszvald zágrábi (Laki Thúz Osvát), Miklós váci (Báthori Miklós), Tamás győri (Bakócz Tamás) és György csanádi püspök (Bonfini itt téved, mert a csanádi püspök ekkor Szokoli János volt), valamint a főurak és a nemesek többi rendei. Mikor a Szűz Mária-bazilikához visszatértek, középen letették a holttestet. A lovagok, kik a zászlókat és a kardot vitték, sóhajtozva földre dobták azokat a főoltár előtt, mintha a király kidőltével minden győzelmi jele, zászlaja, szerzett országa odaveszett volna.”
Így távozott Mátyás, a magyar középkor egyik legjelentősebb uralkodója, a magyar nagyhatalmi álmok megteremtője az élők sorából. Feltehetően már Mátyás halálhírével egyidőben elterjedtek az „igazságos Mátyásról” szóló legendák. Mert bármenynyire is félték életében a király adóztató szigorát, a bizonytalanság, az országra támadó ellenség még nagyobb félelemmel töltötte el az ország népét.
A székesfehérvári királyi temető (Romkert), ahol nagy királyainkat, köztük Mátyást is eltemették
Allegória Mátyás király uralkodására. Andreas Schmitzer (1714–1770) barokk rézkarca, egy 15. századi portré másolata
Estei Hippolit (az esztergomi érseki szék birtokosa), hanem Kálmáncsehi Domokos, a fehérvári székesegyház prépostja celebrálta. Bonfini ekképpen örökítette meg a temetési szertartást: „Tizenkét páncélos lovag haladt a ravatal előtt bíbor öltözetben; az annyi győzelmet aratott híres királyi zászlókat vitték, egyikük pedig a királyi kardot. A ravatal mögött fia (Corvin János) haladt gyászöltözetben; oldalán jobbról a pápai követ (Angelo Pecchinoli), balján Hippolit esztergomi érsek. Követték őket az egyházi és világi rendek, köztük Orbán egri püspök (Nagylucsei Orbán). Báthori Ist



121
A TRÓNUTÓDLÁS NEHÉZSÉGEI
M
int korábban említettük, Mátyás egyetlen fia, Corvin János a kor elfogadott jogi és erkölcsi normái szerint törvénytelennek számított. A történethez tudni kell, hogy a harmincéves uralkodó ugyancsak nem vetette meg a testi örömöket a tüzes bécsi és Bécs környéki lányokkal. Így történt meg, hogy a gazdag bécsi polgárlány, Edelpöck Borbála 1473-ban fiút szült a magyar uralkodónak, akit János névre kereszteltek. Mivel a gyermeknek a Hunyadi nevet nem adhatták, így kapta a család hollós címere után a Corvin nevet. Rendhagyónak tekinthető, hogy a király e kapcsolatában nem futó kalandról volt szó, hiszen Mátyás 1470 és 1475 között együtt élt Edelpöck Borbálával. Beatrix érkezésekor azonban Borbálának el kellett hagynia a királyi palotát. Vásárolt magának egy kastélyt, s kevéssel később férjhez ment. Corvin Jánost pedig Mátyás anyja, Szilágyi Erzsébet nevelte. Miután kiderült, hogy Beatrix nem szülhet gyereket, Mátyás mindent elkövetett, hogy a trónt Corvin János örökölje. Ráadásul az 1484-ben elhunyt Szilágyi Erzsébet minden vagyonát unokájára hagyta. A problémát az jelentette, hogy a bécsújhelyi békében egyértelműen ott állt, miszerint ha Mátyásnak nincs törvényes utóda, a trónt III. Frigyes (vagy utódai) öröklik. Mátyás még fia házasságát is – ügyvédei és diplomatái által – megszervezte, amikor a milánói Sforza család Bianca nevű lányával – a vőlegény távollétében – megköttetett a házasság. A két fiatal azonban soha nem találkozott egymással. III. Frigyes közben elérte a pápánál, hogy a házasságot felbontsák. Corvin János most már szabad volt, és valós házasságot kötött Frangepán Beatrixszel. Talán nem volt tét és cél nélküli III. Frigyes aknamunkája, hiszen a Sforza lányt a trónját öröklő Miksa vette nőül. Mátyás, uralkodásának utolsó szakaszában veszélyben látta fia jövőjét, ezért újra Frigyessel egyez
Corvin János képmása
A Mátyás-serleg
kedett. Felajánlotta neki Karintiát és Stájerországot, mely tartományok ekkor a Magyar Királysághoz tartoztak. Cserébe Boszniát és Horvátországot kérte Corvin János számára. Tette ezt azzal a gondolattal, ha már Magyarországon nem, legalább a déli tartományokban legyen király a fia. Frigyes azonban Karintia és Stájerország mellé visszakérte AlsóAusztriát is, amire azonban Mátyás nem hajlott. Tudni kell azonban azt is, hogy Mátyás a bárók elleni politikájával rossz szolgálatot tett a fiának. A főpapok és főnemesek haragja Corvin Jánosra zúdult, akik inkább a Hunyadiak ellenfeleit támogatták. Így az egyezkedés nem járt semmiféle eredménnyel.



122
Habsburg Miksa, III. Frigyes fia és követője a trónon
A Mátyás-graduále
A bécsi Stephansdomról készült metszet



123
MÁTYÁS HALÁLÁNAK KÖZVETLEN KÖV E T K E Z M É N Y E I
A
király beteg volt, környezete tudta, hogy meg fog halni. Amikor azonban a gyászos esemény bekövetkezett, az országot mégis váratlanul, a vezetést pedig felkészületlenül érte a nagy király halála. Nem volt törvényes örökös, így az ország irányítását a királyi tanács vette át. Az országban és a királyi tanácsban félelem, zavar, bátortalanság uralkodott. Az egyetlen reményt a gyorsan összehívott országgyűlés nyújtotta. Üres volt a kincstár, s az 1490-re meghirdetett adónak csak a töredéke folyt be. Semmi sem működött úgy tovább, mint Mátyás életében. A zavarodottság jelei a meghódított tartományokban, elsőként Sziléziában jelentkeztek. A sziléziai helytartó elmenekült, Boroszló város kapitányát pedig kivégezték. Mátyás egyik hűséges embere, Filipecz János kancellár éppen Morvaországban tartózkodott, ahol Corvin János örökösödésének megoldásával volt éppen elfoglalva. A gyászhírre dolgavégezetlenül hazatérő kancellár kifejtette, hogy Mátyás gyors halála következtében Corvin János ügye elakadt. Azt azonban nem árt megjegyeznünk, hogy Filipecz ekkor már valószínűleg Ulászló cseh királyt, Mátyás volt ellenfelét támogatta. Corvin János és hívei látván a veszélyt, már a temetés napjaiban sereget szerveztek. A bonyodalmakat tetézte Váradi Péter kalocsai érsek, főkancellár visegrádi börtönéből történő kihozatása. Mátyás hű emberét Corvin János szabadította ki. A baj csupán az volt, hogy Váradi érsek jelentős erőt képviselő ellenfelei is aktivizálódtak, hiszen joggal féltek a főpap bosszújától. Sajnos, az ellenfelek közé tartozott Kinizsi Pál is, aki megkapta a bebörtönzött Váradi Péter kalocsai javait, s nem volt hajlandó azokat visszaadni. Így fordulhatott elő, hogy Mátyás hűséges hadvezére a Corvin János elleni táborba került. Az urak közül néhányan a trónutódlás kérdésével voltak elfoglalva. Annyira lekötötte ez őket, hogy még Mátyás április 25-i temetésére sem mentek el Székesfehérvárra. Beatrix szintén nem volt a teme
Filipecz János pontificale. Ragusanus, 15. század második fele
tésen, őt mondvacsinált okok miatt nem engedték el Budáról. A királyi udvar gyors intézkedéseinek egyik jele volt, hogy Beatrix 1490. május 24-én számításból, sértődötten kiköltözött a budai palotából egy városi lakóházba. Felmérte a helyzetet, és tanácsadói is arra ösztönözték, hogy új házassággal próbálja megtartani magyarországi hatalmát, mert egyedül ez nem fog sikerülni. Ulászló, a számos trónkövetelő közül győztesen kikerülő Jagelló király ugyan (titokban) feleségül vette Beatrixet, de a nála idősebb királynétól csak a vagyonát vette el, őt magát még a budai palotába sem engedte be. A huzavonának VI. Sándor pápa



124
vetett véget 1500-ban, amikor felbontotta a házasságot. A trónkövetelők, Miksa, és apja III. Frigyes – hivatkozva az 1463-as szerződésre – sorra visszavették a tiroli és a stájerországi erődöket, ráadásul a francia fronton is nyugalom volt. Még a szerencse is Frigyes és fia malmára hajtotta a vizet. A legtöbb magyar támogatója azonban a Jagelló-hercegeknek, IV. Kázmér fiainak, Ulászlónak, és öccsének, János Albertnek volt. Őket támogatta például Magyar Balázs és Bátori István, Mátyás két kitűnő hadvezére is. Az áprilisban meghirdetett országgyűlés 1490. június 7-én ült össze. Királyválasztásra nem került sor, mert annak ellenére, hogy sok főúr átállt Ulászló mellé, Corvin János és a Jagelló-jelölt között kiegyenlített volt az erőegyensúly. Az ország sorsát befolyásolni képes arisztokraták egyharmada pedig kivárt, sem ide, sem oda nem kötelezte el magát.
Kálmáncsehi Domokos szobra Székesfehérvárott a Szent Anna-kápolna előtt
II. Ulászló (1490–1516) király, akit a magyar történelemben „dobzse” László néven ismerünk
Kálmáncsehi Domokos breviáriuma



125
Az országgyűlésen részt vevő főurak és egyházi vezetők, hogy elkerüljék a polgárháborút, június 17-én egyezségre jutottak. Abban már korábban megállapodtak, hogy Miksa mint a magyar trón várományosa, szóba sem jöhet. Igaz, a köznemesség János Albert mellett voksolt, de az arisztokraták ellenállásán lassan elhalt János Albert trónigénye is. A legerélyesebbnek Corvin János tűnt, de az ő felszínen maradása is csak a politikai színjáték része volt. Az egyezség, amelyet Corvin Jánossal kötöttek, már csak feltételesen szólt a magyar királyi címről. Helyette inkább a Bosznia királya és Szlavónia hercege címet és a horvát-dalmát báni méltóságot ígérték neki. Az országgyűlés határozataiból már ekkor kitűnt, hogy a főurak szakítani akartak a Mátyás-féle politikával. Jobbára már csak azok a főurak és főpapok támogatták Corvin Jánost, akiknek az érdeke úgy kívánta. Például azok, akik még nem kapták vissza a birtokaikat. A maradék hívek, akik azonban még az országgyűlés mintegy felét kitették, Újlaki vezetésével Fehérvárra akartak vonulni, hogy ott a régi rend szerint megkoronázzák Mátyás fiát. A koronázás másik fontos feltételének sem volt akadálya, hiszen a Szent Korona Corvin János kezében maradt. Az országgyűlés ellenpárti urai azonban a koronázó városba küldték Kálmáncsehi Domokos fehérvári prépostot, aki erős katonasággal a háta mögött, nem engedte be a városba Corvin Jánost és híveit. Tette ezt az a Kálmáncsehi Domokos, aki annak idején Mátyás fejére helyezte a Szent Koronát, s aki a halotti misét celebrálta. Corvin csapatai dél felé vonultak, hogy újabb szövetségeseket gyűjtsenek maguk mellé. A királyi tanács azonban utánuk küldte Mátyás seregének két tehetséges vezérét, Báthori István vajdát és Kinizsi Pál főkapitányt. Mátyás valaha egységes feke
Félvért a 15. századból
te serege 1490. július 4-én Tolna megyében, a véres csonthegyi ütközetben egymást pusztította. Báthori és Kinizsi győzelmet arattak ugyan, de nem lehetett sok örömük benne, hiszen vezértársaikkal, nem is olyan régen még saját katonáikkal vívták öldöklő harcukat. Corvin János – birtokai, s egyéb jószágai mellett – elvesztette minden reményét arra, hogy valaha is elfoglalhassa a magyar trónt.
Számszeríj
A koronát visszavitette Visegrádra, eredeti helyére. A belső széthúzás következtében a Habsburgok és a Jagellók felbátorodtak, a törökök pedig elérkezettnek látták az időt, hogy újra Magyarországra támadjanak.



126
ÚJ KIR ÁLY MAGYARORSZÁG ÉLÉN
J
ános Albert Pestig tört előre csapataival, miközben az idősebb Jagelló testvért, Ulászlót a magyar urak július 15-én királylyá választottak. (A hivatalos koronázásra csak 1490. szeptember 21-én, Székesfehérvárott került sor.) A két lengyel trónkövetelő között fegyveres harc nem alakult ki. János Albert megelégedett Eperjes, Sáros és más felvidéki várak tulajdonba vételével. Habsburg Miksa közben visszafoglalta az osztrák várak nagy részét, köztük Bécset és Bécsújhelyet is. A történelem tragikomikuma, hogy Miksa mellé álltak Corvin János kapitányai, például Székely Jakab és Bánfi Miklós. A Habsburg trónkövetelő november közepén már Székesfehérvárral együtt elfoglalta a Dunántúl nagy részét, s Buda ellen indult. Ezúttal azonban nem volt – mint eddig legtöbbször – szerencséje, ugyanis elfogyott a pénze, s zsoldosai ennek hiányában nem vállalták a harcot. Corvin János egyedül a Szlavónia hercege címet kapta meg, s a törökök mozgolódása Mátyás fiát már csak a déli részek megvédésére ösztönözte. A nagypolitikába, amely a magyar trón megszerzéséért folyt, többé nem szólt bele. Miksát az újabb francia háború veszélye nyugat felé fordította. Így a cseh–lengyel–magyar csapatok visszafoglalták a Dunántúlt, II. Ulászló szép lassan kiterjesztette hatalmát az egész országra. Ez azonban még korántsem jelentette azt, hogy a belső ellentétek lenyugodtak volna. A törökök Szabácsot támadták, s most már a magyar királynak is foglalkozni kellett a dél felől fenyegető veszéllyel. Kassa környékén János Albert kezdte újra a háborút, aki nem tudott belenyugodni a trón elvesztésébe. Erőszakos támadásait még apja, IV. Kázmér sem tudta megakadályozni. Nyugatról a Habsburgok jól bevált módszere szerint Miksa nyitott frontot. Az üres kincstárral, szétzüllesztett hadsereggel, ellentétes érdekeltségű főurakkal a háta mögött Ulászló nem tehetett mást, minthogy egyezkedett vele. Az ország törékeny egységét éppenhogy helyreállító Ulászló 1491. no
vember 7-én Pozsonyban békét kötött Miksával. Ez a béke azonban újra megpecsételte Magyarország sorsát. Ha ugyanis Ulászló törvényes örökös nélkül halt volna meg, akkor a magyar trónt a Habsburgok öröklik. A keleti végeken a fegyverek szava döntött. A fekete sereg maradékában még volt annyi erő, hogy a sereg utolsó, de tehetséges kapitányának, Jan Haugwitznak a vezetésével 1491 december végén Eperjesnél tönkreverje János Albert seregét. A trónviszályt kísérő háborúskodás ezzel véget ért, de az ország helyzete rosszra fordult. Az erőskezű, nagy hatalmú, Európa uralkodóival egyenrangú Hunyadi Mátyás Magyarországa megszűnt létezni. Helyébe a határozatlan, idegen érdekeket kiszolgáló, a belső széthúzó erőknek alárendelt „dobzse” László ült. A kincstár üres volt, az ország pusztult, a királyi várak és birtokok a főurak kezébe kerültek. A valaha erős hadseregnek már csak a nyomai maradtak meg, a művészek, tudósok, építészek szétszéledtek. Igaz, a feudális rendszer magyarországi formája már Mátyás korában is recsegett-ropogott, s ki tudja, mi történt volna, ha Mátyás jó néhány évvel tovább él. Az azonban tény, hogy Mátyás nagysága, politikai, hadvezéri, mecénási, szellemi teljesítménye nem csak a magyar, de bátran állíthatjuk, az egyetemes történelem vonatkozásában is rendkívüli. Hiszen az, hogy Magyarország 1526-ig még európai fejlettségű országnak számított, nem „dobzse” Lászlónak, hanem Hunyadi Mátyásnak volt köszönhető. Neki sikerült létrehoznia egy olyan Magyarországot, amelyben virágzott a művészet, az irodalom, amelyben jeles tudósok öregbítették a Magyar Királyság jó hírét, s megteremtették az alapját annak, hogy hazánk – szétszakítottsága ellenére is évszázadokon át Európa védőpajzsa, kelet és nyugat kultúrájának befogadó és kisugárzó nemzete volt. Míg magyar él a földön, addig Hunyadi János és Hunyadi Mátyás dicsősége, emléke nem homályosodhat el.



127
III. fejezet
A KÉT HUNYADI,
A MONDÁK HŐSE



128
HUNYADI JÁNOS, A KRÓNIK ÁK ÉS MONDÁK HŐSE
A
nagy erejű hadvezérről – a Hunyadi-család sikerét megalapozó – Hunyadi János életéről számos mondát ismerünk. A történetek legtöbbje a kor eseményeit feldolgozó krónikák nyomán keletkezett. A legismertebb Hunyadi-mondákat a kor írójának, Thuróczy Jánosnak a Magyarok krónikája című művéből illetve Heltai Gáspár krónikájából származtatjuk. A Hunyadi János családfáját bemutató mondának, a Hunyadi János eredetéről és nemzetségéről címűnek is egy Heltai-mű adott alapot. Ezzel a krónikával kezdődött el az a híresztelés, amelynek eredményeképpen aztán évszázadokon át sok találgatás és bizonytalanság lengte körül Hu
Hunyadi Jánost, a győztes hadvezért ábrázoló szobor a budai Vár falainál hirdeti a törökverő dicsőségét
nyadi őseinek eredetét. Ez a mű foglalkozik azzal a feltevéssel, amely szerint az Erdélyen át a Havasalföldre hadjáratot vezető Zsigmond király és a szép Morzsinai lány találkozásából született meg Hunyadi János, ahogy a mondában szerepel, Jankula. Zsigmond később elismerte, hogy övé a gyermek, amit egy gyűrűvel pecsételt meg oly módon, hogy a gyűrűt a gyermek anyjának ajándékozta. Ez a gyűrű lett az a jelkép, amelyet a Hunyadiak címerében a holló a csőrében tart. Történelmi tény, hogy a család Zsigmondtól kapta ajándékba Hunyadvár birtokát, amelyen ma is áll a szinte teljes épségében pompázó Vajdahunyad vára, a Hunyadiak dicsőségét hirdetve.
Vajdahunyad vára, a Hunyadiak ősi családi fészke ma



129
Hunyadi János kőbe vésett címere, a vajdahunyadi várudvar főbejárata fölött. A holló csőrében jól látható a gyűrű
Gróf Teleki József (1790–1855) a Hunyadiak kora Magyarországon című kétkötetes művében méltó emléket állít Hunyadi Jánosnak és fiának, Hunyadi Mátyásnak. A forrásértékű munka elemei megjelentek a mondákban is. Ezek közé tartozik a Hunyadi János ifjúsága című monda, amely arról szól, hogy az ifjú Hunyadi János egy vadászat alkalmával hogyan fogott el egy hatalmas farkast. Lazarevics István szerb fejedelem, akinek az ifjú vitéz ez idő tájt a szolgálatában állt, meg is jegyezte: „Ez az ifjú még sokra viszi.” Így is történt.
A magyar történelem számos jeles eseményét az író, a nyomdát alapító Heltai Gáspár (1490–1575) örökítette meg. Érdemes megjegyeznünk, hogy Heltai Gáspár egységesítette először a magyar helyesírást, s már ennek szellemében jelent meg a Chronica az Magyaroknak dolgairól című műve, amely a Hunyadiak történetét is magába foglalta. Emellett a több mint hetven könyvet kiadó Heltainak Száz fabula című mesegyűjteménye (saját szerzeménye) ma is élvezetes olvasmány. A Wittenberg és Kolozsvár között utazgató nagy műveltségű szerzőt és nyomdászt 1575-ben ragadta el a pestisjárvány. Heltai nevéhez fűződik a Hunyadi János bujdosása című monda, amely Hunyadinak a vesztes rigómezei csata utáni megmenekülését meséli el. A legtöbb mondát azonban Thuróczy János krónikája ihlette. Az egyik legismertebb a Kemény Simon című, amely a marosszentimrei csata romantikus jelenetét meséli el. Kamonyai (Kemény) Simon felajánlotta vezérének, Hunyadinak, hogy cseréljenek páncélt, sisakot, így tévesztve meg a törököket
tervük véghezvitelében. Megtudták ugyanis az ütközet előtt a törökök legfőbb célját, hogy a csatában megöljék Hunyadit. Jól tudták, hogy csak így törhetik meg a magyarok ellenállását, harci kedvét. Az önfeláldozó cselekedet – hiszen Kemény Simon elesett a csatában – meghozta eredményét, mert Hunyadi végül legyőzte Mezid bég hatalmas seregét. Thuróczy János krónikája nyomán születet meg a Nándorfehérvár ostroma című monda is. A nándorfehérvári csata Hunyadi Jánosnak a törökök ellen vívott, a legnagyobb dicsőséget hozó győzelme volt. Ebből a mondából tudhatjuk meg, hogy a világraszóló diadal hogyan zajlott le a török hajózár áttörésétől kezdve Kapisztrán János lelkesítő beszédein, Dugovics Titusz önfeláldozásán és Hunyadi János hőstettein keresztül a török sereg szégyenteljes elvonulásáig.
Szintén a Thuróczy-krónikából – a Hunyadi János halála címűből – ismerhetjük meg a törökverő korai halálának körülményeit. Az 1456 nyarán lezajlott győztes nándorfehérvári csata után Hunyadit a pestis ragadta el az élők sorából. Hunyadi János holttestét Gyulafehérvárra szállították, s illendő végtisztességgel ott temették el. Kapisztrán János aki röviddel később szintén a pestis áldozata lett így búcsúzott tőle: „Üdv, mennyei csillag, ország koronája, lehulltál.”
Thuróczy János krónikájából tudjuk azt is, hogy Hunyadi Lászlót ellenfelei ármánykodása miképpen veszejtette el. Erről olvashatunk a Hunyadi László és Cillei Ulrik párviadala, továbbá a Hunyadi László halála című mondában.
Hunyadi János mellszobra a székelyudvarhelyi szoborparkban



130
MÁTYÁS, A KRÓNIK ÁK HŐSE
D
icső királyainkról, legendás hőseinkről számos monda és népmese szól. De egyikükről sem olvashatunk annyi történetet, annyi krónikát és mondát, mint Mátyás királyról. Fényes bizonyítéka ez annak, hogy nagy királyunk népszerűsége az eltelt évszázadok alatt nem változott. A krónikák és a számos néphagyomány a forrása annak a sok érdekes történetnek, amelyek elénk varázsolják Hunyadi Mátyás fordulatokban gazdag, kalandos életét és uralkodását. A Mátyás-mondák egy lényeges dologban különböznek minden más korábbi magyar uralkodóról szóló mondától. Mégpedig abban, hogy míg az elődök királyi vérből származtak, s ez jogosította fel őket a trónra, addig a Hunyadi-fiú származásának bizonytalansága arra ösztönözte a krónikásokat, hogy Mátyást Isten választásának állítsák be. Hogy a Mátyás-korabeli műveltséget, a kor embereinek iskolázottságát hitelesebbé tegyük, válaszolnunk kell arra a már évszázadokkal korábban is feltett kérdésre: „Minő volt az iskolázás nálunk Hunyadi Mátyás korában?” A magyarországi iskolatípusok a 15. században több pilléren nyugodtak. Plébániai iskola a 14–15. században kivétel nélkül minden plébánia székhelyén működött. A városi iskolák akkor szerveződtek meg, amikor a település megkapta városi rangját. A kolostori iskolák minden Benedek-rendi, premontrei, Ágoston-rendi, karthauzi, domonkos, ferences, pálos, jánosvitézek rendi és az apácák által felállított kolostorban működtek. Az egyik legrangosabb intézménnyel a Temesvári Pelbárt által irányított budai ferences kolostorban találkozhattunk. Léteztek Mátyás korában a székesegyházi (káptalani) iskolák is, amelyeket minden püspöki székhelyen fel kellett állítani. Ezenkívül a gazdag nemesi családok nevelőt tartottak fiaik mellett. A Mátyás-kori egyetem Vitéz János irányításával, II. Pál pápa jóváhagyásával 1467-ben Pozsonyban kezdte meg munkáját. A szerzetesek Budán is akartak egyetemet alapítani, de a Domonkos-ren
diek iskolája csak a hittudomáyi főiskola, a „studium generale” címet kapta meg. A magyar diákok nem tartották elegendőnek a magyarországi egyetemi képzést. Ezért a 15. században a magyar ifjak Prága, Krakkó, Bécs, Róma, Bologna, Padova, Ferrara s más európai városok egyetemein folytatták tanulmányaikat. Többnyire azokra az egyetemekre mentek, amelyeken az erkölcsi nevelés nagyobb hangsúlyt kapott.
Vitéz János, a tudós esztergomi érsek síremléke



131
Az iskolázottság, az írásbeliség elterjedtsége – jóllehet ez csak egy szűk réteget érintett – bizonyítja, hogy a Mátyásról fennmaradt krónikák, történetek valóban a kortársak tollából, élményeiből származnak. Mátyás életének és uralkodásának első szakaszát több szerző is feldolgozta. Heltai Gáspár érdekes, színes párbeszédek alkalmazásával mintegy elbeszéli az eseményeket. Ezek közé tartozik a Mátyás király és Frigyes császár című monda. Heltai Gáspár a monda alapjául szolgáló krónikájában a vesztes körmendi csatát írja le, amelyben Mátyás hadvezére, Nagy Simon kudarcot vallott. A nagylelkű király azonban „vidám orcával fogadta” a Budára érkező vert sereget és vezérét, s biztatta őket, hogy legközelebb a hadiszerencse majd melléjük szegődik. Így is történt, mert amikor Nagy Simon a németekkel újra megütközött, fényes győzelmet aratott.
A másik Heltai-mű a Szilágyi Mihály fogsága, amely arról szól, hogy Mátyás két porkolábbal lefogatta nagybátyját, s Világos várába záratta. Az öreg, ravasz Szilágyi azonban túljárt őrzői eszén, s csellel elfoglalta a várat. Arra azonban ügyelt, hogy ezzel ne okozzon gondot unokaöccsének, aki vérig sértette őt, a Mátyást királlyá tevő rokont. Heltai Gáspár másik krónikája, amelyből a Mátyás király visszaszerzi a koronát című monda született, pedig arról szól, hogy Mátyás hogyan vásároltatta vissza Frigyestől a Szent Koronát hetvenezer aranyforintért. Eközben Mátyás a törökökkel harcolt a déli végeken, amelyről Heltai Mátyás király elfoglalja Jajca várát című krónikája, illetve a belőle keletkezett monda tudósít. Mátyás nagy sikere volt Jajca elfoglalása, melyhez a katonai eseményeken túl a király tárgyalási készsége is hozzájárult. Giskra történetét szintén Heltai Gáspár írása nyomán ismerhetjük meg. Tőle tudjuk meg, hogy a Felvidéket hosszú idő óta háborgató huszita zsoldosvezért miképpen bírta Mátyás adományokkal, szép szóval jobb belátásra. Neki adta a déli részeken fekvő Lippa és Solymos várát, s ezáltal nem csupán hálára kötelezte Giskrát, hanem végleg elválasztotta maradék seregétől, amely a Felvidéken maradt. A Szabács viadala című mondában, amelynek Heltai Gáspár krónikája szolgáltatta a témát, a szerző leírta, hogy miközben a törökök erősen védték a várat, s az ostromok nem vezettek eredményre, Mátyás maga indult kémszemlére. Ez a vakmerő tett majdnem az életébe került. De furfangosságának és kitartásának köszönhetően Mátyás végül
Heltai Gáspár krónikájának címlapja
A husziták a gazdag felvidéki bányavárosokat, közöttük a képen látható Selmecbányát is kezükben tartották



132
bevette Szabács várát, amit a keresztény Európa nagy örömmel üdvözölt. Heltai másik krónikájából, a Mátyás király Boroszlóban címűből megismerhetjük a hadvezérnek is kitűnő magyar király egyik legfényesebb haditettét. A többszörös túlerőben lévő cseh és lengyel sereget ugyanis hadicsellel, illetve korszerűbb hadseregével győzte le Mátyás. De Heltai tollából vált közkinccsé az álruhás királyról szóló történetek közül az egyik legismertebb, a Mátyás király és a kolozsvári bíró című monda is.
Heltai írta a Mátyás király árpát árul című monda alaptörténetéül szolgáló krónikát is. A király álruhát öltve, árpaárusként sétált be a török táborba, majd visszatérve katonái közé, levelet írt a szultánnak. Ebben még azt is leírta, hogy mit evett a szultán, amikor ő a sátra előtt ült, s akár meg is ölhette volna. Ettől a török vezér úgy megijedt, hogy elhagyta a tábort. Heltai Gáspár mellett számos, Mátyásról szóló krónika szerzője volt a történetíró Szerémi György. Írásai, mint például A váltságdíj, a Szilágyi Mihály halála vagy a Mátyás király Szendrő vára ellen vonul címűek anekdotikus elemekkel átszőve mesélik
Zrínyi Miklós elmélkedése Mátyás királyról
el Mátyás hőstetteit. Szerémi György krónikája, a Jaksith Demeter veszedelme című történetből ismerjük meg a nagy erejű vitéz kalandos életét és halálát. Tudjuk, hogy Zrínyi Miklós, a költő és hadvezér példaképének tartotta Hunyadi Mátyást. Különösen a nagy király háborúit, hadvezéri képességeit tanulmányozta és írta le Zrínyi szép, barokk körmondatokkal. Ilyen a Mátyás király háborúi, a Mátyás király megbünteti a pártütőket vagy a Mátyás király dicsősége. Zrínyi Miklós az első, háborúról szóló művében Nagy Simon német elleni kudarcától, majd győzelmétől kezdve Giskra megnyerésén át Jajca megvívásáig szinte minden jelentős hőstettről beszámol. Zrínyi Hunyadi Mátyás példáját követte, amikor egy önálló, nemzeti hadsereget akart felállítani. Ez olvasható ki a Mátyás király életéről való elmélkedések című Zrínyi-tanulmányból. A 17. századi főúr a 15. századi nagy elődjének politikájában látta meg Magyarország felemelkedésének kulcsát. Sokkal szegényebbek lennének a Mátyásról szóló ismereteink, ha a reneszánsz király udvarában élő itáliai írástudó mesterek művei nem maradtak volna fenn. Antonio Bonfini írta meg a Hunyadicsalád történetét, amely a korabeli itáliai életrajzírók eljárásának megfelelően a dicső római ősökig megy vissza. Így tett Bonfini is, amikor valószerűtlen módon Jupitertől, a római istenek királyától származtatja a Hunyadi-családot. A királyi udvar vidám pillanatait eleveníti fel a Mátyás király lakodalma vagy az Udvari bolondok páros viaskodása című monda, mindkettő a Bonfini-krónikák nyomán született. Bonfini a Testvériség című krónikájában arról ír, hogy egy magyar vitéz – név szerint Podmaniczky Balázs –, aki a cseh huszita „testvérek” közé tartozott, de amikor választania kell a testvérek és a magyarsága között, akkor az utóbbi mellett döntött. Így védte meg Nagyszombat városát. Bonfini tanúja volt a nagy király halálának is, amit Mátyás király halála és temetése című krónikájából ismerhetünk meg. Az itáliai történetíró legtöbb műve azonban Mátyás dicsőségét, győztes csatáit zengi. Ilyen a Bécsújhely ostroma vagy a Mátyás király vezérei legyőzik a törököt című krónikák. Az előbbi a dicsősége csúcsán álló királyt mutatja be, aki már elfoglalta a Bécset, s Bécsújhely ostromába kezd. Mátyás katonái a falakat már szinte teljesen lerombolták, de a védők és a város polgárai



133
szól. A leírásban Mátyás megvédi Báthori Miklós püspököt, amikor rajta az urak azért gúnyolódtak, mert ráérő idejében éppen olvasott. Bonfini sokrétű műveltségét bizonyítja a társalgó Mátyást és udvari környezetét bemutató Beszélgetés a szüzességről és a házasélet tisztaságáról című műve.
A Corviniana első könyvtárosa az Itáliából érkező Galeotto Marzio volt, aki egyik munkájában a Mátyás királynak kiváló, bölcs, tréfás mondásairól és tetteiről szóló könyv címűben a nagy király tudományokban való jártasságát, vitakészségét világítja meg. A latin nyelven írt mű a kor legszínesebb, legizgalmasabb emléke. A 32 bölcs mondást és azok kifejtését tartalmazó mű mellett Galeotto Marzio számos más történettel is gazdagította a Mátyáséletrajzot. Ezek közül az egyik legtöbbet idézett a Mátyás király lakomája című, amely a király kifogástalan étkezési kultúráját, s a magyar konyha gazdagságát mutatja be. Galeotto Marzio több olyan történetet is feljegyzett, amelyben a király a tudálékos, magát mindenkinél okosabbnak tartó írástudókat megszégyenítette. Ilyen a Mátyás király megleckézteti Miklós püspököt című történet. A nyájas beszédű, de ravasz pápai követ, Miklós püspök viszályt akart szítani a magyar urak között. Szándékain egyedül Mátyás látott át, s a pápai követ ármánykodásának csúfosan vetett véget, amikor egy alkalommal szembesítette a megvádolt magyar urakkal.
Ezeket a falakat még Mátyás is látta, amikor Bécsújhely várát ostromolta. A falon elhelyezett német nyelvű emléktábla erre utal
Magyar Balázs és Kinizsi Pál szobra a kolozsvári szoborcsoporton
keményen ellenálltak. Más talán már feladta volna a küzdelmet, de nem Mátyás. Az éjszakai támadások annyira megrémisztették a védőket, hogy végül kénytelenek voltak feladni a várat. Mátyás ausztriai hódításának ez volt az egyik legnagyobb győzelme. Mátyás király vezérei, Báthori István és Kinizsi Pál a nevezetes kenyérmezei csatában, többnapos küzdelemben döntő vereséget mértek a törökökre. Bonfini a király életének olyan epizódjára is kitér – erről szól a Mátyás király szerencséje című krónika –, amely azt mutatja be, hogy a király Isten kegyeltje. Történt ugyanis, hogy a király nem tudta kifizetni zúgolódó katonáinak a hiányzó zsoldját, a kereken tízezer aranyat. Az urak azonban éppen akkor szerencsejátékkal múlatták az időt. Mátyás is velük játszott, és egy éjszaka során kockán elnyerte az uraktól azt a tízezer aranyat, amellyel tartozott. Így reggel ki tudta fizetni a katonáit. Nem hiányozhat azonban Bonfini életművéből a Mátyás király könyvtáráról szóló leírás sem, amely nem a könyvtárról, hanem az olvasás szeretetéről



134
Hasonló az a történet is, amelyet a Mátyás király megleckézteti az elbizakodott tudóst című munkájában örökített meg Galeotto Marzio. Történt, hogy Gattus János hittudós, aki egyébként Galeottóval érkezett hazánkba, olyannyira elbizakodott volt, hogy fennen hirdette, őt senki sem tudja érvelésében megingatni. Egy alkalommal, amikor a tudós szerzetes Mátyással találkozott, váltig állította, hogy őt a király sem tudja zavarba hozni. Mátyás ekkor megkérdezte tőle: Jézus Krisztus miért az őt eláruló, emberi gyengeséget felmutató Péter apostolt tette meg az egyház fejévé (az első pápává), s miért nem Jánost, aki pedig mindhalálig kitartott mellette, s akit Jézus ennek ellenére kitüntetés és jutalom nélkül hagyott? Mi ennek az igazságtalanságnak a magyarázata? Gattus János hebegetthabogott, de magyarázatot nem tudott adni a kérdésre, amelyet aztán maga a király válaszolt meg a népes asztaltársaságnak, gúnyos tekintettel nézve a püspökre. Mátyás fellapozta Szent Jeromos egyik művét, s abból idézett. A választás azért esett Péterre, mert ő volt az idősebb. S azért is, mert a gyarló Péter több reményt nyújthatott a bűnös, gyarló embereknek, mint a tiszta erkölcsű János. Mátyás tudása, éles elméje bámulatot, elismerést váltott ki környezetéből.
Galeotto Marzio Mátyás király becsületéről is írt, felidézi azt az esetet, amikor ellenségének, Podjebrad Györgynek a fia Mátyás kezébe került. A nagylelkű király azonban nem vetette börtönbe királyi foglyát, hanem megvendégelte, s királyi méltóságához mérten útjára bocsátotta. Az ifjú herceg Mátyás nagylelkűségét soha nem felejtette el. A Mátyás király természetéről szóló történet pedig
Nyírbátor gótikus temploma, előtte Báthori István szobra
arról szól, hogy Mátyást a leghangosabb harci zaj sem riasztotta fel, de a vendégek suttogó beszédére azonnal felébredt. Galeotto mester saját magáról sem feledkezett meg írásaiban, amikor a papírra vetette emlékeit Mátyás király megajándékozza Galeotto Marciót címmel. Szokás volt Magyarországon, hogy újév napján a király megajándékozza alattvalóit. Csendültek az aranypénzek a mesteremberek és szolgák munkaeszközeiben: a kancsókban, fazekakban. Egyedül Galeotto nem tartotta oda a király elé mesterségének eszközeit. Erre Mátyás odahozatta a Corvinkönyvtár őrzőjének könyveit, s bőven szórta rá aranyait. Jelezvén ezzel, hogy a tudást milyen sokra tartja. Az egyik legismertebb történet Hunyadi Mátyás életéből a cseh vitézzel vívott párviadala. Ezt a históriát Galeotto a Mátyás és Holubár című művében örökítette meg. A történet a király bátorságát, vitézségét és nagylelkűségét bizonyítja. Mátyásról a korszak egyik legnagyobb lélegzetű művéből, a Thuróczy-krónikából is rengeteg érdekességet, történelmi tényt ismerhetünk meg. Thuróczy János műve, a Magyarok krónikája, a kor bemutatása mellett gazdag képanyaggal is rendelkezik. A metszetek szervesen hozzátartoznak Hunyadi Mátyás alakjához, s egyben a 15–16. század művészetéhez. Igaz, hogy a műnek csupán az utolsó negyede foglalkozik Mátyás korával s a Hunyadiak történetével, de a krónika egészére rányomja bélyegét a 15. század második felének gondolkodása. A Magyarok krónikáját 1488-ban két helyen, Brünnben és Augsburgban is kiadták. Mátyásról minden korabeli és későbbi írástudó megemlékezett. Közülük ki kell emelnünk az 1740–1818 között élő Dugonics Andrást, aki Magyar Balázsról, Mátyás egyik legeredményesebb hadvezéréről éppúgy írt, mint a király életében, környezetében előforduló szórakoztató eseményekről. Közéjük tartozik a Vérré válik, mint a barátban a lencse vagy az Akkor felelj, amikor kérdezlek! című anekdota. Dugonicsnak az 1820-ban Szegeden kiadott Magyar példabeszédek és jeles mondások című művében anekdoták, ízes magyarsággal megfogalmazott történetek sorakoznak. Hunyadi Mátyásról, az igazságos királyról, az álruhában járó, népével sokszor az urak ellenében sorsközösséget vállaló uralkodóról azonban a nép ajkán keletkezett mondák számolnak be.



135
MÁTYÁS, A MONDÁK HŐSE
A
Mátyásról szóló mondák nem véletlenszerűen, s főleg nem előzmények nélkül születtek. Noha az egyszerű parasztok nem olvashatták a latin nyelvű írásokat, amelyek az ókortól a középkorig, sőt azon túl is alapjául szolgáltak az álruhában járó, s a szegényeknek igazságot szolgáltató nemes lelkű királyról szóló történeteknek. Ezekben a tipikus történetekben visszatérő elemek voltak, mint amikor a hoppon maradt urak megszégyenültek, vagy nagyképűségük miatt aranynyal fizettek. Gyakori a történetekben az eszes udvari bolond, aki – a királlyal ellentétben – sokszor a legkeményebb igazságokat is kimondhatta. A legtöbb mondában az olvasó, hallgató tudja hiszen be van avatva –, hogy ki az álruhás személy, s feszülten várja, mikor tesz végre igazságot a gőgös nagyurakon. Mátyás népszerűségét erősítette, hogy a 16. századtól nem volt olyan magyar uralkodó, aki Mátyás hiányát csak részben is pótolni tudta volna. Ennek köszönhető, hogy még azokat a pozitív kicsengésű történeteket is Mátyáshoz kötötték, melyeknek bizonyíthatón sem vele, sem korával, a 15. századdal nem lehetett kapcsolata. Sok népmonda maradt fenn a Dunántúlról. Ezek közül ide kívánkoznak azok, amelyek Mátyás legismertebb hadvezéréhez, Kinizsi Pálhoz fűződnek. A Mátyás király és Kinizsi című történet azt az esetet meséli el, amikor a nyári melegben megszomjazó királyt az erős molnárlegény egy korsó vízzel kínálta meg, tálcának egy malomkövet használva. Ezzel a jelenettel kezdődött el a nagy erejű Kinizsi Pálnak, Kenyérmező és számos más csatamező hősének pályafutása.A dunántúli mondák közül a legtöbb Baranyából származik. Ilyen a Mátyás meg az öregember című, széles körben ismert történet, melyben az urak kíséretében Mátyás megszólít egy szántó-vető parasztot:
– Tisztességgel, öreg – mondta a király. – Köszönöm az asszonynak! – felelte az öreg.
– Hány pénzért dolgozik? – Hatért! – Hányból él kend? – Kettőből. – Hát a négyet hová teszi? – Azt a sárba dobom! – Hány még a harminckettő? – Már csak tizenkettő. – Meg tudná-e fejni a bakkecskét? – Meg én! – Amíg a képemet nem látja, addig meg ne magyarázza senkinek, amit most beszéltünk!
A király aztán továbbindult. Az urak visszamentek az öreghez, hogy kitudakolják tőle a számukra rejtélyes párbeszéd jelentését. Az öreg azonban
Mátyás igazságot tesz. (Ahogy a 19. században elképzelték)



136
Az öreg paraszt megmutatja az aranypénzen a király képét
minden kérdésre csak tíz-tíz aranyforintért válaszolt. Többek között ez a népmonda vezetett Mátyás és a szegény parasztok összekacsintásának, az urak kijátszásának, az igazságos király mítoszának kialakulásához. A másik baranyai népmonda, a Hány véka a Gellérthegy? pedig sok humorral a cigány furfangot mutatja be. Szintén az urak megleckéztetéséről szól
Dugonics András szobra Szeged belvárosában
Az urak meg a nádas című, ugyancsak baranyai népmonda. Alaptörténetet dolgoz fel a Mátyás király meg Markóp című mohácsi népmonda. Az udvari bolond jelmezébe öltöző Markóp az egyetlen, aki megengedheti magának, hogy még Mátyást is megleckéztesse. A monda kicsengéséből azonban érezhetjük, hogy a furfangos észjárást maga Mátyás is Markóptól és társaitól tanulta. A fakard című baranyai történet a katonák barátságának titkaiba enged betekintést. Az álruhás történetek sorát gazdagítja a Mátyás király meg az ihász című Vas megyei népmonda. Ebben az egyszerű juhász (ihász) az étkezés tisztességére tanítja meg a királyt és a főurakat a király asztalánál. Egy Tolna megyei népmonda, a Mátyás király és a török basa című a király táltosának, Toldinak a bölcsességét, eszét magasztalja azáltal, ahogy a királyi tanácsadó a magyar királyt a török basa fölé emelte. Egy göcseji népmonda, A papról, aki a szegény asszony gyermekét nem akarta ingyen megkeresztelni című az igazságos Mátyást újabb oldaláról mutatja be. Az álruhás király megbüntette a papot, aki csak pénzért volt hajlandó elvégezni a szertartást, azaz hogy megkeresztelje a szegény aszszony csecsemőjét. Az Alföld népe is tisztelte, szerette Mátyást. A legtöbb monda Szegedről és környékéről maradt fenn. Ezek a mondák minden bizonnyal a városban élő Dugonics Andrást is megihlették. Az ingyen nem temető pap és Mátyás király című monda története hasonlít a göcseji mondához, amelyben a csak pénzért temető papot bünteti meg a király. Az élet bölcsességeit tanulja és igazságot oszt Mátyás az olyan szegedi mondában, mint a Hogyan osztotta be életét az öregember? vagy a Mátyás király meg a szállásadó cigányok. A szegedi mondák, mint például A béreslegény megtanítja Mátyás húgát dolgozni, a Mátyás király lustái, Mátyás király és az aratók, Mátyás király napszámban dolgozik kivétel nélkül a munka becsületéről szólnak. Teszik ezt azzal az erkölcsi tanulsággal, hogy Mátyás mindig megvédi és megjutalmazza a dolgos embert. A mondák külön csoportját alkotják az erdélyi, azon belül a székely, a moldvai csángó és a bukovinai székely mondák. Az egyik legismertebb bukovinai székely monda a Mátyás király és a szőlőmunkások. A történet arról szól, hogy Mátyás megvendégeli az urakat, jó falatokat esznek, isszák a finom bort, miközben dicsérik annak ízét, zamatát. Az urasan elköltött ebéd után így szólt Mátyás:



137
Mátyás kapával a kezében. A szobor közel száz éve hirdeti Sajógömörben (ma Szlovákia) az igazságos király esetét a szőlőmunkásokkal és az urakkal
Mátyás király Gömörben
„Menjünk, nézzük meg a szőlőmunkásokat.” Amint kiértek a szőlőbe, ott Mátyás kivette a kapát az egyik munkás kezéből, s kezdte kapálni a szőlőt. Erre biztatta az urakat is. Mátyás azonban a hegyről lefelé haladva kapáltatta a nehéz munkához nem szokott urakat. Kezdték is hamar az urak a panaszkodást. Nem értették, miért teszi velük ezt a király. Mátyás ezután figyelmeztette őket, hogy amikor a bort isszák, jusson eszükbe, mennyi fáradsággal jár a szőlő művelése, milyen sok munka szükséges ahhoz, míg bor lesz a szőlőből. A gömöriek megsértődhetnének, hogy miért bukovinai székely mondaként ismertetjük ezt a történetet, hiszen mindenki úgy tudja, hogy ez a história Gömörben esett meg. Olyannyira, hogy Sajógömör községben (ma Szlovákiában van) áll egy különleges szobor, amely Mátyást ábrázolja. A nagy király kezében azonban nem kard, pajzs és buzogány, hanem egy kapa látható. A bukovinai mondák közé tartozik A kolozsvári kamarás című, amely hasonlít a kolozsvári bíró esetéhez, csak ebben a történetben a dölyfös kamarás bűnhődik meg nagyravágyása miatt.
Az aranyszőrű és a fekete bárány az igazmondó és ezért jutalmát elnyerő juhász, a Csuka fogta róka pedig a furfangos mesterembert állítja középpontba. A nógrádi népmondák közül a legismertebb a Budán csak egyszer volt kutyavásár című, amely a szegény ember megjutalmazásáról, s a kapzsi csúfos felsüléséről szól. A tök és a csikó története lényegében ugyanarról szól, mint a kutyavásár, de ebben a szegény ember a tökért kapott jutalmat Mátyástól, a gazdag paraszt pedig elveszítette a szép csikóját. Mátyás külön gondot fordított a vadászatra, melyben legfontosabb segítőtársai a kutyák voltak. Budától félórai járásra, a mai Érd területén egy pihenőhelyül szolgáló vadászkastélyt alakíttatott ki, melynek romjait ma is Kutyavár néven ismerjük. Mátyás a hagyomány szerint itt helyeztette el a pecéreket s a vadászkutyák nagy részét. A kutyákat itt nevelték, idomították.
A Mátyás király és a tanító azt az esetet mondja el, amikor az álruhás király egy szegény, de jószívű tanítót jutalmazott meg. Mátyás király nagyon szeretett vadászni. Az uralkodó talán legismertebb vadászkalandja az volt, amikor az erdő sűrűjében Szép Ilonkával találkozott. Vörösmarty Mihály így ír erről a régi esetről 1833-ban a Szép Ilonka című versében:



138
A budai Vár udvarán álló díszkút a Mátyás korabeli vadászatok hangulatát idézi
A vadász ül hosszu méla lesben, Vár felajzott nyílra gyors vadat, S mind fölebb és mindig fényesebben A serény nap dél felé mutat. Hasztalan vár; Vértes belsejében Nyugszik a vad hűs forrás tövében.
A költői fantázia a Vértesbe helyezte Mátyás és Szép Ilonka találkozását. Az ország egy másik szegletében, a vadregényes Zemplénben azonban ma is megtekinthető Mátyás kútja, s tőle néhány lépésnyire Szép Ilonka sírja. Egy gönci erdész, Tóth Bálint állított emléket a jeles vadászat szép epizódjának. A mondák világa a magyar határokon túl is elkísérte Mátyást. Egy cseh népmonda, a Mátyás király és a cseh favágó ugyanúgy a szegény ember jóságáról, majd megjutalmazásáról szól, mint a magyar mondák. A délszláv népmondák közül a Mátyás király és a tündér, valamint a Mátyás, a világ királya olyan népmesei elemekre építi a történetet, amelyek az előzőleg tárgyalt mondákban csak érintőlegesen fordultak elő. Mátyás dicsőségéről, kivételes uralkodói képességeiről a történelmi tényeken túl mondák is szólnak. Hunyadi Mátyás személye nemcsak a magyar nép emlékezetét, hanem a művészek fantáziáját is megihlette. Könyvek, szobrok, festmények hosszú sora árulkodik a nagy királyunk iránti tiszteletről. Szép példája ennek a művészi tiszteletnek a pannonhalmi apátság refektóriumának falán látható nagyméretű freskó. A mű a magyar történelem legnagyobbjait jeleníti meg Szent István királytól a 20. század közepéig. A Magyarország ezeréves múltját bemutató freskó középpontjában Hunyadi Mátyás, az önálló Magyar Királyság utolsó nagy uralkodója foglal helyet.
Szép Ilonka jelképes sírja, amely Vörösmarty Mihály romantikus sorait juttatja eszünkbe A rövid, de gyötrő élet elfolyt, Szép Ilonka hervadt sír felé; Hervadása liliomhullás volt: Ártatlanság képe s bánaté. A király jön s áll a puszta házban: Ők nyugosznak örökös hazában.



139
A pannonhalmi apátság ebédlőjének falán látható allegorikus freskó, melynek központi alakja Hunyadi Mátyás. Jeges Ernő alkotása, 1942 (Fotó: Takács Miklós)



Juhász Gyula: Mátyás király
Nézd Donatello márvány vésetét, A karvaly orrt, a dactól görbe ajkat, Mely gúnyt nyilazva sújt, bár csukva hallgat, Nézd a szemét, mely fényes és setét!
Ez ő! Rőt múltunk ércizmú magyarja, Királyi holló, mely nyugatra tart, Mely fölgyújtja a bús magyar avart, Mely a jövendőt lángolón akarja!
Pusztára épül tündérpalotája, Plutárkot érti és Cézárt csodálja És elmereng olasz kéz remekén.
De garaboncásként viskóba járva, Míg írt keres az árva pór bajára, Érezi, hogy mily magányos szegény!