---
master_file: "[[@ThuroczyJanosMagyarok]]"
---
# Index for Thuróczy János –  A magyarok krónikája.pdf

1



2



3
THÚROCZY JÁNOS:
A MAGYAROK KRÓNI
KÁJA
Az 1486-ban Augsburgban nyomtatott, az Országos Széchényi Könyvtárban őrzött ősnyomtatvány színezett fametszeteinek hasonmásával illusztrálva
Fordította Horváth János: „Magyar Helikon"--1918



4



5
A MÁTYÁS KIRÁLYHOZ SZÓLÓ TÚLOLDALT KÖZÖLT AJÁNLÁST FEGHER THEOBALD 1488-BAN LATIN NYELVEN ARANY BETŰKKEL NYOMTATTA THURÓCZY JÁNOS A »MAGYAROK KRÓNIKÁJA« CÍMŰ MŰVÉNEK AUGSBURGI KIADÁSA ELÉ A BUDAVÁRI KÖNYVKIADÓ KÉSŐI UTÓDA A KRÓNIKÁT KÖZEL ÖTSZÁZ ÉV MÚLTÁN »NÉHAI VALÓ JÓ MÁTYÁS KIRÁLYRA« EMLÉKEZVE. UGYANEZZEL AZ AJÁNLÁSSAL, DE EZÚTTAL MAGYAR NYELVEN NYÚJTOTTA ÁT AZ OLVASÓNAK



A FELSÉGES ÉS GYŐZHETETLEN URALKODÓNAK ÉS ÚRNAK, MAGYARORSZAG ÉS CSEHORSZÁG KIRÁLYÁNAK, MÁTYÁSNAK, FEGER THEOBALD ÜDVÖZLETÉT KÜLDI ÉS DICSŐSÉGET KÍVÁN
Hogy az emberek emlékezetéből, felséges és győzhetetlen király, teljességgel kiesett vagy a feledés örökös homályába sülylyedt uralkodóknak és népeknek oly sok ragyogó tette, amelyet pedig békében és háborúban csodálandónak tartott mindenki: ki tudna egykönnyen más indokot felhozni rá, mint azt, hogy vagy az irigykedés miatt, vagy a kor embereinek tudatlansága miatt nem voltak neves íróik, vagy ha az írásművek mégis megszülettek, nem voltak olyan íródeákjaik, akik mások írásait könyvek sokaságával szerte elterjesztették. Nem kételkedhetem benne, hogy mindnyájuknak ez a közös sors jutott. Mert van-e olyan nép bármennyire ismeretlen is most a neve –, amely nem virágzott valamikor, kedvező csillagzat alatt? A magyar királyok esetében teljességgel méltatlan dolog volna, ha derék tetteik – akár a kényszerűség vitte rá őket, akár a szomszédos népek vadsága – valósággal eltemetve, emlékezet és hír nélkül rejtve maradnának. De leginkább a Te esetedben volna ez méltatlan dolog, hírneves Mátyás király, akinek híre és dicsősége Európa-szerte fényesen ragyog, mivel annyiszor megfutamítottad és leverted a keresztény nép ellenségeit, a rettenetes törököket, és legyőzted a szomszédos népeket. A mi korunkban, a tudós embereknek ekkora bőségében senki sem tarthat tetteid elfelejtésétől, mégis, hogy lelkednek nagysága az előbbi királyokkal összehasonlítva még inkább fényeskedjék, s hogy az emberek emlékezetéből még kevésbé tűnjön el, gondoskodtam róla, hogy Magyarország királyainak tetteit Felséged dicsőségére a legnagyobb gonddal és a leghibátlanabbul kinyomtassák. Igen csinos festett képeket is mellékeltem hozzá, hogy az olvasással járó fáradalmakat a képek változatossága enyhítse, s a könyv ezzel is kellemesebb legyen mindenki számára. Találkozzék tehát tetszéseddel, felséges király, kísérletem és elhatározásom. Ha érezni fogom, hogy mindez nincs tetszésed ellenére, más dolgokra is mindig kész és figyelmes leszek, ami neved



7
tisztességére és tekintélyesebbé tételére szolgálhat. Jó egészséget Felségednek! Nagy dicsőségtől övezve éljen Felséged országának javára hosszú-hosszú időkig!⊗
⊗ Fegher Theobald ajánlásában részben azokat a gondolatokat ismétli, amelyeknek először Thuróczy adott hangot a hun történethez írt előszavában. Thuróczy szerint Attila nagyságát és világtörténeti jelentőségét azért nem értékeli kellőképp az utókor, mert történetét ellenségei írták meg, akik irigykedtek dicsőségére, s ezért eltorzítva és hézagosan adták elő viselt dolgait. Mátyást ez a veszély nem fenyegeti ugyan, mert az ő dicsőségét szerencsés török hadjáratai jóvoltából Európa-szerte ismerik. A krónikakiadás azonban az ő dicsőségét is növeli, mivel igazi nagysága éppen akkor világlik ki, ha tetteit a korábbi királyok tetteivel hasonlítja össze az olvasó.



8
THURÓCZY JÁNOS MESTER ELŐSZAVA A MAGYAROK KRÓNIKÁJA ELSŐ KÖNYVÉHEZ
Tekintetes Drági Tamás1 úrnak, a felséges Mátyás király, Magyarország, Csehország stb. uralkodója és Ausztria hercege Személyes Jelenléti Táblája Kancellárjának
Mivel ez utóbbi évek állandó nyugalma következtében magunk is nyugalmasan éltünk, valahányszor különböző rendűrangú dolog került elénk, beszélgetés közben néha kellemes vitákba keveredtünk, többször meg vitatkozás közben kisebbfajta pörlekedések is felmerültek közöttünk, mivelhogy a magyar nemzet legrégibb történetéről különböző nézeteket vallunk, meg arról is, mely világrész szülte a magyarokat, és hogy honnan özönlöttek erre a vidékre, amelynek régen Pannónia volt a neve, most pedig éppen a magyarokról Magyarország. Végül is elhatároztuk, hogy vizsgálódásunk érdekében fellapozzuk a régi időkben erről a tárgyról szerkesztett történeti műveket. Amikor azután gondosan elolvasva tanulmányoztuk ezeket, láttuk, hogy Szkítiáról, a világnak arról a részéről, ahol állítólag a magyarok is felbukkantak, sok mindent kihagytak, mellőztek vagy más szerzők állításaitól eltérően tárgyaltak. Úgy tetszett ugyanis, hogy még a nagy Attila király viselt dolgainak a dicsőségéről is, mivel gyenge toll foglalta Írásba, szinte hallgatnak, noha az ő viselt dolgai nem kevésbé méltók a dicsőítésre. De nem a régi magyarokat kell azzal a vétekkel vádolnunk, hogy viselt dolgaik emlékezetét a feledékenység mély tengerébe engedték süllyedni. Az embereknek az a nemzedéke, amely ez események korában élt, inkább a fegyverek zajával,
1 Drági Tamás 1486-ban lett a király személyes jelenléti táblájának, a nádor és az országbíró mellett működő harmadik nagybíróságnak a vezetője, s így Thuróczy hivatali főnöke is (Mályusz Elemér: A Thúróczy-krónika és forrásai. Bp. 1961. 86-90); Thuróczyt a mű megírására buzdította.



9
mint a betűvetés tudományával volt elfoglalva. Mert hiszen a mi korunkban is ugyanennek a nemzetnek egy része, amely Erdély tájain lakik, tud valamiféle betűket a fába vésni, és e rovást használva betűvetés módjára él vele.2 Azt hiszem, csak az idegen népek gyűlölködése fosztotta meg Attila királyt attól a dicsőítő tolltól, amely az általa aratott győzelmekhez méltó lett volna, és ez sikkasztotta el Attila királytól a császári cím dicsőségét is. Ezért tapasztaljuk, hogy az általa véghezvitt tettek dicséretére semmit sem írtak, csupán az általa okozott nyomorúságot jegyezték fel siralmas énekben. Ezért írja Paulus Orosius3 a hunoknak kitörését említve Történetének utolsó könyvében: "Valens uralmának – úgymond – tizenharmadik esztendejében egyszerre hatalmas hajtásokat hajtott nyomorúságunknak ez a tőkéje." Ezért írja továbbá Antoninus4 firenzei érsek Krónika című művének második részében: "E nép barbársága – mondja – hallgatásra késztetne, ha nem kényszerítene beszédre Gallia és Itália népeinek hírhedett pusztulása."
Senki sem nyert még földi dicsőséget anélkül, hogy másokat nyomorba ne döntött volna. Nínosz, az asszírok királya azzal te
2 Fontos művelődéstörténeti adalék arra vonatkozóan, hogy a székelyek még Thuróczy korában is ismerték és használták az ún. székely rovásírást, amelyről már a XIII. századi Kézai Simon is megemlékezik. Ennek fennmaradt emlékeit Sebestyén Gyula adta ki: A magyar rovásírás hiteles emlékei. Bp. 1915. A székely rovásírás betűi – néhány kivételével – a VI. századi köktürk feliratok betűinek leszármazottjai, s a honfoglaló magyarság török rétege hozta őket magával (vö. Németh Gyula: A régi magyar írás eredete. Ny tud Közl. 1917). Újabban az egykori Felső-Magyarországról is kerültek elő rovásírásos emlékek. 3 Paulus Orosius hispániai pap, aki Augustinus buzdítására 417-418-ban egy apologetikus szemléletű világtörténetet írt Historiarum adversus paganos libri VII címen. Azt akarta bizonyítani benne, hogy Róma hatalma nem a kereszténység elterjedése miatt hanyatlott le annyira, hogy 410-ben a gót Alarich elfoglalhatta és kifosztotta. A pogány valláshoz húzók ugyanis a pogány kultusz elhagyásának és a kereszténység elterjedésének tulajdonították ezt. Műve rövidre fogott világtörténet. Az idézett hely a hunokra vonatkozik: Adv. pag. VII. jj. 9.
4 Antoninus firenzei püspök a XV. század második felében írta meg nagy világkrónikáját Chronicon ab orbe condito bipartitum címen. A mű a XV. század folyamán többször is megjelent nyomtatásban (Velence 1474, 1479, 1480; Nürnberg 1484 stb.). Thuróczy több helyütt forrásul használta Attilával és a hunokkal kapcsolatban.



10
remtette meg a világtörténetet, hogy erőszakosan rátette kezét idegen országokra. És ha Agamemnón, a görögök fővezére, nem döntötte volna romba a trójai fliont; ha Nagy Sándor nem pusztította volna végig a világot gyászos fegyvereivel: nevük is elenyészett volna testükkel együtt.5 Hogy tehát Szkítia vidékét és Attila királynak nagy tettei miatt halhatatlanságra méltó korszakát részletesebben leírjam, s egyszersmind az őutána következő magyar királyoknak történetét, amelyet hajdan megírtak, átvizsgáljam, s hogyha valami hibát ejtett bennük íróik hanyagsága, kijavítsam: fellelkesülve a te buzdításodtól, bátorságot merítettem, hogy hozzákezdjek az erőimet meghaladó feladathoz. A te kedves és felettébb gyönyörködtető ékesszólásod meggyőzött engem: és bár az ilyen nagy események nagyobb írót érdemelnének, mégis, mivel a te rábeszélésed számomra parancs, és mivel akkor is engedelmeskednék neked, ha nem rábeszélésről volna szó: – rábeszélésedre annál inkább neked szentelem minden erőmet. Ámde a vakmerő embert éppen a vakmerősége – gondolom, az irigység tanácsára – csúfolja meg, és megoldódik az ő becsmérlésére az emberek nyelve, amely nem szokott senkit sem kímélni. Ismerjük e jó embert! – mondják. Igaz, az evangéliumi tanítás szerint senkit sem fogad el saját hazája prófétának;6 de én ebben a tárgyban semmit sem tettem magam, csupán a régi történetírást követtem minden tekintetben, és a szerzők megállapításain semmiképp sem megyek túl. Szkítia vidékét meg fekvését,
5 Az a gondolat, hogy a világtörténet a birodalmak kialakulásával kapcsolatos, és hogy ez a fogalom más népek leigázásával és egy birodalomban való egyesítésével születik egyáltalán meg, először Livius kortársának, Pompeius Trogusnak Historiae Philippicae című munkájában nyert kifejezést, aki az első latin nyelvű világtörténetet írta meg. Műve azonban elveszett, s csak a II. században működő Justinus kivonatában maradt ránk. E kivonat 1. könyve 1. fejezete szerint az első "birodalmat" Nínosz, az asszírok királya alapította meg hódításaival. – Thuróczy alább még többször hivatkozik Pompeius Trogus történeti művére, de ő is csak a Justinus-féle kivonatot ismeri. – Agamemnón a görög sereg fővezére a trójai háborúban, amelyről Homérosz eposza, az Iliász szól. – Nagy Sándor makedón uralkodó (i. e. 336-323) meghódította a perzsa birodalmat és seregeivel Indiáig nyomult előre. 6 Bibliai idézet: Lk 4,24.



11
továbbá Attila király tetteit is az e cél kedvéért átkutatott több krónikás mű alapján kissé részletesebben igyekszem megírni, mint a magyar történet régebbi írói, és az ő mindenhonnan felkutatott állításaikat is közbeszúrtam. Továbbá, amennyire tehetségemtől telt, gyengécske munkám határai között gondosan igyekeztem kijavítani Magyarország többi boldogult királyának történetét is, az egykor gyalázatosan meggyilkolt Károly királyról szóló siralmas énekig. Segítsenek az ég fenséges hatalmai, hogy alaposabb rendbe szedhessem. Te meg fogadd a hajóst,7 aki a te kívánságodra a tenger mély örvényeit szántja, anélkül, hogy sajkájának kormányrúdja vagy irányítója volna, vagy evezősök segítségére támaszkodhatna. Fogadd azt, aki nem mindenkinek, csupán a te kívánságodnak kívánt eleget tenni; fogadj úgy, mint aki nem a magáéból, hanem az eseményeket leíró régi történetírók köteteiből, erről a zöldellő mezőről szedett kedves virágot nyújt át neked, uram. Élj boldogul!
7 Az előszó ez utolsó szakaszát – szubjektív hangja ellenére – Jordanes VI. századi gót történetíró Getica és De temporum successione című műveihez írt ajánlásból kompilálta Thuróczy. – Jordanes Geticá-ját Thuróczy több helyütt idézi és felhasználja.



12
MONOLÓG
Azt tapasztaljuk, hogy a régi kor történetírói a hunok vagyis magyarok eredetét egymásnak ellentmondó módon írták meg, s mind a mai, mind a régi idők emberei különbözőképpen vélekedvén róluk, nem csekély ellentmondást tartalmaznak ebben a kérdésben. Van ugyanis két krónikakötetünk,8 amely az ő eredetükről
8 Fontos és hitelt érdemlő forrásmegjelölés; eszerint Thuróczy korában volt egy olyan kódex, amely a hunok és magyarok történetét 1333-34-ig tárgyalta, de Károly király 1342-ben bekövetkezett haláláról és 1. Lajos trónra lépéséről már nem szólt. Éppen ennek alapján állapíthatta meg Thuróczy, hogy ezt a kódexet Károly király uralkodása idején szerezhették. Ez a XIV. századból származó kódex a jelek szerint nem maradt ránk; a Budai Krónikacsalád egy olyan változatát képviselte, amely a XV. századi Sambucuskódexszel tartott szoros rokonságot. Az összes kézirat-változatokkal szemben ugyanis egyedül a Sambucus-kódex tartalmazza azt a Kézai Simonra visszavezethető és a hunok emberi, nem démonoktól való származását bizonygató prológust (Prohemium-ot), amelyet Thuróczy is felhasznált munkájában. Az a másik kódex viszont, amelyet Thuróczy szerint I. Lajos király korában szereztek, bizonyosan a Képes Krónika-család egyik kódexe volt, amely a Budai Krónika-család kódexeinek rövidebb szövegével szemben a XI-XII. századi magyar királyok történetére vonatkozóan bő és színes toldalékokkal, interpoláció kkal rendelkezik; ezeket Thuróczy szintén felhasználta művében. Hogy ennek a kódexcsaládnak – amelybe beletartozik a gazdagon díszített Képes Krónika is, hiszen az egész kódexcsaládot róla nevezték el – az őse Nagy Lajos király uralkodása alatt jött létre – esetleg Kálti Márk munkájaként –, azt a mű prológusában található 1358as évszám teszi vitathatatlanná. A két kódexcsalád a hun-magyar nép bibliai származtatása tekintetében ellentmond egymásnak, ahogy Thuróczy helyesen észreveszi. A Sambucus-kódex ugyanis – és vele együtt az egész Budai Krónika-család (a hun történet eredeti szerzőjét Kézai Simon mestert, Kun László udvari klerikusát követve) – a hun-magyar nép ősapjává a bibliai Némrót-Ménrótot tette meg, aki a bibliai Teremtés könyvé-nek XI. fejezete szerint a babiloni tornyot kezdte épite ni, és ugyancsak a bibliai elbeszélés szerint a Noétól megátkozott Khámnak volt a fia; eszerint a hunmagyarok hamiták lettek volna. Ezzel szemben a Képes Krónika-család kódexei a Teremtés könyvé-nek X. fejezetére támaszkodva Noé három fiára, Sémre, Khámra és Jáfetra vezetik vissza a különböző ókori népeket, s ezek között Jáfet fiára, Gómerra a szkitákat s Jáfet fia Mágog-Magorra a magyarokat és hunokat. Ez a krónikacsalád tehát a magyarok (és hunok) japhetita származtatása mellett tör lándzsát, teljesen mellőzi NémrótMénrót ősapát és a nevéhez fűződő bábeli toronyépítés történetét.



13
és történetükről ad felvilágosítást, s amelyet – mint feltehető – az egykor megboldogult Károly és Lajos magyar királyok idejében szereztek; ámde ezek a többi történetírótól is, de még egymástól is eltérnek, főként e népek eredetének a megvilágításában. A kettő közül az egyik a Genezis tizedik fejezetére, a másik tizenegyedik fejezetére alapítja leszármaztatását. Mivel pedig minden keresztény vallású nemzet elismeri azt a nézetet, hogy az özönvíz büntetése után az összes halandók Noétól és fiaitól, azaz Sémtől, Khámtól és Jáfettól erednek: a magyarok származásán kívül más nemzetek származtatásának ismertetését – noha ezekben a kötetekben ezt is ismertették –, nyilván inkább a fölösleges, mint a szükséges dolgok közé kell sorolnunk. Ezért, nehogy az a megrovás érjen, hogy e munkához valamit is hozzátettem a magaméból, ama kötetek szerzőit követve, a magam előadásában ugyanezt a kiindulópontot választom.
Thuróczy a két kódex előadását egybefoglalja és összeolvasztja, sőt kibővíti antik történetírók adataival is.



14
TÖRTÉNETI ELŐZMÉNYEK A MAGYAROK KRÓNIKÁJÁNAK ELSŐ RÉSZÉHEZ
Noénak és fiainak, Sémnek, Khámnak és Jáfetnak – mint állítják – az özönvíz pusztítása után hetvenkét nemzetsége támadt, tudniillik Sémtől származott huszonhét nemzetség, Khámtól harminc, Jáfettól pedig tizenöt. Ezek a nemzetségek szétszóródtak az egész földkerekségen, és egyesek szerint Sém nemzetségeinek Ázsia, Khám nemzetségeinek Afrika, Jáfet nemzetségeinek pedig Európa jutott osztályrészül. Azonban Jeromosnak9 a Zsidókkal kapcsolatos kérdések című műve szerint, meg Josephus10 szerint is, Jáfet fiai állítólag a föld északi vidékeit vették birtokukba, Szkítiának Taurosz és Imaosz nevű hegyeitől kezdve egészen a Tanaisz11 nevű folyóig, ami Szkítiát két részre osztja. E nézet szerint Jáfet első fia Gómer volt; az ő nevéről nyerték a nevüket a galaták, majd utóbb Gallia lakói, akiket a mi korunk egy bizonyos Francóról, Parisz fiáról, Trója utolsó királyának, a hajdani Priamosz király fiának a fiáról – egykori vezérükről – frankoknak nevez. A hagyomány úgy szól, hogy ez a Franco Trója városának pusztulása után nagy néptömeggel Pannóniába jött – ezt egykoron, Nagy Sándor korában, Felső-Görögországnak hívták – és a
9 Szent Jeromos (Hieronymus) nevezetes egyházatya (340-419), aki latinra fordította a Bibliát (Vulgáta), és az egyes bibliai könyvekhez magyarázatokat is írt. Az itt említett műve (Hebraicarum quaestionum libri in Genesim) a Teremtés könyvé-hez irt magyarázat.
10 Josephus Flavius (37-93) görög nyelven író zsidó történetíró, aki megírta a zsidó nép történetét. Művét már korán latin nyelvre fordították, Antiquitates Judaicae (Zsidó régiségek) címen, s ezt a latin fordítást használta a hun történet szerzője, Kézai Simon, s utána Thuróczy. Az idézett hely: Antiqu. r. 6. 1-2. 11 A Taurosz a Kisázsia déli részén végighúzódó hegylánc, amelyhez kelet felől csatlakozik az Imaosz, azaz a Karakorum és a Himálaja, így ezek a hegyláncok Ázsiát valóban egy északi és egy déli részre osztják. Ezekhez viszonyítva a Tanaisz (Don) folyó valóban az "északi vidéket" képviseli. Az antik földrajzi írók szerint a Tanaisz-Don a Rif-hegyekben eredt, s Európát elválasztotta Ázsiától, s ugyanakkor az antik Szkítiát is egy európai és egy ázsiai részre osztotta. A II. században Ptolemaiosz Szkitiát már teljes egészében Ázsiába helyezi. Ez az oka, hogy a későbbi földrajzi-történeti irodalomban bizonytalanság tapasztalható Szkítia földrajzi fekvését és kiterjedését illetően.



15
Szikán-hegy tövében az Ister folyó mentén – amelynek Duna a másik neve – egy hatalmas várost alapított, és ezt az említett Szikán-hegy nevéről Sicambriának nevezte el. A hagyomány továbbá úgy tudja, hogy ez a Franco – a keleti népektől való félelmében – végül innen is eltávozott nyugat felé, és a Szajna folyó vidékét foglalta el, és ezt a területet nevezték el az említett Franco vezérről Franciaországnak. Ezen a vidéken ugyanis Franco – a hagyomány szerint – egy várost alapított, és azt atyja nevéről annak emlékezetére – Párizsnak nevezte el.12 Jáfet második fia Mágog volt. Szent Jeromos szerint tőle származtak a szittyák; továbbá Madai, tőle a médek kapták a nevüket. Ettől származott Jáván, neki a görögök a leszármazottai; az ő fia volt Tubál, tőle a hispániaiak származnak; tőle született Mésekh, tőle a kappadókiaiak erednek, mert ezeknek még most is van egy Masechab nevű városuk. Ennek a fia volt továbbá Thirász, róla a trákok nyerték nevüket.13
12 Sicambria városának a neve a germán sicamber, sugamber néptörzs nevével függ össze. A várost már Kézai azonosította az Óbuda melletti római kori romokkal, Aquincummal, de az egész történetet Thuróczy a Képes Krónika-család 3. fejezetéből vette át, ahol a Nagy Lajos kori krónikás a Sicambria nevet a Szikán-hegy nevével hozza összefüggésbe. A Szikánhegy azonban – mivel a monda szerint Sicanus volt Szicília szigetének. névadó őse – aligha jelenthetett mást, mint a szicíliai Etnát. Ezt a Szikánhegyet az Anjou-kori krónikás – a név valamelyes hasonlósága alapján önkényesen hozta kapcsolatba Sicambriával; ilyenformán akart utalni az Anjouk szicíliai királyságára. Ugyancsak a Szikán névvel hozza kapcsolatba a franciaországi Szajna latin Sequana, Sakana nevét, hogy ezzel is az Anjouk francia eredetére utalj on. A francia név eredetileg szintén egy germán néptörzs, a frankok nevéből alakult ki. A francia nép trójai származtatása tudós eredetű monda, melynek keletkezésére Párizs neve adhatott ösztönzést: a trójai Priamosz király egyik fia volt Parisz. A város nevében azonban egy kelta törzs neve (Lutetia Parisiorum) él tovább. Mindezekre vö. Eckhardt Sándor: Sicambria. Minerva 1927.127-201. 13 E kétes értékű etimológiákkal kapcsolatban – melyeknek végső forrása Josephus Flavius és Szent Jeromos – meg kell jegyeznünk, hogy az egyes névalakok a szövegromlás súlyos jeleit mutatják; az egész "leszármaztatás" ugyanis a nevek több-kevesebb hasonlóságán alapul. Ahol ez nem érzékelhető, ott az egész "származtatás" értelmetlenné válik. Ilyen eset a "Tubál, tőle a hispániaiak származnak". A latin Josephusban ehelyett "Iobel" és "Iberes" van, s így a két szó legalább némileg hasonlít egymáshoz. A görö



16
Gómernak azután Asszenekh volt a fia, tőle a trójaiak származnak. Jáván pedig Elísaht nemzette, tőle az elizeus ok származnak, utóbb eoloknak nevezték őket. Ugyancsak az ő fia volt Tarsis, tőle állitólag a kilikiaiak származnak, mert fővárosuk ma is ezen a néven, Tarsisnak neveztetik. Ebben a városban született Szent Pál apostol, ahogy az Apostolok cselekedetei 21. könyvében olvashatjuk.14 Mindezen leszármaztatások ismertetése után Szent Jeromos hozzáteszi: "Ezek nép-szigetekké különültek el az egyes vidékeken, mindegyik a maga nyelve és az egyes nemzetségekhez való tartozása szerint." Ezt a megállapítást Szent Jeromos nyilván csak a későbbi események visszavetítésével tehette, mert mindezek csak utóbb, a nyelvekösszezavarodása után következtek be. Khámnak, Noé második fiának a fiai pedig: Khús, tőle az etiópok származnak, mivel a héberben az etiópokat khúsnak nevezik; Micráim is az ő fia, tőle az egyiptomiak származnak, mert a héberben Egyiptomot Micráimnak nevezik; az ő fia Pút, tőle származnak a pútheusok, mert van az ő vidékükön egy folyó, amelyet még ma is Pútnak neveznek. Khámnak a fia Kánaán is, róla a kánaáni népeket nevezték el, a földjüket utóbb Izrael fiai kapták meg. Khúsnak a fia volt Séba, tőle származnak a szabeusok; az ő fia volt Havilah is, tőle a pogányok származnak, és Sabatha is, tőle, mint állítják, a sabathenusok származnak. E népnevek közül utóbb – a felidézhetetlenül hosszú-hosszú idő folytán – a legtöbb megváltozott, és csak kevés maradt meg eredeti formájában, vagy az eredetihez hasonló és vele rokonítható formában. Ennél a kérdésnél Szent Jeromos ismét tesz egy megjegyzést: "Továbbá Khús nemzette Nimródot is." Ez volt az a Nimród, aki Noé utódait rávette az Úr elleni lázadásában ama híres torony és város építésére. Ezért írja Josephus15 a Zsidók régi
gök esetében a latin Josephusban Janus, illetve Ianan áll, s ez a görögök egyik törzsi nevére, ajón, ión szóra hasonlít stb. 14 Kisázsiai tartománya Földközi-tenger partján; a város – ókori neve Tarsus Pál apostol születési helye. 15 Eddig Thuróczy a Képes Krónika-család kódexét követte. A Josephusra való hivatkozás ellenére ettől kezdve nem Josephus szövegét idézi, hanem a Sambucus-kódex szövegét, amely itt szintén hivatkozik Josephusra a mű



17
története című munkájában: "A Sémtől, Khámtól és Jáfettól származó előbb felsorolt néptörzsek ugyanazt a héber nyelvet használták, amíg Nimród óriás az özönvíz utáni kétszázegyedik esztendőben egész rokonságával együtt el nem kezdte a Tornyot építeni, az új özönvíztől való féltében, hogy ha történetesen megismétlődnék az özönvíz, a toronyba menekülve elkerülhesse az Úr bosszuló ítéletét." De az emberi értelem nem szállhat szembe az Isten ítéletének végzésével: Isten megváltoztatta a nyelvüket, és úgy összekeverte, hogy a legközelebbi rokon sem értette meg legközelebbi rokonának beszédét, és a munkát végül is befejezetlenül hagyva szétszóródtak a világ különbözőtájaira. A hagyomány azt tartja, hogy e nagy és minden időkre emlékezetes torony építése – egyesek szerint – Núbia és Egyiptom határán történt, és romjait mind a mai napig láthatják azok, akik Memphiszből Alexandriába utaznak16 mások viszont azt mondják, hogy Káldeában az Eufrátesz folyó mellett volt, azon a helyen, ahol sok idő múltán a legnevesebb királynő, Szemiramisz Babilont, a világtörténet első birodalmának ama híres városát alapította.17 Állítólag éppen a nyelvek összezavarodása miatt kapta a Bábelnak elnevezett toronyról a Babilon nevet nemcsak maga a város, hanem egész Káldea, Asszíria és Mezopotámia, a városban uralkodó királyok nagy tetteinek következtében. E város alapításáról és építéséről sok csodálatos dolgot jegyzett fel Ethesius, Kleitarkhosz meg Hérodotosz és a szicíliai Diodorus18 is, és ezt utóbb egyesek a toronyra vonatkoztatták. Az
címének említése nélkül. A Sambucus-kódex viszont itt Kézai hun történetét másolja. 16 Ez a meglepő adat már Kézai hun történetében is olvasható, és talán azzal magyarázható, hogy Egyiptomban a Nílus deltájának a kezdeténél is volt egy Babilon nevű város, illetve erődítmény, ezt azonban a bibliai hagyomány nem kötötte Ménrót-Nimród nevéhez. 17 A görög hagyomány szerint Babilon városát Nínosz felesége és utóda, Szemiramisz királynő építtette. Bábelt hibás héber népetimológia szerint értelmezték a nyelvek "összezavarásának"; tulajdonképpeni jelentése: Isten-kapuja. 18 E görög történetírók közül az elsőnek, Ethesiusnak a nevét hibásan írja Thuróczy; helyesen Ktésziasz, latinul Ctesias, aki az i. e. V-IV. században élt, s megírta a perzsák történetét; műve azonban nem maradt ránk; Thuróczy Diodorus Siculus művéből ismerhette éppen úgy, mint



18
említett két krónikakötet egyike szerint ugyanis Josephus arról számol be, hogy Nimród ebben a toronyban tiszta aranyból készített templomokat az istenek számára, a palotákat pedig drágakövekből építette, arany-oszlopokat állított bennük, és az utcákat különböző színű kövekkel burkolta. De ez nem lehet igaz! Mert alig hihető, hogy a nemrég pusztító özönvíz után annyi arannyal rendelkeztek már, hogy templomokat építhettek, oszlopokat emelhettek volna belőle. Abban az időben nem lehetett szó az istenek tiszteletéről sem; hogyan építhettek volna akkor számukra templomokat? Hiszen számos írás szól arról, hogy sok-sok évszázaddal később Ninusz, az asszírok királya, készíttetett egy aranyszobrot atyjának, Bélosz királynak a halála után – éppen az ő emlékezetére és a maga vigasztalására. Ö részesítette először tiszteletben ezt a bálványszobrot, s elrendelte, hogy országának minden népei tiszteljék. Állítólag nem sokkal ezután beleköltözött a szoborba a Tisztátalan Lélek, és a jóslatokat kérőknek jóslatokat adott, úgyhogy a bálványimádás kárhozatos szokása innét ered. A krónikában ezután ez van: A tornyot négyszög formában építették; egyik szögletétől a másikig tizenötezer lépés volt a hossza, és ugyanannyi a szélessége.19 Magasságának mértékét nem határozták meg az építők, de elgondolásuk szerint egészen a Hold köréig kellett volna emelkednie. A toronyalapfalának vastagsága háromszáz lépés volt, de a magassághoz mérten fokozatosan vékonyodott, hogy az égbe nyúló épület terhét a vastag alapfal könnyebben hordozhassa. Ezután ismét hivatkozik a krónika a Genezis fentebbi fejezetére, ahol ez van: Nimród hatalmas kezdett lenni a földön. Ugyanis erőszakkal leigázott másokat, és kényszerítette őket a to
Kleitarkhoszt (i. e. IV. század), aki Nagy Sándor történetét írta meg, s ebben Babilont is leírta. – Diodorus Siculus Augustus császár idejében egy terjedelmes világtörténetet írt görög nyelven, s ebben szól (II. 7.) Babilon építéséről is. – Hérodotosz (i. e. 484-425), a "történetírás atyja", szintén részletes leírást közöl (1. 178.) Babilon városáról. 19 Hérodotosz (1. 178.) százhúsz sztadionban határozta meg Babilon városának és nem a toronynak – hosszát és szélességét. Ez az adat azért figyelemre méltó, mert a görög sztadiont (189 m) átszámítva római lépésre (1,48 m), megközelítőleg tizenötezer lépést kapunk eredményül. Kézai valóban enynyit mond, míg Thuróczy és forrása, a Sambucus-kódex ezertizenöt lépést (mille X V-öt írva milia XV helyett!).



19
rony építésére. Idézi a Genezis szövegét, hogy tudniillik Nimród hatalmas vadász volt, vagyis az emberek elnyomója az Úr szemében, és hogy innét származik az a szólás, hogy valaki olyan erőszakos, mint Nimród. Ettől az időtől kezdve ugyanis, ha valaki az emberek elnyomója volt, második Nimródnak nevezték, vagy azt mondták róla: Nimródra ütött. Szent Jeromos szerint Nimród uralma Babilonban és Sinár földjén kezdődött.



20
A HUN, VAGYIS A MAGYAR NEMZET EREDETE
Némelyek úgy tartják, hogy ez a Nimród volt a hunok, vagyis a magyarok ősapja. Ugyanis az említett könyvek egyikében20 azt az állítást találjuk, hogy Nimród, az óriás, a nyelvek összezavarodása után Havilah földjére költözött, amit most Perzsiának neveznek, és itt két fiat nemzett Enéh nevű feleségének, az egyiket Hunornak, a másikat pedig Magornak nevezték: végül is az összes hunok, vagyis magyarok ezektől vették eredetüket. Azt is mondják, hogy ugyanennek a Nimródnak Enéhen kívül más feleségei is voltak, és Hunoron és Magoron kívül más fiakat is nemzett, és hogy ezek és az ő utódaik az említett vidéken, Perzsiában laknak, testalkatuk és színük hasonlít a hunokéra, csupán beszédük különbözik tőlük valamelyest, ahogy a szászoké a türingiaiakétól.21
20 A Sambucus-kódexben. 21 A hun történet írója eszerint tudott Perzsia területén élő magyarokról, s ez adhatott ösztönzést arra, hogy a hun-magyarok egyik őshazáját is Perzsiába helyezze (vö. Györffy György: Krónikáink és a magyarőstörténet. Bp. 1948. 86.1.5. jegyzet). Ez a perzsa vonatkozás indíthatta továbbá arra, hogy a hun-magyar nép számára olyan apai őst keressen, akinek a révén a hun-magyar nép bibliai leszármaztatása is valószínűsíthető volt. A hun történet szerzője, Kézai, ezt az őst Menrót személyében találta meg, akit Anonymus még Menumorout néven emleget – igaz, nem a magyar nép ősapjaként, hanem mint a bihari részek több nejű vezérét. Az anonymusi Menumorout név a XIII. század végére szabályosan Ménrót alakká fejlődött, ahogy például az ugyancsak anonymusi Csurungrad Csongráddá. Kézai számára az ilyenformán kialakult Ménrót alkalmas volt rá, hogy a hun-magyar nép ősapja legyen, mivel a Ménrót név összecsengett a bibliai Nemrót-Nimród névvel, s így neki tulajdoníthatta a bábeli torony építését is, ezzel megoldva a hun-magyar nép bibliai származtatásának gondját is. Viszont a bibliai Nemrot alakja is módosult a Menumorout-Ménrót azonosítás következtében: ennek nyomán lesz Nimród több nejűvé – erről a Biblia nem tud. Ezzel nemcsak a bibliai eredeztetés és a perzsiai magyar töredéknép kérdése nyert valamiféle magyarázatot, hanem a magyar nép eredetmondájának – Anonymus szavai szerint – azt a csúnya és nagyon illetlen sajátságát is sikerült megszüntetnie, amely szerint a magyar nép ősanyja egy szarvasünő (Enéh) – tehát egy állat – lett volna. Az állatőst emlegető totemisztikus eredet-monda minden pogányságát és primitívségét is elvesztette azáltal, hogy Kézai az Enéh-ünőt személynévként fogta fel, s emberi ős-anyaként Ménrót-Némrót feleségének teszi meg az eredetileg totemisztikus állatősanyát (vö. minderre: Horváth János: A hun-történet és



21
Az említett kötetek közül a másikban pedig az áll, hogy Hunor és Magor, a hunok vagyis magyarok ősapái nem Nimród fiai voltak, aki Khús fia volt, ez meg Khámé, akit apja, Noé megátkozott. Részint azért nem lehettek Nimród fiai, mivel maga Nimród sohasem lakott a Tanaisz folyó mellett, részint meg azért, mivel, mint fentebb mondottuk, Mágogtól, Jáfet fiától származtak a szkíták stb. Mert ugyanott ez áll: "Tehát, ahogy a Szentírás és a szentatyák mondják, a magyarok Jáfet fiától, Mágogtól eredtek, aki – ahogy Szent Sigilbertus antióchiai püspök mondja a Keleti népek története című művében22 –, a vízözön után az 58. évben lépett Havilah földjére, és feleségének, Enéhnek a már említett Hunort és Magort nemzette, tőlük származnak a hunok és magyarok, és tőlük kapták a nevüket is."
szerzője. ItK 1963). Ez a több szempontból szellemes megoldás azonban úgy látszik, az író szándéka ellenére – magával hozta azt, hogy a hunmagyarok a Ménrót-Némrót ősapa révén Khám leszármazottjai, azaz hamiták lettek. Éppen ezért a Képes Krónikacsalád szerkesztője, Thuróczy másik forrása, az egész Némrót-történetet és származtatást elveti, és helyette Mágogtól, a bibliai Jáfet fiától származtatja Hunort és Magort, a hun és magyar nép őseit. 22 Ismeretlen szerző műve; – valószínűleg elírás.



22
MÁS ELŐADÁS UGYANARRÓL A TÁRGYRÓL
Antoninus firenzei érsek azonban, akiről fentebb már említést tettem, Sigilbertust23 és Vincentiust24 követve Krónikájának második részében azt állítja, hogy a hunok eredetéről a következőket olvasta a régiek történeti műveiben:25 "Silimer – úgymond – a gótok, másképpen geták királya, a nagy Gaderich fia, aki a szkitiai Szükantia szigetéről való kivonulás után az ötödik fejedelmük volt, midőn Szkítia földjére vonult nemzetével, talált a nép között bizonyos varázsló asszonyokat, akiket geta nyelven alirumnáknak hívtak. Ezeket gyanúsaknak tartván, elűzte, és seregétől messze kergetve kényszerítette, hogy a pusztaságban kóboroljanak. Midőn aztán az erdei emberek – akiket egyesek gyilkos faunoknak neveznek, és azt olvassuk róluk, hogy egykor szent Antal előtt is megjelentek, amikor a szent a puszta magányában vándorolt – látták ezeket az asszonyokat az úttalan pusztaságban kóborolni, ölelkeztek s egyszersmind párosodtak is velük. Ezek az aszszonyok szülték tehát az embereknek azt a vad, félelmetes és rettenetes fajzadékát, amely először a meótiszi mocsarak között élt. Midőn aztán egész néppé gyarapodtak, behatoltak szomszédjaik földjeire, és nagy pusztításokat vittek végbe. A velük szembeszállókat, akiket fegyverrel talán nem is tudtak volna legyőzni, arcuk rémületes mivoltával futamították meg, mivel még saját sarjaikkal is kegyetlenkedni szoktak – mindjárt a gyermekek megszületésének napján. Mert a fiúgyermekeknek karddal felhasogatták az arcát, hogy mielőtt a tej édes táplálékát megízlelnék, máris a sebek elviselésére szoktassák őket. Tehát ilyen tőkéről – úgymond – sarjadtak a hunok: termetre nézve kicsinyek ugyan, de ravaszok, életmódjukban szabadok, a lovaglásban igen ügyesek, széles vállúak, az íj és nyilak kezelésé
23 Sigebertus Gemblacensis belga szerzetes (kb. 1030-1111.) Chronographia című világkrónikájában. Thuróczy Antoninus közvetítésével használja. 24 Vincentius Bellovacensis (Vincent de Beauvais) domonkos rendi szerzetes (†1264) Speculum historiale című művében. Thuróczy Antoninus közvetítésével használja. 25 Az alábbi történet végső forrása Jordanes: Getica c. 2.4.



23
re valók, makacs fajtájúak, büszkeségükben nagyon is fenn hordják az orrukat; minden szomszédos nemzet számára rettegést és borzadályt jelentettek."
Ezeket írja Antoninus Jordanesz26 pedig – és néhány más író – azt állítja, hogy a hunok lidércnyomást okozó démonoktól és bizonyos asszonyoktól vették eredetüket. Jordanes gyűlöletében vallja ezt a nézetet. Ő ugyanis a gótok nemzetségéből származik, akiket a magyarok elűztek lakóhelyükről: szívében emlékezett az ősei ellen elkövetett jogtalanságra, és valószínűleg ezért illette ezzel a gyalázattal a hunok nemzetét. Ez a nézet a Szentírással is ellentétben áll. Az evangéliumi tanítás azt hirdeti, hogy a mi Üdvözítőnk maga jelentette ki: "ami – úgymond – a testtől van, test az; ami pedig a lélektől van, lélek az". És ismét: "A léleknek nincsen sem teste, sem csontjai." Az igazsággal ellenkezik, és téves dolog tehát azt hinni, hogy lelkek, amelyeknek nem adattak meg azok a természetes szervek, melyeknek céljuk és rendeltetésük a nemzés, nemzeni tudnak.27 Diodorus Siculus történeti művének harmadik könyvében28 azt állítja, hogy a szkíta nép az Araxész folyó mellékéről származik, kezdetben kicsiny nép volt, és csekélyke földjét művelte; azután, amikor egy hatalmas, harcias és a katonai erényekben kitűnő férfiú lett a királyuk, hegyvidéki hazájukat egészen a Kaukázusig, a síkvidékit pedig egészen a Szkita-tengerig, a Meótisz mocsaráig és a Tanaisz folyóig terjesztették ki. És mind Diodorus ugyanitt, mind pedig Hérodotosz29 az ő Krónikájának negyedik könyvében előhozakodik egy bizonyos mesével, mondván: hogy Héraklész – régebbi amannál a másik Héraklésznál, aki utóbb a trójai államot feldúlta – egykor Gerüón marháit őrizte, és eljutott arra a földre, amelyet most Szkitiának hívnak, akkor pedig egé
26 Jordanes 550 körül megbízható források alapján megírta a gótok történetét Getica címen, s ebben bőven szól a hunokról és Attila történetér(51. Kézai is forrásul használta a hun történetben, de Thuróczy jobbára csak Antoninus krónikájából ismeri. 27 Ez az érvelés Kézai prológusában olvasható; átvette a Thuróczy által használt Sambucus-kódex is. Az idézett két bibliai hely: Jn 3,6; Lk 24,39. 28 Diodorus a kérdésről: II. 43. 29 A Diodorusra való utalás téves. Az alábbi történetet Hérodotosz beszéli el (IV. 8-9).



24
szen elhagyatott volt. Itt heves zápor és hideg lepte meg, és ezért egy oroszlánbőrt terített maga alá, és elaludt. Közben pedig a kocsiból kifogott kancái a legelőn elszéledtek és eltűntek. Amikor felébredt, átkutatta az egész vidéket, de a kancákat nem találta meg. Végre eljutott egy bizonyos földre, amelyet Hülaiénak neveznek; talált ott egy szüzet, a Földanya leányát, akinek kettős természete volt, emberi és kígyótermészete, mivel combjától felfelé nő, attól lefelé meg kígyó volt. Amikor Héraklész meglátta és megcsodálta, megkérdezte tőle, vajon nem látta-e a kancáit valahol. Az pedig azt felelte, hogy látta, de addig nem hajlandó visszaadni őket, amíg Héraklész nem hál vele. Héraklész tehát a jutalom fejében vele hált. Az asszony még többször is kívánt Héraklésszal hálni, és addig nem adta vissza neki a kancákat, míg nem érezte, hogy teherbe esett. Mikor aztán visszaadta Héraklésznak a kancákat, így szólt hozzá: "Ezeket a kancákat, amelyek ide tévedtek, megőriztem számodra: te pedig mivel az értük járó díjat megfizetted, őrizd meg a hozzám való jogodat. Három fiút fogantam tőled; mondd meg, mit csináljak velük, ha megszületnek és felserdülnek? Itt legyen-e az otthonuk, ezen a vidéken, ahol én uralkodom, vagy hozzád, az atyjukhoz küldjem-e őket?"
Erre Héraklész az egyik íját – mert kettőt szokott magával hordani – meg a vállszíj át, amelynek csatján egy arany csésze függött, odaadta neki, de mielőtt ez ajándékokat nála hagyta, felajzotta az íjat, felöltötte az övet, és azt mondta: "Annak a fiúnak, aki az íjat így tudja felajzani, és aki az övet így tudja felölteni, mint én, ez a vidék legyen az otthona; azokat a fiúkat pedig, akik ezekre az előírt műveletekre nem képesek, küldd el hozzám."
E szavak után Héraklész eltávozott. Az asszony, amikor megszülte gyermekeit, egyik fiának az Agathürszosz, a másiknak Gelónosz, az utolsónak pedig a Szküthész nevet adta. Midőn a fiúk felserdültek, az asszony visszaemlékezett a parancsra, és megtette azt, amit Héraklész meghagyott; és próbára téve fiait látta, hogy az utolsó, azaz Szküthész tud csak eleget tenni az atyai előírásnak. Ezért tehát a másik kettőt, azaz Agathürszoszt és Gelónoszt elküldte, és országa örököséül Szküthészt tette meg: tőle sarjadtak a szkíta népek és királyok, és az a vidék is az ő nevét kapta.



25
Pompeius Trogus30 továbbá arról beszél, hogy a szkíták és az egyiptomiak, mint afféle pogányok, azt hívén, hogy a világnak nem volt kezdete, nemzetük régisége tekintetében versengtek egymással. Az egyiptomiak ugyanis azt mondták: "A föld egyes vidékeit a nap heve gyötri, más része pedig a hideg fagy miatt annyira meg van merevedve, hogy nemcsak nem teremhetnek meg ott emberek vagy élőlények, hanem még azok is meghalnak, akik odavándorolnak. Egyiptomnak azonban annyira mérsékelt az éghajlata, hogy sem a nyári nap heve, sem a téli hideg nem árt a lakosságnak. Ezenkívül Egyiptom földje annyira termékeny, hogy az élelmül szolgáló termények bőségét tekintve nincs nála termékenyebb föld; ezért joggal tételezhető fel – mondták az egyiptomiak –, hogy az emberek ott születtek meg előbb, ahol aztán könnyen felnevelődhettek."
A szkiták azt felelték rá, hogy a szóban forgó kérdés dolgában az éghajlatot nem lehet érvnek tekinteni, mivel a természet az egyes vidékek között a hő és hideg nagyságát elosztva, mindjárt úgy hozta létre az egyes élőlényeket, hogy a vidék éghajlatát is elviseljék. Ezért él az a hiedelem, hogy a szalamandrát a tűz, és hogy bizonyos eleven életerő vel rendelkező férgeket a régi hó hoz létre és táplál is egyszersmind. Hasonlóképpen: a természet a fáknak és gyümölcsöknek különböző nemeit az egyes vidékek feltételeinek megfelelően hozta létre. Amennyivel a szkíták éghajlata keményebb, mint az egyiptomiaké, annyival edzettebb a szkíták teste, és hajthatatlanabb a jelleme. Egyébként pedig, akár a víz szétáradás ának köszönhető a világ keletkezése, akár a tűz hozta létre, mint sokan hiszik, mindkét esetben inkább a szkítákról képzelhető el, hogy régebbiek. Mert ha a világ létrehozásában a tűz volt a legfontosabb, a lassanként ki alvó tűz jóvoltából a föld északi része élvezte először a mérsékelt éghajlatot, mivel minden más földrésznél korábban dermedt meg a tél hidegétől. Egyiptom azonban, és az egész Kelet, amely még most is a nap perzselő melegében izzik, az ősi tűz hevének kialvása után csak sokára élvezhette a mérsékelt éghajlatot.
30 Pompeius Trogus műve nem maradt ránk, csak Justinus által az i. sz. II. században készített kivonata. Thuróczy is ezt használta. (Justinus, Epit. II. 1.)



26
Ha pedig a vizek szétáradása minden szárazföldet víz alá merített, akkor a szárazföld magasabban fekvő része bukkant legkorábban a felszínre, mivel a vizek lefelé folynak, és a víz a szárazföld mélyen fekvő részein maradt meg a legtovább: mennél előbb szabadult meg a szárazföld valamely része akár a tűztől, akár a víztől, annál előbb kezdhetett hozzá, hogy élőlényeket teremjen. Ámde Szkítia minden szárazföldnél magasabban fekszik, és minden folyó, amely ott ered, a Meótisz tengerébe, innen meg a Fekete-tengerbe, és azután Egyiptomba folyik le. Egyiptom viszont, ha nem védenék meg a nagy erővel odazúduló vizek támadása ellen a nagy gátak, lakható sem volna; csak akkor lakható, ha a Nílus hullámait gátak közé zárják. Az egyiptomiak az érveket tekintve alulmaradtak: úgy látszik, a szkíták a föld legrégibb népei.
A TÖRTÉNET FOLYTATÁSA
A világnak bármely sarkán eredtek és bárhonnan jöttek is a hunok, vagyis a magyarok, dicsőségük híre-neve széles e világon elterjedt, hála viselt dolgaik nagyszerűségének, s e hír mindenfelé fennen hirdeti, hogy felvették a keresztény hitet, hogy derékségük fényeskedik, erkölcseik ékes tisztességben virulnak, és hogy katonai kiválóságban és fegyveres vitézségben a többi nemzeteket messze-messze felülmúlják. Ebből a nemzetből nemhogy királyok, de még a közrendűnépből származó emberek nevét is bejegyezték a szentek lajstromába, s most az égben örvendeznek odajutásuknak. És ama nagy Attila király sem vádolható semmiképp, hogy megtagadta származását, hiszen címzésében ott találjuk, hogy a nagy Nimród unokájának vallotta magát. De a Magyarok történetéről Írt krónika második könyvében is – ahol az ő második bejövetelükről van szó –, azt olvashatjuk, hogy maguk a magyarok is a nagy Nimródra vezetik vissza eredetüket és származásukat a származási családfán.31 Azt viszont Isidorus32 tanú
31 Ezt a zavaros leszármazási családfát, amely mind a Sambucus-kódexben, mind a Képes Krónika-család kódexeiben megtalálható, alább maga Thuróczy is közli (A Magyarok Krónikája második része).
32 Isidorus Hispalensis (Sevillai Isidorus) hispániai püspök (594-636), a középkor nagy enciklopédistája. Híres és sokat forgatott könyve az



27
sága, meg az idevonatkozó hiteles írott források alapján nem tagadhatjuk, hogy a szkíták – akiket előbb getáknak, utóbb gótoknak neveztek – Mágogtól, Jáfet fiától származtak. Ezért találjuk a Magyarok krónikája elején a következőket: "Mivel pedig Hunor33 és Magor Nimród elsőszülöttei voltak, atyjuktól különválva, külön sátrakban laktak. Történt pedig, hogy egy napon kivonultak vadászni a síkságra, a pusztaságban egy nőstény szarvas került eléjük; futott előlük, ők üldözőbe vették, és a Meótisz mocsarai közé jutottak. A nőstény szarvas a növényzet sűrű erdejében eltűnt a szemük elől, és bár sokáig keresték, semmiképpen sem tudtak ráakadni. Bejárván tehát az említett mocsaras vidéket, nyájaik legeltetésére igen alkalmasnak találták, és atyjukhoz visszatérve, engedélyt kértek és kaptak, hogy minden marháikkal a meótiszi mocsaras vidékre költözzenek, és ott maradjanak. "34
Etymologiarum libri XX (Szószármaztatások). Thuróczy itt az Etym. IX. 1.-re utal. -A kétféle származtatás természetesen kizárja egymást, Thuróczy azonban úgy tesz, mintha az ellentmondást nem venné észre. 33 A Hunor név mint a hun nép ősapjának a neve csak a magyar krónikák ban található, s így történeti mondai hiteléről szó sem lehet. A legvalószínűbb feltevés, hogy a Magor megszemélyesített népnév, a "magyar" mintájára képezték, de az sem lehetetlen, hogy valóban népnév rejlik mögötte, ti. az onogur, amelynek ongur, ungur, ungar fejleményével az idegen népek nevezték és nevezik a magyarokat. Az onogur népnév a magyar nyelvtörténet folyamán (h)unor alakká fejlődhetett, és a magyarok onogur-bolgár történeti kapcsolatainak (de nem hun kapcsolatainak) nyelvi emléke lehet (vö. Györffy i. m. 30-31.). E jelentésében elhomályosult népnévből alkotta meg a hun történet szerzője a hun nép mondai ősapját. 34 Jordanes (Getica c. 1.4.) és több bizánci krónikás beszámol arról, hogy a hunok egy szarvas nyomát követve keltek át a Meótisz vidékéről Szkítiába (vö. Moravcsik Gyula: A csodaszarvas mondája a bizánci íróknál. EPhK 1914). Éppen ezért a kutatók tekintélyes része a "csodaszarvas"-mondát nem tartja magyar eredetű mondának. Azonban sem Jordanesnél, sem más külföldi forrásban nincs arról szó, hogy a (szarvas)ünő: Enéh, a nép ősanyja. Ezt csak a magyar hagyományból vehette a krónikás. A mondának ez az adata kétségtelenné teszi a monda magyar eredetét, s így a csodaszarvas mondája a magyar nép ősi, totemisztikus eredetmondája. A vezető szent állat nyomán történő új hazakeresés egyébként széltében elterjedt mondai motívum; ez jut kifejezésre a hun vándorlás mondájában éppen úgy, mint a magyar monda meótiszi átkelésének a mozzanatában. Valószínű, hogy a hunok szarvasmondájának és a magyar "csodaszarvas"mondának azonos motívuma – hogy a szarvas új hazába vezeti a hunokat, illetve a magyarokat – befolyásolta a hun történet íróját abban, hogy a hun



28
"Ez a mocsaras vidék -a Magyarok krónikája szerint Perzsiával határos, mindenfelől tenger veszi körül, csak egy gázlója van, és ez a be- és kijutást nagyon megnehezíti; legelőkben és erdőkben, halakban, vadakban és madarakban bővelkedik." Dionűsziosz35 pedig ezt a mocsarat a Fekete-tenger anyjának nevezi. Azt mondja ugyanis, hogy sok híres folyó szállítja ide a vizét, és ezeket a Meótisz mocsaras vidéke a Fekete-tengerbe továbbítja. Hunor és Magor a meótiszi mocsarakba költözött tehát, öt évig ott is maradt, ki sem mozdult belőle. A hatodik évben azonban kijöttek, és kóborlásuk közben zeneszót hallottak a pusztaságban. Hogy felkutassák, továbbmentek, és véletlenül rábukkantak Bereka36 feleségeire és leányaira, akik sátraikban tanyáztak férjük nélkül, és éppen a kürt ünnepét ünnepelték, és kartáncot lejtettek. Gyorsan rajtuk ütöttek, és a meótiszi mocsarak közé vitték őket minden vagyonukkal együtt. Úgy esett, hogy ebben az összecsapásban a többi nő között Dulának, az alánok fejedelmének gyönyörű hajadon leányait is elfogták: az egyiket Hunor, a másikat pedig Magor vette feleségül, és mint mondják, ezektől az asszonyoktól származnak az összes hunok, vagyis magyarok. Egyesek azt mondják, hogy minden zsákmányolás közül ez volt az első rablásuk. Történt pedig, hogy amikor már hosszabb ideje a meótiszi mocsarakban laktak, igen erős néppé növekedtek, és ez a vidék sem befogadni, sem táplálni nem tudta őket. Ezért igen körmönfont ravaszsággal felderítőket küldtek a velük szomszédos Szkítiába. Ezek visszatérve útjukról, azt mondták, hogy Szkítia földje elég téres nyájaik legeltetésére, egész nemzetségükkel, ja
és a magyar népet azonosnak vegye (vö. Horváth i. m. 446-476.). – A "csodaszarvas"-monda más változatai előfordulnak a voguloknál és osztjákoknál is. 35 Dionűsziosz Periégétész, a II. században élő görög író (vö. Mályusz i. m. 114.). 36 Kézainál, a hun történet szerzőjénél Bereka helyett a Belar név szerepel, amely a bular, bulgar népnév változata, és a nőrablás mondájában, mint személynév, Dula alán fejedelem nevével együtt, a magyar-bolgár, illetve magyar-alán érintkezés történeti emléke lehet (vö. Németh Gyula: A honfoglaló magyarság kialakulása. Bp. 193°. 173-174.).



29
vaikkal és nyájaikkal együtt bevonultak tehát oda, állítólag valami alproszurokat találtak ott, akiket a Magyarok krónikájának régebbi változata szerint ma ruténoknak neveznek. Elpusztítván, kiűzvén vagy iga alá hajtván őket, mind a mai napig birtokolják ezt az országot, szomszédaik akarata ellenére. Antoninus firenzei érsek azonban azt állítja, hogy a hunok a meótiszi mocsarak határvidékén laktak. Azt mondja ugyanis, hogy a hun vadászok egy hímszarvas nyomát követve átkeltek a meótiszi mocsarakon, amelyet előbb járhatatlannak gondoltak, és Szkítia vidékét gondosan átkutatva, hírt vittek a hunoknak mindarról, amit láttak, és arra ösztökélték őket, hogy keljenek át a mocsarakon. A hunok ezeknek a vadászoknak a vezetésével átkeltek a mocsarakon, szélvészként rátörtek a Szkítiában lakó gótokra, harcban legyőzték, és lakhelyükről kiűzték őket, akik mindeddig uralkodtak és parancsolgattak ebben az országban.37 Paulus Orosius is, történetének utolsó könyvében – melyet munkánk bevezetésében már említettünk – a gótok elűzéséről szólván azt mondja, hogy "a hun nép, amely hosszú ideig hozzáférhetetlen hegyek közé volt bezárva, kiront ott, hirtelen támadt dühtől égve tűzzel-vassal rátört a gótokra, szétszórta, elkergette és régi lakhelyükről kiűzte őket".
Ezekről a gótokról sok mindent ír a rómaiak története. Nagy és régi nemzet volt ez, és a világ nem egy táját megremegtette félelmetes hírük. Ezért mondja az előbb idézett Paulus Orosius Történetének első könyvében,38 hogy Nagy Sándor szavai szerint a gótokkal való összetűzést el kell kerülni; továbbá, hogy Pürrhosz, Epirusz, Theszszália és Makedónia királya rettegett tőlük, Caesar pedig, aki fegyvereivel az egész világot legyőzte, kitért előlük. A hunok tehát leigázták ezeket a gótokat, akik – mint Vincentius írja Történetének száztizenkettedik fejezetében – számos népet hajtottak szolgaságba. Azok ugyanis, akik a gótoknak szolgáltak, a gótok elűzése után a hunok uralma alá kerültek, és
37 Antoninus itt a szarvasmonda hun változatát adja Jordanes szerint. A magyar "csodaszarvas"-monda abban is különbözik a hun változattól, hogy a magyar mondában nőstény szarvasról (cerva=ünő), a hun változatban hím szarvasról (cervus) van szó (vö. Moravcsik i. m. 2.82..). 38 Orosius, Adv. Jag. r. 16. 2.., de a getákra vonatkoztatva.



30
így a hunok csaknem egész Szkítia birtokába jutva Szkítia többi népeit vitézségükkel és hatalmukkal elnyomták.
SZKÍTIA LEIRÁSA A MAGYAROK RÉGEBBI TÖRTÉNETE SZERINT
A magyarok történetének régi szerzői39 ezt a Szkítiát Európában helyezték el, s azt írják, hogy tőlünk keletre terül el, továbbá, hogy egyik oldalról az Északi-tenger, a másikról pedig a Rif he
39 Ebben a fejezetben Thuróczy a neki forrásul szolgáló krónikáknak Szkítiára vonatkozó nemcsak zavaros, hanem egymásnak ellentmondó adatait sorolja fel, hogy azután a következő két fejezetben az antik földrajzi írók földrajzi és néprajzi adatainak a felsorolásával mintegy kritikáját adja ennek a krónikafejezetnek. Kritikája mégis csak részben sikeres, mivel nem veszi észre, hogy krónikáinkban Szkítia fekvésének és népeinek felsorolásakor az okozza a zavart, hogy a krónikások az antik földrajzi és néprajzi adatokat újabb keletű, XIII. századi utazások (Julianus és társai, Plano Carpini, Rubruk) révén megismert földrajzi és néprajzi adatokkal (Mongólia, kitaj nép, Khorezm, Georgia, illetve juriánok népe) egészítették ki nagyon pontatlanul. A zavar annál feltűnőbb, mivel a krónikák Szkítia földrajzi meghatározását azzal a megállapítással kezdik, hogy "a szkíta vidék Európában van"; kelet felől Ázsia határolja. Ez a meghatározás nagy vonásokban egyezik a Justinus-féle meghatározással, amellyel Anonymusnál is találkozunk. S mivel Kézai, aki először egészítette ki a hun történettel a magyar történetet, Szkítia leírásában mindjárt ázsiai tartományokat sorol fel: Georgiát, Tarsiát és Mongóliát, joggal feltehető, hogy Szkítiának ez a kuszált és összedobált leírása csak a XIII. században került bele krónikáinkba, esetleg éppen a hun történet szerzője révén. Mindenesetre az az egyáltalán nem hízelgő jellemzés, amelyet Kézai és a krónikák is adnak az itt lakó népekről, a késő antik történeti irodalomban egyedül Ammianus Marcellinus (33°-397) Történeti Könyvei-nek abban a részében (XXIII. 6. 64-76.) található szinte szó szerint, ahol a "két Szkítián túl, attól kelet felé" lakó szer (kínai) és más népek összefoglaló jellemzését adja. Ammianus jellemzésének nem lényegtelen mozzanata, hogy a "két Szkítián" (ti. az európai és az ázsiai Szkítián) túl lakó eme népek jellemzését Perzsia földrajzi, történeti és néprajzi leírása után és ahhoz kapcsolódva tárgyalja; talán ez a sorrend befolyásolta a krónikaírót is abban, hogy a Justinus-Reginoféle régebbi Szkítia-leírást kiegészítse részint még az antikvitásra visszavezethető földrajzi-történeti források adataival, részint újabb, a XIII. század második felében ismeretessé váló földrajzi-néprajzi adatokkal. Az ázsiai szkíták kedvezőtlen jellemzése a krónikákban és ezeket követően Thuróczynál a hun történet szerzőjére vezethető vissza, talán éppen Ammianus Marcellinus nyomán.



31
gyek, kelet felől Ázsia, nyugat felől az Etel folyó zárja közre, amelyet szerintük Donnak is neveznek. Elmondják, hogy az oda való népek pogány tévelygésben élnek, szeretik a tétlenséget, hajlamosak az érzéki élvezetekre, és szeretik a zsákmányszerzést, továbbá hogy általában inkább sötét színűek, mint fehérek. Ezenkívül még azt állítják, hogy a Szkítia név összefoglaló kifejezés három országra, tudniillik Baskardiára, Denciára és Magyariára oszlik, és száznyolc tartománya van.40 Hunor és Magor fiai osztották fel ezekre a tartományokra hajdanában, amikor a Meótisz ingoványai közül ide bevonultak, mert száznyolc nemzetség származott az ő ágyékukból. Szkítaországtól keletre van a juriánok földje,41 ezután Tarsia,42 végül pedig Mongólia: itt végződik Európa. A keleti forró égtáj felé van továbbá Khorezm43 és Etiópia, amelyet Előindiának is neveznek. A déli irány és a Don folyó között egy áthatolhatatlan pusztaság terül el, a vidék szélsőséges éghajlata miatt különböző fajta kígyók élnek itt, és akkora békák, mint a malacok. Itt tenyészik a baziliszkusz és sok-sok mérges állat, sőt az unikornis is. Ezenkívül Szkítiában ered a Don, ez a nagy folyó, amelyet a magyarok Etelnek hívnak; ez a folyó a Szkítiát körülvevő hóborította hegyeken keresztül törve magának utat, elveszíti az Etel nevet, és Donnak hívják. Ennek a folyónak a táján, de tőle délre lakik a kitai nép és az alánok népe,44 s maga a folyó három ágra szakadva ömlik a Kerek-tengerbe. Egy másik igen nagy folyó, a Togata45 nevű, a szkíták országában ered, és lakatlan erdőségek, mocsarak és hóborította hegyek között kanyarog, ott, ahol a nap
40 Szkítia három országa a krónikákban "tudós" kombináció eredménye: Dentia és Mogoria az anonymusi Dentumoger felbontása (Dentu, Moger) és önállósítása – a Dentu egyébként a Don, illetve Donyec törökös változata Bascardia pedig a Julianus barát utazása után (1236) Baskíriának is nevezett Nagy-Magyarország (Magna Hungaria) megjelölése. A száznyolc tartomány és száznyolc nemzetség emlegetése a hun történet írójának egyébként ellenőrizhetetlen – adaléka. 41 A juriánok földje a kaukázusi Georgia (Grúzia). 42 Az antik Perzsia egyik déli tartománya. 43 Az Aral-tótól délre elterülő terület. 44 A Kaukázustól északra lakó oszét (jász) nép. 45 Togata (alakváltozata: Togora) folyónév, az antik Ottorocorras eltorzult alakja.



32
sohasem világít; végül Hirkánia földjére46 lép, és az Északi-tenger felé fordul. Szkítaország hosszúsága háromszázhatvan, szélessége pedig száznyolcvan stádium. Olyan védett a fekvése, hogy egyetlen helyen, egy igen kicsi gázlón keresztül van csak odavezető út. Az is meg van a Krónikában írva, hogy Szkítiának kelet felé a besenyők és a fehér kumánok a szomszédai, továbbá hogy az Északi-tenger felé, de attól keletre egészen Szuzdáliáig47 egy lakatlan erdőség terül el, az emberi nem számára áthatolhatatlan, és óriási kiterjedésű. Itt az év kilenc hónapján keresztül állandóan sűrű köd fekszi meg a tájat, és az említett kilenc hónapban a napot még látni sem lehet, csak júniusban, júliusban és augusztus havában déli tizenkettőtől három óráig. E lakatlan vidék hegyeiben griffek fészkelnek a Krónika szerint, és ott költi fiókáit az a vadászsólyomfajta, amelyet a nép kerecsetnek nevez.
SZKÍTIA MÁS LEÍRÁSA, AZ ANTIK SZERZŐK ALAPJÁN
Szkítia fentebbi leírása ellentétben áll mindazoknak a szerzőknek az állításaival, akik gondot fordítottak a világ részeinek leírására. Az ő állításaik szerint Szkítia nem egy ország csupán, határai a világ egy tekintélyes részét körülfogják. Tagadhatatlan, hogy van európai Szkítia is, mert Isidorus azt mondja,48 hogy Szkítia óriási kiterjedésű vidék, felső része Ázsiában, alsó része pedig Európában terül el. De hogy benne folyik az Etel, vagyis Don folyó, meg hogy kelet felől a juriánok földjével s ez után Tarsiával és végül Mongóliával, Khorezm népével és Etiópiával határos, meg hogy Szkítiának van egy másik folyója is, melynek Togata a neve: minderre vonatkozólag, ha a többi szerzőnek, akik ezekről a dolgokról írtak, helyt adunk, megállapíthatjuk, hogy az említett leírás nagyon elüt az ő állításaikról. Ők ugyanis sehol sem említik könyveikben sem a juriánok földjét, sem az Etel, vagyis Don, meg Togata folyót Szkítia vagy akár az egész földke
46 Hirkánia a Kaszpi-tó délkeleti vidékén terült el, a krónikás azonban valahol északon keresi. 47 Moszkvától északkeletre fekvő tartomány és város. 48 Isidorus, Etym. XIV. 4.



33
rekség leírásában. És ha Szkítia csupán Európában fekszik, hogyan lehet vele szomszédos a délre fekvő Etiópia és Tarsia meg a khorezm föld, hiszen ezek ázsiai országok. Szkítia e szerzők szerint részint Ázsiában, részint Európában terül el. A Rif hegyekben eredő Tanaisz, a folyók között leghíresebb folyó, amely Ázsiát is elválasztja Európától, óriási pusztaságokon keresztülfolyva, éppen a közepén szeli ketté Szkítiát, és végül a Meótisz ingoványaiba ömölve, annak vizét gyarapítja. Dionüsziosz meg Paulus Orosius Szkítiát csakis Ázsiában helyezi el, az Imaosz, azaz az alsó Kaukázus hegyen innen és túl, és azt mondja, hogy a hunoknak – és más népeknek – itt volt a szülőföldjük. Dionüsziosz még azt is állítja, hogy ezek a hunok a kaszpiak és az alánok szomszédai voltak, és hogy vad és háborúskodásra termett nép. Ptolemaiosz,49 Sztrabón50 és Plinius51 pedig azt mondják, hogy az ázsiai Szkítiát kelet felől a Rha folyó,52 nyugat felől meg a Tanaisz folyó zárja közre. Szerintük ettől a vidéktől keletre a szer népek laknak, akikről Julius Solinus53 azt mondja, hogy a fák leveleit vízzel megpermetezik, ennek következtében a falevelek között finom szálak keletkeznek, a szerek kifésülik ezeket, és belőle készítik azt a híres kínai selymet, amely már az emberek átkos hiúsága folytán mindenfelé elterjedt. A selyemből készült ruha ma nem elfedi az emberi testet, hanem még jobban felhívja rá a figyelmet.
49 Ptolemaiosz 150 körül görögül író egyiptomi földrajzi író, aki egy táblázatos műben mintegy nyolcezer helység fekvését határozta meg földrajzi hosszúság és szélesség szerint. Thuróczy Aeneas Sylvius közvetítésével használja (vö. Mályusz i. m. 115.). 50 Sztrabón (i. e. 63-i. sz. 19) terjedelmes földrajzi művet írt tizenhét könyvben. Thuróczy őt is Aeneas Sylvius közvetítésével használja (vö. Mályusz i. m. 115.). 51 Caius Plinius Secundus, az idősebb (23-79), római polihisztor, aki harminchét könyvre terjedő Historia Naturalis című művében földrajzi kérdéseket is tárgyal; Thuróczy őt is Aeneas Sylvius közvetítésével használja (vö. Mályusz i. m. 115.). 52 Az antik Rha a mai Volga neve. 53 Julius Solinus valószínűleg a II. század második felében, esetleg a III. század elején élt. Műve: Collectanea rerum memorabilium. Thuróczy A Világ Csodái címen idézi. -A kínai selyemnek e fantasztikus előállításáról Solinust követve Aeneas Sylvius is szól (Asia c. 9.).



34
Az ázsiai Szkítiával dél felől Kandézia, Mardia, Hirkánia, Apia, Decerbia és Baktria54 határos a fenti szerzők állításai szerint. Azt a területet pedig, amely az Északi-tenger mellett fekvő Germánia és a Tanaisz folyó meg a meótiszi ingoványok között terül el, Isidorus általában Szkítia alsó részének mondja, és ezt, mint mondottuk, Európába helyezi, a Fekete-tenger környékére Trákia szomszédságába, és Szkítiának ugyanerre a részére helyezi Alániát, Gótföldet, Baciát és Ehétiát, csupa olyan országot, amelyet mindenki jól ismer. Pompeius Trogus Szkítiának ezt a részét teszi meg egész Szkítiának, és úgy vélekedik, hogy ezt egyik oldalon a Feketetenger, a másikon a Rif hegyek, hátulról pedig Ázsia és a Phaszisz folyó zárja körül.55
A SZKÍTIA BELSEJÉBEN LAKÓ NÉPEKRŐL, SZOKÁSAIKRÓL ÉS AZ OTT BŐVEN ELŐFORDULÓ ARANYRÓL ÉS DRÁGAKÖVEKRŐL MEG A SZKÍTlÁT ÖNTÖZŐ FOLYÓKRÓL
Megírták a történetírók, hogy Szkítia alsó részét különböző népek lakják; ezekről – többek között – részint a világ csodáiról írva Julius Solinus, részint meg Pomponius Mela56 írnak a legvilágosabban. Azt állítják ugyanis, hogy a neurok Szkítia ázsiai részén élnek, s hogy ezek a nyár időszakában farkasokká változnak, és az év többi részében ismét régi alakjukat veszik fel. Istenként Marsot és bálványaikként a kardokat tisztelik; isteneiknek áldozati állatok helyett embereket áldoznak. Ezekkel rokonok a gelónok; ezek ellenségeik bőréből maguknak ruhát, lovaiknak meg takarót készítenek.
54 Perzsia antik tartományai. 55 Pompeius Trogus kivonatolója: Justinus (Epit. II. 2.). A Phaszisz a Kaukázustól délre ömlik a Fekete-tengerbe. 56 Pomponius Melahis pániai születésű latin földrajzi író, aki Tiberius és Claudius uralkodása idején, 37 és 54 közt írta meg De chorographia című művét három könyvben. A következő leírás Pomponius Mela műve (II. 1.), illetve Solinus munkája (c. 15.) alapján készült.



35
Ezek mellett laknak az agatirszek; ezek kék színűre festett emberek; és még inkább ilyen a színük azoknak, akik közöttük a legelőkelőbbek. Végül ott vannak az emberevők, akik közé az esszédonokat is számítják. Ezeknek kárhozatos eledelük, mint mondják, az emberi belső részek; ezért semmiféle nép nem érintkezik velük, hanem átkos életmódjuk miatt az összes szomszéd nemzetek elmenekültek határaik közeléből, ezért a földnek az a része a tengerig, amelyet Thübisznek hívnak, a vidék egész hosszúságában délkelet felé kietlen pusztasággá változott egészen a kínaiak földjéig, és elnéptelenedett. Ezek az esszédonok hozzátartozóik temetését ünnepélyes énekekkel és áldozatokkal ülik meg, és az összegyűlt rokonok az elhunyt testét fogaikkal szétmarcangolják, és juhhússal keverve készítik el a maguk számára eledelül; a holtak koponyáját pedig a bőrtől és hústól megtisztítva aranyba foglalják, és díszes pohárként magukkal hordják. A khalübok és dákok borzalmas kegyetlensége alig vagy semmit sem különbözik a többi szkítáétól. A tauroszok éppen úgy, mint a neurok, a jövevényeket áldozati állatként megölik; a szákok és a nomádok is hadakoznak szomszédaikkal, és legelő barmaik nyomában járnak. Szkítia európai részén a georgiaiak a földjeiket művelik, az ázsiaiak azonban sem a sajátjukkal nem törődnek, sem a másét nem rabolják el, és így sem a sajátjukra nem vigyáznak, sem a máséhoz nem nyúlnak. A szatharcok megvetik az aranyat és az ezüstöt, és nem tudják, mi a kapzsiság; mivel azonban a Rif hegyekhez közel élnek, az örökös tél keménysége miatt barlangokban és földbe ásott árkokban laknak, és mint mondják, egész testüket, még az arcukat is ruhákba burkolják, csak a szemüket nem. A források azt is mondják, hogy számos más nép is van Szkítiában. Utolsóként a Rif hegyek Rerincén lakó arimaszpokat említik, és azt állítják, hogy ennek a népfajnak csak egy szeme van, és hogy rajtuk túl, meg ama hegyek gerincén túl a világ elátkozott része terül el, s hogy ott állandóan esik a hó, vagyis a világnak ez a része, mivel örökös köd boritja homályba, az egyedüli olyan terület a földön, amely nem ismeri az évszakok váltakozását, semmi mást nem kap az égtől, csak a tél örökös fagyát. Nincs ember, aki meg tudná mondani, vajon e havas hegyek mögött és



36
az örökös homályon túl van-e valamiféle szárazföld vagy termőföld, mivel a világnak erről a részéről azt tartják, hogy egyetlen halandó sem ismerheti meg. Nem egy szerző – leginkább Sztrabón, a krétai – azt hitte, hogy az Északi-tenger vagy Szkítatenger a nagy hideg miatt be van fagyva, örökös jéggé változott, és éppen ezért nem is hajózható. Mégis, a veronai Plinius azt állítja,5757 hogy indiai hajókat találtak a germán partokon, melyeket kereskedelmi útjukon ragadtak el és vetettek oda a szelek és a viharok. Szerinte a szvévek királya Metellusnak, Gallia kormányzójának ajándékozta – ezeket, és erre vonatkolólag Cornelius Nepost hozza fel tanúnak. Ez semmiképpen sem eshetett volna meg, ha az Északi-tenger be volna fagyva, és hajózhatatlan volna. Azt is állítják, hogy az ázsiai Szkítiában a föld gazdag aranyban és ezüstben, de lakhatatlan. Mert, bár dúskál az aranyban, ezüstben és gyöngyökben, a griffmadarak, az állatok kincsre szomjazó és kegyetlen fajzadéka, ezek a legvadabb madarak őrzik a kincseket, és senkit nem engednek odamenni. Amikor meglátják az oda igyekvőket, minden haragnál haragosabban őrjöngve szétszaggatják őket. Ezért hát jövevények nehezen és ritkán, vagy sohasem juthatnak el oda. Úgy tartják, hogy Szkítiának ezek a részei drágaköveket is teremnek, kristálykövet és kékes vörös színben csillogó kovakövet, meg a legfinomabb smaragdot, amelynek Theophrastus58 a drágakövek rangsorában a harmadik helyet juttatja. Mindezekhez kockázatos dolog hozzáférni, mivel ezeket is griffek őrzik, s emiatt harcolnak velük – mint mondják – a már említett arimaszpok, az egyszemű emberek. A szkíták, mennél beljebb laknak, annál durvább szokásoknak hódolnak, és annál műveletlenebbek; ezenkívül szeretik a háborút és az öldöklést, továbbá a harcosoknak az a szokásuk, hogy a friss sebből kiisszák annak a vérét, akit elsőnek pusztítottak el;
57 Plinius, Hist. Nat. IV. 88., de Aeneas Sylvius közvetítésével (Asia c. 2.). 58 Theophrastus (Theophrasztosz) i. e. 370 körül született; Arisztotelész ifjabb kortársa és tanítványa. Retorikai művein kívül természettudományokkal, különösen állat- és növénytannal, továbbá ásványtannal is foglalkozott. Thuróczy Aeneas Sylviusból ismeri (Asia c. 13.; vö. Mályusz i. m. 115.).



37
és a legnagyobb dicsőséget az jelenti számukra, ha elmondhatják, hogy már sok embert elpusztítottak. Sokszor lakoma közben is arról emlékeznek meg a legvidámabban, hogy melyikük hány embert ölt meg, és azoknak, akik többet öltek meg, előkelőbb helyet adnak az ülésrendben és két poharat; akik pedig gyilkolásban még nem vettek részt, társaik között is alacsonyabb rendűek, és veszekedés közben ezt a legnagyobb gyalázatként vetik a szemükre a többiek. Mondják, hogy a békekötést és a szerződéseket is egymás összevegyített vérének megízlelésével szentesítik.59 Szkítiának észak felé nyúló belső vidékeit mérhetetlen magas hegycsúcsok veszik körül, amelyekből különféle folyók törnek elő. Ezek közül, mint említettük, a Tanaisz a Rif hegyek lejtőjén ered,60 és a Kaukázus hegység sziklás völgyein keresztülzúdulva, északi szakaszán óriási jégtáblákat hurcol magával, és Szkítia kellős közepén száguld keresztül – elválasztván Ázsiát Európától – majd miután sok-sok folyó vizét magába fogadta, hatalmas és igen szelíd folyamként ömlik a Meótisz tavába. Ezenkívül az ázsiai Szkítiában, a neurok földjén ered egy nagyon nagy folyam, Borüszthenész a neve, és állítólag kitűnő ízű halakat táplál, melyeknek nincs is csontjuk, csupán gyenge porcogóik.61 Némelyek a Szkítiát öntöző folyók fejedelmének és az összes szkítiai folyók között a leghíresebbnek a Hüpanisz folyót nevezik, mivel tisztább a többinél, és ivásra egészségesebb a vize. Az említett szerzők Szkitia leghíresebb folyóiként emlegetik a Pantikapészt, Gerrhoszt, Phasziszt és Iaxartészt is,62 amelyek szintén Szkítia határain belül futnak, és a föld összes vidéke között éppen ezt
59 Pomponius Mela, Chorogr. II. 1.: Solinus, 1 5. 15. A "vérszerződés" a régi magyaroknál is dívott (vö. Anonymus: Gesta Hungarorum c. 5-6.). 60 Pomponius Mela, Chorogr. 1. 2.1.; az azonban Thuróczy téves megállapítása, hogy a Tanaisz-Don a "Kaukázus hegység sziklás völgyein" zúdul keresztül. 61 Thuróczy félreértette forrását (Pomponius Mela, Chorogr. II. 1.), mert a Borüszthenész-Dnyeper az idézett hely szerint az európai Szkítiában folyik. 62 A Hüpanisz a mai Bug. Thuróczy itt is félreértette forrását (Pomponius Mela, Chorogr. II. 1.), mert Pomponius azt mondja, hogy a Hüpanisz-Bug nem messze a tengertől, egy belé ömlő patak vizétől válik keserűvé. – Az említett további folyók: a Dnyeper egyik mellékfolyója; az Ingulec; a Rion; a Szir-Darja.



38
tartják a vízben, halban, zöldellő füves mezőkben, lombos fák erdei ben és ligeteiben leggazdagabb tájnak.
A SZKÍTÁK DICSŐSÉGÉRŐL ÉS AZOKRÓL A NÉPEKRŐL, AMELYEK SZKITIÁBÓL EREDNEK
Szkítáiról a történetírók nagy dolgokat írtak meg, de számos, még nagyobb dolgot írhattak volna, ha egy hadsereg bejárhatta volna azt a vidéket, vagy ha a világrészeket kutató utazók biztonságosan utazhattak volna arrafelé az ott lakó barbár nép embertelen vadsága ellenére. Pius pápa63 ugyanis azt mondja Saját korának története című könyvében: "A földkerekség legnagyobb része ismeretlen volna számunkra, ha a római császárok és Nagy Sándor hatalma fel nem tárja a világot."
A szkíták hadserege ugyanis mindig serény volt, és nem olvashatunk olyasfélét, hogy akár a rómaiak uralma, akár Nagy Sándor vagy valamilyen más birodalom hatalma megtörte volna őket. És ha találkozunk is olyasfélével, hogy valamilyen ellenség Szkítia határaira vonult, az ország belsejére semmilyen külföldi uralkodó sem tudta kiterjeszteni fegyvereinek hatalmát. Dareiosz, a perzsák királya, háborút indított a szkíták ellen, de amikor a beljebb eső vidékekre be akart vonulni, ajándék helyett egy madarat, egy egeret, egy békát és öt nyílvesszőt kapott, és végül is gyalázatos futással kényszerült távozni az ország belsejéből.64 Tomürisz, a szkíták királynője Kűroszt, a perzsák királyát csaknem egész hadseregével együtt megsemmisítette, és miután levágta Kűrosz fejét, egy emberi vérrel teli tömlőbe dobatta, mondván: "Te, aki mindig emberi vérre szomjaztál, végre eleget ihatsz belőle.”65
Nagy Sándor vezérét, Szophiriónt összes csapataival együtt kegyetlenül lemészárolták a szkíták. Vesoist, az egyiptomiak ki
63 Aeneas Sylvius Piccolomini (1405-1464), III. Frigyes császár kancellárja, költő és történetíró, 1458-tól II. Pius néven pápa. Itt idézett műve: Asiae Europaeque. ..descriptio.
64 Hérodotosz IV. 131. Aeneas Sylvius közvetítésével (Asia c. 2.8.; vi). Mályusz i. m. 1 19.). 65 Hérodotosz, 1. 2.14. = Justinus, Epit. 1. 8.



39
rályát a szkíták minden hadifelszereléséből kifosztva visszaűzték határaikról, és nagy gyalázatára futni kényszerítették. A rómaiak fegyveres erejét is inkább csak hallomásból mint tapasztalatból ismerték a szkíták.66 A szkíta "fegyvert és vitézt" viszont a világnak nagyobbik része tapasztalta: ahová csak kinyúlt a szkíták kardja, amerre csak elért a szkíták nyila, nem tért meg sebek osztogatása nélkül. A szkíták voltak az elsők, akik egész Ázsiát megfékezték fegyvereikkel, és miután az uralom birtokába jutottak, ezerötszáz éven keresztül, egészen Nínusznak, az asszírok királyának idejéig elvitték egész Ázsia adóját; és ha e néptől az irigység nem vonja meg az írótollat, már csak az eddigiek miatt is méltó lett volna rá, hogy "az első világbirodalom" elnevezés neki jusson osztályrészül. Ez a táj sok, híres-neves nemzetet adott a világnak! A pártusok ugyanis és Baktria lakói – az antik történetírók nézete szerint – a szkíták sarjai voltak. Az amazónokat, e bátor karú asszonyokat – akiknek a vitézségét utoljára a trójai háborúban tapasztalták – szintén Szkítia szülte.67 Mit mondjunk a gótokról, akiket a hunok, mint említettük, kiűztek Szkítiából? Ezek az alánokat is magukkal sodorva az egész Nyugat legveszélyesebb ellenségei lettek. Ok voltak azok, akik – mint erről a történelem beszámol – áthágtak Róma erős falain, és ennek az óriási városnak minden kincsét zsákmányul ejtették – kivéve a szentélyeket, amelyeket békén hagytak.68 A római birodalom számára is ők jelentették a borzalmat: egy részük Itália vidékein,69 másik részük nyugat felé alapított erős fegyvereivel országot magának. Ezért azokat, akik a nyugati területeket elfoglalták, helyesen gót-alánoknak kellene nevezni – minthogy a gótok és alánok együtt harcoltak -, bár most katalánoknak nevezik őket.70 Ezek – bár akkoriban harc edzett emberek voltak – a mi korunkban, azt hiszem, összekeveredtek harciatlan szomszédaikkal, elfelejtették egykori hazájuk erkölcse
66 Justinus, Epit. II. 3.; Justinusnál Vezosis áll, valószínűleg Sesostris fáraó neve helyett; Aeneas Sylviusnál (Asia c. 2.8.) Vesois, Thuróczy is így írja, tehát közvetlen forrása Aeneas Sylvius. 67 Justinus, Epit. II. 1., illetve II. 3. 68 Ez Marich gót király alatt történt 410-ben. 69 Theoderich gótjai Ravenna környékén. 70 Ez a névmagyarázat: Aeneas Sylvius, Asia c. 2.9.



40
it, nyelvüket is megváltoztatták, elszoktak a fegyverektől, és róluk jelenleg semmiféle nevezetes hír nem szól a világon, a kalózkodó életen kívül, amely inkább akadálya, mint táplálója a hírnévnek. Senki sem kételkedik afelől, hogy a hunok, vagyis a magyarok szülőanyja Szkítia volt: a Szkítiából való kijövetel kezdetén is izzott bennük a híres harci erény, és most, a mi korunkban is villog kardjuk az ellenség feje felett. A vandálok is a szkíták fajából valók. Ezek a hunok, vagyis a magyarok után jöttek ki atyáik lakhelyéről, és egy egész világrészt, Afrikát, meg az egyházat sanyargatták; végül, a sok kegyetlen hadakozás után a világnak azon a részén szereztek hazát maguknak. Többen azt a nézetet vallják, leginkább Martinus fráter,71 a Római történet kivonata című mű írója, hogy ez a három nemzet, azaz a hunok, a gótok és a vandálok egy és ugyanazon fajtához tartoznak, és ugyanolyan ajkúak vagyis nyelvűek, csupán a nevükben különböznek. Ezt a nézetet semmiféle érv nem támasztja alá, és azok, akik ezt a nézetet vallják, nem tudják állításukat kézenfekvő bizonyítékokkal igazolni. Mert a hunok nyilván nem űzték volna ki a gótokat saját lakhelyükről, ha a hunok és a gótok egy nemzet. Azonkívül a gótok a hunoknál előbb – amikor a hunoknak még a hírét sem lehetett hallani – megtámadták már a római birodalmat. A vandálok pedig jóval a hunok kijövetele után törtek elő a szkíta tájakról, és szereztek maguknak lakóhelyet – mint már mondottuk – Afrika földjén. Ezeken a népeken kívül Szkítia sok más népet nevelt a kebelén és adott a világnak, legutóbb – állítólag – a törököket. Bár sokan azt hiszik, hogy a törökök a trójai nemzetből erednek, és a nevüket Teukrosz királytól kapták – aki a trójai háború forgatagában a romlásra szánt város segítségére ment –, nem is türk, hanem teukri alakban.
71 Martinus Polonus XIII. századi dominikánus szerzetes író (vö. Mályusz i. m. II 5.).



41
Ámde számos történeti mű szerint a trójaiak az itáliaiaktól származtak, és körülbelül a világ harmadik korszaka táján72 mentek Itáliából Phrügia vidékére, hogy ott országot alapítsanak, és egyszersmind Trója városát is megalapitsák, számos monda forráshelyét; majd Trója pusztulása után a nagy Aeneas – a római nemzet alapítója és atyja –, továbbá Antenor, Padova városának és Aquileiának alapítója ismét Itáliába tért vissza – ugyanoda, ahonnan elindult. A törököknek azonban, ahogy Éthikosz filozófus73 mondja, az ázsiai Szkítiában, a Perik hegyeken és a Tarakont szigeteken túl, Észak emlőjével éppen átellenben volt a szülőhazájuk! Ottó freisingi püspök74 és történetíró pedig azt állítja, hogy a görög császárok idejében, amikor a frankoknál Pippin volt a király, a törökök betörtek a Kászpi kapun – vagy amint Pius pápa, sok történeti mű ismerője gondolja: a Kaukázusi kapun – s hogy mit vittek véghez, arról a szomszédos vidékek nyomorúsága tehet tanúvallomást! A törökök mind ruházatukban, mind fegyverzetükben megtartották szkítiai hazájukból magukkal hozott régi szokásaikat. Erről a népről, származásáról és zsákmányszerző útjairól sok mindent feljegyzett Aeneas sensi püspök számára – bár röviden szólva – Nicolaus Secundinus.75 Mivel azonban most nem az ő dol
72 A középkori történetírás a világtörténetnek hat korszakát különbözteti meg Augustinus (†430) hippói püspök felosztása nyomán: 1. a világ teremtésétől Noéig; 2. Noétól Abrahámig; 3. Abrahámtól Dávidig; 4. Dávidtól a zsidó nép babiloni fogságáig; 5. a babiloni fogságtól Jézus születéséig; 6. jézus születésétől a világ végéig: ez a jelenkor, a világ utolsó korszaka. – Az a furcsa híradás, hogy a trójaiak az itáliaiaktól származnak, vagy félreértés, vagy valamilyen középkori spekuláció eredménye. Aeneas Sylvius már tud róla. Trója Phrügiában, Kisázsia északnyugati partjához közel, a mai Törökország területén feküdt. 73 Éthikosznak tulajdonítanak egy Cosmographia című földrajzi művet, melyet Thuróczy Aeneas Sylviusból ismer (vö. Mályusz i. m. II 5.). – Az itt megadott földrajzi terminusok a szöveg romlottsága miatt nem azonosíthatók. 74 Freisingi Ottó (kb. 1111-1158), 1137-től freisingi püspök Chromcon seu rerum ab initio mundi ad sua usque tempora című művére való utalás. Thuróczy őt is Aeneas Sylvius közvetítésével használja (vö. Mályusz i. m. 118.). 75 Aeneas Sylvius a törökökkel kapcsolatban (Asia c. 29) Nicolaus Segundinust, illetve (Europa c. 4.) Sagundinust ír, aki a velencei Tízek Tanácsának 1438-tól 1462-ig írnoka volt.



42
gaikat tárgyaljuk, s minthogy az ő lándzsájuk világszerte éppen elég ismeretes ebben a mi korunkban, legyen elég, amit mondtam róluk!
ANNAK BIZONYÍTÁSA, HOGY SZKÍTIA, AHONNAN A HUNOK, VAGYIS A MAGYAROK KIJÖTTEK, ÁZSIÁBAN VAN
Nem szégyellem, hogy az említett Paulus Orosiust és az alexandriai Dionüsziosz filozófust76 követem, és azt állítom, hogy a hunok, vagyis a magyarok első otthona, szülőhazája az ázsiai Szkítiában volt. Nem hihető, hogy csak úgy vaktában mondja Antoninus – aki részint Sigilbertust, részint Vincentiust követte ezekről szólva, és aki a világtörténet egész folyamatát megírta, már amennyire képes volt tollával összefoglalni – , hogy a hunok vadászok vezetésével vándoroltak az ázsiai Szkítiából Európába, s hogy a gótokat lakóhelyükről, Szkítia európai részéről, kiűzték, s végül, merészségük és fegyveres vitézségük megnövekedvén, Pannóniába jöttek, s félelmes hadi erejüket – mint alább le fogom írni – más nemzetekre is kiterjesztették. Ennek a nézetnek a Magyarok régi története sem mond ellent, mivel azt állítja, hogy a hunok vagyis magyarok először Perzsiában, majd a meótiszi mocsarakban tartózkodtak, és egy szarvasünő vezetésével keltek át idegen földre – ahogy fentebb elmondottuk. A Rómaiak története megemlékszik róla, hogy Zeliobrész, az ázsiai Szkítiában lakó hunok egykori királya húszezer hunnal sietett a perzsák királyának, Khoszroésznak segítségére Justinianus római császár ellen. Pius római pápa is megírja a Történelmében, hogy a hunok, átkelvén a meótiszi mocsarakon, Európába jöttek, és elfoglalták a Tanaisz és a Duna között elterülő egész barbár világot. Ugyancsak ő mondja, hogy beszélt egy veronai származású emberrel, aki éppen napjainkban átkutatta Szkítia vidékét, és azt beszélte, hogy az ázsiai Szkítiában, ott, ahol a Tanaisz folyó ered, a Pannóniában lakó magyarokkal egy és ugyanazon nyelvet beszélő emberekre bukkant. Visszatérve a Szentírás több tudósá
76 Dionűsziosz Periégétészről van szó (vö. Mályusz i. m. 114.).



43
val – Szent Ferenc rendjéből való szerzetesekkel, akik értették az ottaniak nyelvét – újra el akart menni hozzájuk, hogy Krisztus szent evangéliumát hirdesse (mivelhogy azok a bálványimádás hívei voltak). Ámde Moszkva ura, aki a görög hitszakadás híve, nehezményezte, hogy' az ázsiai magyarokat a római egyházhoz csatolják és beavassák a szent hit tanításaiba, és ezért megtiltotta, hogy oda menjenek.77
A HUNOKNAK SZKÍTIÁBÓL TÖRTÉNT KIKÖLTÖZÉSÉRŐL
Az Úr megtestesülésének háromszázhetvenharmadik esztendejében,78 tehát Valens császárnak és – mint mondottuk – első Damáz római pápának az idejében,79 a világ hatodik korszakában, a hunok vagyis a magyarok Szkítiában élvén nagy néppé növekedtek. Amikor azután az említett vadászok tanácsára egybegyűltek, elhatározták, hogy megrohanják a nyugati vidékeket, és ezért vezérekül kapitányokat választottak, tudniillik Bélát, Csele fiát a Zemén nemzetségből, meg ugyaninnen Keve és Kadicsa testvéreket, továbbá Attilát, Kevét és Budát, Bendegúz fiait a Kádár nemzetségből.80 Aztán összeszámlálták népük egész gyülekezetét, minden egyes törzsből tízezer fegyveres férfit írtak össze száznyolc törzsből egymillió-nyolcvanezer embert, ezek alkották a hadsereget, hogy az ellenséget, ha szembeszáll velük, leverjék. Az ő feladatuk volt megvédeni idegen támadás ellen az asszonyo
77 A keleten maradt magyarokról Aeneas Sylvius: Asia c. Z9. (Vö. Mályusz i. m. 123.) 78 A hunok Pannóniába jövetelének ezt az évszámát a Képes Krónika-család adja meg. 79 A krónikák Cölesztin pápát említenek, aki 422-től 432-ig volt pápa; ezt Thuróczy a kronológia kedvéért kijavítja, és I. Damáz pápát iktatja be, aki valóban 373-ban volt pápa. 80 A hun krónika és ezt követve Thuróczy ugyanúgy hét vezérről, kapitányról beszél, mint a magyar történet. A krónikás tehát a hun honfoglalást a magyar honfoglalásról ismert elképzelések szerint beszéli el. A hun vezérek nevei közül Béla, Keve, Csele, Kadicsa, Buda, valamint Szemény vagy Semjén, továbbá Kádár régi magyar személynév. Ebből a névsorból történetileg csak Attila gót eredetű neve hiteles. Attila apját a külföldi források Mundzucusnak mondják; Bendegúz valószínűleg szintén a magyarból magyarázható, de történetileg nem hiteles név (vö. Horváth i. m. 468-469.).



44
kat, a házuk népét meg az egész kísérő népséget, akiket magukkal vittek, továbbá a csordákat is. Ezenkívül egy Kádár nevű bírát is választottak maguk közül, egy bölcs férfiút, aki alkalmasnak látszott, hogy a békétlenkedők viszálykodását lecsendesítse, és megfenyítse a tolvajokat és útonállókat.81 Mindamellett határozatban mondták ki, hogy ha ez a bíró nem a szokásjognak megfelelő ítéletet hoz, az ilyen ítéletet a közösség érvénytelenítheti, a tévedő bírót megfenyítheti, és a kapitányokat is leteheti, amikor akarja. Határozatban mondták ki azt is, hogy ha az egész közösséget érintő dolgok történnek, vagy ha hadba kell vonulni, vérrel bekent kardot hordozzanak körül a hunok lakóhelyein és váraiban, és a kikiáltó hirdesse ki: "Isten és az egész közösség hangja, hogy mindenki ezen és ezen a helyen – és megjelölte az illető helyet fegyveresen, vagy ahogy van, köteles megjelenni, hogy meghallgassa a közösség tanácsát és egyszersmind parancsát.” Ezt a szokást a hunok vagyis a magyarok egészen Árpád-fia Taksony vezér fiának, Géza vezérnek az idejéig sértetlenül megtartották, és ez a törvényes szokás a nemzet számos tagját taszította örök szolgaságra. Mert törvénybe iktatták, hogy e rendelkezés megszegőit ha nem tud elfogadható okot felhozni a mentségére – karddal kettéhasítsák, vagy számkivetéssel sújtsák, vagy könyörtelenül a közösség szolgáinak sorába taszítsák. A hunok közül egyesek állítólag e miatt a határozat miatt kerültek szolgasorba. Minthogy egy és ugyanaz volt a származásuk, mind a hajdani Hunortól és Magortól eredtek, nem is eshetett volna meg másképpen, hogy egyikük úr, a másik meg szolga vagy paraszt legyen.82 Ezek elrendezése után a fent említett kapitányok közös akarattal, az erre kijelölt néppel felkerekedtek, és hatalmas hadoszlopaikat útnak indították. Nem hagyták őrizetlenül szülőföldjüket sem, hanem alkalmas őrséggel óvták meg az idegen támadásoktól. A lehető leggyorsabban átkeltek – mint fentebb mondottuk -a vadászok vezetésével a meótiszi mocsarak on, elűzték lakóhelyükről a gótokat, ezt az erőteljes és híres népet, majd erőben gya
81 A bírói tisztségnek ez a meghatározása már Anonymus gesztájában is megvan (53.), s Isidorus Szószármaztatások című művéből (Etym. V. 14.) való. 82 Az ősi társadalmi egyenlőség megbomlásának ez a magyarázata azoknak a társadalmi harcoknak a visszatükröződése, amelyek a XIII. század folyamán Magyarországon és Európa-szerte folytak.



45
rapodva, és bátorságukban bízva azt gondolták, hogy senki sem állhat útjukba, és mint a heves szélvihar, mindent felforgattak és ledöntöttek. Kegyetlen uralmuk alá tiporták a besenyőket és a fehér kumánokat, aztán a szuzdáliakat és a ruténokat, és elérkeztek a fekete kunok földjére,83 amelyet most talán Moldvának hívnak.84 Vonulásuk közben a Tanaisz folyótól kezdve hatalmuk alá hajtották ezt az egész barbár vidéket, míg Pannóniába nem értek, és a Tisza folyó partján állandó tábort nem vertek.
A HUNOKNAK PANNONIÁBA VALÓ BEVONULÁSA ÉS A TÁRNOKVÖLGYI CSATA TÉREN VÍVOTT ÜTKOZET
Az a hagyomány, hogy ezt a vidéket hajdanában a bőséges kenyéráldás miatt nevezték Pannóniának,85 később pedig megváltoztatták a nevét, és a benne lakó magyarokról Magyarországnak nevezik. A világ minden tája közt ez a legdicsőbb: híres folyók öntözik, síkságai és hegyei egyaránt gyönyörűek, aranynak, ezüstnek, egyéb fémeknek és a legfinomabb sónak termékeny szülőanyja, szántóföldjei a legtermékenyebbek, bővelkedik a borban, számos erdeje és legelője van, s csaknem mindenfelől óriási havasok bástyái vagy hatalmas sodrú folyamok zárják körül. Mondják, hogy ezen a tájon igen sok nép lakott, a föld termékenysége egyre hatalmasabb népeket csalogat ott ide, hogy az itt élőket legyőzve az országot birtokukba vegyék, és a gyöngébb népet elűzzék vagy maguk alá igázzák. Állítólag a dákok népe86 is
83 Ezek a népek a hun korban még teljesen ismeretlenek; a IX. századi magyar honfoglalás elbeszéléséből kerültek ide, de részben még ott is anakronizmusként szerepelnek, mert a besenyők a IX. században, a fehér kunok a XI. század második felében, a fekete kunok pedig a XII-XIII. század fordulóján jelennek meg a Fekete-tenger északi partvidékén: itt e vidék földrajzi megjelöléseként szerepelnek e népnevek. 84 Ez Thuróczy megjegyzése. Az ő korában e vidék egy részét valóban Moldvának nevezték. 85 A római uralom alatt Magyarország dunántúli részét nevezték Pannóniának; a középkorban – archaizálva – egész Magyarországot. A Pannónia névnek a latin panis (kenyér) szóból való származtatása Thuróczy önkényes magyarázata. 86 Erdély lakói a római korban; csak későbbi középkori névmagyarázatok hozták őket kapcsolatba a dánokkal.



46
itt lakott ennek a vidéknek egy bizonyos részén, de végül kavarogva kivonultak innét, és itthagyva Pannónia kövér földjét, a Norvégiához közel eső tengerpartokat szállták meg, és ott szereztek maguknak örökös lakóhelyet. Mikor a hunok ezt a tájat megpillantották, az egész közösség elhatározta, hogy nem vonulnak tovább, hanem asszonyaikkal, házuk népével és csordáikkal, szekereikkel meg sátraikkal ezen a földön telepednek le – mert ezekkel vonultak ki szülőföldjükről. Ebben az időben Pannóniát a longobárdok jövevény népe lakta,87 és velük együtt alemannok és itáliai népek. Mindezt a vidéket, mind pedig Moesiát, Görögországot, mindkét Trákiát, Dalmáciát és Makedóniát a rómaiak kegyéből a longobárd származású, Sabariában született Matrinus, vagy mint mások mondják, Matrinus tetrarcha kormányozta,88 egy fegyverforgatásban és hadakozásban járatos férfiú. Amikor meghallotta, hogy egy ismeretlen nép megszámlálhatatlan sokasága behatolt az országának határaira, és a Tisza partján tábort ütött, és kezét a nép javainak elrablására emeli: megremegett, nem is merte őket a vezetése alá tartozó hadinéppel megtámadni, hanem a rómaiaktól kért segítséget.
87 A longobárdok jóval a hunok után, kb. 500 körül, költöztek Pannóniába, majd innen 568-ban Alboin királyuk vezetése alatt Észak Itáliába. 88 Matrinus, a krónikákban Macrinus, nem történeti személy; alakját a hun történet szerzője alkotta meg, felhasználva a szombathelyi (Sabaria) születésű Szent Márton (Martinus, született 317 körül) életrajzának azt az adatát, hogy a szent a római seregben katonáskodott. Valamelyik Nagy Sándorról szóló történetből kölcsönözte azt az állítást, hogy Matrinus tetrarcha volt; Nagy Sándor halála után (i. e. 323) ugyanis birodalmát négy részre osztották, s egy negyedrész uralkodóját nevezték tetrarchának. Római uralom alatt már nem voltak tetrarchák (vö. Eckhardt Sándor: A pannoniai hun történet keletkezése. Századok 1927-28. 603-614)



47
Ebben az időben a római főemberek akaratából egész Germániában az alemann nemzetiségű veronai Detre89 uralkodott. Ezt a Detrét küldték a rómaiak Matrinus megsegítésére. Detre hatalmas sereget gyűjtött germánok ból, itáliai ak ból és más vegyes nemzetiségűekből, és Pannóniába vonult. Százhalom90 mellett ütött tábort, majd Potentiana városához vonult, ahol Matrinus és a longobárdok összesereglett sokasága tanyázott. Ez a város a franko-galloké volt, és mint némelyek állítják, a Duna folyó mellett, Tétény és Százhalom között terült el. Mikor Detre ideért, tanácskozott Matrinusszal, hogy vajon átkelvén a Dunán, sátraikban szálláshelyükön támadják-e meg a hunokat, vagy más alkalmas helyet válasszanak az ütközet megvívására. Az ismeretlen népekkel vívott ütközetben jól ki kell tervelni a módozatokat! Mivel Detre és Matrinus tanácskozása és vitája nagyon hosszúra nyúlt, a hunok is megtudták, hogy az ő romlásukról tárgyalnak. Ezért hadinépük nagyobb részével ütközetre készülve a Duna partjára vonultak, a többiek pedig régi szállásukon maradtak dolgaik őrizetére. Bár Detre és Matrinus tudta, hogy a hunok közel vannak, mégsem félt tőlük, hiszen közöttük volt a Duna, és azt is tudta,
89 A történeti Nagy Theoderich (459-536) keleti gót király, aki gótjai élén ÉszakItáliában rendezkedett be, a germán mondában Veronai Detre lett; a Nibelung-monda hozta kapcsolatba Attilával, annak ellenére, hogy Attilánál kb. egy évszázaddal később élt. 90 Ma Százhalombatta. A római időket megelőző korból való több mint száz kerek halomról – egykori kelta temetkező helyekről – kapta nevét. Potentiana nevű város a római korban ezen a vidéken nem létezett.



48
hogy a hunok nem rendelkeznek hajókkal. Nyugodtan töltötték tehát az éjszakákat, és egyáltalán nem féltek az ellenségtől, amelyet a nagy folyó elválasztott tőlük. A hunok Szkítiából való eltávozásuk óta számos folyón úsztattak át tömlők segítségével, az éjszaka sötét csendjében most is felfújták a tömlőiket, és felszálltak rájuk, mint a hajókra. Sicambria alatt, azon a részen, ahol most Kelenföld falu fekszik, átkeltek a Dunán – azt mondják, hogy ezt a falut éppen ezért nevezték el Kelenföldnek.91 Aztán rárohantak az ellenséges hadseregre, amely a Potentiana városa mellett felütött tábor sátraiban pihent, mivel a város nem tudta falai közé fogadni őket. Hatalmas kiáltozás keletkezett, és a hunok óriási öldöklést vittek végbe. Matrinus és Detre serege megrémült a váratlan támadástól, és nemcsak hogy fegyvereit nem volt képes használni a maga védelmére, hanem még azt sem tudta, merre fusson. A hunok tehát pusztították őket, mint az ide-oda futkosó juhokat, és ők futással sem tudták megváltani életüket. Így a longobárdokból, alemannokból és egyéb népekből álló hadseregnek az a része, amelyik a város falain kívül volt, megfutott, és a hunok kegyetlenül kaszabolták és pusztították őket. Mikor felkelt a nap, a hunok Tárnokvölgy mezejére ereszkedtek alá. E megrohanás miatt elkeseredve Detre Matrinusszal egyetemben a hadseregnek. azzal a megmaradt részével, amelyik benn tartózkodott Potentiana városában, részben pedig a Százhalom melletti táborban állomásozott, rárohant a hunokra. A legelkeseredettebb viadal támadt: itt is, ott is hulltak a testek, óriási volt az öldöklés mindkét részen. Mivel a hunok előző éjszaka nem aludtak, és a folytonos hadi fáradalmakban kimerültek, napnyugta táján a rómaiak serege kerekedett felül. De éppen akkora veszteséget szenvedtek, mint a hunok, és nem vették üldözőbe a megfutamodókat. A hunok pedig megfutamodva átúsztattak a Dunán, és visszatértek az övéikhez. A Magyarok régi története szerint ebben az ütközetben a hunok közül elesett Keve kapitány és százhuszonötezer ember; Detre és Matrinus seregéből pedig – nem számítva azokat, akiket sátraikban pusztított el az éjszakai csata – kétszáztízezren estek el.
91 Kelenföld nevének magyarázata az átkelni igéből népies etimológia, talán Thuróczy találmánya.



49
Másnap Detre és Matrinus összeszámolta hadinépük veszteségét, és félve, hogy újra csak ilyen győzelmet arathatnak – vagyis lehet, hogy saját személyüket megmentve egyedül térnek vissza táborukba –, seregük maradványával Tulln városa felé vették útjukat. Ez a város a mi időnkben Ausztria hercegségéhez tartozik, és hárommérföldnyi távolságra van Bécstől. Abban az időben azonban Tulln városa Pannónia városai közé számított, és franko-gallok laktak benne. Mikor a hunok megtudták, hogy ellenségeik elvonultak, viszszatértek a harcmezőre, összeszedték halottaikat, Keve kapitány holttestét illő tiszteletadással, szkíta szokás 'szerint hozzá méltó sírba temették az országút mellett, és e nagy esemény örök emlékezetéül egy szobrot, azaz egy kőoszlopot emeltek ott nagy ünnepélyesen, és azt a helyet Keveaszónak vagy Keveházának nevezték el. Nem lehetetlen, hogy ugyanezt a helyet nevezik a mi korunkban romlott vagy elváltozott néven – ami a magyaroknál gyakran megesik – Keászónak.92
A ZEISELMAUER NEVŰ HELYSÉG MELLETT VÍVOTT ÜTKÖZET
Miután a hunok, vagyis a magyarok kitapasztalták a rómaiak bátorságát és fegyverforgatásuk módját, újra szervezvén seregüket Pannónia dunántúli93 vidékeit rohanták meg, birtokukba vették és igájuk alá hajtották, ideköltöztették házuk népét, majd
92 Kézainál a XIII. században Cuwe-Azoa, azaz Küve-aszója; mivel azonban a régi aszó "kiszáradó patak" jelentése már Thuróczy korában elhomályosult, Thuróczy megpróbálta az "értelmetlen" helynevet értelmessé tenni; így lett az aszóból háza. A helynév ma is megvan Fejér megyében Kajászó(szentpéter) alakban. – Éppen ez a helynév adott alkalmat a hun történet szerzőjének, Kézainak, ez elbeszélés kitalálására. A Keveaszó helynévből elvonta a Keve nevet, mivel jól tudta, hogy a régi magyarban igen sok helynév személynévből alakult. A síremlék felállítása szintén egy ilyen átértelmezés eredménye. A mai Baracska-Kajászó (Kőaszó) közelében találtak ugyanis egy, a római korból származó nagyoltárkövet, amely egykor Jupiter oltárköve volt. (Vö. Juhász József: A baracskai Jupiter oltár-kő és Köveaszó. Székesfehérvári Szemle 1934. 75.; Eckhardt i. m.) Ezt tette meg Kézai a hunok és Keve kapitány síremlékének. 93 Amíg a királyi székhely Fehérvár, Esztergom és Buda volt, addig a "Dunántúl" a Duna-Tisza kőzét jelentette.



50
megindultak Tulln városa felé, ahol ellenfeleik gyülekeztek. Detre, Matrinus és a római hadsereg minden felhasználható ereje Zeiselmauer mezején vonult fel velük szemben.94 Mindkét ellenfél egyforma hevességgel rontott a szemben álló csapatokra. A hunok pedig inkább akartak meghalni, mint meghátrálni a csatában, szkíta szokás szerint félelmetes zajt csaptak, verték a dobjaikat, és az ellenség ellen .minden fegyvert felhasználtak, de leginkább megszámlálhatatlan mennyiségű nyilaikat.
Ettől aztán a római csapatok megzavarodtak, és a hunok igen nagy öldöklést vittek végbe közöttük. A reggel kezdett, és egészen kilenc óráig tartó heves csatában a római sereg vereséget szenvedett, és óriási veszteséggel megfutamodott. A hunok űzőbe vették, és hevesen pusztították őket, hogy bosszút álljanak a Tárnokvölgyében megölt bajtársaikért. Ebben az ütközetben a hunok kardjától elesett Matrinus, de Detre, akit a homlokán sebzett meg egy nyíl, kimenekült ez óriási vérözönből. Ennek a nyílnak a csonkját Detre – mint mesélik – a homlokában vitte el Róma városába, a császári udvarba, a hunokkal vívott csata bizonyságaképpen, ezért hívta magát halhatatlannak, és ezért érdemelte ki, hogy a magyarok nyelvén haláltalan Detrének nevezzék mind a mai napig.95 Mesélik, hogy ennek a Detrének
94 Zeiselmauer (Cesii muri) egykori római provincia Alsó-Ausztriában, Tullntól keletre. 95 Ez Thuróczy megjegyzése, és arra mutat, hogy az ő korában Detréről már magyar mondák is szóltak.



51
volt egy sisakja, amely annál fényesebben ragyogott, minél többet hordta. Mondják, hogy ebben az ütközetben a hunok közül negyvenezer ember esett el, közöttük Béla, Keve és Kadicsa kapitány. Ezeknek a kapitányoknak a holttestét a hunok elszállították, és a már említett kőoszlopnál illő módon eltemették. Hogy a római seregből hányan estek el, senki sem tudja biztosan. Elég az hozzá, hogy akkora vereséget szenvedtek ebben a csatában, hogy utána senki sem tudta rávenni őket, hogy a hunok ellen hadba gyűljenek.
ATTILA KIRÁLLYÁ VÁLASZTÁSA, ERKÖLCSEI ÉS FEGYVERZETE, AMELYET AZ ELLENSÉGGEL SZEMBEN HASZNÁLT
Pannónia vidékének békés birtokába jutván, az Úr testet öltésének négyszázegyedik évében, Pannóniába való bevonulásuknak huszonnyolcadik esztendejében, a kapitányok közül – miután a többiek, mint fentebb elmondottuk, az életből elköltöztek –, csupán Attila, akit magyar nyelven Etelének hívtak,96 és testvére, Buda voltak életben: a hunok Attilát egybehangzó kívánsággal és egyöntetű akarattal királlyá emelték maguk fölé. Meg is illette őt ez a méltóság, mivel ő volt a hunok közt éles eszével, lelki erejével, a fáradalmak elviselésével, a katonai tudományokban való jártasságával, serénységével és nagyravágyásával a legkülönb; mindenkinél jobban értette a módját, hogy az ellenséget félrevezesse, és tőrt vetve pusztítsa el őket; ravasz és furfangos volt a cselvetés ben, testében serény, lelkében bátor és merész, szándékában nagyra törő, a csatában fortélyos, külső megjelenésében kiváló: széles vállú, sötét, vagyis barna színű, mogorva tekintetű, hosszú szakállú, és állítólag módfelett érzéki természetű. Attila a legfőbb méltóságot elnyerve, országának minden ügyét a legjobb módon és dicsőségesen intézte, mintha csak királyi vérből született volna. Mind magát, mind seregét fényes fegyverekkel szerelte fel, sok találmányt, vagyis hadi gépet és
96 Thuróczy téves megállapítása. Attila gót nevéből ugyanis a német nyelv fejlődési szabályai szerint alakult ki először az Etele, utóbb pedig – az újfelnémetben – az Etzel forma.



52
egyéb ostromfelszerelést készíttetett és alkalmazott a városok és várak erődítményeinek lerontására. Állítólag tízezer kaszás szekere is volt,97 ezekkel bástyázta körül hadseregét mindenütt. Hadi sátrai, díszsátrai és tábori sátrai a különböző vidékek szokása szerint különféleképp voltak megszerkesztve. Egyet személyes használatára rendezett be: selyemszövettel volt bevonva, ragyogó arannyal és közbe-közbe drágakövekkel volt díszítve, és állítólag olyan csodálatos módon volt összeállítva és összeszerkesztve, hogy könnyűszerrel ki lehetett feszíteni és szét lehetett bontani. A sátor tartó oszlopai vert aranyból voltak, és összeillesztésük helyén, mint mondják, drágakövek díszítették. Istállóinak felszerelése, melyet hadjárataira is magával szokott vinni, bíborból és selyemszövetekből volt. Ez az istálló különböző vidékek lófajtáival volt telve, de a bőkezű fejedelem nem a lovak sokaságában lelte örömét, hanem részint serege főembereinek, részint meg egyszerű katonáinak is olyan bőkezűen osztogatta, hogy néha alig maradt két-három lova személyes használatára. A nyergek és a többi lovaglószerszámok ragyogtak az aranytól és a drágakövektől. Állítólag asztala, sőt a konyhaedényei is aranyból voltak. Hálófülkéje és tábori ágya, amelyben hadjáratai során pihent, nem szűkölködött aranyban, gyöngyökben és mindenféle nemes fémekben, olyannyira, hogy amikor külföldi követek jöttek táborába, és megpillantották ezeket, elragadta őket a bámulat, és visszatérve nem is tudtak beszámolni róla megbízóiknak.98 Ez a király nemcsak ezekben, hanem minden más evilági pompában bővelkedett, és kiérdemelte a csodálatot. Szigorú volt az idegenekhez, az idegen nemzetiségűek mégis nagyon kedvel
97 A kaszás szekereket már Kézai is említi; a hunok azonban ezt a harci eszközt nem ismerték. Kézai a Nagy Sándor-történetből vette át; itt a perzsák hadifelszereléseként van feltüntetve. 98 A király pompáján elbámuló és zavarba jövő külföldi "követekről" csak Thuróczy szól, és kétségtelenül arra az esetre gondol, amelyről részletesen Oláh Miklós számol be Mátyás királlyal kapcsolatban. Oláh Miklós 1536ban írt Hungaria et Athila című művében Mátyás király visegrádi palotája pompázatos szépségének a jellemzésére mondja el a Mátyásnál járó török követről, hogy az annyira elámult a palota csodálatos szépségén, hogy végül is nem tudta előadni követségének célját. Ez az anekdotaszerű történet eszerint már Thuróczy korában ismeretes volt, és Thuróczy ezt használta fel Attila pompaszeretetének jellemzésére.



53
ték bőkezűségéért. Nála sereglettek össze a világ minden sarkából azok az idegenek, akiknek a hadakozás volt a fő gondjuk. Vágyaikat nagy vagyonok osztogatásával bőkezűen kielégítette. Hadrakeléskor állítólag egymillió hun fölött rendelkezett, nem is említve a számtalan idegen nemzetiségűt. És ha csak egy ember hiányzott is az egymillióból a háború viszontagságai vagy haláleset miatt, a helyébe azonnal másikat állítottak, mert a hatalmas uralkodó nem szerette, ha serege meg fogyatkozik. A hunolt védőfegyvereiket, mint mondják, még Szkítiából hozták magukkal, ezek bőrből és kívülről vaslemezből voltak; támadásra íjat, nyilat és hegyes lándzsát vittek magukkal. Szögletes vagy kerek pajzszsal fedezték magukat, szablyát öveztek oldalukra.



54
Arcuk ijesztő volt, szakálluk és hajuk rendezetlen, ruhájuk bőrből készült, és minden népben rémületet és félelmet keltettek. Magától Attila királytól saját alattvalói is rettegtek vele született szigora és komor tekintete miatt, de a neki alávetett népekkel szemben nemeslelkűen viselkedett. Hadijelvényként mind a pajzsára, mind a zászlójára koronás sólyommadárféle volt festve.99 Ezt a hadijelvényt viselték a hunok, vagyis a magyarok, egészen Taksony vezér fiának, Géza vezérnek az idejéig. Címzése pedig ilyenféle volt: "Attila, Bendegúz fia, a nagy Nimród unokája, aki Engadiban nevelkedett, Isten kegyelméből a hunok, médek, gótok és dánok királya, a földkerekség félelme és Isten ostora."
HOGYAN OSZTOTTA MEG KIRÁLYSÁGÁT ATTILA KIRÁLY BUDÁVAL, A TESTVÉRÉVEL?
Mikor Attilát a dicső királyi méltóságra emelték, megszűnt az országban a római császár védnöksége.100 Attila székhelyéül a fentebb említett Sicambria városát választotta, és vele született nagyravágyásánál fogva elhatározta, hogy megtámadja a szomszédos országokat. Ezért, hogy távollétében semmilyen ellenséges kéz se avatkozhasson bele uralkodásába, országát megosztotta testvérével, Bélával,101 és a Tisza folyótól egészen a Tanaisz folyóig lakozó összes neki alávetett barbár nép uralkodójának és kormányzójának őt tette meg. Ezután, mivel hatalmának híre mindenfelé elterjedt, és erős népek is hozzá fordultak segítségért, megrohanta a környező tartományokat, azaz Moesiát, Görögországot, Makedóniát és mindkét Trákiát.102 Ezek a vidékek ugyanis Matrinust segitették a hunok ellen, és emiatt Attilának gondja volt
99 Kézai a sólyomféle madárnak közli az állítólagos magyar nevét is: turul. A Thuróczynak itt közvetlenül forrásul szolgáló Képes Krónika-család kódexe a madár nevét már csak latinul közli: austur. 100 Ez a megállapítás Thuróczy jogászi okoskodásának eredménye: azt hangsúlyozza, hogy a magyar állam nincs függőségi viszonyban a német-római császársággal. Ennek hangoztatása fontos lehetett III. Frigyes császár és Mátyás király kapcsolata során, amikor a császár nem akarta visszaadni a magyar királyi koronát. 101 Nyilvánvaló hiba, Buda helyett – de Viterbói Gottfried is Bélát említ BledaBuda helyett (Specullum regum). 102 Balkán félszigeti római tartományok.



55
rá, hogy minél előbb megrohanja őket. E vidékeket leverve és hatalmának igájába hajtva győztesen tért vissza Sicambriába. Attila királynak ez a győzelme, melynek híre világszerte elterjedt, a rómaiak és az egész Kelet császárát, Markianoszt is megrémítette.103 Mindjárt azután, hogy Attila e nagy kiterjedésű földek birtokába jutott, a császár, félve, hogy még jobban behatol a birodalom belsejébe, békét kötött a perzsákkal, pedig ezek is nyugtalanították a birodalom határait. Az Attila király győzelme jóvoltából bekövetkezett sorsfordulat felkavarta a világ legnagyobb részét, de leginkább azokat a népeket, akiknek a lelkében égett a fosztogatás vágya. Ezek önként alávetették magukat Attilának. Közöttük volt Walamer, a keleti gótok híres-neves királya, meg Ardarich, a gepidák híres-neves királya, és a markomannok, szvévek, kvádok, herulok és türingiaiak népe: ezek velük született harci erényeiknél fogva buzgón Attila király szolgálatába és egyszersmind önként szövetségeseivé szegődtek.
ATTILA KIRÁLY NEVEZETES ÉS NAGY ÜTKÖZETE, MELYET A CATALAUNUMI SÍKON VÍVOTT
Attila tehát a sok nemzet fölötti hatalmára büszkén és hatalmas hadinépe erejében bízva könnyen kivihetőnek tartotta mindazt, amit eszében forgatott. Ezért, mint mondottuk, visszatérve Sicambriába, kihirdette, hogy birodalma főembereivel ünnepélyes birodalmi gyűlést kíván tartani. Kihirdették tehát a környező vidékeken a király rendeletét, és számos külországi nemes eljött és ott tolongott a birodalmi gyűlésen. A király kegyességének és bőkezűségének híre eljutott a veronai Detréhez is, aki azelőtt a király ellensége volt. Eljött tehát ő is a nagy király gyűlésébe Germánia számos főemberével egyetemben, ugyanúgy kedveskedett neki, mint a többiek, és kíséretébe szegődött. Attila király bőkezűen ki is elégítette az ő, valamint a kíséretében levő többi
103 Markianosz 450-től 457-ig volt a keletrómai birodalom császára. Thuróczy itt Antoninust követi (Chron. II. II. 8.; vö. Mályusz i. m. 120.) a fejezet végéig, de nem sok szerencsével, mivel Markianosz nem sokkal Attila halála előtt kezdte meg uralkodását, Thuróczy viszont Attilának ezt az állítólagos hadjáratát Attila uralmának elejére teszi. – Walamert, a gótok és Ardarichot, a gepidák királyát Jordanes is említi, de más vonatkozásban, úgyhogy Thuróczy itt is Antoninust követi.



56
főember vágyait. Detre tapasztalván, hogy az uralkodó jóindulattal van iránta, azt tanácsolta a királynak, hogy támadja meg a római birodalom fennhatósága alá tartozó nyugati vidékeket. Azt mondta ugyanis, hogy ezeknek egyáltalán nincs fegyveres védelmük, és ha a király megtámadja őket, magas tisztség címével térhetne vissza közülük.104 Attila király, engedve Detre tanácsának, óriási hadat mozgósított mind saját népéből, mind idegen hadinépből. Aztán elindult Sicambriából, és állítólag először az illíreket támadta meg. Azután keresztülszáguldott csaknem egész Germánián, és miután minden várost és várat feldúlt, ami ellene mert szegülni, bevonult Constanza királyságába. Zsigmond király,105 e terület uralkodója, Basel táján nagy sereggel vonult ellene, de Attila király egész hadinépével együtt felmorzsolta és megfutamította. Amikor Zsigmond király látta, hogy az ellenség feltartóztatásához nincs elég ereje, alávetette magát Attila királynak egész népével együtt. Attila király ezután átkelt a Rajnán, ostrom alá vette és elfoglalta az igen megerősített Argentina városát,106 melyet a hagyomány szerint egyetlen római császár sem tudott bevenni. Felprédálta a várost, falait számos helyen lerombolta, hogy mindenkinek, aki arra tart, minden nehézség nélkül szabad legyen az útja. Szigorú parancsot is adott, hogy az ő életében és uralma alatt senki ne merje a város falait helyreállítani, és hogy a várost ne Argentinának, hanem Strassburgnak nevezzék a sok út miatt, amelyeket a falában nyittatott.
104 Tény, hogy Attila a római császártól megkapta a patrícius címet, mely ekkor magas kitüntetésnek számított; ezt a címet azonban még nyugati hadjáratai előtt kapta. 105 Jordanes is (Getica c. 58.) említ egy Zsigmond nevű burgund királyt, de az később uralkodott (5 16- 52.;). A Regnum a Rhenumból torzult, tehát voltaképp a Rajna menti Konstanzról van szó – ahol utóbb Zsigmond magyar király tartózkodott. 106 Strassburg, mint alább Thuróczy is mondja a krónikás nyomán. A Strassburg városnév alábbi magyarázata először Kézainál fordul elő; az "Utak vára" etimológia helyes, mivel a latinban a kövezett út neve strata (via), amelyből a német Strasse szabályszerű fejlemény (vö. Petz Gedeon: A magyar hunmonda. Bp. 1885. 58.).



57
Azután seregét Argentina alól elvezette, és Luxeuilt, Besançont, Chalon-sur-Saóne-t,107 Micont, Langres-t, Bourg-t és Lyont, ezeket a szilárd erődítményekkel ellátott, kincsekben gazdag és népes városokat elfoglalta, kirabolta és földig leromboltatta. Végül egész Galliát keresztül-kasul beszáguldozva mindent felforgatott, sem várost, sem várat nem védhetett meg kezétől semmiféle védőmű, mint a dühös vihar, tűzzel-vassal elemésztett mindent.
Attila nem tudta, hogy Aëtius108 római patrícius a nyugati népek megszámlálhatatlan sokaságú seregével megérkezett a galliai vidékek megsegítésére. Ezért hadseregének harmadrészét elküldte a Mirmammon nevezetű szultán, egy igen-igen hatalmas uralkodó ellen, aki akkoriban a spanyol Galiciában uralkodott.109 Amikor a szultán megtudta, hogy a hunok ellene jönnek – minthogy nem volt felkészülve az ütközet megvívására – elmenekült előlük Se
107 Chaion már Kézainál is ebben a franciás alakban szerepel. Ez azért érdekes, mert a francia Chaion szabályszerű francia nyelvi fejleménye az alább említett Catalaunumnak, de Kézai ennek ellenére Catalaunumtól különböző helynek gondolja; ebben Thuróczy is követi. 108 Aetius Flavius (Thuróczy Ethiusnak írja; Kézainál: Ecius, Etius), a nyugatrómai birodalom hadvezére III. Valentinianus (42. 5-4 55) császár alatt. A patríciusi címet 4;4-ben nyerte el. Valentinianus 454-ben megölte. 109 A Krónikában és Kézainál: Miramammona; nem személynév, hanem az arabok szultánjának címe: amír al muminin "a mohamedánok emírje". Személynévvé Kézai tette meg. Az egész hispániai hadjáratot a hun történet szerzője találta ki, Hispánia nevének alább, a fejezet végén elmondott magyarázata kedvéért, ahol a Hispánia nevet az ispán szóból magyarázza. Ebben Thuróczy is követi. Galícia Hispánia északi vidéke.



58
villa városából, áthajózott azon a tengerszoroson, amelyet Sevillai-tengerszorosnak neveznek,110 és Marokkóba vonult. Attila pedig a Rhone folyóig nyomult előre, mindent lerombolt, és végül Orléans-t vette ostrom alá. Ostrom közben eljutott hozzá a hír, hogy a már említett patricius hadinépet gyűjt és fegyverkezik ellene. Tartott tőle, hogy a vizigótok, azaz a Gallia területén lakó nyugati gótok a patriciushoz csatlakoznak, és az ellenséges sereg még erősebb lesz. Ezért ravaszul azt színlelte, hogy a gótok barátja, és követeket küldött királyukhoz, Theoderichhoz, és közölte vele, hogy szeretné, ha barátok maradhatnának, mert neki csak a rómaiakkal van elintéznivalója. Aëtius patricius azonban Attilánál is ravaszabbul járt el a dologban; már előbb megkörnyékezte Theoderich királyt, emlékezetébe idézte a hunok hajdani ellenséges magatartását, amikor népét elűzték lakóhelyéről. Így szövetségesévé tette a királyt, visszatartotta őt az Attilával való barátkozástól. Attila pedig fontolóra vette, hogy mennél jobban halogatja a háborút, annál jobban növekszik az ellenség hadserege: ezért csapatait Orléans ostromától visszarendelte, és sietve arrafelé vette útját, amerre az ellenség tanyázott, hogy a készületlen ellenséget megtámadja. Útjuk során a szakadékos hegyek között egy szentéletű remetére111 bukkantak, és mert az volt a híre, hogy meg tudja mondani a jövendőt, Attila királyhoz vezették. Attila barátságosan fogadta, és megkérdezte, hogyan sikerül majd a vállalkozása. A remete hosszú hallgatás után ezt mondta a nyugtalankodó királynak:
"Hatalmas fejedelem! Arra kényszerítesz egy tudatlan embert, hogy feltárja Isten akaratát! Gondolod, hogy bennem, aki a föld férge vagyok, égi erő lakozik? De mivel te az én Istenemet nem ismered, üldözöd, és hatalmát semmibe veszed, s mivel úgy gondolod, hogy én a jövendőről neked úgysem tudok semmit sem mondani, azért nyelvemet jobban megoldom, semmint kellene, és a következőket mondom neked:
110 A mai Gibraltári-szoros. 111 Az orléans-i remete története talán Thuróczy leleménye, mert más forrásban nem található.



59
A mindenható Isten – folytatta –, aki annyi nép fölött uralkodik, ez alkalommal a te kezedbe adta szigorának kardját. Te ugyanis az Isten ostora vagy, és az Isten a te keménységeddel akarja gyógyítani az ő igaz útjáról letértek gonoszságát; de viszszaveszi tőled ezt a kardot, mihelyt akarja, és másnak adja át. De hogy megtudd, hogy a háborúban mindig győzedelmeskedni nem emberi, hanem isteni hatalom műve, ez alkalommal te maradsz alul az ütközetben, nem a rómaiak; de azért a neked kiszabott idő lejárta előtt nem hull ki kezedből az üldözés kardja, és ez alkalommal sem fog teljesen megsemmisülni hatalmad."
Attila király nagyon csodálkozott a remete szavai hallatán, kivitette a remetét, megparancsolta, hogy őrizzék. Aztán magához hívatta az összes béljósokat és jövendőmondókat, akiket a pogányok szokása szerint magával szokott vinni, remélve, hogy meg tudják mondani a jövendő nagy eseményeit. Próbát tett velük, hogy ők is arra a véleményre jutnak-e, mint a remete. Megvizsgálták az áldozati állatok belső részeit, amint ez a barbároknál szokás, gondosan megvizsgáltak más erre alkalmas dolgokat is, és megerősítették a remete szavait; de azt is megjósolták, hogy az ütközetben elesik az ellenség fővezére.112 Minthogy Attila király volt minden uralkodó leggőgösebbike, inkább azt választotta, hogy mindaz, amit jósoltak, megtörténjen, mint azt, hogy futással mentse meg magát és népét. Mivel a remete vonakodott elfogadni Attila barátságát és ajándékait, Attila békében elbocsátotta, és egész hadseregével Catalaunum földjére érkezett, ahol már összegyűlt a római hadsereg. Kaszás szekereiből szekértábort ütött, és várta az ellenséget. De amikor meghallotta, hogy Aëtius patriciust az idegen népek nagy ereje támogatja, megbánta, hogy seregének egyharmad részét a szultán ellen küldte. Az igen ravasz király felismerve a helyzetet, fegyverszünetet kért a patríciustól, hogy békéről tárgyalhassanak, nem azért, hogy megfutamodjon, hanem hogy közben visszaérkezzen seregének elküldött része. A patricius azonban átlátott Attila király ravaszkodásán, és azt mondta, hogy nem hajlandó fegyverszünetet kötni. Mind a
112 Erről a jóslatról krónikáink nem szólnak, Jordanes azonban beszámol róla; a közvetlen forrás azonban itt is Antoninus krónikája.



60
római hadseregnek, mind a külföldi népeknek hatalmas fegyveres ereje támogatta. A magyarok régi történeti könyvei azt mondják, hogy tíz nyugati király tartott vele egész haderejével. Antoninus és Sigilbertus pedig azt állítja krónikájában, hogy Aëtius patríciust támogatták a már említett Theoderich, a gótok királya, továbbá a burgundok, az alánok, a frankok Meraneus királyukkal együtt,113 a szászok, ripariak, lambriók, szarmaták, britek, lutéciaiak és csaknem valamennyi napnyugaton lakó nép; Attila király pedig ötszázezer katonával indult ki Pannóniából. És bár Attilát az említett jóslatok meglehetősen megzavarták, mégis Aetius patricius pusztulására számított, hiszen azt jósolták, hogy az ellenséges hadsereg fővezére elesik az ütközetben, és Aetius volt az egész római hadsereg vezére. Attila nagyon kívánta Aetius halálát, minthogy számára legkivált ő volt veszélyes. Hogy ezt a célt elérje, Attila nem rettent vissza tőle, hogy akár népének pusztulása árán is ütközetbe bocsátkozzon. Mindkét fél a catalaunumi síkon gyülekezett tehát, amely, mint mondják, hosszában kétszáz, szélességében hatvan mérföld.114 Amíg távolabb voltak egymástól, csak kisebb ütközetek folytak. De aztán olyan helyre érkeztek, hogy nem halogathatták tovább az összecsapást. Attila király pedig részint a remetének, részint a jósoknak a szavait forgatva elméjében nem tudta, mi lesz a csata vége, és ezért úgy intézte a dolgot, hogy az ellenségnek csak a nap közepe táján legyen alkalma vele megütköznie, hogy ha a vitézek és a fegyverek erejét tekintve alulmarad is, a beálló éjszaka megsegít se. Ezért csak akkor mozdult meg a két ellenséges sereg) amikor a nap nyugovóra hajlott. Innen is, onnan is öszszecsapnak a legvitézebb nemzetek, és olyan kemény csata kezdődik, amilyenről egyetlen történeti mű sem számolhat be. A lármától, a kürtök és dobok zajától meg a kardok csengésétől visszhangzik a magas égbolt, és sokezer ember esik el innen is, onnan is. És a mező síkja annyira megtelt holttestekkel, hogy a harcolóknak a megöltek tetemén tiporva kellett küzdeniük. Mondják,
113 Thuróczy toldaléka, de a Meraneus név nyilván sajtóhiba Meraveus, illetve Meroveus helyett, aki a frank Meroving királyok mondai őse. 114 Jordanes szerint a csatamező hossza száz, szélessége pedig hetven mérföld volt.



61
hogy az embereknek és lovaknak akkora tömege pusztult el, és olyan sok vér ömlött ki itt, hogy egy csekélyke patak, amely a csatamező közepén folydogált, a megölt emberek és lovak vérétől annyira megdagadt, hogy kiáradt, és magával sodorta az elesettek hulláját.115 Ebben a csatában elesett a gótok kiváló királya, Theoderich, az ellenség legvitézebb csapatai közt találtak rá holtan. A történetírók, akik erről a háborúról írnak, egybehangzóan állítják, hogy a háborúnak ebben a viharában száznyolcvanezer ember esett el mindkét részről. És bár a magyar krónikákban azt állítják, hogy Attila győzött, és a többi királyok, akik Aëtius patricius segítségére jöttek, Theoderich király halálát hallva megfutamodtak: mégis Sigilbertus és Antoninus116 és csaknem valamennyi római történeti mű arról számol be, hogy az ütközetben Attila maradt alul. Sigilbertus és Antoninus ugyanis azt mondják, hogy noha sokáig egyenlő szerencsével folyt a küzdelem a két fél közt, végül mégis Attila serege hátrált meg, és visszavonult a szekérvárba. A következő nap Thorismund, Theoderichnak, a gótok királyának fia, aki atyjával együtt sietett a patricius segítségére, hogy a hunok ellen harcoljon, elhatározta, hogy atyjának halálát a hunok vérével bosszulja meg, és Attila táborát beveszi gótjaival. Ez a hír Attila fülébe is eljutott, és mivel a győzelemben már nem reménykedett, elrendelte, hogy a lovasok nyergeiből készítsenek máglyát, és azt mondta: "Ha úgy látjátok, hogy az ellenség erősebb, én a máglyára lépek, ti pedig gyújtsátok meg. Inkább égessetek el ti, akik az én embereim vagytok, mint hogy az ellenség kardja pusztítson el, vagy hogy én, aki ily sok nemzetnek vagyok a királya, fogolyként jussak a rómaiak vagy gótok kezébe, és gyalázat tárgya legyek.”117
Aëtius patrícius azonban, ismervén Thorismund szándékát, tartott tőle, hogy Attila seregének megsemmisítése után
115 A megáradt patakról krónikáink is szólnak Jordanest követve (Getica c. 40.). 116 Ez az adat megvilágítja, hogy Thuróczynak a magyar krónikákon kívül a fő forrása Attila történetére vonatkozóan nem Jordanes, hanem Antoninus krónikája (vö. Mályusz i. m. 118.), sőt, hogy Sigebertus Gemblacensist is Antoninus közvetítésével ismeri. 117 A nyergekből rakott máglya története krónikáinkból hiányzik, de megvolt Jordanesnél (Getica c. 40.) és Antoninus krónikájában.



62
Thorismund elbizakodva éppen annak lesz az ellensége, akinek most a segítségére van, fegyvereit a rómaiak ellen fordítja, és könnyen leveri őket. Ezért így szólt Thorismundhoz, mintha az ő érdekeit tartaná szeme előtt:
"Thorismund! Igen helyes volna mind atyádat megbosszulni, mind ellenségünket megsemmisíteni, hiszen ezért gyűltünk össze itt egybehangzó akarattal. De mind atyádnak, mind magadnak szolgálatai jóindulatra ösztönzik a lelkemet irányodban, szeretnék tehát tanácsot adni neked, hogy hogyan határozz teendőidről. Tudod ugyanis, hogy atyád meghalt, és van otthon egy testvéred, aki uralomra termett ember. Tartok tőle, hogy ha megtudja atyád halálát, maga akarja betölteni a királyi méltóságot. Te pedig, aki tegnap győztél, ma legyőzötté válhatsz, ha a hunokat megtámadod, mivel a harc kimenetele kétes, és megtört erővel képtelen leszel megvívni testvéreddel a belső háborút; így aztán keményebb küzdelmet kell majd vívnod a tieiddel, mint ezekkel az idegenekkel. Rajta tehát, siess, inkább te előzd meg az eseményeket, mint azok téged!"
Thorismund megfogadta Aëtiusnak üdvös és hasznos tanácsát, és azt gondolta, hogy eszerint kell cselekednie. Távozása után a megmaradt római sereg és a sok segédcsapat elszéledt. Attila seregének egyharmad része pedig, amely ebben az ütközetben nem vehetett részt, Attila életében nem merészelt visszatérni Pannóniába, azt mondják, hogy a katalánok közt maradtak, és annak az országnak lettek a lakosai. Ezek a hunok, akiket Attila a szultán ellen küldött, az idegen népeket nem számítva hatvanötezren voltak. Kapitányaikat saját nyelvükön ispánoknak nevezték, és állítólag ezektől a szavaktól kapta a nevét Hispánia.118
ATTILA KIRÁLY ELRENDELI, HOGY ISTEN OSTORÁNAK NEVEZZÉK. REIMS VÁROSÁNAK LEROMBOLÁSA
Attila király látva, hogy a római sereg elszéled, még jobban felfuvalkodott gőgjében, azt gondolta, hogy a rómaiak többé nem merészelnek vele megütközni, és állítólag ezt mondotta: "Csillag
118 Hispánia nevének a magyar ispán szóból való naiv eredeztetése már Kézainál és a krónikákban is megvan.



63
esik, föld reng, íme én, íme én, pörölye a világnak", és elrendelte, hogy a remete szavai szerint Isten ostorának nevezzék. A sok hadifáradalom után néhány napot ott töltött az említett csatatéren. Azután megindítván hadait (mert még mindig végtelenül sok hadinépe maradt) ismételten és még nagyobb dühvel támadt Gallia városaira. Elért Troyes-hoz is, ahol Szent Lupus volt a püspök. A püspök, hallva, hogy Attila közeledik, főpapi öltözetben, egész papságának kíséretében kivonult eléje. És amikor színe elé bocsátották, így szólt a püspök: "Ki vagy te, hogy szétvered és öszszetaposod a világot ?" Attila ezt felelte rá: "Én vagyok a hunok királya, Attita, az Isten ostora”.119
Erre a szóra Szent Lupus püspök elrendelte, hogy nyissák meg előtte a város kapuit, és így szólt a királyhoz: „Jó, hogy eljött az én Uram ostora." És bevezette őket a városba. Azok pedig, akár a püspök barátságos magatartása miatt, akár amiatt, mert megszállta őket az Isten – mint némelyek állítják –, átvonultak a városon, és senkit sem bántottak. Ezután Attila Toulouse városához érkezett, és a város polgárai tisztelettel és a legnagyobb ünnepélyességgel fogadták, és mind személyükre, mind javaikra nézve kiérdemelték a kegyelmét. Ezután Reims városát, a gallok fővárosát vette ostrom alá Attila király. Hatalmas haragra gyulladt ez ellen a város ellen, mert a város polgárai hevesen ellenálltak neki, amikor Catalaunum felé vonult. Elpusztította tehát a környező vidéket, heves ostrom alá vette a várost, törette a város falait az ostromgépek minden fajával, amit csak magával hordott a sereg, és a nyilazók sokasága sűrű nyíllövéseivel úgy elárasztotta a falakat, hogy
119 "Flagellum Dei" bibliai eredetű kifejezés; Izajás próféta használja, mikor a zsidókat sanyargat ó Asszíriáról beszél (Iz 10,2.6); Szent Ágoston De civitate Dei című művében (1. 8.) a Rómát 410-ben feldúló Alarich gótjaira alkalmazza először (vö. Eckhardt Sándor: Attila a mondában. Attila és hunjai. Szerk. Németh Gyula. Bp. 194°. 154.). Attilára legkorábban Szent Lupus legendája (VIII-IX. század) alkalmazza (vö. Thierry Amadé: Attilamondák. Pest, 1864. 16.); Anonymus (Gesta Hungarorum c. 2.0.) és Kézai is ismeri. -Szent Lupus legendáját Thuróczy Antoninus Cronicá-jából vette (II. II. 8.). Ugyaninnen vette át Szent Nicasiusnak, Reims védőszentjének legendáját is.



64
nemcsak ember nem állhatott ki a falak védelmére, hanem még a legkisebb madár sem repülhetett volna ki a városból sebesülés nélkül. Volt ebben a városban egy szentéletű püspök, név szerint Nicasius, aki a legszebb erényekkel ékeskedett; volt neki egy arcra és alakra egyaránt gyönyörű hajadon nővére, Eutropiá, aki Istennek szentelte szüzességét. Az ostrom alatt a püspök a nővérével együtt állandóan imádkozott. Amikor aztán a hunok még nagyobb erővel ostromolták a várost, és a szerencsétlen polgárok látták, hogy nincs mód a menekülésre, és hogy a nagy veszélytől egyedül a halál válthatja meg őket, siránkozva, jajgatva és sóhajtozva az Isten szentjéhez futottak. Látták, hogy imádságba merül, és ezekkel a szavakkal ostromolták:
"Segíts, szent atya, segíts, adj tanácsot, adjuk-e magunkat a pogányok szolgaságába, vagy pedig harcoljunk mindhalálig hitünkért és városunk megmentéséért."
Isten embere azonban már korábban, isteni sugallatból tudta, hogy a városra teljes pusztulás vár. Felemelkedett tehát az imádkozásból, mintha valamilyen súlyos álomból ébredt volna, és nagy elszántsággal így felelt a polgároknak: "Jól tudtam, hogy ezt a csapást, amelyet a ti vétkeitek okoztak, Isten igazságos ítélete mérte a fejetekre; ezért Isten korbács-csapásait, amelyet mi magunk hívtunk ki, türelmesen és nem ellenkezve, jó reménységben és alázattal kell fogadnunk, még halálunk árán is, hogy a halál csak testünk büntetése legyen, örök életünknek pedig váltságdíja. Hallgassatok rám, a ti pásztorotokra: én magam is kész vagyok a halálra Őérette, aki engem juhainak pásztorává tett meg, és ti is kövessétek pásztorotokat, ha ugyan az én aklomból valók vagytok, akiket megismer a pásztor. Legyetek készen Krisztus szerelméért elviselni mindazt, ami következik. Így jutunk az égbe, drága testvéreim. A legnagyobb buzgalommal imádkozzunk tehát, nem is testünk megszabadításáért, inkább lelkünk üdvéért, amit az élet csábításainak engedve bepiszkoltunk; imádkozzunk ellenségeinkért, nekik is, mint barátainknak, üdvösséget kívánva."
Ezekkel a szavakkal vigasztalta az Isten embere a halálra rémült polgárokat. Karjait az ég felé tárva bátorította a polgárokat Eutropia, a szent szűz is, hogy ne féljenek a vértanúság közelgő koronájának vállalásától.



65
Ezenközben a hunok lerombolták a város erődítményeit, városszerte őrjöngve szétfutottak, és minden élőlényt, aki csak eléjük került, kardjukkal megöltek. Nicasius püspök pedig nővérével, Eutropiával együtt – himnuszokba és szent énekekbe merülve – a dicsőséges Szűz Mária bazilikájának kapujához sietett, amelyet éppen az Isten embere alapított a püspöki székhely fellegvárául. És amikor a szent püspök meglátta a vasba öltözött hadsorokat, kezével csendet intve így szólt hozzájuk: „Ó, vitéz szolgái az isteni akaratnak! Az emberi természetet megcsúfolva miért változtat játok kegyetlen mészárlássá a méltóságtokat megillető győzelmet? Egykor ugyanis ez volt a nemes harcosok igaz jelszava: megkímélni az alázatosokat, eltiporni a fennhéjázókat.120 Íme, Krisztus népe Isten előtt megalázkodva és ájtatosan, előttetek leborulva, nektek mindhalálig engedelmeskedve, kíméletet kér tőletek. De ha juhaimat az istentelenségben való makacs megátalkodottságuk miatt üldözitek, először engem áldozzatok fel engesztelésül az isteni felségnek. "
E szavak után a szent férfiú ismét imáiba merült, és miközben ezt a zsoltárverset mondogatta: "Földhöz szögezett az én lelkem engem”121 – máris lesújtott rá a kard, és Isten emberének lehullott a feje. De még a lefejezése után sem halt el ajkán a szent szó, hanem – amit mindig óhajtott – a halhatatlanságért könyörgött, mondván: "Adj életet nekem, Uram, a te igéd szerint."
Szent Eutropia szűz pedig látva, hogy a hunok kegyetlensége iránta megenyhült, és a pogányok veszekedéséből megtudta, hogy szépsége miatt életben akarják hagyni, inkább meg akart halni, semmint az ő szándékaiknak engedni, és társukként velük élni; így szólt tehát a püspök gyilkosához: "Jaj, te hitetlen zsarnok! Megölted bűnös kézzel Isten nagy emberét, engem meg életben akarsz tartani, hogy visszaélj velem: ezért Isten máris kimondotta ítéletét feletted."
E szavak után nem is asszonyi, hanem az isteni bosszúállás erejével, hirtelen odaugrott hozzá, megragadta szemhéját, és ki
120 A legendába beépítve Vergilius híres sora: Aeneis VI. 853. "És kíméld, aki meghódolt, de leverd, aki lázad!" (Lakatos István fordítása.) 121 Zsolt 118,25.



66
tépte a szemét. Ez a bosszú felingerelte a kardos üldözőket, és így testvérével és a többi hozzá csatlakozóval együtt Eutropia is azonnal elnyerte a vértanúk pálmáját. Némely történeti műben az is olvasható, hogy a vértanúk legyilkolása és a város elpusztítása után a hunokat hirtelen rettegés szállta meg. Mintha harcoló égi seregeket láttak volna, mintha maga a bazilika is rettenetes zúgástól visszhangzott volna. Ezért nem is fosztották ki a várost, hanem elmenekültek. Ezután maga a város sokáig elhagyatva, az angyalok védelme alatt állt a vértanúk tetemeivel együtt, és messziről mintha az éj homályában égő lámpásokat lehetett volna látni, sőt égből jövő énekszót is lehetett hallani. Végül a város elmenekült polgárai, akik megmentették életüket, az ellenség távozása után visszatértek a városba, és a vértanúk testét illőn eltemették.
A TIZENEGYEZER SZŰZ VÉRTANÚHALÁLÁRÓL ÉS BUDÁNAK ATTILA ÁLTAL TÖRTÉNT MEGGYILKOLÁSÁRÓL
Attila király eközben seregének egy Julius vagy Gyula nevű hadnagyát a sereg nagy részével Köln városának ostrom ára küldte, amelyet azelőtt Agrippinának neveztek. Mialatt ő a várost ostromolta, a Rajna folyó mély vizét hajóival szántva, oda érkezett tizenegyezer híres-neves szűz – hasonló gyülekezet nem volt még, mióta világ a világ –, a brit király leányának, Szent Orsolyának vezetésével. Vele volt jegyese, az angolok királyának fenséges fia, Ether herceg, Cirjék pápa és még sok más egyházi és világi méltóság. Néhány, pogány tévelygéstől megfertőzött római vezér tanácsára az említett hadnagy a város ostromán serénykedő hunokkal együtt hatalmas lármával és kegyetlen vadság gal rárohant a szüzek szent gyülekezetére, és egytől egyig lekaszabolta és megölte mindet. A szent szüzek vértanúhalálát több történeti mű leírja, s bár haláluk időpontját illetően nem egyezik a véleményük, mégis elfogadhatjuk, hogy a szent szüzek vértanúhalála Attila király idejében történt, hiszen a hagyomány szerint Attila seregén kívül más hun sereg nem ostromolta Köln városát.122
122 Szent Orsolya fantasztikus legendájának kialakulására vö. Eckhardt: Attila a mondában i. m. 163-165. A monda alakulásába a honfoglaló magyarok



67
Attila király pedig Reims városának bevétele után végigpusztította egész Galliát és Flandriát, végül Türingiába vonult, és ott Eisenach városa mellett, hírének-nevének növelésére – mintha nem szenvedett volna vereséget a római seregtől – ünnepélyes gyűlést tartott, és erre Attila király sértetlenséget biztosító menlevele birtokában állítólag sok-sok szomszédos fejedelem sereglett össze. Látni akarták annak az arcát, aki rémületes voltával megrázta az egész világot. Attila király nagy bőkezűséggel fogadta és sokféle ajándékkal kitüntetve békében bocsátotta el őket. Végül válogatott kapitányok vezetésével nagyszámú sereget küldött a dákok, normannok, frizek, litvánok és poroszok ellen, és ezeket is uralma alá hajtotta. Meghallotta Attila király, hogy a rómaiak és a gótok ismét egyesítik haderejüket, és fegyveres sereget szerveznek ellene. Félt, hogy bekerítik, és tudta; hogy katonasága a nagy vállalkozásokba már belefáradt. Ezért sietve elhagyta a galliai vidéket, és Pannóniába jött. Sicambriába érve bevádolták neki testvérét, Budát, hogy a ráruházott kormányzói tisztség határait túllépte, és távollétében bitorolni akarta a királyi hatalmat. A súlyos vádakat bizonyította Attila szemében az is, hogy Sicambriát Buda a saját nevéről Budavárának neveztette, pedig Attila távozásakor elrendelte, hogy Attila városának nevezzék. Ezért Attila király cselszövő testvérét elfogatta, saját kezűleg megölte, és holttestét a Dunába dobatta. Megölése után Attila király ismét szorgalmazta és újból elrendelte, hogy Sicambria városát nem másként, hanem Attila városának kell nevezni, a hunok vagyis a magyarok ezt a rendelkezést nem tartották meg, és Budavárának nevezték, és mind a mai napig Óbudának nevezik ezt a várost. A németek azonban nem merték megszegni a király rendelkezését, és tőle való féltükben Etzelburgnak, azaz Attila városának nevezték a várost, és ma is annak nevezik.123
emléke is belejátszott; erre mutat a Iula-Gyula név is. A történetet egyébként Kézai és a krónikák is említik, de nem részletezik. 123 Történeti tény, hogy Attila megölte testvérét, Bledát (vö. Jordanes, Getica c. 35.); a gyilkosság fenti motiválása azonban a hun történet szerzőjének, Kézainak a kombinációja. Anonymus – nyilván a Nibelung-monda hatása alatt – még csak annyit tud, hogy Attila városát a németek Ecilburgnak nevezik, a magyarok pedig Budavárnak (Gesta Hungarorum c. 1.), a kettős



68
Attila király testvérének a megölése után öt évig pihent. Mindamellett tudni akarta, mi történik a világban. Ezért, mint mondják, a világnak minden fontos részére, ahogy éppen érdekei kívánták, őrszemeket rendelt ki. Ezeknek egyik őrállomása Kölnben, Germániában volt, egy másik Litvániában, a harmadik a Tanaisz folyó mellett, a negyedik pedig Zárában, Dalmácia városában. Az őrállomásokon a jelentés továbbítására alkalmas emberek álltak megszakítatlan sorban az említett helyektől egészen Sicambriáig, olyan távolságra egymástól, hogy amikor az egyik a királynak továbbítandó hírt kiáltott, a hozzá legközelebb álló őrszem hallotta, és továbbadhatta a hozzá legközelebb állónak, és az új hírek, ha voltak ilyenek, eljutottak a királyhoz, és a király parancsai, ha valamit elhatározott, eljutottak az említett vidékekre. A király pihent, de a hunok megszokott vad portyázása nem szünetelt; rávetették magukat a velük határos tartományokra, fegyvereikkel és állandó rajtaütéseikkel sanyargatták Moesia, Makedónia, Görögország, Tesszália és a két Trákia tartományait. E vidékeknek, sőt magának Pannóniának városai is belefáradtak a hunok állandó portyázásába, nem tudták elviselni az állandó sanyargatást, meggyűlölték a barbár király uralmának igáját, és szülőföldjüket elhagyván, Attila királytól engedélyt nyertek az eltávozás ra, és nyájaikat itthagyván, az Adriai-tengeren átkelve Apuliába költöztek; csupán a valachok, akik a pásztoraik voltak, maradtak önként Pannóniában.124
AQUILEIA VÁROSÁNAK OSTROMÁRÓL
Attila királya Germániában, Galliában és a föntebb említett egyéb vidékeken, leginkább pedig a Catalaunum síkján vívott súlyos harcok után öt évet nyugalomban töltött, de nem felejtette azt a gyalázatot, amelyet a római sereg ármánya hozott rá, és szívből áhítozott a bosszúra. Először is fegyverekkel és újonnan
ség okát azonban nem tudja megmagyarázni. Kézai azzal, hogy az Attila testvéreként hagyományozott Bleda nevet a Buda személynévvel azonosította, a város kettős nevének szellemes, de nem helytálló magyarázatát adja, s a testvérgyilkosságot is ügyesen motiválja (vö. Horváth i. m. 466.). 124 Valószínűleg a gótok vagy longobárdok Itáliába költözködésére gondolt a hun történet szerzője; ezek azonban későbbi események.



69
szedett katonákkal pótolta seregének összes veszteségeit, amelyeket részben az ellenséges fegyverek okoztak, részben az a tény, hogy seregének egy része a fentebb elmondott okból a katalán vidéken maradt. Azután ünnepélyes gyűlést tartott, majd Pannóniából Stájerországba, Karintiába és Dalmáciába ment, kegyetlen dühvel pusztította ezeket a vidékeket, és Salona és Spalato városánál elérte az Adriai-tengert. Ezeket a városokat is lerombolta, kirabolta és felgyújtotta természetesen. Azután a tengerpart mentén végigvonulva lerombolta Trau, Sardonia, Sebenico, Zára, Nona, Zengg, Parenzo, Pola, Capodistria és Triest városát, ezeket a gazdag és népes, nem kevéssé gyönyörű, falakkal és védőművekkel erődített városokat, és sok más, a hegyek közt épült várost prédáltatott fel katonáival. Mint a bősz oroszlán, a római seregtől elszenvedett gyalázat miatt őrjöngve állt bosszút, római vérben gázolva. Mindent, ami csak a szeme elé került, seregének óriási, özönvízszerű áradatával elborított, feneketlen mélységbe merített, és végül elérkezett Aquileia alá. Ez a város Itália bejáratánál fekszik, és – mint mondják Antenor, Trója egykori vezére alapította, éppen úgy, mint Padovát. Nagy város volt, és az Attilától való félelem miatt mind sáncokkal, mind falakkal, mind fegyveres katonákkal meg volt rakva. Amikor Attila szemügyre vette nagy kiterjedését és neki ellenállni készülő védműveit, nagy haragra lobbant, és arra gondolt, hogy megszégyenülés volna, ha ennyi város bevétele után éppen ezt az egyet megvívatlanul hagyná, mintegy megriadva tőle. Ostromzárral vette tehát körül, és a gépeknek és a faltörésre alkalmas szerkezeteknek legkülönbözőbb fajtáit alkalmazta a város erődítményei ellen, és három évig vesződött a város megvételével, mert a város polgárai életüket vitézül kockára téve védték a várost, nagy veszteséget okozva ellenségüknek. És mivel ennyi nép ilyen hosszú időn keresztül fosztogatta a környező vidékeket, és mindent, ami a közelben volt, legkivált pedig az élelmezéshez szükséges dolgokat a hosszú ostrom során sáska módjára felemésztette, az ostromlók és az ostromlottak egyformán szenvedtek az éhségtől. Ez a körülmény arra intette Attila királyt, hogy hagyjon fel a város ostromával. De a büszke uralkodó vele született gőgje nem tűrte, hogy tervétől elálljon. Egy szép napon aztán a király seregének főembereivel lóra szállt, körüllovagolta a vá



70
rost, és szemügyre vette a falakat, hogy honnan kínálkozik legjobb alkalom a város megrohamozására, meglátott egy gólyát, amely a város egyik magas tornyának tetején fészkeit, és ott költötte ki fiókáit. Látta, hogy egyik fiókáját a csőrébe veszi, és a város közelében levő nádasba viszi, azután visszatér a másikért, és sorban valamennyi fiókáját elviszi, mint az elsőt.125 Ennek láttán a király így szólt a kíséretében levőkhöz: "Látjátok, ez a madár a jövendő eseményeket jelzi! Előre érzi, hogy ezt a várost szét fogjuk rombolni; nem késlekedik, magát és fiókáit menti, megváltoztatja lakóhelyét, hogy ne pusztuljon el a polgárokkal együtt. Legyünk tehát elszántak a harcban, nehogy ez a város elmondhassa magáról azt, amit egyetlen általunk ostromolt város sem mondhatott el eddig." Ezekkel a szavakkal Attila király még inkább feltüzelte seregének harci kedvét a város megvételére. Másnap óriási sereget vont össze, és teljes erővel megtámadta a szerencsétlen várost. A város polgárai látták, hogy a város elfoglalása után csak a csúfos halál vár rájuk, inkább városuk és önmaguk védelmében akartak elesni, és ezért helytálltak a város falain, elkeseredetten küzdöttek, és megakadályozták, hogy a hunok betörjenek a városba. Attila király látta, hogy aznap semmit sem tudtak elérni, és másnapra új tervet eszelt ki a város elpusztítására. Elrendelte ugyanis, hogy seregének megszámlálhatatlan sokasága hordja össze a nyergeket, minden négy lovas után egyet, és dobják a nyergeket az ostromlott város falai mellé. A nyergek óriási halmaza gyűlt össze, és a király tüzet rakatott alájuk. Mondják, hogy a nyergek égésekor a heves tűztől a város fala azon a részen megingott, és egyszerre leomlott. Ennek láttán a király ismét megszámlálhatatlan népet rendelt a harcra, és megrohanta a nyomorult, remegő várost. Mivel a csata elhúzódott, a város ostromában kifáradt csapatok helyébe pihenteket rendelt, az ostromlottak pedig valamennyien elfáradtak a védekezésben, és semmiféle lehetőségük sem volt a pihenésre. Végül a hunok vad sokasága felülkerekedett, behatolt a városba, és minden emberi élőlényt, öreget és fiatalt, nemre való tekintet
125 Az aquileiai gólyamondát Jordanes (Getica c. 42.) alapján Kézai és a krónikák is elmondják; a városfalnak nyeregmáglyával való felperzseléséről csak a magyar források szólnak.



71
nélkül kegyetlenül megölt. Ezenfelül a város minden gazdagságát felprédálta, és csak azokat a nőket hagyta életben, akiket szépségük megváltott a haláltól. Élt akkoriban ebben a városban egy Digna nevű nő. Híres volt a családja, a származása, híres volt a vallásossága, a szemérme, és szebb volt a város összes asszonyánál. Ennek az asszonynak a háza a várost keresztülszelő folyó partján állt. Amikor hallotta, hogy az ellenség csak a szép nőket kíméli meg a haláltól, feljajdult, és inkább meg akart halni, minthogy ezek a vadak megszeplősítsék gonosz vágyuk játékszereként, és hallván közeledésük zaját, felrohant házának legmagasabb tornyába, fejét és szemét eltakarta, és levetette magát az említett folyóba. Halálra zúzta magát, és kilehelte lelkét.126
A VELENCEIEK EREDETÉRŐL
Attila királynak ez a kegyetlensége okozta, hogy Velence városának, a mi korunkban számos nép aranyban és földekben dúskáló úrnőjének alapjait megvessék – ahogy a régi történeti művek beszélik. Mert amikor Attila király Itáliát megtámadva az egész nyugati világot rémületbe ejtette, a velenceiek népe – ahogy Antoninus beszámol róla – a Castellum nevű egyházkerületben éppen várost épített magának. Hallván, hogy Attila királyostromzárral szorongatja Aquileiát, félelmükben régi lakóhelyüket elhagyva, értékes holmijaikkal és házuk népével egy Aquileiához közeli szigetre vonultak; ezt most állítólag régi Velencének nevezik. Idejött Aquileia sok polgára is – azok, akik a város ostroma előtt elmenekültek. Azt tartották, hogy itt sincsenek biztonságban, ismét megrakták hajóikat, és arra a szigetre hajóztak, amelynek Rialto volt a neve. Úgy ítélték, hogy itt a hunok támadásától nem kell tartaniuk, itt építették fel tehát otthonaikat, és a várost előbbi hazájuk nevével Velencének nevezték.127
126 Az aquileiai szemérmes Digna történetét Antoninus Chronicon-jából veszi Thuróczy (vö. Eckhardt: Attila a mondában i. m. 205-206.). 127 Régi velencei hagyományok szerint is Velencét az Attila elől menekülő, az Adriai-tenger északi partvidékén lakó venét nép alapította – köztük Aquileia lakói is. Korábban az Alpokig terjedő egész partvidéki tartományt Venetiának nevezték. Aquileiát viszont az ókori hagyományok szerint a



72
Némelyek úgy vélekedtek, hogy a velenceiek Sabariából erednek, de a történeti művek szerint Sabariában romanizált longobárdok laktak, és volt ott egy főiskola mind a longobárdok, mind más népek számára, amelyet filozófusok, költők és egyéb tudósok tanítása derekasan híressé tett. Ezt a várost Alarich, a gótok egykori királya hosszú ostrommal gyötörte, de nem tudta elfoglalni, és végül is Attila király foglalta el. A város polgárai városuk bevétele után Itáliába költöztek, és a Ticino folyó mellett alapított Pavia városában telepedtek le.128 Ennélfogva a velenceiek, amennyiben Aquileia polgárai is velük mentek a szigetekre, inkább trójai eredetűeknek, mint Sabariából származóknak mondhatók.
RAVENNA VÁROSÁNAK ELFOGLALÁSA ÉS ÁTADÁSA
Attila király elhamvasztotta és földig lerombolta Aquileia városát, de a bosszúval még mindig nem telt be, és ezért a környező városokat is megtámadta, és mint valami villám, mindent felperzselt, ami az útjába került. .Mindenekelőtt Friaul kerületében129 fekvő Concordiát, azután a Lombard fejedelemségben Pictaviát130 – ezt ami korunkban Padovának hívják –, azután Veronát, Vicenzát, Bresciát, Cremonát, Mantovát, Bergamót és Ferrarát,
Trója pusztulása után menekülő trójaiak alapították (vö. Eckhardt: Attila a mondában i. m. 170.). 128 A longobárdok a hun uralom bukása után kb. 500-ban költöztek Pannóniába, s innét s 68-ban Észak-Itáliába (Lombardia). A longobárdok sabariai főiskolájáról szóló fantasztikus híradás a hun történet szerzőjének, Kézainak a kombinációja, aki nem a szombathelyi, hanem a Pannonhalma mellett levő római kori romok, az ún. Sicca Sabaria romjainak láttán Pannonhalmának, a középkori magyar kultúra egyik centrumának hun vagy longobárd kori előzményeként egy pogány műveltséggel virágzó főiskola létezését tételezte fel (vö. Eckhardt: A pannoniai hun történet i. m. 610-614.). Thuróczy a kronológiai zűrzavart azzal akarja némileg helyrehozni, hogy Sabariát Attila előtt – Alarich gót királlyal ostromoltatja (410 körül) a Kézainál és a bővebb krónikaszövegekben szereplő Archelaus király helyett (aki valamelyik Nagy Sándor-regényből kerülhetett Kézaihoz). 129 Friaul antik neve Forum Julium; eredetileg egy Aquileiától északra fekvő városnak, később, a középkorban, az egész velencei tartománynak a neve. 130 Pictavia nyilván sajtóhiba Pata vi um, a mai Padova helyett.



73
ezeket a kincsekben bővelkedő városokat foglalta el, és hatalma alá vetette őket. Utána Emilia tartomány131 földjére vitte gyilkos kardját, ennek a városait is kifosztotta és meghódoltatta, mint a többieket. Végül Ravenna városához közeledett, hogy kegyetlenségével hódolásra késztesse. Ebben a városban egy bizonyos János nevű, az ariánus eretnekségtől megfertőzött ember volt az érsek. Azt mesélik róla, hogy az Apostoli Szentszékkel és egyszersmind a keresztény hittel szembeszegült, szektája követőiből tizenkét bíborost nevezett ki, és rengeteg kincse volt. Az érsek és papjai fehér stólát öltve a város felé közeledő Attila király elé vonult, és könyörögve esdekelt hozzá, hogy kímélje meg a várost és polgárait. Azt az ígéretet tette neki, hogy ha csatlakozik hitéhez, és üldözi a keresztényeket, ő segíteni fogja, hogy Attila király egész Itáliát, és vele Róma városát és Afrikát is minden nehézség és seregének minden fogyatkozása nélkül hatalmának igájába hajthassa. Attila király inkább az uralomvágy tól sarkallva, semmint az említett szekta iránt érzett szeretetből így szólt az érsekhez:
"Helyes dolog kímélni a megalázkodókat; de hogy polgártársaid ne dicsekedhessenek vele, hogy bölcsességükkel és erejükkel ellenállhattak hatalmamnak, elrendelem, hogy a város kapuinak zárait verjék le, nekem a városba szabad bevonulást biztosítsanak, és bevonulásomkor a kapuk zárain lovam és a seregemben levő lovak patkói tiporjanak."
A ravennai polgárok elfogadták a király rendelkezését. Szétbontották a város kapuit, és bebocsátották a városba a királyt és egész seregét. Átvonult a városon az egész hun sereg, egyetlen embert sem veszítve, és a király tetszése szerint időzött a városban.132
131 A Pótól délre, az Appenninek és az Adriai-tenger által határolt terület; Augustus császár óta Aemilia a neve; korábban Gallia Cispadana volt. Attila egyébként a Pótól délre eső vidékekre nem tette be a lábát. 132 János ravennai érsek történetét először a IX. századi Agnellus beszéli el Ravennai egyháztörténet-ében. Kézai és a bővebb krónikaszövegek eretnekellenes beállításban mesélik el a történetet, mert szerintük az ariánus érsek titkon bocsátja be Attilát Ravennába, és legyilkoltatja vele a városban levő katolikusokat. Attila azonban Leó pápával való találkozása után visz



74
Innen Liguriába133 vezette seregét, Milánót és Ticinót, ezeket a hires-neves városokat megtámadta, lerombolta és felprédáltatta, még polgárok fogságba hurcolását, vagy akár megölését is megengedte. Azután, az emberi vér kiontásával és a javak prédálásával eltelve, tábort vert azon a helyen, ahol a Mincio folyó a Póba ömlik. Napokon keresztül azon töprenkedett, hogy megtámadja-e Róma városát. De mindig Alarichnak, a gótok királyának példája járt eszében és lebegett a szeme előtt, aki Róma elfoglalása és kifosztása után meghalt.134 Ezért halogatta a Róma felé indulást.
LEO PÁPA ATTILA KIRÁLYHOZ ÉRKEZIK
Itália minden vidékén, de leginkább Róma városában elterjedt Attila király szándékának a híre. Hatalmas félelem szállta meg mindnyájukat. A rómaiak tanácsot tartottak, hogy mit tegyenek. Mérlegelték a királynak a ravennai érsek iránt tanúsított jóindulatát, úgy ítélték, hogy Leó pápa is megnyerheti a kegyét, ezért a pápához fordultak, és ezeket a szavakat intézték hozzá:
"Szentséges Atya! Elközelgett vétkeink miatt az isteni harag bosszuló órája, és úgy gondoljuk, nem is kerülhetjük el másképp, csak a te segítségeddel. Jöjj juhaid segítségére, akikért Krisztus kiontotta a vérét, és ne hagyd magára ezt a szomorú és félelemtől remegő várost, ne engedd, hogy a várost felégessék és polgárait legyilkolják. Csak te vagy az, aki kegyelmet könyöröghetsz ki számunkra, ha hajlandó vagy elmenni érdekünkben Attila királyhoz. Menj el tehát, kegyes atyánk, és ha másként nem, vagyonunk felajánlásával is engeszteld meg."
Közben Attila király összegyűjtötte seregének nagy részét, élére a Zoárd nemből való Zoárd kapitányt állította, és elküldte Apuliába.
szatér Ravennába, és lefejezteti az eretnek érseket. – Thuróczy itt a krónikák elbeszélését kombinálja Antoninus krónikájának elbeszélésével. 133 Liguria észak-itáliai tartomány a Pótól délre, a Genovai-öböl vidékéig; az itt emlitett két város, Milánó és Ticino azonban a Pótól északra fekszik; Jordanes is (Getica c. 42..) Liguriába helyezi a két várost. 134 Alarich 410-ben foglalta el Rómát, de még ebben az évben meghalt. Az intő példát Jordanes is elmondja (Getica c. 42..) Priszkosz rhétorra (kb. 420472.), az Attilánál követségben járt bizánci történetíróra hivatkozva.



75
Ők aztán beszáguldozták és elpusztították egész Apuliát, Terra di Lavorót és Calabriát egészen Reggio és Catania városáig – amelyet állítólag a bölcs Cato alapított –, és nagy zsákmánnyal tértek vissza.135 Leó pápa papok nagy sokaságával elindult Attilához, fényes egyházi pompával, szent zászlókkal. A pápa Attila király elé járult, és amikor összetalálkoztak, a király illő tiszteletet tanúsított iránta. Lóháton tartották a megbeszélést, és bár Attila királynak nem tetszettek a pápa kérelmei, Leó pápa mégis elérte mindazt, amit akart, és nemcsak Róma városának, hanem egész Itáliának kieszközölte a sértetlenséget. Attila király engedélyt adott a pápának a távozásra, és elbocsátotta. Mindenki, aki vele volt, csodálkozott a pápa iránt tanúsított tiszteletén, és azon, hogy oly könynyen megadta mindazt, amit kértek tőle; arra a kérdésre, hogy miért tanúsított ilyen váratlan jóindulatot a pápa iránt, Attila ezt válaszolta: "Nem annak a személyét részesítettem én ilyen nagy tiszteletben, aki hozzám jött; ott állt mellette egy másik férfiú papi ruhába öltözve; alakja és nézése szigorú, tiszteletet parancsoló fehér szakálla hosszú: meztelen kardot tartott a kezében, és harsány hangon és fogait rám vicsorítva halállal és rettenetes pusztulással fenyegetett, ha nem adom meg mindazt, amit a pápa kér.136 Attila király felszedte táborát, és visszatért Ravennába, a pápa tanácsát követve az említett ariánus érseket – szektájának öszszes követőjével egyetemben – elfogatta, kicsikart tőlük hatvanezer márka aranyat, az érseket lefejeztette, majd hadseregének
135 Attila és a hunok története az idők folyamán a hagyományban összekeveredett a kalandozó magyarok történetével. Anonymus a honfoglalók között említ egy Zoárd nevű vezért (Gesta Hungarorum c. 7.). Ennek a Salardus vezérnek 924-es itáliai kalandozásairól Liudprand cremonai püspök (†972.) is említést tesz Antapodosis című művében. 136 Leó pápa és Attila találkozását a Mincio és a Pó egybefolyásánál Jordanes is említi (Getica c. 42..), de a karddal fenyegetőző öregemberről nem beszél. A csodás történetet Kézai is és a bővebb szövegezésű krónikák is elmondják, de Thuróczy itt Antoninus krónikáját követi. – Raffaello híres Stanzái egyikén a monda teljesebb változatát festette meg. A jelenet Róma falai előtt játszódik. A pápa (X. Leó arcképe) feje felett két kardos férfiú, Szent Péter és Szent Pál lebeg kirántott karddal Attilát fenyegetve. A pápa is, Attila is lóháton ül.



76
egész tömegével, Itália kincseinek óriási halmazával megrakodva, visszatért Pannóniába. De még el sem érte Pannónia határait, amikor Valentinianus császár húgának, Honoriának egy eunuchja jött hozzá, és Honoriától – akit a császár szigorú őrizet alatt tartott, hogy megóvja ártatlanságát – azt az üzenetet hozta, hogy Attila kérje őt meg feleségül a bátyjától. Attila király Itália határait már odahagyta, és csak fáradt sereggel tudott volna oda visszatérni, a hírhozó szavaitól ösztönözve mégis követséget küldött Valentinianus császárhoz, megüzente neki, hogy nővérét feleségül kéri, és vele birodalmának fele részét, és ha nem kapja meg, viszszatér, és elpusztítja a nyugat-római birodalmat. Meg is tette volna, ha hosszabb ideig él.137
ATTILA KIRÁLY LAKODALMA ÉS HALÁLA
Attila királya sok küzdelembe beleunva visszatért Pannóniába, és bevonult Sicambriába. Bár a háború viszontagságaitól megviselt teste pihenésre vágyott, és bár királyi hatalmának hírétnevét és dicsőségét széltében-hosszában sikerült elterjesztenie, és kegyetlensége a világ minden részét, még a távol eső földrészeket és vidékeket is rettegéssel töltötte el, mégis égett a dicsőség vágyától, nagy tetteinél is nagyobbakra vágyott, és attól sem rettent vissza, hogy a legnagyobbakra törjön. Hatalmát a világ nagy részére, Európa csaknem összes vidékére kiterjesztette, és most azt forgatta elméjében, hogy kardját Azsiával és Afrikával is megismerteti, átkel a tengeren, és megtámadja Egyiptomot, Assziriát meg a környékükön elterülő vidékeket, és a maga uralma alá hajtja. De Isten másképp határozott. A királynak igen sok ágyasa volt – nem is lehetett megszámolni őket –, de nem elégedett meg társaságukkal, hanem magához hozaott egy minden emberi szépségnél szebb, gyönyörűséges
137 Honoria titkos üzenetéről Jordanes is beszámol (Getica c. 42..), Kézai és a krónikák azonban nem tudnak róla. A közvetlen forrás ezúttal is Antoninus krónikája.



77
hajadont, mint mondják, Baktria138 királyának a lányát, Mikoltot,139 és feleségül akarta venni. Fényes lakodalmat tartottak, a lakomán a király erején felül átadta magát a bor élvezetének, a hálószobában meg a szerelem gyönyörének, és az öregkor e két ellenségétől fáradtan hanyatt fekve elaludt. De megindult az orra vére, a szájába és a torkába folyt, megalvadt és megfojtotta. Az asszony ott feküdt mellette, és amikor álmából felébredve meg akarta ölelni urát, élettelen, merev és kihűlt volt a teste. Többször is megérintette, de a király nem mozdult. A fiatal lány rémülten nagy kiáltozásba, jajveszékelésbe kezdett, és hívta a királyajtónállóit. Az ajtónállók felriadtak az asszony kiáltozására, lámpát gyújtottak, és a királyt halva találták. Fájdalom! Az égiek rendelkezéséből milyen ösvényen halad a világ dicsősége! Az a király, aki számos nép vérét ontotta, önnön ellenségeként tulajdon vérétől fulladt meg! Egész Pannóniában óriási riadalom támad, Sicambria pedig az egekig visszhangzott a hangos gyásztól. Végül aztán eltemették a királyi méltóságához illő pompával az említett kőoszlopnál Keve, Kadicsa, Béla és a többi hun kapitány mellé. Azon az éjszakán, amikor Attila meghalt, Markianosz császár Konstantinápoly városában állítólag álmában azt látta, hogy Attila íja kettétört, és mindjárt tudta belőle, hogy Attila meghalt.140 A hunoknak a Tisza mellett történt megtelepedésétől a zeiselmaueri ütközet ig öt év telt el, a zeiselmaueri ütközettől Attila királlyá választásáig pedig egy év. Attila királyként negyvennégy évig uralkodott, öt évig viselte a vezéri tisztet, és százhuszonnégy évig élt. A magyarok Pannóniába költözése után a het
138 Bactra közép-ázsiai város, az ókori perzsa birodalom egyik. tartományának székhelye. Nagy Sándor történetéből került a hun történetbe. 139 Csak a magyar források nevezik Mikoltnak a leányt; Jordanes (Getica c. 49.) Priszkoszra hivatkozva Ildico néven ismeri. Attila halálát egyébként a legtöbb forrás így adja elő; egyes bizánci források azonban gyilkosságot gyanítanak (vö. Moravcsik Gyula: Attilas Tod in Geschichte und Sage. Kőrösi Csoma Archívum 1926). 140 Marcianus császár álma Attila kettétört íjáról Kézainál nincs meg, a Képes Krónikában azonban megvan; Jordanes (Getica c. 49.) és Antoninus krónikája is elmondja.



78
venkettedik évben, az Úr testet-öltésének pedig négyszáznegyvenötödik esztendejében hunyt el.141
ATTILA KIRÁLY HALÁLA UTÁN A FIAI KÖZÖTT KITÖRT HARC, ÉS CSABÁNAK, ATTILA FIÁNAK SZKÍTIÁBA VALÓ VISSZATÉRÉSE
Mikor Attila király halálának híre ment, mindazok a népek, amelyeket érintett, nem kevéssé rettegve súgtak-búgtak, nem tudták, vajon örüljenek-e, gyászoljanak-e, hiszen Attilának sok fia volt, és arra gondoltak, hogy az apa trónját egy apjánál is szigorúbb fiú fogja elfoglalni. Germánia számos fejedelme Sicambriában élt akkor, kényszerű szolgaság kötötte Attilához őket félelmükben. Ezek között a legkitűnőbb a veronai Detre volt. Attila fiai közül pedig ketten voltak különbek a többinél, alkalmasak rá mind lelki alkatuknál, mind érett koruknál fogva, hogy atyjuk örökébe lépjenek. Az egyik, Csaba, Honoriosz görög császár leányától született, a másikat, Aladárt, a Germánia híres vezéri nemzetségéből származó Krimhild fejedelemasszony szülte Attilának.142 A hunok meg az idegen nemzetiségűek – ki-ki tetszése szerint – őket követte, mindegyikük a maga pártját akarta hatalomra emelni. Detre és Germánia többi fejedelme azonban nem volt igaz szívvel a hunok iránt. Kevés számú hunnal Aladárhoz, félig-meddig honfitársukhoz csatlakoztak, és minden igyekezetükkel azon fáradoztak, hogy a hunok egyetértését megbontsák, és őket belső viszálykodásba sodorják. Nem is csalódtak számítá
141 Attila 453-ban halt meg. 142 Attila fiait illetően Thuróczy teljesen a magyar krónikákat követi; ezek viszont tagadhatatlanul a német Nibelung-monda hatását mutatják. A Nibelung-monda tud arról, hogy Attila Krimhildet Siegfried halála után feleségül vette, de arról nem, hogy közös fiuk neve Aladár lett volna. Veronai Detre alakja is a Nibelung-mondából került ide, de ott nem intrikus szerep jutott neki. Csaba személyét talán a székelyek mondavilágából vette a hun történet szerzője (vö. Grexa Gyula: A Csaba-monda és a székely hun-hagyomány. Bp. 1922.), de önkényesen származtatja Honorius görög császár (393-423) leányától. Anonymus ismer egy Sobamogera (Csobamogyera) kifejezést (Gesta Hungarorum c. 45.), de ennek jelentését a görög nyelvből fejti meg; eszerint ez a kifejezés "ostoba magyar"-t jelent (vö. Horváth János: P. mester és műve. ItK 1966.). Lehet, hogy valamely elhomályosult mondai hős rejtőzik a furcsa kifejezés mögött.



79
sukban. Mert a király két fia viszályok közt uralkodott, és Detre ösztönzésére óriási háború támadt közöttük. Rettenetes csata kerekedett, sok nép hatalmas serege csapott össze Sicambria szűk falai közt és környékén. Hatalmas volt az öldöklés. A hunok örültek az idegen népek pusztulásának, először a germánokat, aztán a többi idegen népet pusztították, majd egymásnak estek, és a harcban kölcsönösen megölték egymást, mint azok a fegyveres vitézek, akik egykor az Iaszón elvetette sárkányfogakból keltek életre, és amikor Iaszón az aranygyapjú megszerzésén fáradozott, mint mondják, testvér a testvért ölve elemésztették egymást. A Magyarok régi krónikájában ugyanis az olvasható, hogy a testvérháború, a népeknek egymást öldöklése, tizenöt napig is eltartott, és kivált az idegen nemzetiségűeknek annyi vére ömlött ki, hogy ha a németek nem titkolnák a magyarok iránti gyűlöletükben, be kellene vallaniuk, hogy a Sicambria mentén elfolyó Duna a germánok és egyéb népek lemészárlásakor beléömlő vértől anynyira megzavarosodott, hogy Sicambriától Potentianáig sem emberek, sem oktalan állatok nem ihattak belőle vér nélküli tiszta vizet. Azt is írják, hogy ebben a csatában mindig Csaba pártja győzött, végül azonban – állítólag Detre mesterkedése miatt – Csabát és övéit leverték. Csaba a nála fiatalabb és hozzá csatlakozó testvéreivel – állítólag hatvanan voltak -– és az öldöklésben megmaradt tizenötezer hunnal, mint mondják, nagybátyjához, Honoriosz császárhoz menekült Görögországba. A császár nagy pompával fogadta, meg akarta osztani vele királyságát, rá akarta venni, hogy Görögországban maradjon, de Csaba édes szülőhazája után vágyakozott, és tizenhárom év múlva – ennyi évet töltött állítólag Görögországban – visszatért Szkítiába, és ott lakott. Szkítiába a nagy távolság és a hosszú út nehézségei miatt egy teljes évig vándorolt. Mondják, hogy Szkitiába érkeztekor még életben és egészségesen, bár a magas kortól kissé megtörve találta nagyapját, Bendeguzt, és az ő tanácsára nem a szkíta népből, hanem a Szkítiával határos khorezmi népből vett magának feleséget. Ettől a feleségétől született egy Edömén nevű fiú, majd ennek testvére, Ed.143 Csaba, míg csak élt, mindig Pannónia kövér földjére gondolt, és népét arra buzdította, hogy térjen vissza Pannóniába.
143 Edömén és Ed Anonymus szerint az Aba nemzetség őse (Gesta Hungarorum



80
ASZÉKELYEKRŐL
Mondják, hogy azokon a hunokon kívül, akik Csabát elkísérték, még háromezer ember ugyanebből a nemzetből meghátrálva kivágta magát az említett ütközet ből, visszamaradt Pannóniában, és először egy Csiglamezeje nevű táborban teremtett magának széket. Féltek a nyugati nemzetektől, amelyeket Attila életében háborgattak, és Erdélybe, azaz a pannón táj határvidékére vonultak, és nem hunoknak vagy magyaroknak, hanem siculusoknak, saját szavukkal székelyeknek nevezték magukat, hogy ne tudják meg róluk, hogy a hunoknak vagy magyaroknak a maradékai.144 A mi időnkben nem is kételkedik senki benne, hogy a székelyek azoknak a hunoknak a maradékai, akik először jöttek be Pannóniába, és mert az ő népük, úgy látszik, nem keveredett azóta sem idegen vérrel, erkölcseikben is szigorúbbak, a földek felosztásában is különböznek a többi magyartól. Ők még nem felejtették el a szkíta betűket, és ezeket nem is tintával vetik papirosra, hanem botokra vésik be ügyesen, rovás módjára. Utóbb nem csekély néppé növekedtek, és akkor, amikor a magyarok Szkítiából ismét Pannóniába jöttek, nagy örömmel eléjük mentek Ruténiába, mihelyt jövetelük híre elérkezett hozzájuk. Amikor a magyarok újból birtokukba vették Pannóniát, az ország felosztásánál ezek a székelyek a magyarok beleegyezésével az országnak azt a vidékét kapták osztályrészül, amelyet már azelőtt is lakóhelyül választottak maguknak. Ezek a székelyek azt hitték, hogy Csaba elpusztult Görögországban. Ezért a nép náluk még ma is azt szokta mondani tréfásan, a rokonának útrakelőnek: "Akkor térj vissza, amikor Csaba Görögországból. "
c. 32.), de a magyarokhoz csatlakozó kun vezérek között sorolja fel őket (c. 8., 10.). 144 Naiv magyarázat a székely nép- vagy törzsnév indokolására. Tény, hogy Anonymus is (Gesta Hungarorum c. 50.) Attila népének nevezi a székelyeket. Thuróczy már csak erdélyi székelyeket ismer, s ezért oda vonultatja vissza őket. Kézai azonban Pannóniában is ismer Csiglét, azaz kör alakú táborhelyet (pl. a dunántúli Csököly, Csögle helységnevek), s tudja, hogy a székelyek csak a magyar honfoglalás után települtek át Erdélybe. A székelyek legvalószínűbben a honfoglaló magyarokhoz csatlakozó kabarok (kavarok) egyik törzsének neve.



81
Csaba Attilának volt a törvényes fia, mint mondottuk, a görög császárnak, Honoriosznak lányától. Amikor visszatért Szkítiába, és a közösség előtt büszkélkedett előkelő anyjával, a hun nemesek megvetették és lenézték, szemére vetették, hogy nem Szkítia igaz sarja, hanem keveredett vérből született, és a szkítáknak gyalázatára vált az is, hogy Csaba más nemzetből vett magának feleséget.145 Amikor a magyarok ismét visszatértek Pannónia földjére, Csaba fia, Ed, mint mondják, visszamaradt Szkítiában, testvére, Edömén azonban minden háza népével együtt elkísérte a magyarokat Pannóniába, és állítólag tőle származik az Aba-nemzetség. Ennek a hagyománynak azonban nem kell igaz hitelt adnunk, legfőképp azért nem, mivel a magyarok, mint mondják Attila halála után oly sok év múlva jöttek ismét Pannóniába, hogy Attila unokája semmiképp sem élhetett annyi ideig. A kedves olvasó ítéletét azonban senki sem akarja béklyóba verni: ha valaki azt hiszi, hogy ez lehetséges, legyen kedve szerint. Miután a viszálykodásra kölcsönösen kirántott kard a hatalmas sokaságot elpusztította és szétszórta, a pannón föld, mint mondják, a sok öldöklés vérzápora miatt gyűlöletessé vált, és hosszú ideig király nélkül maradt. Amikor a magyarok ismét visszatértek Pannóniába, egy nemzetségére nézve lengyel uralkodót találtak itt, név szerint Szvatepolugot,146 Marótnak a fiát, aki a bolgárok és a messzik147 fölött uralkodott, és Pannóniában, az egykor Attilától, a bátor oroszlántól meghódított vidékeken. Ezt a
145 Thuróczy korában ennek a becsmérlésnek már vajmi kevés értelme lehetett, de Kézai korában (1285 körül) az Aba nemzetség számára nem valami megtisztelő lehetett a "keverék, korcs" minősítés. (Kézai szerint missitalius, a latin misceó-ból: kever, kavar, vegyít.) Könnyen lehet, hogy Kézai itt a honfoglaló magyarokhoz csatlakozott kavaroktól származtatja az Abákat. (Vö. Horváth i. m. 474.) – Konsztantinosz Porphürogennétosz (X. század közepe) De administrando imperio kabaroknak írja őket, de ez kavarnak ejtendő. Ilyen népnév egyáltalán nem lehetetlen, mivel a bulgar népnév is "keveréket" jelent (vö. Németh i. m. 95.). 146 Szvatopluk morva fejedelem (876-894). A magyarok honfoglalása idején ennek fia és utódja, Mojmir, valamint II. Szvatopluk volt hűbéres uralkodója Nagy-Morvaországnak. 147 Talán az antik Moesia lakói.



82
magyarok különböző ajándékok küldözgetésével148 – mint az alább megírt történet ezt rendre kifejti – léprecsalták és egyszersmind kikémlelték, és mint mondják, hirtelen rátörve Bánhida környékén egy városban, amelynek romjai a mai napig fennmaradtak, körülzárták, és egész katonaságával együtt elpusztították. Némelyek azonban azt a nézetet vallják, hogy a magyarok második bejövetele alkalmával nem Szvatepolug volt az uralkodó Pannóniában, hanem az atyja, Marót. Ezeknek alighanem igaza van. Mivel a fiú hadi erényekben kiválóbb volt idős atyjánál, az életének utolsó szakaszában levő és gyenge Marót az uralomnak minden terhét a fiára, mint a hadi fáradalmak viselésére alkalmasabb férfiúra rakta. Ez a Marót abban az időben a Veszprémnek nevezett várban lakott,149 és amikor meghallotta, hogy fia egész hadinépével egyetemben a magyarok seregétől vereséget szenvedett, és egyszersmind a halált is elszenvedte, maga is meghalt heves fájdalmában.
VÉGE A MAGYAROK KRÓNIKÁJA EI.SŐ RÉSZÉNEK
148 Nyilvánvaló utalás a "fehér ló" mondájára, amelyet "ajándékba" küldtek a honfoglalók a morva fejedelemnek. 149 Veszprémnek (régebben Beszprémnek) a honfoglalás idején még nem ez volt a neve. Ezt a nevet első ispánjáról, István király nővérének fiáról kapta (vö. Melich János: A honfoglaláskori Magyarország. Bp. 1925. 398.).



83
ELŐSZÓ A MAGYAROK KRÓNIKÁJA MÁSODIK RÉSZÉHEZ
Miután ennek a műnek első részében elbeszéltük a hun vagyis magyar nép eredetét, szerencsés és balszerencsés háborúikat, és azt is, hogy hányszor változtatták meg lakóhelyüket, és hogy első országlásuk milyen végre jutott, lássuk most, mely időben tértek vissza másodszor Pannóniába, kik voltak a visszatérő magyarok kapitányai, mekkora volt a fegyveresek száma seregükben, s hogy újból a pannón föld birtokába jutva, miképpen uralkodnak rajta mind a mai napig. 150
150 A hun történetet a magyar történettel összekötő szövegrész (Előszó) attól a krónikástól származik, aki először tette a magyar történet szerves részévé a hun történetet. Ez a krónikás a XIII. század vége felé, 1285 táján működő



84
Kézai Simon mester volt, IV. (Kun) László király (1272-1290) udvari klerikusa. Ettől kezdve a tulajdonképpeni "magyar" történet – a Thuróczynak közvetlen forrásául szolgáló Anjou-kori krónikakompozíciókban is – mint a magyarok visszatérése (reditus) szerepel. Thuróczy János művének ebben a részében minden önállóságra való törekvés nélkül egyszerűen átveszi az Anjou-kori krónikakompozíció szövegét, pontosabban Károly Róbert haláláig (1342.) a Sambucus-kódex és a Képes Krónika-család egy kódexének szövegezését követi, a Róbert Károly halálát elsirató rész esetében pedig a Budai Krónika-család szövegezését. Így alábbi jegyzeteink túlnyomórészt az Anjou-kori krónikakompoziciókra és ezek feltehető előzményeire vonatkoznak. –: E két Anjou-kori krónikakompozició meglehetősen egyenetlen módon felhasználta és magába olvasztotta korábbi, Árpádkori történetírásunk ma már elveszett, de kikövetkeztethető régebbi emlékeit. Az Anjou-kori krónikakompozíciók ugyanis több helyen ellentmondásokat, töréseket mutatnak, amelyek a régebbi történeti művek, krónikák és geszták ügyetlen összeforrasztására mutatnak. Ezekből az ellentmondásokból, törésekből és összeforrasztási helyekből a többszörös átdolgozás ellenére is vissza lehet következtetni régebbi Árpád-kori történetírásunk egykor meglevő krónikaegységeire az egyes krónikások pártállása, tendenciózus történetábrázolása s nem utolsósorban különböző stílusa alapján (vö. Horváth János: Árpád-kori latin nyelvű irodalmunk stílus problémái. Bp. 1954.; Domanovszky Sándor: A Budai Krónika. Századok 1902. 615630; 729-752.).



85
A MAGYAROK KRÓNIKÁJA MÁSODIK RÉSZE SZÓL A MAGYAROKNAK PANNONIÁBA VALÓ VISSZATÉRÉSÉRŐL, KAPITÁNYAIKNAK, VEZÉREIKNEK ÉS KIRÁLYAIKNAK ÉLETÉRŐL ÉS VISELT DOLGAIRÓL
Továbbá Előd fiának, Ügyeknek Szkítiában Enodbili leányától született egy fia, akit egy esemény miatt Almosnak neveztek el. Ugyanis anyja, amikor terhes volt, álmában egy madarat látott – olyan turulmadárféle formában jött hozzá, és fejét keblére hajtotta –, s azután úgy érezte, hogy méhéből ragyogó forrás fakad, és tovafutva, idegen földön naggyá duzzad. Ez be is következett, mert ágyékából dicsőséges királyok származtak, és később idegen földön, itt Pannóniában, a népek hatalmas sokasága fölött uralkodtak a legteljesebb dicsőségben. Mivel pedig az álomképet magyar nyelven álomnak mondják, s e fiú születését ilyen álom jósolta meg, azért nevezték el őt Álmosnak,151 aki Ügyek fia volt,
151 Az Árpádok totemisztikus eredetmondája, de már erősen átalakított, megszelídített formában. Az Álmos név magyarázata a magyar álom szóból nem nagyon valószínű, illetve késői keletű lehet. Mivel az Árpád-ház tagjai a törzsszövetség, illetve fejedelemség korában többnyire a török nyelvből magyarázható személyneveket viseltek (Árpád, Zoltán-Zsolt-Solt, Taksony, Gyeücsa-Géza, sőt István királynak is "pogány" neve – vagy csak méltósága – Vajk; vö. Németh i. m. 280-293.), azért valószínűleg az Álmos név is eredetileg török név. Ezt alátámasztja, hogy 920 táján a volgai bolgárok fejedelmének neve Almis, melynek jelentése: "vett, vásárolt, vétel" (vö. Gombocz Zoltán: Árpádkori török személyneveink. MNy XI. 146.). Ez a név az ún. védő- vagy óvónevek csoportjába tartozik (vö. Pais Dezső: Régi magyar személyneveink jelentéstana. Bp. 1921), amikor az újszülött gyermekektől az ártó szellemeket úgy akarták elriasztani, hogy olyan nevet adtak az újszülöttnek, amely azt fejezte ki, hogy az újszülött úgysem ér semmit (pl. Nemél, Nemvaló, Mocsok stb.), s így nem érdemes vele foglalkozniuk az ártó szellemeknek. A "vett, vásárolt" név annyit jelent, mint "vásárolt rabszolga, szolga", akivel nem érdemes törődni. – A monda további török eleme egyébként a turulmadár neve, amelynek újlatin austur, astur, ostur neve a XII. század legelejéről (1114) már adatolva van, s így XI-XII. századi krónikaszövegeinkben sem anakronizmus. A mondát Anonymus is feljegyezte (Gesta Hungarorum c. 3.), de szövegkritikai vizsgálatok bizonyossá teszik, hogy nem ő volt a monda első megfogalmazója (vö. Horváth: Árpád-kori i. m. 15-17.). E totemisztikus eredetmonda



86
ez meg Ed fia, ez meg Csabáé, ez meg Eteléé vagyis Attiláé, aki Bendeguz fia volt, ez meg Tordáé, ez meg Szeményé, ez meg
további fontos mozzanata, hogy Álmos vezér, s rajta keresztül az Árpáddinasztia anyai ágon közvetlen kapcsolatba kerül a "magyar nép" totemisztikus eredetmondájával, a szarvasünő- vagy csodaszarvasmondával a szkítiai Enodbili (Ennodbilia, Eunobilia, Eunedubelianus stb.) leányán keresztül. Ezt a rejtélyes nevet Györffy Györgynek (i. m. 14-15.) sikerült megfejtenie, aki szerint az Enodbili, illetve Eunedubeli mesterségesen alkotott név a magyar nép eredetmondájából ismert Enéh=ünő, Dula alán fejedelem és beli, azaz abelárok (bulárok, bolgárok) nevének elemeiből. E magyarázat helyességét alátámaszthatjuk azzal, hogy a törők népeknél –- s utóbb más népeknél is – a nemes vérű lovak származását az apa- és anyaállat névelemeiből alkotott névvel jelezték. A fenti név alkotójának tehát ismernie kellett a magyar nép totemisztikus, a népet a szarvasünőtől származtató eredetmondáját, de e pogány monda elbeszélését éppen ez összevont név segítségével kerülte meg, mivel ez a monda a kereszténység szempontjából valóban "csúnya és illetlen" elemeket: állatőstől való származást, és a korai törvények által tilalmazott nőrablást is tartalmazták. A név összevonásával ezek az ideológiai tilalomfák szépen megkerülhetők voltak korai (XI-XII. századi) történetírásunkban. Az Enodbili név eltorzulásai is azt mutatják, hogy későbbi krónikásaink már nem tudták a titokzatos név jelentését, s igy Thuróczy sem. – Álmos apjának, Ügyeknek a neve is valószínűleg a régi magyar (de török eredetű) igy, ügy "szent" jelentésű szavunk kicsinyítő képzővel ellátott alakja. Arra pedig, hogy a krónikákban és ezeket követve Thuróczynál is Ügyek – Anonymus állításával szemben – nem Álmos apja, hanem Elődé, igen szellemesen megadta a magyarázatot Györffy György (i. m. 45.), mely szerint a krónikák eredetileg ezen a helyen nem genealógiai, hanem fejedelmi névsort tartalmaztak Előd-Álmos-Árpád formában, Előd pedig azonos a Konsztantinosz Porphürogennétosz által a magyarok első vajdájának, vezérének nevezett Levedivel. Ezt a vezérnévsort Anonymus után és hatása alatt genealógiai névsorrá változtatta valamely krónikás, beiktatva a vezérnévsorba Ügyek személyét. – Ami végül az Álmos – turul monda legkorábbi lejegyzésének idejét illeti – ez történetírásunk kezdeteinek megítélése szempontjából fontos kérdés –, a monda krónikabeli megfogalmazása, amelyet Thuróczy is követ, fontos kiindulópont, különösen, ha Anonymus megfogalmazásával vetjük egybe. A krónika az anya álmának jelentőségét abban látja (a Biblia szavaival élve: Ter 35, I 1), hogy "ágyékából dicső királyok fognak származni"; Anonymus ezt már megtoldja azzal, hogy "nemzetségéből szent királyok és hercegek fognak születni". Eszerint a krónikaszöveg megfogalmazója még nem tud István királynak és Imre hercegnek 1083-ban végbement szentté avatásáról (vagyis XI. századi), Anonymus pedig már I. László királynak 1192-ben történt szentté avatását is tekintetbe veszi, mert ő már több szent királyt ismer.



87
Etéé, ez meg Oposé, ez meg Kadicsáé, ez meg Berendé, ez meg Szultáné, ez meg Bulcsué, ez meg Balogé, ez meg Zomboré, ez meg Zámoré, ez meg Lélé, ez meg Leventéé, ez meg Kölcséé, ez meg Ombódé, ez meg Miskéé, ez meg Mikéé, ez meg Beszteré, ez meg Budlié, ez meg Csanádé, ez meg Bökényé, ez meg Bondofardé, ez meg Farkasé, ez meg Ottmáré, ez meg Kádáré, ez meg Beléré, ez meg Kéré, ez meg Kevéé, ez meg Keledé, ez meg Dámáé, ez meg Boré, ez meg Hunoré, ez meg Nimródé, ez meg Kúsé, ez meg Khámé, ez meg Noéé.152 Aztán Álmos nemzette Árpádot, Árpád nemzette Zoltánt, Zoltán pedig Taksonyt.153 Az Úr Jézus Krisztus testet-öltésétől számítva tehát hétszáznegyvennégyben, Attila király halálától számítva meg a háromszázegyedik évben a nép nyelvén magyaroknak vagy hunoknak, latinul pedig hungarus oknak nevezett nép V. Konsztantinosz császár és Zakariás pápa idejében ismét bevonult Pannónia földjére.154
152 Teljesen önkényes genealógiai táblázat, amelyről azonban annyi megállapítható, hogy a Kézai-féle hun történet megírása után, de még a Képes Krónika megszerkesztése előtt állította össze valamelyik krónikás. A névsor végét Thuróczy javítja ki a Képes Krónika 4. fejezetének értelmében NoéKhám-Kús-Nimród-Hunor származásrendre. 153 Árpád utódainak történetileg hiteles sora: Árpád 907, Solt vagy Zoltán 945, Taksony pedig 970 körül halt meg. 154 A magyar honfoglalás időpontjaként megadott évszám teljesen önkényes. Thuróczy a Képes Krónika-család általa használt kódexében egymásnak ellentmondó adatokat talált a magyar honfoglalás időpontjának meghatározására: a titokzatos 677. évet, amikor a krónika szerint III. Konstantin császárnak és Zakariás pápának kellett volna uralkodnia. III. Konstantin azonban 407-től 411-ig uralkodott, Zakariás pápa pedig 741-től 752-ig ült a pápai trónon. Mivel III. Konstantin császárságának ideje nyilvánvalóan nem jöhetett számításba, V. Konstantin uralkodási ideje (751-775) viszont nagyjából összeegyeztethető volt Zakariás pápaságának idejével, végül is Thuróczy ennél a korszaknál kötött ki; az évszám megállapításába Attila halálának helyes évszáma – 453 – is belejátszott (holott a hun történet végén Thuróczy 455-ben jelöli meg Attila halálának időpontját a Képes Krónikával egybehangzóan). A másik Anjoukori forrás, a Budai Krónikacsaládba tartozó Sambucus-kódex adatát, amely a 915-ben meghalt Regino prümi apát Világkróniká-ja nyomán 888-ra teszi a honfoglalást, tehát megközelíti a valóságot, Thuróczy mellőzi, nyilván az ott felsorolt ismeretlen és kronológiailag nehezen elhelyezhető uralkodók miatt.



88
Átvonultak a besenyők és a fehér kunok országán, Szuzdálián és egy Kióv nevű városon, majd átkeltek a havas okon egy tartományba, és megszámlálhatatlanul sok sast láttak, és a sasok miatt nem maradhattak meg ott, mivel a fákról úgy szálldostak a sasok, mint máshol a legyek, és felfalták meg felemésztették nyájaikat és lovaikat. Azt akarta ugyanis az Isten, hogy minél előbb költözzenek be Pannóniába. Azután három hónapig hegyeken keltek át, és végül az említett népek akarata ellenére elérkeztek Pannónia határvidékére, arra a földre, amelyet most Erdélynek hívnak.155
155 A honfoglalás útirányának ez a földrajzi meghatározása közvetlenül az Anjou-kori krónikákra megy vissza, de a honfoglalás valóságos időpontjához viszonyítva anakronisztikus földrajzi megjelölés. Az itt említett népek ugyanis az etelközi magyarságtól keletre laktak, és éppen a besenyők szorították a magyarokat nyugat, azaz Pannónia felé. Ez a földrajzi meghatározás azonban nem származhat a magyar honfoglalás után több századdal későbbi időkből, mert addigra a néprajzi-etnikai viszonyok megváltoztak. A magyarok etelközi hazáját először a besenyők foglalták el, elűzve onnan a magyarokat. Őket viszont a keletről utánuk nyomuló úzok szorították ki erről a vidékről, akiket az orosz források "fekete süvegeseknek" is neveztek. Ezek az 1060-as években a Dnyeper és a Kárpátok között elterülő vidéken laktak, s az orosz fejedelmek őket használták fel a fehér kunok, a polovecek ellen, akik 1055-ben érték el az orosz fejedelemség határait, de csak az 1060-as évektől kezdve intéztek támadásokat az orosz fejedelemségek ellen. Ezek a fehér kunok a XI. század végétől a mongolok betöréséig a Volgától az Al-Dunáig terjedő területen laktak (vö. Kossányi Béla: AZ úzok és kománok történetéhez a XI-XII. században. Századok 1924. 519-537; Hóman Bálint: A Szent László kori Gesta Ungarorum és XII-XIII. századi, folytatói. Bp. 1925. 66-67.; Györffy i. m. 90-91.). A Thuróczy által forrásul használt Anjou-kori krónikák tehát ezt a XI. század második felében még fennálló helyzetet tükrözik. A honfoglalásnak ezzel az útirányával nem egyeztethető össze a Moszkvától északkeletre elhelyezkedő Szuzdali fejedelemség emlegetése, de Kijevéigen, mivel az Orosz Évkönyvek is szólnak a 898. évben Kijev alatt elvonuló ugrokról, azaz magyarokról (vö. Hodinka Antal: Az Orosz Évkönyvek magyar vonatkozásai. Bp. 1916. 41.). A honfoglaló magyarok egyik része nyilván a besenyő támadás elől vonult északra, s Kijevnél fordult a Kárpátok felé. A honfoglalásnak ezt az északkeleti útirányát először Anonymus rajzolja meg (vö. Domanovszky Sándor: Anonymus és a II. Géza-korabeli Gesta. Századok 1933. 54.), tőle került át a Krónikába, s onnan Thuróczyhoz, összezavarva a két útirányt. A régi krónikás hagyomány tehát a honfoglalásnak ezt a déli útirányát ismerte Erdélyen keresztül (és az Al-Duna mentén). Viszont az Erdély felől történt honfoglalás "bizonyítására" alább elmondott elbeszélés



89
A MAGYAROK HÉT KAPITÁNYÁRÓL ÉS HÉT VÁRUKRÓL
Amikor erre a földre bevonultak, a környező népek támadásától félve, a vezetésük alatt álló fegyveresek egész testületét hét hadra osztották, és minden egyes had élére a szokásos módon kapitányt, századosokat és tizedes eket állítottak, és minden egyes had harmincezer-nyolcszázötvenhét fegyveres vitézből állt. Mert Szkítiából való második kijövetelük alkalmával a száznyolc törzsből állítólag kétszáztizenhatezer fegyverest hoztak magukkal, azaz minden törzsből kétezret, nem számítva a háznéphez tartozókat. E hét had fölé, vezetésükre, egy-egy kapitányt rendeltek, és asszonyaik és jószágaik védelmére hét földvárat építettek, és ezekben a várakban maradtak egy ideig. Emiatt nevezik a földnek ezt a részét a németek Sibenburgnak, vagyis hét várnak mind a mai napig.
AZ ELSŐ KAPITÁNYRÓL, A FEHÉR LÓRÓL, AZ ARANYOS NYEREGRŐL ÉS AZ ARANYOS FÉKRŐL
A kapitányok között a leggazdagabb és leghatalmasabb Árpád volt, Álmos fia, ez meg Ügyek fia, ez meg Előd fia. Árpádnak az apját, Álmost pedig megölték Erdély földjén, neki ugyanis nem volt szabad beköltöznie Pannóniába.156
az ott késztett hét földvárról és Erdély német Sibenburg-Siebenbürgen (latinul: Septem Castra) nevéről, legkorábban a XIII. századból származhat, amikor – hosszabb fejlődés után – az erdélyi szász városok száma tényleg hétre emelkedett. 156 Anonymus még "hét fejedelmi személyről" beszél, mégpedig úgy, hogy ezeknek "fejedelmi" vagy törzsfői minősége magától értetődik, azaz öröklött volt. Ők választottak azután közös vezért, Álmost, és vérszerződést kötöttek. A krónikák – Thuróczy forrásai – szerint azonban a magyarok Erdélybe érkezésük után választják meg kapitányaikat. A kapitány (capitaneus) késői, XIII. századi terminus, és a kapitányok választása is csak késői elgondolás lehet. A "hét had" száznyolc nemzetségéből megszervezett hadsereg összlétszámát (216 000 fő) és ezen belül egy-egy sereg (30 857 fő) létszámát Thuróczy "számította ki" ilyen pontosan, a krónikákban megadott, egymásnak ellentmondó számadatok egyeztetése alapján. A száznyolc magyar nemzetség emlegetése mindenesetre a hun történet szerzőjének a korára lehet jellemző, aki a száznyolc nemzetséget és az ennek meg



90
felelő száznyolc tartományt már a hun-magyar „őshazába" is visszavetítette. A magyar nemzetségek száma ugyanis Kézai korára növekedhetett kb. száznyolcra. A honfoglalás korában Györffy György számításai szerint (Einwohnerzahlund Bevölkerungsdichte in Ungarn bis zum Anfang des 14. Jahrhunderts. Bp. 1960. 7.) mintegy ötven nemzetséggel lehet számolnunk, nemzetségenként kb. négyszáz lovas harcossal és átlagosan mintegy tízezer fővel. Eszerint a honfoglaló magyarok összlétszáma mintegy félmillióra tehető. A Képes Krónika, amely – úgy látszik – eredetileg nem nemzetségek, hanem törzsek szerint adta meg a katonáskodók létszámát, törzsenként háromezer főben állapítja meg a fegyverviselők számát "a századosok nélkül". A hadviselőknek ez a száma – hét néptörzset véve alapul – megközelíti a Györffy által nemzetségek alapján nyert fenti hadi létszámot. Ezt a "háznép" (família) átlagos létszámával beszorozva (egy família kb. tíz fő) megközelítően 230 000-250 000 főt kapunk a honfoglalók összlétszámául; ez megfelel a krónikákban és Thuróczynál is megadott 216 000 főnek. A régi krónikák ban ezek szerint eredetileg törzsek és nem nemzetségek szerint volt megadva a harcosok száma (törzsenként háromezer fő), és meg volt adva a honfoglalók összlétszáma is (216 000 fő). Ezt a két létszámot zavarták össze a későbbi krónikások, mivel mindkét létszámot kevésnek találták, s ebben az összevisszaságban próbált rendet teremteni Thuróczy a maga "pontos" számítgatásával. – A honfoglaló magyarok összlétszámát más számítások alapján Molnár Erik is (A magyar társadalom története. Bp. 1949) negyedmillió és félmillió között határozta meg. Krónikairodalmunk szempontjából a Képes Krónikának a fenti – törzsek szerinti – létszám-meghatározása azért fontos, mert látszik belőle, hogy a nemzetségek szerinti létszám-megállapítás csak késői (XIII. századi) lehet, és közel sem járhat az igazsághoz. A törzsek szerinti létszám-megállapítás sokkal régebbi és hihetőbb; arra az időre mutat vissza, amikor a történeti hagyományokat először írásba foglaló magyarországi történeti mű, a XI. századi "régi geszta" a még élő történeti hagyományokat nagyjából híven rögzítette. A honfoglalók hadi létszámát huszonegyezer főben megállapító "régi geszta" adata bámulatosan egybevág az arab Ibn Ruszta 930 körül feljegyzett adatával, mely szerint "a magyar a törököknek az egyik fajtája", és "főnökük húszezer emberrel vonul ki; főnöküket kendének nevezik". Ily módon rejtve krónikáink is megőrizték annak az emlékét, hogy a honfoglaló magyar nép hét törzsből állt, amit a X. század közepe táján író Konsztantinosz Porphürogennétosz még tudott, sőt a hét törzs nevét is feljegyezte. Ezekhez csatlakozott nyolcadikként a kabarok lázadó törzse. Könnyen érthető, hogy a későbbi krónikák a törzsek helyett az egykori törzsfőkről – XIII. századi fogalmazásban: kapitányokról – számolnak be: a XI. század közepén, az egységes állam megalakulása után nem lehetett célszerű az egykori törzsi önállóságra irányítani a figyelmet. Az egykori törzsfők leszármazottjai többnyire megalkudtak az új helyzettel, s így a törzsfők nevének említése különösebb veszélyt nem jelenthetett. A régi törzs nevek viszont tovább éltek és élnek a törzs nevekből (Nyék, Megyer,



91
Erdélyben tehát pihenőt tartottak, hogy barmaik új erőre kapjanak. Amikor pedig meghallották az ott lakóktól, hogy ez a föld gazdag, hogy a Duna a legfelségesebb folyó, és hogy jobb föld ama vidéknél nincs is a világon, tehát határozattal egy követet küldtek, Künd-na Kücsidet,157 hogy menjen és szemlélje meg az egész földet, és ismerje ki a föld lakóit. Amikor tehát Kücsid Magyarország kellős közepére érkezett, és leereszkedett a Duna vidékének tájaira, látta ám a kellemes vidéket, körös-körül a jó és termékeny földet, a jó folyóvizet és füves rétet. Megtetszett neki. Azután elment a tartomány hercegéhez, aki Attila után itt uralko
Kürtgyarmat, Tarján, Jenő, Kér, Keszi) alakult magyar helynevekben (vö. Németh i. m. 233-272.). A hét törzsfő nevére vonatkozó hagyomány idővel bizonytalanná vált; innen magyarázható, hogy Anonymus vezérnévsora (Gesta Hungarorum c. 6.) többször ellentmond a krónikák Thuróczy által is híven követett vezérnévsorának. – Az Álmos megöléséről szóló híradás régi és hiteles lehet a krónikákban, mert Almos Anonymusnál is (Gesta Hungarorum c. 13.) csak Ungvárig vezeti a honfoglalókat, s ott "még életében vezérré és parancsolóvá tette meg fiát, Árpádot". Anonymus vagy az Árpád-ház iránti tiszteletből hallgatta el Almos vezér megöletését, vagy a pogány kori "szakrális király-ölés" emlékét akarta elhallgatni. A szakrális király-ölés az arab források szerint a X. században a Volga torkolatánál és attól délnyugatra élő kazároknál volt szokásban, akikkel a magyarok együtt laktak (vö. Roheim Géza: A kazár nagyfejedelem és a turul-monda. Ethnographia 1917. 62.; Czeglédy Károly: A szakrális királyság a steppei népeknél, a kazároknál és a magyaroknál. MNy 1974. II-17.). Gondolhatunk a bibliai Mózes történetének hatására is, aki elvezette ugyan a népét az új haza határáig, de oda már csak utóda, Józsué vezethette be a zsidó népet (MTörv 34.4.). Végül az is elképzelhető, hogy e különös megfogalmazás csak annyit akar szándékolt homályossággal kifejezni, hogy a magyarok etelközi hazájukat a besenyők támadása következtében kénytelenek voltak elhagyni, és nyugatabbra, Pannóniába vonulni. Meglehet, hogy a besenyő támadásnak esett áldozatul Álmos vezér, s ezért nem jöhetett be Pannóniába. A besenyőtámadást csak Konsztantinosz Porphürogennétosz, a nyugati források közül pedig Regino említi meg. A magyar krónikák és geszták hallgatnak róla. 157 Künd-fia: török méltóság, a későbbi magyar kendévei azonos. Az arab források szerint a magyarok főnöke, főkirálya, aki azonban tényleges hatalommal nem rendelkezett, mert azt egy másik méltóság, a gyula gyakorolta. (Gyula a "harmadik kapitány", Künd pedig a "negyedik kapitány" személyneveként fordul elő később.) Künd fiának a neve a Krónikában és Thuróczynál is Cusid formában van írva; valószínűleg Kücsidnek kell olvasnunk, s ez etimológiailag azonos a "kicsi" szavunkkal, amely szintén török jövevényszó.



92
dott, és Szvatopluk volt a neve.158 Köszöntötte őt az övéi nevében, és elmondta neki, milyen ügyben jött. Szvatopluk nagy öröm örvendezésével hallgatta, mert azt hitte, hogy paraszt népek: csak jöjjenek és műveljék a földjét! A követet ezért szeretettel elbocsátotta. Kücsid pedig Duna-vízzel megtöltötte kulacsát, perjefüvet tett a tarsolyába, fekete föveny földet vett magához, és viszszatért az övéihez.
158 Thuróczy Zwatapolugot ir; Szvatopluk Nagy-Morvaország hűbéres fejedelme (876-894). A honfoglalás részben már fiai, Mojmir és II. Szvatopluk idején ment végbe.



93
Amikor aztán mindent elbeszélt, amit látott és hallott, mindez nagyon tetszett az övéinek. Megmutatta nekik a vizeskulacsot is meg a földet és a füvet. Megízlelték az övéi, és maguk is tapasztalták, hogy a föld nagyon jó, édes a vize, és olyan kaszálható fűvel dús a mező, amilyennel a követ mondta.
Árpád pedig övéi jelenlétében megtöltötte ivókürtjét Dunavízzel, és minden magyar szeme előtt kérte a mindenható Isten kegyelmét erre az ivókürtre, kérte, hogy adja nekik az Úr mindörökre azt a földet. Szavainak végeztével minden magyar felkiáltott: Isten, Isten, Isten – háromszor egymás után. Ez a szokás innen eredt, és meg is maradt mindmáig a magyaroknál. Aztán közös akarattal visszaküldték ezt a követüket a már említett vezérhez, s küldtek neki egy 'nagy fehér lovat Arábia aranyival aranyozott nyereggel, arany fékkel, földjének fejében. Ennek láttán a vezér még jobban megörült, mert azt hitte, hogy vendégnépek küldték egy darabka föld fejében. A követ pedig a vezértől földet, füvet és vizet kért. A vezér pedig mosolyogva így szólt: "Legyen az övék, amennyit csak akarnak, az ajándék fejében!" így tért vissza övéihez a követ. Árpád pedig közben bevonult a hét vezérrel Pannóniába – nem ám mint vendég, hanem mint aki örökség jussán birtokolja ezt a földet. Ekkor egy másik követet küldtek a vezérhez, és ezt az üzenetet bízták rá: "Árpád és az övéi azt üzenik néked, hogy ezen a földön, melyet megvettek tőled, semmiképpen ne maradj, mert a te



94
földedet a lovon megvették, a füvet a féken, a vizet a nyergen. És te örökbér fejében, vagyis ínséged és kapzsiságod miatt a földet, füvet és vizet átengedted nékik."
Mikor a vezér az üzenetet meghallgatta, mosolyogva így felelt: "Azt a lovat fából készült kalapáccsal öljék meg, fékjét pedig vessék a mezőbe, aranyozott nyergét meg dobják a Dunába." Mondta a követ: "Mi káruk lesz belőle, jó uram? Ha megölöd a lovat, az ő kutyáiknak adsz étket; ha fűbe vetteted a féket, embereik, akik a szénát kaszálják, megtalálják a fék aranyát; ha pedig a nyerget a Dunába dobod, a nyereg aranyát halászaik partra húzzák, otthonukba hazaviszik. Ha tehát a föld, fű és víz az övék, minden az övék."159
159 A "földet, füvet, vizet "-kérés, illetve ugyanezeknek az átadása az ókortól kezdve ismeretes eljárás volt a nomád népek szimbolikus diplomáciájában. Hérodotosz szerint (IV. 126. és V. 17.) Dareiosz perzsa király, amikor háborút indított a szkíták ellen, azt üzente királyuknak, hogy küldjön neki meghódolása jeléül földet és vizet ajándékba. A makedónoktól is földet és vizet kért, amikor háborút indított ellenük. Livius római történetíró (i. e. 59 -i. sz. 17) szintén említi (XXXV. 17.), hogy a perzsák földet és vizet kértek a spártaiaktól, s a spártaiak ezt hadüzenetnek értelmezték. Plinius (23-79) szerint a régi germánoknál is általánosan elterjedt szokás volt a győzőnek füvet átadni a győzelem elismerésére. Az avarok 796-ban fű és falomb átadásával hódoltak meg Pippinnek. Még érdekesebb, hogy a bibliai Judit könyvé-ben (2,7) Nebukadnezár elrendeli, hogy hadvezére, Holofernes, a lázongó népektől földet és vizet követeljen. A meghódolásra való felszólítás e szimbolikus kifejezését a honfoglaló magyarok is ismerhették, s így a mondának történeti alapja lehet. A párhuzamok sem magyarázzák meg a magyar mondában a fehér ló szerepét. Ez, úgy látszik, a magyar monda sajátja, s egyszersmind bizonyítja, hogy a monda nem idegen kölcsönzés (vö. Heller Bernát: La tradition populaire hongroise dite du cheval bianc et Jes parallelles, surtout les orientales. Ethnograprua 1940). A ló jelentheti a szimbolikus vételárat, ahogyan a krónikás is előadja, vagy a menekülésre való felszólítást, ahogy Anonymusnak már racionalizált előadásából is kiderül. – A monda XI. századi feljegyzése ellen újabban felhozott meggondolások (vö. Kristó Gyula: Ősi epikánk és az Árpád-kori íráshagyomány. Ethnographia 1971. 110-113.) erőltetettek: a mondában használt szimbólumok egyike sem mutat fejlettebb feudális viszonyokra, de ezek mondabeli interpretációja sem. Az agyonütött lovat a vadászkutyák fogyasztják el, a féket a fűben a szénakaszálók találják meg (de szénakaszálásról már a tihanyi alapítólevél is beszél 1055-ben!), a nyerget a halászok húzzák ki a Dunából: ez inkább vadász-halász és állattenyésztő életformára, semmint fejlettebb feudális viszonyokra enged következtetni. – A kor



95
A vezér ennek hallatára hirtelen hadat gyűjtött, mivel félt a magyaroktól. Segítséget kért barátaitól, és valamennyien egyesülve a magyarok ellen vonultak. Ezek pedig közben a Dunához érkeztek, és egy gyönyörű mezőségen, kora hajnaltájban csatába ereszkedtek. Az Úr segedelme a magyarokkal volt, s színük előtt meghátrált és megfutott az említett vezér. A magyarok egészen a Dunáig üldözték; és itt a Dunába vetette magát félelmében, a sebes sodrú vízben pedig megfulladt. Az Úr visszaadta a magyaroknak Pannóniát, amiként Izrael fiainak adta át Mózes idejében örökségként az amorreusok királyának, Sionnak a földjét és Kánaán egész országát. Mivel pedig Árpád kapitány Szkítiában egy bizonyos különleges tisztséget viselt, és nemzetségének az volt törvényes és jóváhagyott szittya szokása, hogy hadjáratra vonulva egynek elöl kellett mennie, visszavonulás alkalmával pedig hátramaradnia ennek következtében Árpád állítólag megelőzte a többi kapitányt a Pannóniába való bevonulásban.160 Árpád a többi magyarral le
jelzőnek tartott Szvatopluk név alakja sem lehet a korai feljegyzés akadálya, mivel a morva-szláv Szventeplk alak a csehben már a X. század folyamán denazalizálódott Szvatoplkra, a szlovákban pedig ugyanakkor Szveteplkre (vö. Melich János: Szvatopluk. MNy 191.1.. 113.); a név második elemének Polug-ra való felbontása valóban késői magyar nyelvi fejlemény, de a XIII. századi Kézainál még a régiesebb Zvataplug alak szerepel. 160 A nomád hadseregben valóban a meghódolt vagy leigázott népek csapatai képezték az elő- és utóvédet. Így számol be erről Anonymus és Kézai is a honfoglaló magyarok előtt meghódoló székelyekkel kapcsolatban. A krónikás, akit Thuróczy is követ, Árpádot és nemzetségét a meghódolt és csatlakozott törzsek rangjára süllyeszti le (vö. Horváth: Árpád-kori i. m. 347-348.). Lehet, hogy ez a beállítás régi hagyományra megy vissza, és annak emlékét őrzi, hogy a honfoglaló magyaroknál is fennállott – kazár módra – a kettős királyság intézménye, amelynek egykori meglétéről az arab Ibn Ruszta (930 körül) megemlékezik. Mindezek alapján Györffy azt állítja, hogy a honfoglalás idején a főfejedelem, a kündü vagy kende, a forrásokban is említett Kurszán volt (vö. Györffy György: Kurszán és Kurszán vára. Budapest Régiségei 1955. 9-36.), a másodfejedelem, a gyula pedig Árpád. Ennek az egykori kettős fejedelemségnek lehet a folytatása az államalapítás után az ifjabb királyság intézménye (vö. Roheim i. m. 5868.). Ennek az Árpád-ellenes hagyománynak felelevenítése a Krónikában a XIII. századi krónikás, Ákos mester nevéhez fűződik, aki főrangú króni



96
győzte és megölte Szvatoplukot – mint fentebb mondottuk –, majd tábort ütött a Noéhegyén,161 Fehérvár közelében; ez a hely volt az első, amelyet Árpád kiválasztott magának Pannóniában, és ezért alapította ennek közelében Fehérvár városát Szent István király, aki tőle származott.
kásként származás tekintetében egyenlőnek tartja az Árpádokkal az Ákos, a Bor és az Aba nemzetséget. 161 Ma Novaj hegye, Székesfehérvárhoz közel; Székesfehérvár az Árpádok kultikus temetkezési székhelye Géza fejedelem óta; a királyság megalapítása után az Árpádok koronázó városa. Az ország székhelye azonban a XII. század végéig Esztergom, azután pedig Buda (vö. Bónis György: Székesfehérvár, az Árpádok székhelye. Székesfehérvár Évszázadai 1. 1967. 49-61.; Horváth János: Székesfehérvár korai történetének néhány kérdése. Uo. 101-116.).



97
A MÁSODIK KAPITÁNY
A második kapitány pedig, Szabolcs, akitől a Csák nemzetség származik, mint mondják, azon a mezőn és helyen szállt meg, ahol most Csákvára hever romokban. Ennek a várnak ugyanis Szabolcs kapitány vetette meg az alapját; utóbb, ennek halála után, Csák elrendelte, hogy rokonai és háza népe az ő nevéről Csákvárnak nevezzék; előbb ugyanis Szabolcsinak hívták.162 Ezt
162 Csákvár Székesfehérvártól északra fekvő község; Székesfehérvártól keletre azonban van egy Pusztaszabolcs nevű helység is. A krónikás, úgy látszik,



98
a várat Andrásnak, Bélának és Leventének, Szár László fiainak idejében lerombolták a magyarok közös elhatározásából.
A HARMADIK KAPITÁNY
A harmadik kapitány pedig Gyula volt,163 akitől László-fia Gyula származik. Ez a Gyula nagy és hatalmas vezér volt, és Erdélyben egy vadászat alkalmával egy nagy evrosra talált, amelyet a rómaiak építettek. Volt neki egy nagyon szép leánya, név szerint Sarolta, akinek a szépségéről még sokáig beszéltek a tartományok fejedelmei; Géza fejedelem vette törvényes feleségül Béliud tanácsára és segítségével, aki Kulán földjének volt az ura. Ehhez a Béliudhoz Kulán hozzáadta a leányát, hogy a testvére, Keán ellen harcoljon, és halála utánra Kulán Béliudot tette meg örököséül. Végül mikor Gyula a Pannóniában lakozó magyarokkal szemben ellenségesen viselkedett, és már sok volt a rovásán, Szent István király Pannóniába vitette. Ez azonban nem ez a Gyula kapitány volt, hanem ettől számítva a harmadik.
összecseréli ezeket. Alább, a Buzád nemzetségről szóló fejezetben említi a XIII. századi krónikás, hogy III. István király (1162.-1172.) uralkodása alatt a Csák nemzetség más nemzetségekkel együtt összeesküdött a király ellen – nyilván IV. István ellenkirály oldalán –, s ezért III. István leverte őket. Talán erre az időre tehető Csákvára lerombolása. Az is késői időre mutat, hogy 1. Andrást (1047-1060), I. Bélát (1060-1063) és testvérüket, Leventét, Szár László fiainak mondja a krónikás, holott ezek a megvakított Vazulnak, Szár László testvérének a fiai voltak (vö. Váczy Péter: A Vazulhagyomány középkori kútfőinkben. Levéltári Közlemények 1940-1941. 304-338.). 163 Ebben a fejezetben régi és újabb események és személyek vannak összekeverve. László-fia Gyula a Keán nemből a XIII. századi krónikás nak, Ákos mesternek volt kortársa. Géza fejedelem idejében szintén élt egy Gyula, az erdélyi részek fejedelme, akinek a leányát, Saroltot Géza fejedelem vette nőül. Ezt a Gyulát, aki egy bolgár fejedelem (Keán, Kán, Kagan) rokona lehetett 1000 táján, Szent István verte le II. (Bolgárölő) Baszileiosz császár szövetségében a bolgárokkal együtt. A honfoglaló kapitány a Krónika és Anonymus szerint tőle visszafelé számítva a harmadik.



99
A NEGYEDIK KAPITÁNY
A negyedik kapitánynak Künd volt a neve: ennek fia Kücsid és Kaplony,164 akik a Nyír közelében ütötték fel táborukat, és megkereszteltetésük után itt monostort alapítottak.
AZ ÖTÖDIK KAPITÁNY
Az ötödik kapitányt pedig Lélnek nevezték,165 ő űzte el a messziarokat, azaz a csehek et Galgóc vidékéről, és állítólag
164 A Kaplony nevet Kézai hagyományozta; a Krónikában és Thuróczynál a szövegromlásra mutató Cupan név szerepel.



100
hosszabb ideig itt táborozott. Ettől származik és ered a Zovárd nemzetség, vagyis az ő törzse.
A HATODIK KAPITÁNY
A hatodik kapitánynak Vérbulcsu volt a neve, s bizonyos, hogy a Balaton körül ütötte fel sátrait.
165 Lél, helytelenül Lehel, nem honfoglaló, hanem kalandozás kori vezér; alább a Krónika és Thuróczy is így szerepelteti.



101
A HETEDIK KAPITÁNY
A hetedik kapitányt Örsnek nevezték. Ennek a nemzetsége pedig a Sajó környékén tartotta tanyáját.
A többi nemzetség pedig, mely származásra ezekkel egyenlő és hozzájuk hasonló, tetszése szerint kapott lakóhelyet és szállásföldet, Ha tehát némely könyvekben az áll, hogy csupán ez a hét kapitány jött be Pannóniába, s Magyarország csak általuk jött létre és népesedett be: ugyan honnét jött az Ákos, Bor, Aba és más nemes magyarok nemzetsége, hiszen ezek sem jövevények, ha



102
nem Szkítiából jöttek ki,166 Egyedül azt az indokolást tudják erre, hogy a köznép hét magyarról beszél, De ha csak e hét magyar volt a házanépével, és több háznépet nem lehet feltenni, mint feleségeket, fiakat, lányokat, szolgákat és szolgálóikat, hogyan hódít
166 A XIII. századi krónikás itt régi magyar krónikákra, talán a XI. századi gesztára hivatkozik, amelyek a népi hagyománnyal egyezően a honfoglalással kapcsolatban "hét magyarról" beszéltek. A "hét magyar" azonban eredetileg nem hét vezért, hanem hét törzset, illetve hét törzsből alakult népet jelentett (vö. Németh i. m. 40.), amelynek természetesen megvoltak a törzsfői, vezérei is, de a "hét magyar" kifejezés nem rájuk vonatkozott, hanem a honfoglaló népet jelentette. A "hét magyar" népnév a török népeknél szokásos népnevek mintájára alakult. Ilyen típusú az a török népnév is, amellyel az idegen népek nevezik mindmáig a magyar népet: ti. a török onogur "tíz törzs" jelentésű népnév, amelynek származékai az ungar, hungar, venger stb. nevek. – A "hét magyar" népnév a honfoglalás után hamarosan feledésbe mehetett, mivel már a honfoglaló törzsek száma a csatlakozó kavar törzzsel nyolcra változott. Egészen használhatatlanná – sőt mint népnév talán tilalmassá is – vált akkor, amikor Géza fejedelem és István király a törzsi önállóságot az államszervezés érdekében felszámolta. A "hét magyar" kifejezés eredeti népnév jelentésének korai elhomályosulása után krónikásaink "hét vezér", "hét fejedelmi személy", "hét kapitány" jelentést tulajdonítottak az elhomályosult jelentésű kifejezésnek, és ennek megfelelően kísérletet tettek a honfoglaló vezérek névsorának összeállítására. Ezek a vezérnévsorok azonban a legnagyobb mértékben önkényesek. A krónikákban és Kézainál a "hét kapitány" neve: Árpád, Szabolcs, Gyula, Cund (= Künd), Lél, Vérbulcsu és Örs (= Ürs). Ebben a névsorban Lél és Bulcsu nem honfoglalás kori, hanem kalandozó vezérek, akik 955-ben Augsburg mellett pusztultak el; a Gyula és Künd pedig nem személy-, hanem méltóságnevek. Anonymus már nagyobb körültekintéssel állítja össze vezérnévsorát, s tulajdonképpen kettős névsort ad, mert apa-fiú névsort közöl a vérszerződésről szóló fejezetben: Almos, Árpád apja; Előd, Szabolcs apja; Kend, Korcán apja; Ond, Ete apja; Tas, Lél apja; Huba, akitől a Szemere nemzetség származik; a hetedik Tétény, Horka apja. Az ellentmondást így sem sikerül kiküszöbölnie, mert a névsorban feltüntetett vezérek közül a honfoglalás harcaiban egyeseket egyáltalán nem szerepeltet (Kende, Korcán, Ond), viszont honfoglaló vezérként ir olyanokról, akiket a vezérnévsorban, sőt a magyarokhoz csatlakozó kun-kabar vezérek között sem említett (pl. Botond, Kadocsa, Szovárd). – Éppen ezért fel kell tennünk, hogy a felsorolt nevekhez részben helyi mondák fűződtek, részben krónikások következtettek létezésükre, esetleg helynevekből, illetve egyes nemzetségek hagyományai őrizték meg emléküket (vő. Pauler Gyula: A magyar nemzet története Szent Istvánig. 1900. 208-210.; Hóman i. m.; Németh i. m. 240241.; Györffy i. m. 97.).



103
hatott volna ilyen csekély háznéppel országokat? Szó se lehet róla! Történt azonban, hogy Taksony vezér idejében167 a magyar sereg felkerekedett Gallia felé, hogy zsákmányt szerezzen. Viszszafelé tértükben a Rajnán átkelve három részre oszlottak; két rész dicstelenül, egy meg dicsőségesen vonult Magyarország felé. Ezt az egyet Szászország fejedelme Eisenachnál, Türingia egyik városánál egytől egyig felkoncolta, kivéve hét magyart. Hetet ugyanis életben hagyott, és levágott füllel Pannóniába küldött.
"Menjetek – mondta – a ti magyarjaitokhoz, és mondjátok el ilyen képpel, hogy többé ne jöjjenek a gyötrelmeknek erre a helyére."
A másik két rész behatolt Svábföldre, de amikor meghallották, mi történt társaikkal s rokonaikkal, felhagytak Svábföldön a zsákmányolással, és ami csak útjukba akadt az Iller folyótól a Sár vagy Lajta folyóig, embert, állatot, mindent legyilkoltak. A hét fületlen magyarra pedig, mivelhogy élve tértek haza, és nem választották társaikhoz hasonlóan a halált, a közösség állítólag ilyen ítéletet hozott: mindenüket, amijük csak volt, ingó és ingatlan vagyonukat elvesztették, feleségüktől és gyermekeiktől elválasztották őket, semmiféle javukkal nem rendelkezhettek. Sőt mindörökre saru nélkül, gyalogosan kellett együtt járniuk, koldulva, sátorról sátorra, amíg csak élnek.
167 Taksony 950 és 970 közt volt fejedelem. A magyarok emlékezetes németországi veresége, amelyhez a magyar monda a "hét gyászmagyar" történetét fűzte, 955-ben történhetett Augsburg mellett a Lech folyó közelében. A fejezetben először említett németországi helynevek: Szászország, Türingia és Eisenach azonban inkább a merseburgi vereségre utal, amelyet 933-ban I. (Madarász) Henrik mért a magyarokra. A fejezetben később említett Iller folyó viszont a Svábföldön, Augsburgtól nyugatra ömlik a Dunába, ez tehát a 955-i augsburgi ütközetre utal. A krónikás nyilván a "hét gyászmagyar"-mondával kapcsolatban zavarta össze a két vereséget, illetve kronológiailag nem tudta elhelyezni a "hét gyászmagyar" történetét, ami abból is kiderül, hogy az augsburgi vereséget külön fejezetben is elbeszéli. Az Ákos mester után kb. egy évtizeddel író krónikás, Kézai Simon mellőzi a gyászmagyarokkal kapcsolatos történetet, s így a fenti kronológiai buktató kat is elkerüli.



104
Ezt a hetet aztán gyalázatuk miatt magyarkáknak és gyász[ vitézeknek] vagy Lázároknak nevezték.168 Az ily módon elitélt emberekről beszél tehát a köznép, nem pedig a hét első kapitányról.
168 Arról, hogy Augsburgnál 955-ben a kalandozó magyarok megsemmisítő vereséget szenvedtek, és csak "heten maradtak életben" közülük, már Freisingi Ottó Chronicá-ja is beszámol (VI. 20.), nem eliti azonban az életben maradottak megcsonkítását és itthoni kitaszítottságukat. Kb. egy évszázaddal később a francia Albericus Chronicon-jában Freisingi Ottó fenti híradásához kapcsolódva azt a meglepő történetet fűzi hozzá, hogy "ama hét magyar közül, akik életben maradtak, egyikük itthon király lett és az egész népet, amely nem ment velük a háborúba, szolgaságba taszította; akik pedig ettől a héttől születtek, azok most Magyarország földjén a nemesemberek. .." Ebből a zavaros elbeszélésből, amely a magyar mendemondákra vezetendő vissza, látható, hogy a "hét magyar" népnév jelentésének elhomályosulása után, a XIII. század közepén már a "hét vezér" értelmezés is bizonytalanná vált, nem utolsósorban azért, mert a többi honfoglaló nemzetség számára hátrányos és sérelmes volt az a megkülönböztetés, hogy csak a honfoglaló vezérek leszármazottjai nemesek a honfoglalás jogán. Az oligarcha krónikás Ákos mester számára kapóra jött az augsburgi hét megcsúfolt magyar története. Albericus még zavarosan adja elő a történetet; Ákos mester azonban már határozottan állítja a krónika fenti helyén, hogy a "hét magyar" kifejezés, amiről a nép beszél, nem a hét kapitányra vonatkozik, hanem a hét megcsúfolt magyarra, akiket itthon büntetésből koldulni kényszerítettek. – Eddig a pontig a krónikák és Thuróczy szövege megegyezik. Itt azonban eltérő szövegvariánsok jelentkeznek: a Budai Krónikában Heth magiar et gyak,. a Sambucus-kódexben a kétségtelenül romlott het Mogor et Gok; a Képes Krónikában Lazarié Thuróczynál Magyorkák et Gyz. Az eredeti XIII. századi szöveget, úgy látszik, a Budai Krónika őrizte meg, s eredetileg azt akarta kifejezésre juttatni, hogy a koldulásra kényszerített "hét magyar" házról házra járt és kéregetett, ahogy a középkorban az országutakon csapatosan országról országra vándorló diákok (gyak) is kéregetésből tartották fenn magukat. Ezt az országúton vándorló, a közösségből kitaszított, kéregető életformát folytatták a középkorban a leprás betegek is, akiknek a bibliai Lázár volt a védőszentjük, s így magukat is lázároknak nevezték. Az eredeti szövegtől Thuróczy szövegváltozata került a legmesszebb, talán nyomdai hiba következtében is. Az önmagában értelmetlen Gyoz szónak két késői és vitatható értelmezése van, de egyik sem megnyugtató: gyász magyarok és gazmagyarok (vö. Sebestyén Gyula: Gyászmagyarok. Adalékok a középkori énekmondók történetéhez. Ethnographia 1900. 1-11.; Horváth: Árpád-kori, i. m. 345-346.; Mészáros István: Középkori kolduló diákjaink. FilKözl 1961. 107-116.; Mészáros István: Krónikáink diákjai. FilKözl 1963. 161170).



105
Ezenkívül, minthogy az evilágnak élő, hencegő embereknek valami módon az a tulajdonságuk, hogy önmagukról több dicsőséget tesznek fel, mint másokról, azért ez a hét kapitány önmagáról énekeket szerzett, s ezeket egymásnak énekeltették a világi dicsőség kedvéért, hírnevük terjesztésére, hogy utódaik ezeknek hallatára mintegy hencegve dicsekedhessenek szomszédaik és barátaik előtt.169
169 Fontos hely régi történeti epikus költészetünk jellegének megítélése szempontjából. Ezek a hősi énekek első személyben beszélték el a vitézi tetteket, s ezért a késői utódok – akik ezt az előadási formát már nem ismerték – azt hitték, hogy az énekek hősei maguk szerezték az énekeket, és merő hencegésnek tartották. Ezeknek az énekeknek egykori meglétéről Anony



106
Bizonyos tehát, hogy nem csupán a hét kapitány hódította meg Pannóniát, hanem más nemesek is, akik Szkítiából jöttek ki. Éppen ezért méltóság és hatalom tekintetében többre lehet becsülni a kapitányokat másoknál, nemesség tekintetében azonban egyformák. Minthogy pedig ez idétt egynémely jövevény is nemesség tekintetében a magyarokkal egyenlőek voltak, meg kell vizsgálnunk, hogyan jöhetett ez létre, hiszen számukat tekintve a magyarok is elegendők lettek volna Pannónia benépesítésére. Nos, többek között Géza fejedelem isteni szózattól indíttatva keresztény hitre kezdte téríteni a magyar nemzetet, s mivel a pogány erkölcsökkel átitatott és azokhoz ragaszkodó népet intésével nem tudta megtéríteni, egyeseket fegyverrel kellett megfékeznie, s hogy ezt megtehesse – mivel többen voltak a hitnek ellenszegülők, mint a hozzá csatlakozók –, szükségesnek tartotta térítő szándékát a keresztény királyok és főemberek közt kihirdetni. Ezek, mikor hallották ezt a szándékát, nemcsak segítséget küldtek neki, hanem személyesen is idejöttek, hiszen rájuk nézve veszedelmes és gyűlöletes volt a magyarok vadsága.170
mus is tanúságot tesz (Gesta Hungarorum c. 2.2..); elmondja, hogy Tétény és Horka, továbbá Szabolcs és Tas vezérek, amikor Erdélyben a meszesi részekhez érkeztek, "nagy lakomát csaptak és mindegyikük dicsérte önmagát a győzelem miatt".
170 Géza fejedelem nagymértékben előmozdította a keresztény feudális állam megszervezését, elsősorban a törzsi önállóság felszámolásával és a keresztény hit elterjesztésével. Ebben a munkájában nemcsak az idegen hittérítők voltak a segítségére, hanem részben áz idegenből jött harcos lovagok is. Művét István király fejlesztette tovább. Mindamellett azok a jövevény nemzetségek, amelyeket Ákos mester felsorol, korántsem valamennyien Géza fejedelem és István király korában jöttek be. A jövevény nemzetségek alábbi listájában szinte csakis azok a nemzetségek vannak felsorolva, amelyeknek tagjai a XIII. századi politikai eseményekben fontos szerepet töltöttek be.



107
A MAGYARORSZÁGRA UTÓBB BEKÖLTÖZŐ TÖBBI NEMZETSÉGRŐL, ELŐSZÖR A TATA NEMZETSÉGRŐL
Először tehát Deodatus jött be Apuliából, a San Severinó-i grófok közül. Ő lett a tatai monostor alapítója és felszerelője. Ugyancsak ő keresztelte meg Szent Adalbert prágai püspökkel együtt Szent István királyt. Monostorának pedig azért Tata a neve, mivel megboldogult István király tiszteletből nem szólította őt nevén, hanem tatának hívta, és ezért a Deodatus név kiment a szokásból, s helyette Tatának nevezték. Ezért monostorát is így nevezik.171 Tőle származó nemzetiség nincsen Pannóniában, mert bár volt felesége, mégis örökösök nélkül fejezte be életét.
HEDRIK FIAINAK NEMZETSÉGE
Ezután Alemanniából a Haimburgi grófoktól származó Volfger jött be testvérével, Hedrikkel, és háromszáz páncélozott vezeték-lóval. Géza fejedelem neki adta örök szállásbirtokként Güssing hegyét és Győr környékén a Dunának egy szigetét. Itt épített egy favárat, a hegyen pedig egy kolostort is, ott temették el. Ezektől származik a Hédervári nemzetség.172
171 A Komárom megyében fekvő Tata helynév etimológiailag valóban összefügg a Deodatus névvel. Az is tény, hogy már a XI. században volt itt bencés monostor. Az azonban, hogy a monostoralapító Deodatus a dél-itáliai San Severinó-i grófok közül származott, Ákos mester célzatos – külpolitikai érdekű -kombinációja. (Vö. Mályusz Elemér: AZ V. István-kori gesta. Bp. 1971. 30-32.) – István király nagyobb legendája szintén azt állítja, hogy István királyt Adalbert prágai püspök, később vértanú (956-997) keresztelte meg; erről azonban az egykorú Adalbert-életrajzok mit sem tudnak. Bizonyos azonban, hogy Szent Adalbert járt Magyarországon, s hogy István király nagyra becsülte, mert megtette az esztergomi főszékesegyház védőszentjének. Ez a körülmény rámutat a téves adat eredetére is: az esztergomi papság – és nem egy feltételezett cseh legendaíró – vindikálta magának azt a megtiszteltetést, hogy a magyarok első királyát az ő egyházuk védőszentje keresztelte meg. 172 A két lovag nem Géza fejedelem, hanem II. Géza (1 141-1 162) uralkodása alatt vándorolt be. Ők az ősei a Hédervári és Kőszegi (Németújvári) családoknak (vö. Karácsonyi János: Magyar nemzetségek. Bp. 19°1. II. 144164.). Güssing nem más, mint a későbbi Németújvár.



108
AZ ALEMANNIÁBÓL BEVÁNDOROLT VENCELLIN NEMZETSÉGE
Beköltözött Vencellin is, Bajorországból, tudniillik Wasserburgból. Ez ölte meg Szent Istvánnal Somogyban Koppány vezért. Azon a napon ugyanis ő volt a hadsereg vezére. Tőle veszi eredetét és kezdetét a Ják nemzetség.173
HONT ÉS PÁZMÁN NEMZETSÉGE
Ezekben a napokban költözött be Hont és Pázmán is, akik Szent István királyt a Garam folyónál német szokás szerint karddal övezték fel.174 Ezek nemzetségének neve láthatólag nem különbözik az ő nevüktől. Géza fejedelem és fia, Szent István király, bizakodva ezeknek a grófoknak, de még inkább Istennek a segítségében, egyes ellenszegülőket fegyveres megfélemlítéssel, a legtöbbet pedig hajlandóságuknál fogva téri tette a kereszténységre. Ezeket a grófokat Géza fejedelem is, fia is, kiterjedt és gazdag örökséggel jutalmazta szolgálataik fejében, aminthogy ez nyilvánvalóan látható ma is. Idő multával aztán házasságkötéseik jóvoltából beolvadtak a magyarokba. Ezeknek a tanácsára és az ő
173 Alább, a Koppány leveréséről szóló fejezetben a krónikás – akit Thuróczy is követ – Vencellin – Vecelin leszármazottjairól egészen más adatokat közöl; eszerint Vecelin a Rádi nemzetség őse. Ez utóbbi leszármaztatás látszik hitelesnek (vö. Csóka J. Lajos: A latin nyelvű történeti irodalom kialakulása Magyarországon a XI-XIV. században. Bp. 1967. 540-546.). A Rádi nemzetség Somogy megyében nyert hatalmas birtokokat. Vecelin a Münchentől keletre fekvő Wasserburgból vándorolt be, s István királyt segítette a lázadó Koppány vezér leverésében. A család tagjai a XIII. században nem viseltek országos méltóságokat (vö. Karácsonyi i. m. III. 1-3.), s talán ezért hozta kapcsolatba Ákos mester Vecelint a Ják nemzetséggel. A Ják nemzetség tagjai ugyanis fontos, országos tisztségeket töltöttek be a XIII. században (vö. Karácsonyi i. m. II. 244-1.64.). A nemzetség egyik XIII. századi tagja építtette a jáki templomot Vas megyében. 174 Ákos mester a Hont-Pázmán nemzetségről szóló fejezetet lényegében a Koppány leveréséről szóló fejezet alapján írta, de az ottani szöveget félremagyarázva: a karddal övezés "német módra" a lovaggá avatás aktusa, ez pedig István király korában anakronizmus. A szöveg eredeti helyén a harcba indulásnak, a csata megkezdésének mozzanatát jelenti.



109
segítségükkel állíttatott király a magyarok fölé,175 és igen sok magyar nemes, ki Koppány vezérhez csatlakozott, megvetvén a keresztséget és a hitet, rút szolgaságba taszíttatott. E harcok idején ugyanis azt tartották nemesebbnek, aki hamarább csatlakozott Krisztus hitéhez.
POTH NEMZETSÉGE
Poth nemzetsége pedig Altenburgi Konrádtól származik, és Salamon királynak, András király fiának idejében jött Pannóniába. Öt Ernestusnak hívták, és azért nevezték el Pothnak, mivel követ volt Konrád császár meg András és Salamon királyok között. A német Poth ugyanis magyarul követet jelent.176
MERSE ÉS GREGOR NEMZETSÉGE
A Merse és Gregor nemzetség Franciaországból való, a Kornisnak nevezett Vilmos rokonságából.177
175 Ez a mondat nyilván már nemcsak Hontra és Pázmánra vonatkozik, hanem általában a Géza és István kori, idegenekből álló kíséretre. A krónikás megállapításának bizonyos értelemben Árpád-ház-ellenes éle van, ti. az, hogy az Árpádok sem különbek, mint a Szkítiából kijött többi magyar nagyúri nemzetség tagjai: még a méltóságukat is idegeneknek, jövevényeknek köszönhetik (vö. Horváth: Árpád-kori i. m. 345.). 176 II. Konrád császár 1039-ben meghalt, tehát Poth nem lehetett e császár és az 1046-tól 1060-ig uralkodó I. András király követe, még kevésbé az 1063tól 1074-ig uralkodó Salamoné. E nemzetségnek, amelyet Győr nemzetség néven tárgyalnak a genealógiák, német származtatására a Poth név adott alkalmat: a régi magyar nevet (Pot, Pat) a krónikás a német Bote, "követ" szóval hozta kapcsolatba. A nemzetség birtokai Mosonmagyaróvár környékén voltak (Óvár-Altenburg), a nemzetségi monostor pedig Zselicszentjakabon, Somogy megyében (vö. Karácsonyi i. m. II. 94-100.). A nemzetség egyik tagja, 1. Pot (Pat) II. András király alatt 1209 és 1212 közt nádor volt; egyik leszármazottja, Óvári (de Altenburg) Konrád 1260-ban főpohárnok, de IV. Béla király hűtlenség miatt – Ottokár cseh királlyal és a németekkel összejátszott – elítélte. A krónikás erre a kortárs Altenburgi Konrádra utal; Thuróczy szövege ezen a helyen az érthetetlenségig megromlott, s ezért a Sambucus-kódex szövege alapján helyre kellett igazítani. – Mályusz Elemér a nemzetség német eredetét tartja valószínűnek. 177 A nemzetség első tagjának neve a krónikákban Berse, Gerse, Meise; Kézainál Betse. Karácsonyi megállapítása szerint (i. m. 1214-1218.) a név helyes olvasata Becse-Gergely, s a család nem franciaországi eredetű. A francia eredetet, s a családnak Guillaume le Cornuvel való rokoni kapcsolatát



110
Kökényes és Radnót pedig spanyolországi eredetű, és Szár László fiának, Béla királynak a feleségével, Margit királynéval jöttek ide. Ennek a Bélának első felesége Lengyelországból való volt.178
GUTH-KELED NEMZETSÉGE
A Guth-Keled nemzetségről sok mindent mesélnek, de bizonyos, hogy Péter király hozta ide őket a maga megsegítésére, abban az időben, amikor Henrik császárhoz menekült. A Svábföldről, Staufen várából származnak, ahonnan Frigyes császár is származik. Ez a nemzetség a Svábföld első nemzetségei közül való; szegények ugyan örökölhető vagyonukat tekintve, említett hazájukban mégis megbecsültek és tehetősek. Ez a Guth-Keled nemzetség Salamon király meg László és Géza hercegek idejében emelkedett fel. Akkoriban ugyanis ez a nemzetség két pártra oszlott: egyesek a hercegekhez csatlakoztak, némelyek pedig, különösen Vid, Salamonhoz; Salamon, mint mondják, mindenki másnál jobban kiemelte az említett nemzetségből.179
Ákos mester konstruálta politikai meggondolásból. Guillaume le Cornu ugyanis az Anjou származású I. Károly szicíliai király udvari lovagja és híres hajósa volt; az ő segítségével foglalta ell. Károly a Nápolyi Királyságot. Anjou Károly nápolyi királynak pedig IV. Béla magyar király unokája, Mária volt a felesége, akit maga Ákos mester vitt Nápolyba 1270-ben, díszes követség élén. A fenti fiktív rokonsági kapcsolat feltevésévei a magyar-francia (illetve nápolyi) kapcsolatokat akarta erősíteni (vö. Mályusz: Az V. István-kori i. m. 27-29.).
178 A krónikás itt összezavarja I. és III. Béla királyt. Margit II. Fülöp Ágost (1180-1223) francia király nővére, III. Béla király második felesége volt. A Kökényes-Radnót nemzetség Karácsonyi szerint (i. m. II. 336-337.) magyar nemzetség. – I. Bélának (1060-1063) volt lengyel származású felesége. 179 A Gutkeled nemzetség eredetére vonatkozó hagyomány nagyon bizonytalan lehetett. Erre utal a krónikás mindjárt e szakasz elején. Karácsonyi (i. m. II. 19.) inkább magyar eredetűnek gondolja a nemzetséget, s a Salamon király idejében szereplő Vid ispánt is hajlandó e nemzetség tagjának tartani. Péter király 1044-ben jött vissza III. Henrik német császár támogatásával. A Hohenstaufen várára való utalással a krónikás azt a benyomást akarja kelteni, hogy a Gutkeled nemzetség a Hohenstaufen császári család rokona. Ebből az utóbbi családból származott I. Barbarossa Frigyes (1152-1190) és II. Frigyes (1215-1250) császár. A krónikás valószínűleg II. Frigyesre, saját kortársára gondol. A terebélyes Gutkeled nemzetség több tagja töltött



111
OLIVÉR ÉS RÁTOLD NEMZETSÉGE
Ezután jött be Oliver és Rátold, Apuliából, Kálmán király idejében. Casertából veszik eredetüket.180 A Zsámbokiak pedig Franciaországból származnak a campaniai grófoktól.181
AZ ALEMANNIAI HERMANN NEMZETSÉGE
Hermann nemzetsége is Gizella királynéval jött be. Nürnbergből való szabad emberek, de örökölhető vagyonukat tekintve szegények.182
BUZÁD NEMZETSÉGE
Buzád nemzetségéről is kell szólnunk: az ő nemzetségét István király, II. Béla fia hozta be Magyarországba, hogy neki, az említett királynak, segítségére legyen. Az Orlamundi grófoktól származnak. Az elsőt, aki bejött, Hadothnak hívták; ennek fia hasonlóképp Hadoth és Arnold. Ezektől ered Buzád bán nemzetsége. Ezt a Hadoth nevet nem tudták kiejteni, és ezért hibás ejtéssei Hahótnak mondják. A Csák nemzetség más nemzetségekkel együtt összeesküvést szőtt az említett király ellen, s ezeket ő állí
be országos tisztségeket a XIII. század folyamán. Györffy (i. m. 175.) a Gutkeled nemzetség több olyan tagját felsorolja, akiket Ákos mester ismert, s akiktől értesüléseket szerezhetett nemzetségük eredetét illetően. 180 A Rátót nemzetség ősei a Nápoly melletti Casertából költöztek be Könyves Kálmán király feleségével, Buzillával. A nemzetség tagja; közül többen viseltek országos tisztségeket a XIII. században (vö. Karácsonyi i. m. III. 38.). 181 Zsámbok nemzetség nem volt, de a Pilis megyei Zsámbékon volt birtokos Smaragd fehérvári prépost, majd kalocsai érsek, 125 5 és 1258 közt IV. Béla alkancellárja, 1258 és 1265 közt pedig V. István ifjabb király kancellárja; ennek testvére, Ajnárd, 1257-ben a királyné lovász mestere. A család összetartozását szimbolizálta a Zsámbékon a a premontreiek számára épült monostor (vö. Mályusz: Az V. István-kori i. m. 79-80.). 182 Az, hogy a Hermány nemzetség őse Gizellával, István király feleségével jött be, nem bizonyítható. A nemzetség első települési helye a Szombathely melletti Hermány falu volt. Később, a XIV. században, ebből a nemzetségből különült el a Lackfi család (vö. Karácsonyi i. m. II. 164-184.).



112
tólag Hahóttal és azzal a katonasággal törte meg, amelyet Hahót hozott magával.183
KELED NEMZETSÉGE
Keled fiainak, Istvánnak, Lászlónak és Gergelynek a nemzetsége Meissen tartományból veszi eredetét. István ugyanis, a meisseni őrgróf nővérének és Hersfeld grófjának a fia volt. Frankfurtban, az ünnepélyes birodalmi gyűlésen, ahol neki és másoknak császárt kellett volna választani, megölte Türingia tartománygrófját, és mivel Alemannia fejedelmei azt az ítéletet mondták ki rá, hogy őt is öljék meg, II. Béla király fiának, Gézának az idejében Pannóniába költözött hatvan páncélos vezetéklóval. Az említett király ünnepélyesen befogadta, és ahogy látjuk, kitűnő és terjedelmes birtokokba iktatta be, pedig Meissen tartományában a vagyonától s életétől való megfosztás várt rá büntetésül.184 Azoknak a nemzetsége pedig, akiket Babocsáról neveznek, Sambergből költözött Pannóniába.185
SIMON ÉS MIHÁLY NEMZETSÉGE
Simonnak és testvérének, Mihálynak a nemzetségét Martonfalviaknak hívják. Ez a nemzetség III. Béla fiának, Andrásnak az idejében költözött be Spanyolországból. Sok vára van
183 Hahót, a nemzetség őse, III. István (1162.-1172.) alatt költözött be; az ő fiai Hahót és Buzád. A nemzetség ősének nevét a Zala megyei Hahót község neve őrzi. A nemzetség nem a Saale folyó melletti Orlamündéből származik. A nemzetség legnevezetesebb XIII. századi tagja, Buzád, 1226-1228ban Szlavónia bánja volt, 1233-ban a domonkos rendbe lépett, s a domonkosok pesti kolostorában élt. A hagyomány szerint a tatárok 1241-ben itt az oltár előtt ölték meg (vö. Mályusz: Az V. István-kori i. m. 80-81.). 184 Keled ispán három fiát IV. Béla király 1258-ban földbirtokkal jutalmazta meg, mert a tatárjáráskor kíséretében voltak a tengerparton. A család II. Géza kori beköltözésének hagyománya azonban nem erre a családra, hanem a Nyugat-Magyarországon éli) Fraknói családra vonatkozik. Sem a Hersfeldi grófokkal való rokonság, sem a türingiai gyilkosság nem igazolható (vö. Mályusz: Az V. István-kori i. m. 64-66.). 185 Kézai Tiboldnak nevezi a nemzetség ősét. A nemzetség települési helye a Dráva-parti Babocsa (vö. Karácsonyi i. m. III. 97.). Valószínűleg a felsőausztriai Schaumburg várából vándoroltak be (vö. Mályusz: Az V. Istvánkori i. m. 82..), talán Géza fejedelem idejében.



113
ennek a nemzetségnek Spanyolországban. Ezek között a legjobbat Bojótnak hívják. Ennek a Simonnak a nagyapját, mivel Aragónia királyával sok évig háborúskodott, végül is ez a király foglyul ejtette és börtönbe vetette. Mivel Simon gróf és Bertrand ugyanettől a sorstól tartott, az említett András király második feleségével, aki campaniai születésű volt, Magyarországba költözött. Spanyolországban egyetlen nemzetség sem mert címerében sast hordani, csak Simon és Mihály. Ez azért volt, mert a tuniszi szultán seregét, aki hajóival megtámadta Maiorca és Minorca szigetét, és az ottani hajóhadat is elfoglalta, állítólag az ő nemzetségük űzte ki, mivel Aragónia királyának többi vitéze nem bírt vele. Ezért a király és a lovagok közössége határozatban elrendelte, hogy előbbi címerük helyett, amely piros volt, mindenféle címerábra nélkül, sast hordjanak.186
KÜLÖNFÉLE NÉPEK BETELEPEDÉSE MAGYARORSZÁGBA
Ezenkívül beköltöztek Magyarországba mind Géza fejedelem és Szent István király korában, mind pedig más királyok idejében csehek, lengyelek, görögök, spanyolok, izmaeliták vagyis szaracénok, besenyők, örmények, szászok, türingiaiak, meisseniek, Rajna mellékiek, kunok és olaszok, olyanok, akiknek nemzetsége
186 A Sopron megyei Nagymartoni (Martinsdorf, ma Mattersburg) családról sok téves és ellenőrizhetetlen adatot közöl a krónikás; ezeket részben kijavítja Kézai. Konstancia II. Alfonz aragóniai királynak (†1197) volt a leánya, és nem II. Andrásnak, hanem Imre királynak (1198-1205) volt a felesége. Vele jött udvarhölgye, Tota, aki Konrád (vagy Korlát)-fia Benedek bánnak lett a felesége. Ez a Benedek bán adta – Imre király engedélyével – feleségének, Totának, hozományul a Sopron megyei Martonfalvát és az Esztergomtól délre fekvő Bajótot. Ezeket a birtokokat Tota asszony testvére, Simon, és ennek fiai, Simon és Mihály örökölték. A Baleári-szigetcsoporthoz tartozó Mallorca- és Menorca-szigetet a mór uralom alólI. Jakab aragóniai király szabadította fel 1229 és 1235 között, tehát a Nagymartoni családnak és esetleges őseinek ehhez semmi köze sem lehetett. A mendemonda valamilyen formában V. István király udvarában kaphatott lábra, IX. (Szent) Lajos francia király keresztes hadjáratával (1270) kapcsolatban. A nápolyi király, Anjou Károly, Szent Lajos francia királynak volt az öccse. Ennek a felesége viszont V. István király Mária nevű leánya volt (vö. Mályusz: Az V. István-kori i. m. 34-36.).



114
nem ismeretes, de hosszú ideig élve az országban, különböző házassági kapcsolatok révén a magyarokkal összeolvadva nemességet és szállásbirtokot nyertek.
A TÖRTÉNET FOLYTATÁSA
Miután pedig a magyarok, mint fentebb elmondottuk, Szvatoplukot megölték és beköltöztek Pannóniába, hat évig arra fordítottak gondot, hogy fegyvereiket kijavítsák és lovaikat új erőre táplálják. A hetedik évben aztán Morva- és Csehországot, amelyben ez idő tájt állítólag Vratiszláv fejedelem uralkodott,187 kegyetlenül kifosztották. Innét győzelemmel visszatérve az említett fejedelemmel fegyverszünetet kötöttek, és egy esztendeig békében maradtak. Ezután ellenséges szándékkal Karintiába mentek. Laibach várán túl, Meránia Gottfried nevű hercege meg Eberhard, Karintia hercege, továbbá Gergely aquileiai pátriárka egyesülve felvonultak ellenük és keményen összecsaptak. S jóllehet a magyarok közül sokan elhullottak itt, a magyarok mégis megölték mind a két herceget, és a pátriárka is csak futva menekülhetett. Ezután kifosztották Karintiát, Krajnát meg Stájerországot, és roppant zsákmánnyal hazatértek.188 Amikor Konrád császár meghallotta, hogy a magyarok betörtek" birodalmának határvidékeire, s hogy az említett hercegeket megölték, elhatározta, hogy Magyarországra jön. De amikor elhagyta Itáliát, és Augsburgba, Svábföld városába érkezett, hogy azután Pannóniába jöjjön és megrohanja a magyarokat, belháború
187 Vratiszláv morva fejedelem 912-ben halt meg. 188 Ez a szakasz tele van anakronizmussal. Meránia az Adriai-tenger partvidékét, Dalmáciát és Horvátországot jelentette. A Meránia hercege címet 1152 óta a Dachau grófok, 1180 óta az Andechs grófok viselték, anélkül azonban, hogy ezen a területen felségjogokat gyakoroltak volna. Nemzedékrendjükben Gottfried nem fordul elő. A Meránia elnevezés II. András felesége, Gertrud révén válhatott ismeretessé, aki a magát merániai hercegnek nevező IV. Bertoldnak (†1204) volt a leánya (vö. Mályusz i. m. 46.). Eberhard sem ismeretes a karintiai hercegek sorában, ugyanúgy, ahogy – ebben az időben – Gergely aquileiai pátriárka sem. 1251-től 1269-ig azonban csakugyan Gergely volt Aquileia pátriárkája. A XIII. századi krónikás tehát ezúttal is a maga kortársát szerepelteti a X. századi eseményekben (vö. Mályusz: Az V. István-kori i. m. 44-46.).



115
ütött ki a rómaiak között. Ezért vissza kellett fordulnia.189 Eközben a magyarok ki sem mozdultak hazulról, három esztendeig semerre sem mentek.
A MAGYAROK PUSZTÍTJÁK BULGÁRIÁT
A negyedik évben aztán megrohanták Bulgáriát, megszámlálhatatlan kincset és jószágot hoztak haza, és elfoglalták a várakat, és lerombolták a városokat. Ezeket az Úr kegyelméből most is birtokukban tartják.190 Miután pedig az említett országokat legyőzték, Friaulon keresztül Lombardia őrgrófságába hatoltak be, és Padova városát tűzzel-vassal elpusztították. Innen Lombardiába nyomultak, és ott Vercelli városának püspökét, Károly császár leghívebb tanácsosát, Liutvardot megölvén, egyházából töménytelen kincset raboltak el, és csaknem egész Lombardiát kifosztva, óriási zsákmánynyal, győzelmesen tértek vissza Pannóniába.191
189 Konrád német király (911-918) nem járt Itáliában, s a rómaiak belháborújáról sincs hír ebből az időből (vö. Mályusz: Az V. István-kari i. m. 37.). 190 Ezzel a mondattal Ákos mester a saját korára, V. István (1270-1 272) bulgáriai háborújára utal, amelyet még "ifjabb király" korában, 1266-ban viselt (vö. Horváth: Árpád-kori i. m. 343-344.). 191 E lombardiai kalandozás végső forrása Regino híradása a 9°1. évről. Az eseményről Anonymus is ugyanúgy számol be (Gesta Hungarorum c. 53.). Linthar (Anonymusnál: Lutuardus, Reginónál: Liudwardus) a Milánó és



116
Ezután tíz évig pihentek, a tizenegyedik évben pedig feldúlták Szászországot, Türingiát, a Svábföldet és a keleti frankokat vagy burgundokat, és már hazafelé tartottak megrakodva, amikor Bajorország határában, Abach várán túl, de a Dunán innen váratlanul megrohanta őket az alemannok serege. A magyarok sok ezret levágtak közülük, és csúfosan megfutamították őket. Ebben az ütközetben a magyarok közül háromezer vitéz veszett el, akik pedig megmenekültek, hazájukba visszatérve tizenhat évig ki sem mozdultak, megmaradtak Magyarországban.192
LÉL ÉS BULCSU KAPITÁNYOK HALÁLA
A tizennyolcadik esztendőben azonban, amikor Németországban I. Konrád császár uralkodott, a magyarok felkerekedve Németország egyes részeit pusztították. És amikor Augsburg városához érkeztek, itt Ulrik püspök a polgárokkal és Svábföld főembereivel együtt szembeszállt velük. Végre, mivel a magyarok makacsul vívták a várost, és nem akartak a város alól elvonulni, követeket menesztettek az augsburgiak az említett Konrádhoz, hogy sietve jöjjön segítségükre. Konrád nem is késlekedett. És mert a magyarok elővigyázat nélkül csak a város ostromával foglalkoztak, a német és az itáliai sereg váratlanul rohanta meg őket, úgyhogy ha akartak volna, akkor sem futhattak volna el, mivel egyik oldalról a folyócska – amely azokban a napokban a csatornák jóvoltából csodálatosan megáradt – képezett akadályt, a másik oldalról pedig az említett seregek falként vették körül és szorították őket. Ebben a szorongatott helyzetben az ellenség egyeseket foglyul ejtett közülük, némelyeket kegyetlenül leöldösött. Ezen a helyen Lél és Bulcsu, két híres kapitány is foglyul esett. A császár elé vezették őket. Amikor a császár megkérdezte, miért olyan kegyetlenek a keresztényekkel szemben, azt felelték:
Torino között fekvő Vercelli város püspöke és III. (Kövér) Károly kancellárja (876-888). 192 Ebben a szakaszban a Regino folytatójának feljegyzéseiben a 907-912. éveknél előforduló németországi kalandozásokat vonja össze a krónikás. Mivel Regino az itáliai kalandozást a 901. évnél jegyezte fel, azért mondja a krónikás, hogy ez az (összevont) németországi hadjárat, az itáliai hadjárat utáni tizenegyedik évben, azaz 912-ben történt.



117
"Mi a legfőbb Isten bosszúja vagyunk, ő küldött rátok ostorul, és ha mi nem üldözünk benneteket, ti fogtok el bennünket." Erre a császár: "Válasszatok magatoknak olyan halált, amilyet akartok." Lél erre így szólt: "Hozzátok ide a kürtömet; előbb megfújom a kürtöt, azután majd válaszolok." Odavitték neki a kürtöt, és ő a császárhoz közeledve – amint éppen hozzákezdene a kürtöléshez, mondják – olyan erővel sújtotta homlokon kürtjével, hogy a császár ez egy csapástól szörnyethalt. Lél pedig azt mondta: "Te előttem mész, és szolgálni fogsz nekem a másvilágon." A szkítáknak ugyanis az a hitük, hogy akiket életükben megölnek, azok nekik a másvilágon szolgálni tartoznak. Haladék nélkül megragadták és Regensburgban felakasztották őket.193 Egy másik magyar hadsereg pedig, amelyben jó negyvenezer fegyveres vitéz lehetett, nem messze Augsburg városától táborozott. Amikor észrevették, hogy társaikat rettenetesen szorongatják, elfogják és öldösik, a félreeső erdőbe vették be magukat, arra
193 A Lech melletti szerencsétlen ütközetet Anonymus is leírja, sőt azt is tudja a német forrásokkal egyezően –, hogy Lél vezért elfogták és felakasztották, de a monda lényegét, a kürt jelenetet még nem ismeri. Kézai már megrója a kürt jelenet szerzőjét, elmondja, hogy a raboknak összekötik a kezét, s így Lél nem üthette le a császárt kürtjével. A mondát tehát Anonymus után, de Kézai előtt a XIII. századi krónikás, Ákos mester iktatta be a Krónikába (vö. Horváth: Árpád-kori i. m. 297.). Közös forrásra mutat, hogy a császárt Anonymus is, Ákos mester is Konrádnak nevezi, holott az augsburgi ütközet I. Ottó császár uralkodása idején (936-973) történt. Ulrik (Udalrik), Augsburg püspöke (924-973), aki tevékenyen részt vett a város védelmében, szintén történeti személy. Az eseményekkel egykorú német történetíró, Widukind (925-1004) megemlíti, hogy az augsburgi ütközetben részt vett Konrád, Lotaringia hercege, és nyíllövéstől meghalt az ütközetben. A monda talán ezt a Konrád herceget tette meg császárnak, hogy ezzel is nagyítsa Lél vezér dicsőségét. – A monda a pogány népek közt elterjedt hiedelemre utal: arra, hogy a megöltek lelkei a túlvilágon annak a szolgái lesznek, aki megölte őket. Erre a hiedelemre vezethető vissza az a különböző ókori és népvándorlás kori népeknél elterjedt szokás, hogy az uralkodó halálakor megölik és vele temetik el szolgáit is, hogy szolgáljanak neki a túlvilágon is (vö. Solymossy Sándor: Lél-vezér kürt-mondája. Ethnographia 1929. 17-30.). Lél vezér állítólagos kürtjét Jászberényben őrzik. Gazdag díszítése a régészet megállapítása szerint X. századi, tehát hiteles is lehet (vö. László Gyula: Lehel kürtje. Jászberény 1965). Lél és Bulcsu vezérek regensburgi felakasztását több németországi forrás említi.



118
várva, hogy a császár serege megoszoljon. És amikor a császár seregének nagyobbik része a Rajna felé tartva elvonult, a magyarok egy mezőn megrohanták őket, először csak lovaikat öldösték nyilaikkal, és nem engedték őket az egész nap folyamán sem leszállni, sem sehová menekülni. Végre mikor már mozdulni sem tudtak, fogolyként megadták magukat. A magyarok velük kiváltották Regensburgban visszatartott társaikat. Azután pedig, mivel úgy hozta a szerencse, felégették a fuldai monostort, ahol csak úgy merték a sok aranyat. Ezután átkeltek a Rajnán, tűzzel-vassal pusztították a lotaringiai hercegséget, Strassburg környékén, melyet latinul Argentinának neveznek, egy ütközetben foglyul ejtették és lefejezték Erhardot, Lotaringia hercegét, és Berchtoldot, Brabant hercegét, aki Erhard segítségére jött. Ezután pedig rettenetesen megnyomorgatták Galliát, kegyetlenül dühöngtek Isten egyháza ellen, és tűzzel elpusztították Metz, Trier és Aachen vidékét, onnan pedig a Senon hegyek meredek szikláin keresztül karddal nyitottak maguknak utat, elpusztítván az ottani népeket. Itt ugyanis lerombolták Susa és Torino városát, és áthatolva az említett hegyeken, megpillantva Lombardia síkját, gyors száguldással csaknem az egész tartományt elpusztították, és így győzelmesen tértek vissza saját országuk ba, és húsz évig ki sem mozdulva országukban maradtak.194
194 A bosszuló hadjáratnak feltüntetett események valójában korábban történtek, s a krónikás több év (Regino folytatója szerint a 915., 917., 932.. és 945. év) kalandozásait vonja össze egyetlen hadjáratba. Ezt azonban már Anonymus is így adja elő (Gesta Hungarorum c. 55-56.), ami közös hazai forrás használatára mutat (vö. Domanovszky Sándor: Kézai Simon mester Krónikája. Bp. 1906. 92.-93.). Ugyancsak e közös magyar forrásra vezethető vissza az a téves adat, hogy Erchanger (= Erhard) és Berchtold hercegeket a magyarok foglyul ejtették és lefejezték. Valójában 1. Konrád német király (911-918) fejeztette le őket hűtlenség miatt. – A krónikás önkényesen nevezi Senon-hegyeknek az Alpokat. Senonoknak egy ókori kelta törzset neveztek; nevüket a Szajna melletti Sens város őrizte meg. Susa és Torino már az Alpok itáliai oldalán fekszik.



119
KONSTANTINÁPOLY OSTROMA
A huszonegyedik esztendőben pedig felkerekedve Bulgáriába hatoltak be, onnan Hadrianopoliszhoz érkeztek,195 ostrommal bevették, majd Konstantinápolyt fogták ostrom alá.
195 Hadrianopolisz (Drinápoly) a mai Edirne az európai Törökországban.



120
Mikor a magyarok az említett város ostromával foglalatoskodtak, a görögök egy óriási termetű görögöt küldtek ki a városból bajviadalra. A görög két magyart hívott ki egyszerre, hogy vele viaskodjanak, és azt mondta, hogyha nem győzi le mindkettőt, a görögök császára tartozzék adót fizetni a magyaroknak. Mivelhogy szerfölött harciasan szónokolt a magyarok ellen, kerestek is neki ellenfelet. Ez a magyar kiállt a görög elé, és így szólt: "Én – úgymond – Botond vagyok, igaz magyar, legkisebb a magyarok közt; végy magad mellé még két görögöt, hogy az egyik felfogja elszálló lelkedet, a másik meg eltemesse holttestedet, mert én a görögök császárát bizonyosan nemzetem adófizetőjévé teszem." A magyarok kapitánya, név szerint Apor, akit közakarattal állítottak a had élére, megparancsolta Botondnak, hogy menjen bárdjával a város ércből való kapujához, és mutassa meg bárdjával a kapun az erejét. Ő pedig a kapuhoz ment, és akkora csapást mért a kapura, akkora rést vágott rajta, hogy állítólag egy ötéves gyermek a résen kényelmesen ki- és bejárhatott. Minthogy a magyarok és görögök közt lovagi tornára került sor, elkészítették a viadal helyét a város kapuja előtt, egy rövid óráig keményen küzdöttek egymással, majd a magyar úgy földhöz vágta a görögöt, hogy a görög nyomban kilehelte a lelkét. Ezt a tettet és esetet a görögök császára, aki feleségével együtt a város bástyáján állt, óriási szégyennek tartotta, és szemét elfordítva bement a palotába. Amikor a magyarok követelték az adót, amelyért a viadalt megvívták és megharcolták, a görögök császára csak ne



121
vetett a követelésükön. A magyarok felhagytak a város ostromával, végigpusztították Görögországot, és mérhetetlen mennyiségű aranyat, gyöngyöt és jószágot zsákmányolva visszatértek hazájukba.196 A magyarok közössége tehát kapitányai, vagyis vezérei vezetésével, mint mondják, ilyen s más ehhez hasonló dolgokat vitt végbe Taksony vezér idejéig.
SZENT ISTVÁNNAK, A MAGYAROK ELSŐ KIRÁLYÁNAK SZÜLETÉSE ÉS ORSZÁGLÁSA
Taksony ezután nemzette Gézát és Mihályt, Mihály pedig nemzette Kopasz Lászlót és Vazult. Géza pedig az Úr megtestesülésének kilencszázhatvankilencedik esztendejében, ahogy Szent István király legendájában meg van írva – isteni szózattól figyelmeztetve197 – Saroltnak, Gyula leányának nemzette Szent István királyt. István király is több fiat nemzett,198 de volt a többi között egy fia, név szerint Imre, aki Isten előtt kedvelt, az emberek közt tisztelt volt, és áldott az emléke. Ezt az isteni bölcsesség kifürkészhetetlen ítélete elragadta az élők közül, „hogy a gonoszság ne rontsa meg értelmét, és a képmutatás ne csalja lépre a lelkét”, ahogy ez írva vagyon a korai halálról a Bölcsesség könyvében. Hogy azonban ne tegyük azt, ami már meg van téve, ne adjuk elő azt, ami már elő van adva: vagyis hogy mennyi s mily nagy erényekkel ékeskedett, milyen buzgó volt Isten szolgálatában Krisztus szent hitvallója, Imre herceg) mindezek megírásától elállunk. Mert aki meg akarja tudni, a boldogságos hitvalló legendájában
196 Anonymus a "parasztok hamis meséiből" hallotta, hogy Botond bárdjával bevágta Konstantinápoly aranykapuját, s ezért nem is írta le a jelenetet részletesen. A monda első följegyzője tehát Ákos mester lehet (vö. Horváth: Árpád-kori i. m. 341.). Ákos mester hiteles történetnek tartja. A monda alakulásának egyes mozzanataira Marczali Henrik mutatott rá (A Botondmonda történeti kapcsolatai. Akadémiai Értesítő 1916. 90- 100.). 197 István királynak 1080 körül megírt nagyobb legendájában van arról szó, hogy Géza fejedelemnek egy csodás látomás adja tudtára, hogy születendő fia fogja befejezni a térítés és egyházszervezés munkáját, amelyet már Géza fejedelem is megkezdett. 198 Azt, hogy István királynak az 1031-ben meghalt Imre hercegen kívül több fia is volt (akik még korábban meghaltak), ugyancsak a nagyobb legenda említi.



122
szentséges magaviseletének teljes ismertetését megtalálhatja.199 Ma inkább azokat a dolgokat szándékozunk röviden és főbb vonásaiban megírni, amiket más írók elhagytak.
SZENT ISTVÁN KIRÁLY CSATÁJA KOPPÁNY SOMOGYI VEZÉR ELLEN
Szent István király már előbb, ifjúkorában dicsőséges háborút viselt a vitéz és hatalmas Koppány vezér ellen. Koppány pedig Tar Szerindnek volt a fia, aki Szent István király apjának, Géza fejedelemnek az idejében a hercegi méltóságot viselte. Géza fejedelem halála után Koppány Szent István király anyját vérfertőző házasságban magához akarta kötni, Szent István királyt meg akarta ölni, és fejedelemségét a maga hatalma alá akarta hajtani. Koppány Somogynak volt a vezére. Szent István összehívta előkelőit, a boldogságos Szent Márton hitvalló közbenjárásával az isteni irgalom segedelméért esedezett. Azután pedig összegyűjtötte hadát, ellensége ellen indult, és a Garam folyó mellett övezték föl először karddal.200 És itt személye sértetlenségének őrizetére két főembert állított, Huntot és Pázmánt. Egész seregének fejévé és vezérévé pedig Vencellint tette meg, egy német szárma
199 A krónikás tehát ismeri a XII. század elején írt Szent Imre-legendát. A bibliai Bölcsesség Könyvé-ből vett idézet: Bölcs 4,6. 200 Koppány a mai Somogy és Zala megye egy részének volt az ura, s Géza fejedelemmel is közeli rokonságban állhatott, mert e rokonság révén tartott igényt Géza fejedelem özvegyére a levirátus ősi intézménye címén, amelyet a kereszténység nem ismerhetett el. A levirátus intézménye szerint az özvegységre jutott asszonya meghalt férj legidősebb férfirokonának a tulajdonába ment át, vagyonával (hozományával) együtt. Koppány felkelése 998-ra tehető, amikor Géza fiát, Istvánt még nem koronázták királlyá. A krónikás ama híradása, hogy Istvánt "a Garam folyó mellett övezték föl először karddal", többszörös félreértés: Esztergom eredeti neve Gran, Gron volt. Géza fejedelem tette meg az ország székhelyévé (vö. Bónis: i. m. 49.; Horváth: Székesfehérvári. m. 110.). A Krónika eredeti szövege úgy szólhatott, hogy István vezér "Esztergomban kötött kardot", azaz indult harcba a lázadó Koppány vezér ellen, s ez volt sorrendben az első hadjárata. Mivel azonban a Garam folyónak is Gran, Gron volt a neve, a város neve pedig idők folyamán Strigoniummá (s ebből Esztergommá) változott, a későbbi krónikás az eredeti Gran megjelölést a Garam folyóra értette. A "kardot kötni" képes kifejezést viszont Ákos mester értelmezte tendenciózusan "német (lovagi) szokásnak".



123
zású jövevényt. Összecsaptak az ütközetben, mindkét fél sokáig és vitézül csatázott, de az isteni irgalom segítségével boldogult István fejedelem dicsőséges győzelmet aratott. Ebben az ütközetben Vencellin ispán megölte Koppány vezért, és ezért a megboldogult Istvántól, aki akkor még fejedelem volt, terjedelmes hűbéri földeket kapott jutalmul. Magát Koppányt pedig megboldogult István négy részre vágatta: egy részét az esztergomi, a másikat a veszprémi, a harmadikat a győri kapura függesztette, a negyediket pedig Erdélybe küldte. Boldogult István fejedelem a fogadalmát, amit akkor Istennek tett, híven be is váltotta, mert örök érvénnyel elrendelte, hogy a Koppány vezér tartományában élő minden nép gyermekeiből, terményeiből és barmaiból tizedet fizessen Szent Márton monostorának.201 Az említett Vencellin pedig Rádit nemzette, Rádi pedig Miskát nemzette, Miska pedig Koppányt és Mártont nemzette.
SZENT ISTVÁN KIRÁLY HARCA GYULÁVAL, AZ ERDÉLYI VEZÉRREL
Szent István király továbbá, miután isteni rendelés akaratából a felséges királyi koronát elnyerte,202 híres és hasznot hajtó háborút viselt anyai nagyatyja, név szerint Gyula ellen, aki annak idején az egész Erdőntúli ország kormányzatát a kezében tartotta. Az Úrnak ezerkettedik esztendejében203 aztán megboldogult István király elfogta Gyula vezért feleségével és két fiával együtt, és Magyarországra küldte őket. Ezt pedig azért tette, mert a vezér a megboldogult István király gyakori intése ellenére sem tért a Krisztus hitére, és nem hagyott fel a magyarok elleni erőszakos
201 Szent Márton monostora a még Géza fejedelem által alapított pannonhalmi bencés monostor, amelynek István király nevében kiállított, nem egészen kifogástalan hitelű alapító oklevele a levert Koppány vezér egykori területének, Somogy megye terményeinek a tizedét a pannonhalmi monostor számára biztosította. Okleveles adatok szólnak arról is, hogy a monostor a gyermek tized szedésének a jogával is élt ezen a területen, ami annyit jelent, hogy minden család tizedik gyermeke a monostor szolgálatára állt. 202 István király megkoronázását Hóman Bálint (Szent István megkoronázásának időpontja. MNy 1927. 443-452.) 1000. december 25-re teszi. 203 Ezt az erdélyi hadjáratot az Altaichi Évkönyvek 1003-ra teszik; egyébként híradásuk szinte szó szerint egyezik a krónika e helyével.



124
kodásokkal. Terjedelmes és igen gazdag országát pedig a maga egészében a magyar királysághoz csatolta. Ezt az országot magyar nyelven Erdélynek nevezik, számos folyó öntözi, amelyeknek fövenyében aranyat gyűjtenek, és ennek a földnek az aranya a legfinomabb.
SZENT ISTVAN KIRÁLY HADJÁRATA A BOLGÁROK ÉS A SZLÁVOK ELLEN
Ezek után haddal indult a bolgárok és szlávok fejedelme, Keán ellen.204 Ezek a népek olyan vidéken laknak, amely természeti fekvése miatt felettébb megerősített. Ennek következtében csak sok fáradsággal és verejtékkel sikerült az említett fejedelmet legyőzni és megölni. Felmérhetetlen mennyiségű kincset nyert, főképpen aranyban, gyöngyökben és drágakövekben. Oda is telepítette egyik szépapját, név szerint Zoltánt, aki azután örökül hagyta ezeket az erdélyi részeket, s ezért közönségesen így szokták hívni: erdélyi Zoltán. Ez ugyanis igen öreg volt, hiszen Szent István király idejéig eléit, és a király azt akarta, hogy gazdag népek fölött uralkodjék.205 Ebből a sok kincsből Szent István király nagyon meggazdagodott, és a fehérvári bazilikát, melyet ő alapított, aranyozott oltárokkal, keresztekkel és kelyhekkel és a legtisztább arannyal és drágakövekkel díszített főpapi öltözékek kel halmozta el és gaz
204 Megbízható forrásokból tudjuk, hogy István király II. (Bolgárölő) Baszileiosz bizánci császárral (976-1025) szövetségben részt vett a Sámuel bolgár cár (kán) elleni hadjáratokban. Sámuel cár halála (1014) után rövidesen egész Bulgária bizánci uralom alá került (vö. Moravcsik Gyula: Görög nyelvű monostorok Szt. István korában. Szent István Emlékkönyv. Bp. 1938. 1. 404.). 205 A XIII. századi krónikás itt az érthetetlenségig összekeveri az eseményeket és személyeket. A bolgár kán ellen viselt hadjárat kapcsán – úgy látszik – a XIII. században országos méltóságokat viselő Kán vagy Keán nembeli Gyulák kedvéért (1. Gyula 12 19-től 123 7-ig több ízben nádor és bán, ennek fia, II. Gyula IV. Béla király testvérének, Kálmán hercegnek tárnokmestere stb.) egyszerre visszaugrik István királynak az erdélyi Gyula ellen viselt hadjáratára, s ebbe még belekeveri Árpád unokájának, a kb. 945-ben meghalt Zoltán fejedelemnek a nevét is, aki – szerinte – még István király korában is élt, habár nagyon öreg volt. (E zűrzavar magyarázatára vö. Györffy i. m. 169.; Mályusz: Az V. István-kori i. m. 50-51.)



125
dagította. Szent edényeket és más használati eszközöket is ajándékozott ennek a bazilikának és Isten más egyházainak is királyi bőkezűséggel. Többek között ennek a fehérvári egyháznak örök emlékezetre méltó ajándékot adott, tudniillik két miseruhát; mindkettőnek a széle hetvennégy márka színtiszta arannyal és drágakövekkel volt díszítve, és boldogult Benedek, a római szentegyház pápája Szent István kérésére olyan tekintélyes kiváltsággal ruházta fel, hogy aki misemondás alkalmával használja ezeket, annak joga van törvényesen felkenni, megkoronázni és karddal övezni a királyt.206 Mivel azonban Gyulának a vagyonát erőszakkal szerezte meg,207 azért ez az egyház gyakran szenvedett a tűzvésztől. Ebben az egyházban kényszerítette István király anyai nagyatyját, hogy akarata ellenére egész kíséretével együtt keresztelkedjék meg, de azután olyan tiszteletben tartotta, mint tulajdon apját. Gizella királyné pedig, a szent király felesége az említett egyházat módfölött gazdagította arany keresztekkel, aranyöntvény oltártáblákkal, kelyhekkel, gyöngyökkel és ékességekkel.
AZ ÓBUDAI EGYHÁZ ÉPÍTÉSE
Azután a szent király fiával, Szent Imrével és a királynéval együtt abba a városba ment, amelyet Óbudának hívnak. És mivelhogy itt nem talált semmiféle Krisztusban megszentelt alkotást, ahol a mindenség teremtőjét dicsérni lehetett volna, azért a szentséges királya bolgárok és szlávok már említett fejedelmének, a megölt Keánnak kincseiből a város közepén azonnal egy nagy
206 VIII. Benedek pápa (1012-1024) István király kortársa volt. Valószínűtlen, hogy az egyházjog ismer ruhadarabhoz fűződő hasonlójogosítványt (vö. Mályusz: Az V. István-kori i. m. 17-18.). 207 Ákos mester a XIII. századi Keán nembeli Gyulákat a honfoglaló Gyula vezér leszármazottjainak, az István király korában élő Gyulát pedig István király anyai nagyapjának tartja. Talán a rokon, a nagyapa ellen viselt hadjárat miatt mondja itt a krónikás, hogy "Gyulának a vagyonát erőszakkal szerezte meg"; lehet azonban az is, hogy Ákos mester rejtett oldalvágással IV. Béla eljárása felett mond ítéletet, mert IV. Béla a Keán vagy Kán nembeli I. Gyulát, aki II. András király alatt több ízben viselt országos tisztségeket, II. András halála után, "nyilvánvaló hűtlenségen kapván", jószágaitól megfosztotta, börtönbe vetette, s az ország egykori főembere börtönben végezte életét 1237 végén (vö. Karácsonyi i. m. II. 282.).



126
kolostort kezdett építeni Péter és Pál apostol tiszteletére;208 számos birtokkal gazdagította, és a római egyházéhoz hasonló kiváltsággal támogatta, a római Kuris iránti tiszteletből, és annak emlékére, hogy személyesen ellátogatott oda. Amikor tehát építeni kezdték, Görögországból hoztak kőfaragó mestereket, és a szentséges király és királyné itt szokott tartózkodni ájtatoskodás céljából. A királyné pedig gondoskodott keresztekről, oltártáblákról és ékességekről. Mivel pedig ez a megkezdett nagy építkezés sok évig tartott, nem is lehetett befejezni a kolostort Szent István életében, hanem Isten akaratából sok idő múltán a szentséges László király, a megboldogult Istvánnak unokája fejezte be ezt a művet, tudniillik azért, hogy teljesítse ősének fogadalmát, amint ezt bővebben ki fogjuk fejteni. Szent István királynak pedig az volt a legfőbb szokása, hogy mindazokat az egyházakat, amelyeket ő alapított, minden évben legalább háromszor meglátogatta. És amikor az egyházakhoz megérkezett, először odament minden oltárhoz, és mindegyik oltár előtt egy-egy könyörgést mondott. Végül kimenvén az illető egyházat egészen körüljárta, fürkésző szemmel és gondosan megvizsgálta a falak és a tetők töréseit és repedéseit, és tüstént gondoskodott a kijavításukról, és az illető városból vagy faluból nem távozott, amíg kijavítva nem láthatta az egyházat. Ennek tudatában Gizella királyné, amikor Magyarország valamely egyházához érkezett, az Úr házában levő minden felsze
208 Itt az óbudai prépostságról van szó, amelyet azonban nem István király alapított, hanem utóda, Péter király (1038-1041 és 1044-1046), védőszentjének, Péter apostolnak tiszteletére (vö. Karácsonyi János: Péter király és az ó-budai prépostság. Századok 1897. 291-297.). Ákos mester, aki 1254-től 127 2-ig állt e prépostság élén, az intézmény tekintélyének emelése céljából állítja, hogy István király alapítása. Ugyanez a cél vezethette, amikor azt állítja, hogy 1. Géza király (1074-1077) gazdag jövedelmekkel látta el a prépostságot, holott e jövedelmeket sokkal később (1148-ban) II. Géza királytól kapta a prépostság. Ugyanez az I 148-ban kelt oklevél szól arról is, hogy I. László király (1077-1095) is jövedelmekkel látta el a prépostságot. Fontos művelődéstörténeti adalék, hogy "görög (bizánci) kőfaragók" építették fel a prépostság épületét. Az építkezés elhúzódása miatt nem állapítható meg, hogy ez mikor történt, az egykori híres épületből pedig (melynek helyét a mai Árpád-híd budai hídfőjétől északra kell keresni) még csak romok sem maradtak ránk (vö. Györffy i. m. 158.). István király egyébként valószínűleg sohasem járt Rómában.



127
relést megmutattatott magának, és a megjavításra szoruló selyem vagy bársony holmit minden évben megjavíttatta. Az ő fiuk, megboldogult Imre pedig saját bíbor ruháit az oltár elé szokta lerakni, hogy azzal takarják le az oltárokat, ahogy ez ma is látható a király védnöksége alatt álló egyházakban. A szentséges apa pedig aranyos erszényt szokott övében hordani tiszta ezüst dénárokkal tömve, és ha szegényeket látott, odament hozzájuk, és saját kezűleg gondoskodott róluk. És ezért van könyörületes jobbja, testétől különválva, a magyarok szeme előtt mind a mai napig.209
SZERENCSÉTLENSÉGEK
Az Úr ezerhuszonkettedik esztendejében sok helyen sok és nagy tűzvész ütött ki. Roppant földrengés is volt május 12-én, a nap tizedik órájában, az Úr mennybemenetele utáni szombaton. Két nap látszott az égen június 22-én.210
SZENTSÉGES IMRE HERCEG HALÁLA ÉS VAZUL MEGVAKÍTTATÁSA
Miután pedig az Úr magasztosan könyörületes volt Szent István királyhoz, a királyokat megfutamította kardjának éle előtt,211 és az ő uralmának vetette alá a körös-körül lakó összes idegen népek fejedelemségeit és hatalmasságait, Szent István király fontolóra vette és szilárdul elhatározta, hogy a világi dicsőség minden pompáját megvetve, és a mulandó királyság koronáját letéve, egyedül Isten szolgálatának szenteli magát, és a külső gondoktól megszabadulva csendes békességben, elmélkedéssel tölti életét. Az volt a szándéka, hogy a királyi felség koronáját átadja fiának, az isteni rendelésből szentséges erényekkel ékes Imre hercegnek.
209 István király erszényéről már Szent István nagyobb legendája is szól. Jobb kezének megtalálásáról és tiszteletéről pedig Hartvik püspök legenda szerkesztményében találunk említést. 210 Szó szerinti átvétel az Altaichi Évkönyvekből, azzal a különbséggel, hogy ott a tűzvészek az 1020. évhez vannak feljegyezve, a földrengés pedig az 1021. ívhez (vö. Mályusz Elemér: Krónika-problémák. Századok 1966. 716-717.). 211 Bibliai kifejezések: Iz 21,15; 45,1.



128
Boldogságos Imre pedig ifjúságának korai virágában – hála az isteni ajándékoknak – a közös emberi természet fölé emelkedett, fel volt fegyverezve az igazság, okosság, bátorság, mértékletesség, bölcsesség, tudás, szelídség, könyörület, jóság, bőkezűség, alázatosság és béketűrés erényeivel, és ékeskedett a többi keresztényi és világi erényekben is; éppen úgy, ahogy atyja, Szent István. Amikor tehát a szentséges atya szentséges fiára szándékozott bízni a kormányzat gondját és az ország irányításának terhét, Boldog Imre herceg megelőzte őt a halálban.212 Siratta őt Szent István király és az egész Magyarország, nagy-nagy siránkozással, vigasztalhatatlanul.213 A fájdalomnak ekkora keserűségétől Szent István király elnehezedvén, nagyon súlyos betegségbe esett, és sok nap múltán is alig érhette meg egészsége valamelyes javulását, régi épsége pedig sohasem állt helyre. Mert lábfájása is sanyargatta,214 meg szomorúság és kesergés is kínozta, különösen amiatt, mert vérrokonai közül senki sem látszott alkalmasnak arra, hogy az ő halála után az országot Krisztus hitében megtartsa. Hajlandóbb volt ugyanis a magyar nép a pogány vallásra hajlani, semmint a keresztény hitre.
Eközben pedig testi erejében hanyatlani kezdett, s amikor érezte, hogy a legsúlyosabb kórság nehezedik rá, sietve egy követet küldött, tudniillik Egruth fiát, Budát, hogy Nyitra börtönéből kieressze és hozzá vezesse Vazult, nagybátyja fiát, hogy mielőtt meghal, királlyá tehesse. Ezt ifjúkori kicsapongásáért és dőre magatartásáért csukatta be a király, hogy megjavuljon. Meghallotta ezt Gizella királyné, tanácskozni kezdett Budával, ezzel az ocsmány emberrel, és a legnagyobb sietséggel egy követet – név szerint Sebest, ugyanennek a Budának a fiát – küldte el a börtönbe, ahol Vazult fogva tartották. Sebes tehát megelőzte a király köve
212 Imre herceg halálát a Hildesheimi Évkönyvek 1031-re teszik. Eszerint vaddisznó ölte meg egy vadászaton. 213 A halottsiratás – más népekhez hasonlóan – a magyaroknál is szokásban volt; Imre herceg siratásáról Szent István nagyobb legendája is szól (vö. Horváth János: A Halotti Beszéd történetéhez. MNy 1970. 422-424.). 214 István király betegségéről ugyanígy számol be Szent István kisebb legendája.



129
tét, kivájta Vazul szemét, fülének kagylóját ólommal betöm te, majd Csehországba szaladt.
Ő utána érkezett meg a király követe, látta a szemevilágától megfosztott Vazult; így sebesülten a királyhoz vezette. 215 S látta
215 Vazul Géza fejedelem testvérének, Mihálynak volt a fia, tehát István királynak unokatestvére; Imre herceg halála után – az Altaichi Évkönyvek és Szent István kisebb legendájának tanúsága szerint – összeesküvést Szőtt a király ellen, mert István király pogány hajlandóságai miatt nem őt jelölte ki trónörökösül. hanem nővérének a velencei dózséval, Urseolo Ottóval kötött házasságából született fiát, Pétert. A Krónika előadásával szemben tehát István király vakíttatta meg Vazult, és küldte száműzetésbe Vazul fiait, Andrást, Bélát és Leventét, akik közül később András és Béla király lett. Gizella királynénak, István király feleségének a befeketítése a Vazul-ág



130
Szent István, milyen nyomorultul tönkretették, keserves könynyekben tört ki, de mivel betegségeinek nyavalyája nehezítette, nem tudta méltó büntetéssel sújtani a gonosztevőket. Magához hivatván tehát Kopasz Lászlónak, nagybátyjának fiait, tudniillik Andrást, Bélát és Leventét, azt tanácsolta nekik, hogy amilyen gyorsan csak tudnak, meneküljenek, hogy életüket és testi épségüket megőrizhessék. Ők tehát a szent király üdvös tanácsával egyetértve a gonoszságok és cselszövők elől Csehországba futottak.
SZENT ISTVÁN KIRÁLY HALÁLA ÉS PÉTER KIRÁLY MEGVÁLASZTÁSA
Boldogult István király pedig szentséggel és kegyelemmel telve, némelyek szerint uralkodásának negyvenhatodik évében, az egyház által az ő tiszteletére kiadott elbeszélés szerint pedig ural
uralmának legalizálása érdekében történt, mert ezen beállítás szerint István király is Vazult és utódait akarta a trón várományosaivá tenni, de ebben Gizella királyné álnok módon megakadályozta (vö. Váczy i. m. 304-338.; Horváth: Árpád-kori. m. 311.). II. Béla (1131-1141) és II. Géza (11411162) uralma alatt, a "törvénytelen származású" Borics trónkövetelő miatt az uralkodóháznak Vazultól való származtatás a kényelmetlenné vált, mivel Vazul fiai e késői beállítás szerint szintén "nem törvényes házasságból" születtek, amivel a krónikás nyilván Vazul pogány módon kötött házasságára utal. A törvénytelen származás vádjának elkerülésére és Borics trónigénye jogtalanságának bizonyítására – Borics Kálmán király (1095-1116) törvénytelen fia volt – az uralkodó család jónak látta ez idő tájt a Vazultól való származás hagyományát elejteni, s helyette testvérére, Szár(Kopasz) Lászlóra vezette vissza eredetét. Anonymus már Szár (Kopasz) László fiának mondja I. András királyt, de Szent Gellért püspök nagyobb legendája még Vazul fiainak nevezi Andrást, Bélát és Leventét, ami a legenda viszonylag korai íratási idejére utal. – A fejezetben említett Sebes és Buda vagy Budo az Altaichi Évkönyvek tanúsága szerint Péter király uralkodása alatt szereplő történeti személyek, akik nyilván már István király uralkodásának utolsó éveiben is tevékenykedtek; s az sem lehetetlen, hogy Vazul megvakítását – István király parancsára – csakugyan Sebes ispán hajtotta végre. A magyar krónikás szerint Aba Sámuel király (1041-1044) alatt koncolják fel őket, holott az Altaichi Évkönyvek szerint Sebes ispán már 1039-ben meghalt, Budát pedig 1041-ben koncolják fel gyermekeivel együtt.



131
kodásának harminchetedik,216 az Úr testet-öltésének meg ezerharmincnyolcadik esztendejében a Boldogságos és mindenkoron Szűz Mária mennybemenetelének ünnepén a "jelen hitvány világból kiragadtatott", s az angyaloknak szent karába soroztatott. Eltemették pedig a fehérvári bazilikában, amelyet ő épített Istennek szentséges szülőanyja, a mindenkoron Szűz Mária tiszteletére. Sok jel és csoda történik itt szentséges István király érdemei folytán a mi urunk, Jézus Krisztus dicséretére és dicsőségére, aki áldott mindörökkön örökké, Amen. Azon nyomban gyászra fordult egész Magyarország vigassága, és az ország minden népe, nemesek és nemtelenek, gazdagok és szegények egyaránt siránkoztak a szentséges királynak, árvák kegyes atyjának elhalálozása miatt bőséges könnyhullatással és sok-sok jajgatással. Az ifjak és hajadonok a gyász és szomorúság miatt gyászruhába öltöztek, és három évig táncot nem lejtettek, a zeneszerszámok minden faja elhallgatott édes hangú vigaszával. Siratták őt a hű szívnek siralmával, és siralmuk nagy volt és vigasztalhatatlan.217 De Gizella királyné Budával, bűntársával együtt a német, vagyis inkább velencei Pétert, a királyné testvérét akarta királynak megtenni, arra törekedvén, hogy Gizella királyné akadály nélkül, kénye-kedve szerint betölthesse akaratát és indulatait, s Magyarország, elveszítvén szabadságát, a németek hatalma alá vettessék. Péter király apja pedig, Vilmos, testvére volt Zsigmondnak, a burgundok királyának, de Szent Zsigmond megöletése után a császárhoz ment, s a császár őt Velencébe helyezte, és feleségül adta hozzá nővérét, név szerint Gertrúdot; tőle született Gizella királyné. Gertrúd halála után pedig Vilmos Szent István király nővérét vette feleségül, tőle született Péter király.218
216 A breviáriumi elbeszélésre való utalás Thuróczytól származik. Eszerint Istvánt 1001-ben koronázták királlyá. 217 Az István király megsiratásáról és meggyászolásáról szóló szakaszt szinte szó szerint átvette Szent László legendájának írója, természetesen László királyra alkalmazva az egészet. 218 A két utolsó szakasz ellentmond egymásnak, s így aligha származik ugyanattól a szerzőtől. Pétert István király jelölte ki utódjának a pogánysághoz húzó Vazullal és fiaival szemben. Péter Urseolo Ottó velencei dózsénak (1009-1016) és István király nővérének volt a fia. Nem világos, miért ne



132
PÉTER KIRÁLY KEGYETLENKEDÉSE
Miután pedig Péter királlyá lett, a királyi felség kegyes voltát sutba dobta, német dühvel dúlt-fúlt, Magyarország nemeseit megvetette, gőgös szemmel és telhetetlen szívvel zabálta fel e föld javait, a fenevadak vadságához ordítozó németjei vel és a fecskék csivitelésével csicsergő olaszaival együtt. Az erődítményeket, várakat és kastélyokat a németek és olaszok őrizetére bízta. Maga Péter is szerfölött kicsapongó volt, és az ő idejében senki sem lehetett biztos feleségének tisztasága vagy leányának s nővérének szüzessége felől a király csatlósainak szemtelenkedése miatt, akik büntetlenül erőszakoskodtak velük. Magyarország főemberei tehát, látván a népükön elkövetett gonoszságokat, amelyeket Isten ellen követtek el rajtuk, közös elhatározással kérték a királyt, rendelje el övéinek, hogy hagyjanak fel efféle kárhozatos cselekedeteikkel. A király azonban kevély dölyfében felfuvalkodva, a már előbb benne levő méreg bűzét elterjesztette, mondván: "Ha még egy ideig megmarad egészségem,
vezi a krónikás Péter apját Vilmosnak; az sem, hogyan kerül kapcsolatba Szent Zsigmond burgundi király (516-523) a XI. századi velencei Orseolo dózséval. – A második bekezdés genealógiai zűrzavarát nyilván az első szakasz ama kitétele hozta létre, amely szerint a németbarát politikája miatt németnek, származása miatt meg velenceinek nevezett Péter Gizella királynénak, István király feleségének a "testvére" lett volna. Ez a kifejezés azonban félreértés eredménye. Péter királynak ugyanis volt egy nőtestvére, Froizza, aki 1041 előtt Babenberg I. Adalbertnek, Ausztria hercegének lett a felesége. Ehhez az ausztriai Adalberthez, nővérének a férjiéhez menekült Péter 1041-ben, amikor a magyarok, Aba Sámuel hívei, először elűzték. Mivel pedig István király felesége, Gizella, II. Henriknek – aki előbb szintén Ausztria hercege volt, majd német-római császár lett – volt a nővére, a későbbi krónikás könnyen összetéveszthette a két nővért, s így lett Péter királyból Gizella királyné "testvére". Ehhez az önkényes azonosításhoz nyilván hozzásegítette a krónikást a Vazul-fiak iránti rokonszenve, és az a törekvése, hogy bebizonyítsa, hogy nem István király vakíttatta meg Vazult, és nem ő száműzte a Vazul-fiakat, hanem mindez Gizella királyné és néhány főember fondorlata volt csupán (vö. Vajay Szabolcs: Géza nagyfejedelem és családja. Székesfehérvár Évszázadai 1. Székesfehérvár, 1967. 97.). A krónikás nem István király kegyetlen tettének mentegetése céljából, hanem a Vazul-ág uralma legitimálásának célkitűzésével "formálta át" a történelmi valóságot. A Vazul-ág uralmának legitimálása egy késői krónikásnak – amikor a Vazul-ág uralma már megszilárdult – aligha lehetett célja és feladata.



133
minden bírát, a legfőbbeket és tekintélyesek et éppenúgy, mint a falusiakat, minden századost és falunagyot, főembert és városi vezetőt a németekből állítok Magyarország területén, és Magyarország földjét idegenekkel fogom betelepíteni, és a maga egészében a németek hatalma alá hajtom." Még azt is mondotta: "Ez a név: Magyarország ebből a szóból származik: Nyomorúság, ezért legyen sorsuk a nyomorúság."
Ez volt tehát a Péter király és a magyarok közötti viszálykodás melegágya.
PÉTER KIŰZETÉSE ÉS ABA KIRÁLLYÁ VÁLASZTÁSA. ABA KIRÁLY MEGVÁLASZTÁSA
Péter királyságának harmadik esztendejében tehát a magyarok főemberei és a vitézek a püspökök tanácsára összegyülekeztek Péter király ellen, és nagy gonddal megvizsgálták, vajon találhatnának-e az országban a királyi nemből valakit, aki az ország kormányzására alkalmas, és őket Péter király zsarnokságától megszabadítaná. S minthogy az országban senki ilyent nem találhattak, maguk közül választottak egy ispánt, név szerint Abát, Szent István királyi sógorát, és azt állították maguk fölé királynak. Aba pedig összegyűjtvén a magyarok seregét, harcra szántan kivonult Péter király ellen. Péter király pedig látta, hogy a magyarok cserbenhagyták, nagyon megrémült, és elszökött Bajorországba, hogy Henrik német királytól kérjen segítséget.219 Minthogy Péter megszökvén kicsúszott a magyarok keze közül, a magyarok az elvetemült, szakállas Budát, minden bajnak okozóját – az ő tanácsára gyötörte Péter Magyarországot – ízekre vagdalva megölték, és mindkét fiának szemét kivájták, Sebest pedig, aki Vazul szemét kivájta, kezét-lábát összetörve pusztították el. Egyeseket megköveztek, másokat meg vascsépekkel összetörve öldöstek le. Abát pedig a királyi hatalomra emelve, királlyá szentelték.220 Mindazokat a határozatokat és intézkedéseket, amelyeket Péter
219 III. Henrik (1039-1056) német királyról és császárról van szó. 220 Aba, teljes nevén Aba Sámuel (1041-1044), akinek a felesége István királynak jóval fiatalabb húga volt.



134
király a maga szokása szerint elrendelt, Aba király hatályon kívül helyezte. Ezen dolgok intézésében az ország főemberei közül hárman váltak ki. Egyiket Viszkának, a másikat Tojszlónak, a harmadikat pedig Pecsilinek hívták.221 Ezek népük szabadságát akarták, és arra törekedtek, hogy az országot a királyi vér sarjainak hűségesen visszaadják. Aba királyságának harmadik évében azonban Péter Henrik német király kíséretében nagy hadsereggel bevonult Aba király ellen. Aba király, mikor meghallotta, hogy a magyaroktól cserbenhagyott Pétert Henrik német király szívesen befogadta, az Úr ezernegyvenkettedik esztendejében követet küldött a császárhoz, hogy megtudakolja, vajon ellenségének tartja-e azért, mivel Pétert kiűzte az országából, vagy pedig hajlandó vele tartós békét kötni. A császár a válaszában ellenségnek mutatkozott, hiszen ezt felelte: "Mivel híveimet jogtalanul bántalmazta, érezni fogja majd, mire és mennyire vagyok képes." Aba király ezek hallatára belátta, hogy a császár Péter uralmát vissza akarja állítani. Ezért haragra lobbanva nagy sereget gyűjtött, megrohanta Ausztriát és Bajorországot, és kétfelé osztva vitéz harcosainak csapatait, a Duna folyó mindkét partján kardélre hányta a németeket. Zsákmányt is szedett tőlük, és a Traisen nevű folyótól222 igen sok foglyot magával hurcolva, egészen Tulln városáig száguldozott foglyokat fogdosva, ott pedig éjszakai pihenőt tartott. Mindez pedig hétfőn történt a hajnali szürkülettől éjszakáig. Hajnalhasadtával pedig a foglyok megszámlálhatatlan sokaságával örvendezve visszatért. Magyarországra. Ezután Karintiába küldött vitéz harcosokat, ezek is igen sok foglyot szedtek, és visszatértek Magyarországra. Ausztria őrgrófja, Gottfried, Pettau környékén támadást intézett ellenük, és mint mondják, elvette tőlük zsákmányukat.223 Akkoriban ugyanis Ausztriában nem hercegek, hanem őrgróf ok voltak. Ebben az időben a császár Húsvét ünnepét Kölnben ünnepelte, és főembe
221 Az Altaichi Évkönyvek csak a két utóbbit említik, mint a "nemzeti párt" főembereit. Pecsili neve később Pécselynek hangzott. 222 A Duna jobb parti mellékfolyója Alsó-Ausztriában. 223 Gottfried Karintia őrgrófja volt. – Pettau város (ma Ptuj Jugoszláviában) a Dráva mellett.



135
reivel arról tanácskozott, hogyan kellene országának a magyarok okozta sérelmeit megbosszulni. Ezek egyöntetűleg azt tanácsolták neki, hogy a magyarokat, akik ok nélkül ellenségesen törtek be országába, fegyveresen támadja meg, és a foglyokat szabadítsa ki a szolgaságból. Hatalmas hadsereget mozgósított tehát, és Vratiszlávnak, Csehország hercegénekt224 tanácsára a Duna északi partján vonult Magyarország határvidéke felé. A magyarok követei pedig megígérték a császárnak, hogy a magyarok minden tekintetben rendelkezésére állnak, de Pétert nem fogadják vissza királyuknak.
224 Csehország hercege (1035-1055).



136
Ezt azonban a császár minden erejével végre akarta hajtani. Péter nek ugyanis el volt kötelezve, mert azt ígérte neki, hogy visszahelyezi királyságába. A magyarok azonban semmiképpen sem egyeztek bele ebbe, és amikor ajándékokat küldtek, és hitet tettek, hogy a német foglyokat elengedik, a császár sietve visszatért, és a lázadó Gottfried lotaringiai herceg, Gozzilo herceg fia ellen fordult.225
A CSÁSZÁR BEJÖVETELE MAGYARORSZÁGRA PÉTER KIRÁLY MEGSEGÍTÉSÉRE
A következő évben Aba király követeket küldött a császárhoz, a béke ügyében kereskedett, azt ígérve, hogy a foglyokat, akik nála vannak, elbocsátja, azokért pedig, akiket már nem adhat vissza, megfelelő kárpótlást ad. A császár azonban nem akart addig egyezkedni, amíg Bajorországba nem megy, hogy ezek is, akiket a magyarok jogtalanul megsértettek, részt vehessenek az egyezségben. A császár tehát Magyarország határára jött, és úgy tervezte, hogy másnap megrohanja azokat az akadályokat, amelyekkel a magyarok a Rábca folyót körülzárták. Eközben pedig Aba király követei arra kérték a császárt, hogy tűzzön ki megfelelő határidőt, akkorra majd visszaküldik az összes foglyokat, és azonfelül még ajándékait is átadják. A császár tehát az ajándékoktól csábíttatva, meg más fontosabb ügyektől is akadályoztatva, visszatért Besançonba, ami Burgundia egyik városa. Ettől kezdve tehát Aba király, minthogy biztonságban érezte magát, garázda lett, és kegyetlenül dühöngeni kezdett a magyarok ellen. Azon a nézeten volt ugyanis, hogy urak és szolgák között minden közös legyen,226 sőt esküjének megszegését semmibe sem vette, hiszen az ország nemeseit mellőzve mindig a köznéppel és a nem nemesekkel fogott össze. A magyar nemesek azonban nem akarták ezt tűrni, s méltatlan viselkedése miatt megnehezteltek rá, összeszövetkeztek és összeesküdtek ellene, hogy megölik. Egyikük azonban elárulta a királynak az ellene és élete ellen összeesküvőket, s így Aba elfogatta, akiket tudott, és bírósági vizsgálat
225 Ez a Gottfried Lotaringia hercege volt (1044-1069). 226 Aba Sámuel nyilván a korábbi földközösséget akarta visszaállítani.



137
nélkül megölette őket. Ez nagy kárára vált a királynak. Midőn a király a nagyböjtöt Csanád várában ünnepelte, a nagyböjt alatt mintegy ötven nemes urat tanácskozás ürügyével egy házba bezáratott, és fegyveres katonáival legyilkoltatta őket, anélkül hogy bűnbánatot tarthattak, meggyónhattak volna. Ezért boldogult Gellért, csanádi püspök az egyházi törvények szerint előírt szigorral megdorgálta a királyt, és megjósolta neki, hogy veszély fenyegeti.227 Néhányan tehát az összeesküvők közül a történtektől felingerülve, sietve a császárhoz mentek, és Aba ellen beszéltek, mondván, hogy semmibe veszi esküjét, a nemeseket, akik maguk fölé királlyá emelték, megveti, a köznéppel és nem nemesekkel étkezik, lovagol, állandóan velük beszél. Ezeknek azt mondta a császár: "Ez bizony nem szokása nemes embernek, hanem épp az ellenkezőjének." Magát a császárt erősen ösztökélték, hogy bosszúlja meg Abán a rajta esett sérelmet, mivel Aba sem a foglyokat nem küldte vissza, pedig esküvel fogadta a császárnak, sem az okozott károkat nem tette jóvá. A császár tehát felbátorítva a magyarok ösztönzésétől, az ausztriai és cseh sereggel meg udvari embereinek csapatával Ausztria őrgrófságába vonult, eltitkolván, hogy Magyarországba szándékozik betömi, és azt színlelte, hogy csak azt akarja behajtani Aba királytól, amiben megállapodtak, s azután vissza fog fordulni. Ekkor érkeztek Aba király követei a császárhoz, visszakövetelték tőle azokat a magyarokat, akik hozzá menekültek; panaszt emeltek ellenük, és azt mondták, hogy akik most a császárnak híven engedelmeskednek, rablók és Magyarország fosztogatói; a császár és a magyarok közti háborúk és viszálykodás legfőbb bujtogatói; ezért a viszálykodás ilyen magvetőit át kell adni Abának, a magyarok királyának kezébe. A császár azt felelte, hogy semmiképpen meg nem teszi. Gyorsított menetben megrohanta tehát Magyarország határait, és betört Sopronnál. De amikor Babótnál át akart kelni a Rábca folyón, a kiöntött vizek, a sűrű cserjések és az ingoványos mocsarak miatt áthatolhatatlan
227 A velencei származású Gellért a csanádi püspökség első püspöke volt. 1046ban a pogánylázadás alkalmával a lázadók megölték. Nagyobb legendája részletesen beszámol Aba király megfeddéséről.



138
Rábcán nem tudott átkelni. A magyarok azonban, akik a császárral és Péter királlyal voltak, a Rába és Rábca folyók mellett fölfelé vezették a sereget, és egész éjszaka lovagolva, hajnalhasadáskor könnyedén át is keltek. Aba király pedig Ménfőnél, Győr mellett szállt vele szembe fegyvereseinek nagy sokaságával. Szerfölött bízott a. győzelemben, mivel egynémely bajorok közölték vele, hogy a császár csak kevés emberrel vonul ellene. És, mint mondják, Aba királyé lett volna a győzelem, ha némely magyarok Péter király iránti barátságukat megőrizve, a földre nem dobják harci lobogóikat, és meg nem futamodnak. A németek pedig azt mondják,228 hogy midőn közeledtek az ütközethez, égi jelként egy kis felhőcske jelent meg, és az isteni rendelésből támadt heves szélvihar rettenetes port hordott a magyarok szemébe, akiket, mint mondják, a pápa úr már előbb átokkal sújtott és elítélt, mivel Pétert, a királyukat tisztségétől megfosztották.229 Amikor tehát ütközetre került a sor, hosszan és hevesen harcoltak, de végre a császár Isten segítségében bizakodva, szerencsésen győzelmet aratott, Aba király legyőzve a Tisza felé futott, és egy faluban a magyarok, akiknek királysága alatt sokat ártott, egy régi veremben kegyetlenül meggyilkolták, Testét abban az egyházban temették el, mely annak a falunak a közelében volt. De néhány év múlva, mikor kiásták sírjából, szemfedőjét és ruháit romlatlanul találták, és sebhelyeit begyógyulva. Végül a saját kolostorában, Sárban temették el a testét.230
228 Ez egyenes hivatkozás a németországi forrásra, az Altaichi Évkönyvekre, ahol nemcsak ez a csodának feltüntetett jelenség van elbeszélve, hanem Aba király összes viselt dolgai, lényegében ugyanúgy, ahogy a magyar Krónikában találjuk. Ez vezette Csóka J. Lajost (i. m. 348., 356.) arra a gondolatra, hogy nem a magyar krónikás használta forrásul az Altaichi Évkönyveket, hanem az Altaichi Évkönyvek használták forrásul a magyar eseményekre vonatkozóan a szerinte 1060-1070 táján elkészült Chronica Hungarorum-ot. Állításával ellentétbe került az eddigi hatalmas német és magyar történeti irodalommal; ráadásul így – többek között – a fenti forrásidézés módja is megmagyarázhatatlan. 229 Erről a pápai átokról más források mit sem tudnak, de az Altaichi Évkönyvek is szó szerint ezt a szöveget adják. 230 Hogy eredetileg melyik templomban temették el Aba Sámuel királyt, nem tudjuk (Feldebrő?). Későbbi népi hiedelem lehet, hogy Aba sebeit halála



139
A császár pedig visszatérve táborába, az üdvöt hozó kereszt szentséges fája előtt alázatosan és áhítattal leborult, sarutlan lábba] és testére darócot öltve magasztalta Isten irgalmát egész népével együtt, hogy azon a napon a magyarok keze közül megszabadította, A németek közül ugyanis aznap mérhetetlen sokaság veszett el azon a helyen, úgyhogy az a hely mind a mai napig az ő nyelvükön Ferlorum Payernak, a mi nyelvünkön pedig Vesztnémetnek neveztetik,231 A holttetemek bűze miatt ugyanis két hónapig ember nem járhatott szépszerével azon a vidéken: az íjászok öldösték le őket. Eközben a magyarok összegyülekezvén könyörögve mentek a császárhoz, bocsánatért és irgalomért esedezve, A császár kegyes arccal és jóságosan fogadta őket, és megadta nekik, amit kértek. És innen egész népével Fehérvárra ment, mely németül Weissenburgnak mondatik. Ez Magyarország székhelye. Itt tehát a császár, akit a magyarok a császárnak kijáró tisztelettel és fényes előkészülettel tiszteltek meg, Pétert a királyi koronával királyi méltóságába visszahelyezte, és Szent István király szent jelvényeivel királyi módon felékesítve, saját kezén vezette a királyi trónushoz, Isten dicsőséges anyjának, a mindenkoron Szűz Máriának a bazilikájában királyi módon trónra ültette,232 és ugyanitt a királyt a magyarokkal, a magyarokat pedig a királlyal kibékítette. A magyarok kérésére megengedte, hogy megtartsák a magyar törvényeket, és a magyar jogszokás szerint ítélkezzenek. Miután a császár mindezeket ilyen módon elrendezte, Péter királyt a maga embereinek őrségével Magyarországon hagyta, és a kívánt jószerencsével visszatért Regensburgba.
után begyógyulva találták. Végső temetkezési helye a Heves megyei Abasár, ahol az Abáknak birtokaik voltak. 231 A német kifejezés jelentése "Bajorok veszése, pusztulása", tehát lényegében azonos a magyar Vessznémet kifejezéssel. 232 A trónszékre való ültetést szó szerint kell érteni. A királyavatás befejező aktusa ugyanis az inthronizatio, a trónszékre való ünnepélyes ültetés volt. A királykoronázás, és így a trónszékre való ültetés a középkorban rendszerint Székesfehérváron történt, s az itteni trónszékre való ültetés emlékét őrzi a város neve: Székesfehérvár, németül Stuhlweissenburg.



140
A CSÁSZÁR VISSZATÉRÉSE MAGYARORSZÁGRA, ÉS BÉLA HERCEG PÁRVIADALA LENGYELORSZÁGBAN
A következő évben is visszatért a császár Magyarországra. Húsvét szent ünnepén Péter király. Magyarországot egy aranyozott lándzsa képében átadta233 a császárnak a magyarok és a németek színe előtt. Ezenfelül a király még sok és fényes ajándékkal tisztelte meg a császárt; az pedig dicsőséggel tért vissza hazájába. Eközben Endre, Béla és Levente, akik Csehországba menekültek, szűkös szegénységük miatt átmentek onnan Lengyelországba. Miesko,234 Lengyelország fejedelme szívesen fogadta és tisztességgel tartotta őket. Ekkor azonban a pomeránok235 vonakodtak megadni az évi adót a lengyelek fejedelmének, akinek tartoztak vele. A fejedelem pedig a neki járó adót fegyveres csapattal kezdte behajtani a pomeránoktól. A pogány pomeránok és a keresztény lengyelek közösen megegyeztek, hogy vezéreik párviadalt vívjanak, és ha a pomerán legyőzve elesik, fizessék meg szokásos adójukat; ha pedig a lengyel esik el, csupán a maga kárát sirassa. Mivel Miesko fejedelem is, a fiai is féltek elfogadni a kitűzött párviadalt, Béla magát középre vezettette, és tolmács útján így szólt: "Ha tetszik nektek, lengyelek, és a fejedelem úrnak is, harcolni fogok országotok javáért és a fejedelem tisztességéért, bár nemesebb vagyok mint ez a pogány.”
Tetszett ez a pomeránoknak és a lengyeleknek egyaránt. És amikor fegyveresen összecsaptak lándzsájukkal, mint mondják, Béla oly emberül letaszította lováról a pomeránt, hogy az a helyéről mozdulni sem tudott, és Béla kardjával a földhöz szegezte. Maga a pomerán vezér is bevallotta, hogy ő a vesztes. Ennek láttán a pomeránok alázatosan meghódoltak Lengyelország fejedelmének, és a szokásos adót ellentmondás nélkül megfizették. A
233 A XI. században a koronán kívül az uralkodói jelvények közé tartozott az aranyozott lándzsa is. Ünnepélyes átadása a német császárnak az ország hűbéri függésének elismerését jelentette. 234 Miesko Lengyelország királya (1025-1034). Vazul fiai 1031 után mentek száműzetésbe. 235 Az Odera és Visztula között a tengerpart vidékén lakó nép.



141
fejdelem pedig a Béla által szerzett győzelemmel visszatérve magasztalta Béla merészségét és erejének hatalmas voltát, és neki adta az egész pomerán adót és vele együtt a leányát feleségül, és elrendelte, hogy mindazt, amire szüksége van, elegendő mértékben és bőségben szolgáltassák ki neki, és őt mindenképpen megtisztelve fejedelemségében tartotta, s nem mulasztotta el, hogy jókora földet rá ne hagyjon örökül.
BÉLA HERCEGRŐL, AKIT BENINNEK236 HÍVTAK; MEG ANDRÁS ÉS LEVENTE MAGYARORSZÁGRA VALÓ VISSZATERÉSÉRŐL; TOVÁBBÁ HOGY A MAGYAROK HOGYAN VETKŐZTEK KI HITÜKBŐL
Béla herceg pedig két fiat nemzett Lengyelországban; az egyiket Gézának, a másikat pedig nagyatyja237 neve után Lászlónak hívták. Endrének és Leventének nem tetszett, hogy Béla jóvoltából mint holmi függvények éljenek Lengyelország fejedelménél, és méltatlannak találták, hogy csupán nevük miatt a fejedelem udvarában maradjanak. Ezért engedelmet kértek a fejedelemtől, és otthagyva testvérüket, Bélát, elmentek Lodoméria238 királyához, de az nem fogadta be őket. S minthogy nem volt hol lehajtani a fejüket, továbbmentek a kunokhoz. A kunok pedig látták, hogy előkelő személyek, azt gondolták, hogy földjük kikémlelésére jöttek, és ha egy magyar fogoly rájuk nem ismer, meg is
236 Béla herceg Benin mellékneve másutt Belinnek van írva, s így szláv nyelven fehért jelent, ahogy testvérét, a későbbi I. András királyt is Albus Andreasnak, "Fehér Andrásnak" nevezi a Krónika. Ez a különös jelző nem bőrük vagy hajuk világos színére vonatkozik, mivel Béláról a Krónika később kifejezetten azt állítja, hogy barna színű volt. A korai külföldi forrásokban megmaradt annak az emléke, hogy a honfoglaló, sőt a már letelepült magyarok két csoportot képeztek, ti. a fehér magyarok és a fekete magyarok csoportját. Ez őrződhetett meg az András és Béla neve melletti "fehér" jelzőben, ti. hogy ők fehér magyarok. Ezek ugyanis előkelőbbnek számítottak, mint a feketék (vö. Horváth: Székesfehérvár i. m. 101-113.). 237 Ez a "nagyatya" kitétel Szár Lászlóra vonatkozik, és arra az időre mutat, amikor az uralkodó családnak Vazultól való származtatása már "kényelmetlenné" vált.
238 I. (Nagy) Vladimir orosz nagyfejedelemről (980-1015) elnevezett tartomány a Bug mentén, Volhíniában.



142
ölték volna őket; így azonban egy ideig ott maradhattak. Innen később Oroszországba mentek.239 Ebben az időben Magyarország egyes főemberei az ország romlásán bánkódva Magyarországot Péter király zsarnokságától meg akarták szabadítani. Endre, Béla és Levente iránt, akik Szent István király nemzetségéből származtak, megőrizték feddhetetlen hűségüket és javaikból, amijük csak volt, küldözgettek nekik követeik útján, és hűségesen szogálták őket. Ezek a fő emberek Viszka, Baja és Bonyha Voltak, meg ezeknek más rokonai, és mindig sóhajtozva és búslakodva várták az alkalmas időt, amikor Andrást, Bélát és Leventét visszahozhatják Magyarországra, és igyekeztek minden erejükkel visszaállítani Szent István nemzetségének a királyságát – aki szerette és felmagasztalta őket. Péter király azonban a német király hatalmában bizakodva már nem is uralkodott, hanem inkább kegyetlen zsarnoksággal nyomta el és ostorozta Magyarországot. Péternek pedig némely álnok emberek, tudniillik Buda és Devecser áruló módon tudomására hozták, hogy Magyarország említett nemesei, tudniillik Viszka, Baja és Bonyha meg az ő rokonságuk azon gondolkozik, miképpen állíthatná vissza a királyi nemnek a királyságot, és hogyan hozhatná vissza az országba Andrást, Bélát és Leventét Péter király ellenében. Péter király heves haragra lobbanva elfogatta, és kínpadra vonva megölette őket, másoknak pedig kivájatta a szemét, úgy gyötörte. És az egész Magyarországot oly nagy sanyargatással kínozta, hogy inkább választották volna a halált, semhogy ilyen nyomorúságban éljenek. Ekkor Magyarország nemesei látván népüknek romlását, Csanádban egybegyűltek, és országos tanácsot tartva ünnepélyes követséget küldtek Oroszországba Andráshoz és Leventéhez, mondván, hogy egész Magyarország hűségesen várja őket, és az egész ország készséggel engedelmeskedik nekik, mint királyi nemből valóknak, csak jöjjenek már be Magyarországra, és védelmezzék meg őket a németek dühétől. Esküvel is megerősítették, hogy mihelyt ők bejönnek Magyarországra, minden magyar egy szívvel, egy lélekkel azonnal hozzájuk sereglik, és uralmuknak aláveti magát.
239 Oroszországon itt és alább is a kijevi nagyfejedelemség értendő.



143
Endre és Levente pedig kendőzött cselvetéstől tartva titkon követeket küldött Magyarországra. Midőn aztán maguk is Újvárhoz érkeztek, amelyet Aba király épített,240 íme Magyarország egész népessége csapatokban hozzájuk sereglett, és az ördög ösztönzésétől feltüzelve makacsul kérték Endrétől és Leventétől, hogy engedjék az egész népet pogány vallás szerint élni, a püspököket és papokat leöldösni, az egyházakat ledönteni, a keresztény hitet elvetni, és a bálványokat tisztelni. Megengedték tehát nekik, hogy menjenek és vesszenek szívük kívánsága szerint, ősapáik babonáiban.241 Másképpen ugyanis nem akartak harcolni Péter király ellen Endréért és Leventéért. A magyarok közül elsőnek egy Vata nevezetű volt Bélus várából,242 aki magát a démonoknak szentelte, leborotválta fejét, és hajából három ágban varkocsot font a pogányok szokása szerint.243 Ennek a fia, név szerint Jánus, sokkal későbbi időben, atyja hitét követve, sok varázslót, javasasszonyt és jóst gyűjtött maga köré, és ezeknek igézései miatt igen kedves volt az urak előtt,244 A sok javasasszony közül egyet, egy Rasdi nevűt, elfogott a legkeresztényibb Béla király, és addig tartotta tömlöcbe zárva, míg saját lábát felfalva meg nem halt. A magyarok viselt dolgairól irt régi könyvekben245 meg van írva az is, hogy tilos volt a keresztényeknek Vata és Jánus vérrokonaiból választani feleséget, mert miként
240 A mai Abaújvárról van szó. 241 Bibliai kifejezések (Zsolt 80,13). 242 Az 1046. évi pogánylázadás vezére, Vata Békés megyében volt birtokos (vö. Györffy György: AZ Árpád-kori Magyarország történeti földrajza. Bp. 1963. 1. 494.), s így a Bélus név a Krónikában szövegromlás a régi magyar Bekus (Békés) helyett. 243 A pogány magyarok és később a pogány kunok jellegzetes hajviselete. 244 Vata-fia János pogány lázadása I. Béla király uralkodásának elején, 1061-ben történt. – A jósok a pogány magyarok sámánhitének papjai, a sámánok. 245 A későbbi krónikás itt a neki forrásul szolgáló "régi könyvekre" hivatkozik, amelyek a magyarok tetteiről (= Gesta Hungarorum) szólnak. Mivel itt a krónikás több könyvről szól, több korai, XI-XII. századi gesztát ismerhetett, amelyek részletesen leírták e XI. századi pogány lázadások történetét. Hóman Bálint ezzel a XI. századi eseményekre vonatkozó forrásidézéssel kapcsolatban csak egy gesztára, az általa "Szent László kori Gesta Ungarorum"-nak nevezett ősforrás ra gondol (vö. Hóman: i. m. 93.), Ennek az elgondolásnak azonban a fenti hely ellentmond.



144
az Ószövetségben Dathán és Abirán246 lázadást szított az Úr ellen, ezek is a kegyelem időszakában elfordították a magyar népet Krisztus hitétől. Ekkor tehát ennek a Vatának kárhozatos és átkos buzdítás ára az egész nép a régi babonákra adta magát, és elkezdtek lóhúst enni, és mindenféle gonoszat művelni,247 Mert bizony a papokat is, meg a keresztény hitet megtartó világiakat is leöldösték, és az Isten sok egyházát ledöntötték, Azután Péter király ellen fellázadva minden németet és olaszt, akik szerte az országban különböző tisztségeket viseltek, rút halállal kivégeztek. Péter táborába pedig gyors lovakon, éjnek idején küldtek három kikiáltót, hogy kihirdessék Isten szavát,248 Endrének és Leventének rendeletét, hogy a püspököket a papsággal .együtt öljék meg, kaszabolják le a dézsmaszedőket, vegyék fel újból a hagyományos pogányságot, töröljék el teljesen az adót, vesszen Péternek emléke mindörökre, sőt azon túl is, németjeivel és olaszaival egyetemben. Amikor reggel lett, Péter király megtudakolta, mi történt, és megbizonyosodott róla, hogy visszatértek a testvérek, és azok színe előtt koncolták fel elöljáró embereit a magyarok. Nem látszott rajta a félelem a hírek miatt, sőt vidámnak mutatkozott, táborát ama helyről felszedte, és átkelt a Dunán, mivel Fehérvárba kívánt bevonulni. A magyarok azonban megsejtvén szándékát, megelőzték, elfoglalták a város tornyait és bástyáit, s a kapukat eltorlaszolva kizárták őt. Eközben pedig Endre és Levente a nép tömegeivel végigvonult Magyarország közepén, és ahhoz a révhez közeledett, melyet a nép Pestnek nevez. Ennek hallatára Gellért, Besztrik, Buldi és Beneta püspök és Szolnok ispán elindultak Fehérvárról Endre és Levente herceg elé, hogy tisztességgel fogadhassák őket. S midőn az említett püspökök sietve abba a helységbe értek, amelyet
246 Lázadók a bibliai történetben: Szám 16, 1. 247 A pogány magyarok lóáldozatot mutattak be, és az áldozati állatok húsát megették. 248 A mondás eredetileg így hangzott: "A nép szava az Isten szava." Állítólag e jellegzetes, a népszuverenitást kifejező szólásmondás már a VIII-IX. század fordulóján is megtalálható (vö. Csóka i. m. 577-578.). A krónikás fogalmazása, kissé sután, azt akarja kifejezni, hogy I. András rendelete a nép akaratával megegyezett.



145
Diósdnak neveznek,249 Szent Szabina templomában misét akartak hallgatni, mielőtt uraik elé járulnak. GELLÉRT PÜSPÖK VÉRTANÚHALÁLA Boldogult Gellért püspök tehát a misemondáshoz papi ruhába öltözve buzdító szavakat szólt hozzájuk, mondván: "Testvéreim és püspöktársaim és ti többi hivők, akik itt vagytok, tudjátok meg, hogy mi a mai napon a mi Urunk Jézus Krisztushoz megyünk mártírkoronával, az örök boldogságra. Én ugyanis feltárom nektek az Istennek titkát, melyet nékem az éjszaka kinyilatkoztatott. Láttam ugyanis a mi urunkat, Jézus Krisztust, szentséges anyjának, a mindenkoron Szűz Máriának a padkáján ülve, amint magához hív bennünket, és testének és vérének szentségét saját kezével nyújtja nekünk. Amikor pedig Beneta püspök250 járult eléje, elvonta előle Krisztus a szent ostyát. Ezért ő a mai napon nem lesz részese a mi vértanúságunknak." Ezután pedig boldog Gellért intette őket, hogy gyónják meg egymásnak bűneiket. És a mise meghallgatása után imába merülve, a vértanúhalállal elnyerendő örök boldogság biztos reményében örvendezve, mindnyájan megáldoztak. Azután együtt indultak a Pestnél levő Duna-rév felé. Boldog Gellért püspök pedig, minthogy termetre kicsi volt, s minden erejét felemésztette Isten szolgálatában, kocsi segítségére szorult. És midőn az említett révhez érkeztek, íme elvetemült emberek, tudniillik Vata és cinkosai, ördögöktől megszállva – mert annak adták magukat – rárohantak a püspökökre és társaikra, és kövekkel elborították őket. Boldog Gellért püspök pedig azokat, akik őt kövezték, szüntelenül a kereszt jelével jelölte meg. De azok ennek láttára még inkább megdühödtek, rárohantak, kocsiját a Duna partján felfordították, őt pedig a kocsijából kivonszolva egy taligára ültették, és Kelenföld hegyéről251 a mélybe dobták. És mivel még lélegzett, mellét lándzsával átdöfték, és azután egy sziklakövön összetörték a koponyáját. Krisztus dicső vértanúja így tért meg e világ nyomorúságából az örök boldogságra. A Du
249 Diósd, helység Buda közelében. 250 Ez a Beneta püspök az 1055-i tihanyi alapítólevél tanúsága szerint Benedek (Benedictus) néven esztergomi érsek lett. A Beneta név becéző formája a latin Benedictusnak. 251 Kelenföld hegye a mai Gellérthegy. – A pesti Duna-rév kb. a mai Erzsébethíd helyén volt.



146
na gyakran kiáradt addig a nagy kőig, amelyen Szent Gellért fejét összetörték, de hét évig nem tudta a vérét lemosni. Végre a papok felszedték. Ez a kő most Csanádban van, az ő oltárának lapján.252 Most ugyanazon a helyen, ahol a koponyáját összetörték, a hegy alatt Boldog Gellért vértanú tiszteletére épült templom van.253 Ez a Gellért Rosaccióban volt szerzetes,254 származására nézve velencei, és amikor Pannóniába jött, először Bakonybélben remeteéletet élt, végül pedig a csanádi székbe került püspöknek. Buldi püspök is kövektől elborítva bement a dicsőség honába. Besztrik és Beneta pedig hajóval keltek át a Dunán Endréhez és Leventéhez, de a túlsó parton levő eretnekek Besztrik püspököt megsebesítették; három nap múlva meg is halt. Endre herceg közben odaérkezett, és Beneta püspököt kiszabadította a kezükből; és így beteljesedett Szent Gellért jóslata: Benetán kívül mindnyájan vértanúhalált haltak. Szolnok ispán is lovával a Dunába ugratott, és egy Murtmur nevű ember arra hajózván, beemelte hajójába, hogy a haláltól megszabadítsa. Ezt a Murtmurt ugyanis Szolnok ispán keresztelte meg. Mikor aztán meg akarta menteni az említett ispánt, az eretnekek halállal kezdték fenyegetni, ha nem öli meg Szolnok ispánt. A fenyegetéstől félve Murtmur az ispánt kardjával megölte a hajójában. Krisztus hitéért ezen a napon a papoknak és a világiaknak oly nagy sokasága szenvedett vértanúhalált, hogy számukat csak az Isten és angyalai tudják.
252 Szent Gellért nagyobb legendája az 1046. évi pogánylázadásról é Gellért haláláról a Krónika fenti elbeszélésével szöveg szerint is nagyjából egyezően számol be. 253 Ez a XIII. századi krónikás megjegyzése: a Gellért-legendák erről még nem tudnak. 254 A XIII. századi krónikás téves adata. Rosazzóban, ebben az Udinétől délkeletre fekvő helységben a XI. század első fele folyamán még nem volt bencés monostor. Gellért a velencei Szent György (San Giorgio Maggiore)szigeten levő monostorból jött Magyarországra (vö. Karácsonyi János: Szent Gellért élete. Bp. 1925. 148-153.).



147
PÉTER KIRÁLY HALÁLA
Péter király pedig, amikor látta, hogy a magyarok egy szívvel, egy lélekkel Endre és Levente herceghez csatlakoznak, maga is futni kezdett németjeivel Mosony felé, hogy innét Ausztriába átmehessen, de nem sikerült elmenekülnie. Időközben ugyanis a magyarok az ország kapuit és kijáratait már elfoglalták,255 de Endre herceg követe is visszahívta Péter királyt békekötés ürügyével, és hogy neki illő tisztséget biztosítsanak. Ez hitelt adott neki, mint mondják, és visszatért, de leginkább kényszerűségből, mivel megtudta, hogy előle titokban elbujdosott a serege. Ezért sietve vissza akart térni Fehérvárra. Amikor betért a Zámoly nevű faluba, az említett követ csellel el akarta őt fogni, és megkötözve Endre herceg elé akarta vinni. Péter azonban megsejtvén ezt, bevette magát egy udvarházba, és három napig vitézül harcolva védelmezte magát. Végre minden katonáját elpusztították az íjászok, őt magát meg élve foglyul ejtették, és megvakítva Fehérvárra vitték; itt a szörnyű fájdalom miatt rövidesen befejezte életét. Pécsett temették el, abban az egyházban, amelyet ő alapított Szent Péter apostol tiszteletére, másodszori uralmának harmadik évében.256
AZ ELSŐ ENDRÉNEK NEVEZETT ANDRÁS KIRÁLY MEGKORONÁZÁSA
András herceg aztán, mihelyt ellenségeinek zavargásai elől biztonságba jutott, a királyi székhelyen, Fehérvárott elnyerte a királyi koronát. Csupán három püspök koronázta meg, azok, akik a keresztények ama nagy pusztulásából megmenekültek, az Úrnak ezernegyvenhetedik esztendejében. Egész nemzetének főbenjáró büntetés terhe alatt elrendelte, hogy a korábban engedélyezett pogány vallást elhagyván, Krisztus igaz hitére térjenek vissza, és mindenben a szerint a törvény szerint éljenek, amelyre Szent István király tanította őket.
255 Az országhatár természetes és megerősített védelmi vonala, amelyeket gyepűknek hívtak és amelyeken csak egyes helyeken lehetett átjutni: ezeket az átkelőhelyeket nevezték az ország kapuinak. 256 A mai pécsi székesegyházban, amelyet azonban többször átalakítottak és megnagyobbítottak azóta.



148
Levente pedig ugyanezekben a napokban halt meg. Ha tovább élt volna, és elnyeri a hatalmat az ország fölött, kétségtelenül megrontotta volna egész Magyarországot a pogány bálványozással. És mivel maga Levente nem katolikus módon élt, azért pogány módra temették el Taksony falu környékén, túl a Dunán, ahol állítólag Taksony, az ő őse is fekszik.257 Mondják némelyek, hogy ez a három testvér Vazulnak volt a fia egy bizonyos Tátony nembeli lánytól, és hogy nem is rendes házasságból születtek, s hogy vérségi kapcsolat miatt kapták a nemességet a Tátony nembeliek. Bizonyosan hamis és elvetemült szóbeszéd ez, mert enélkül is nemesek ők, mivel ezek Kopasz László fiai, aki állítólag Ruténföldről kapott feleséget, s tőle született ez a három testvér. Ezt a királyt Fehér Andrásnak és Katolikusnak hívták. Három év alatt a magyarok adófizetőivé tette a lengyeleket, cseheket és ausztriaiakat. András király, amikor öccsét elveszítette, követet küldött Lengyelországba másik testvéréhez, Bélához, és nagy szeretettel hívta őt, mondván: "Egykoron mi társak voltunk a szükségben, a szenvedés ben; kérlek most, szerelmetes testvérem, ne késlekedj hozzám jönni, hogy társak legyünk az örömben, és az ország javain örvendezve, személyes jelenlétedben osztozzunk meg. Nincs ugyanis örökösöm, sem testvérem rajtad kívül. Légy te az én örökösöm, és légy utódom a királyságban."
Béla elérzékenyedett ezektől a szavaktól, és egész házanépével a királyhoz jött. Amikor a király meglátta őt, "nagy örömmel örült",258 mert öccsének erejére is támaszkodhatott. Ezután pedig a király és testvére, Béla tanácsot tartván, az országot három részre osztotta. Kétharmad rész a királyi felség tulajdonában, azaz hatalma alatt maradt, a harmadik rész pedig a herceg birtokába ment át. Az országnak ez az első megosztása sok vi
257 Taksony falu a Duna bal partján fekszik, tehát a Duna-Tisza közén. Ezt a területet nevezték – mint láttuk – az Árpád-korban Dunántúlnak. – Taksony kb. 950-től 970-ig volt fejedelem. 258 A Bibliából kölcsönzött kifejezés: Mt 2,10.



149
szálynak és háborúnak lett a magva Magyarország királyai és hercegei között.259
Ebben az időben András királya Balaton tava mellett egy kolostort alapított Szent Ányosnak tiszteletére, azon a helyen,
259 A ducatus (hercegség) intézménye, amely szerint az ország egyharmad része felett a trónörökös (dux) uralkodik, a kétharmad rész felett meg a király, különösen XI. és XIII. századi történetünkből ismeretes. Pl. IV. Béla ifjabb király (rex iunior, dux) volt apjának, II. Andrásnak uralkodása idején; V. István ugyancsak ifjabb király volt IV. Béla királysága idején stb. Lehet, hogy ez intézmény X. századi előzményekre megy vissza.



150
amelyet Tihanynak neveznek.260 Azután feleségül vette a ruténok fejedelmének a leányát, tőle született Salamon és Dávid. Egy ágyasától pedig, aki Marót faluból való volt, György született. Béla herceg Lengyelországban Géza és László nevű fiait, Magyarországon pedig Lampértot és leányokat nemzett. És a király meg a herceg békében és nagy nyugalomban élt.
A NÉMET CSÁSZÁRNAK VAGYIS KIRÁLYNAK MAGYARORSZÁGRA JÖVETELE
Ebben az időben a németek királya261 nagy sereggel ostrom alá vette Pozsonyt, mert meg akarta bosszulni a Péter ellen elkövetett jogtalanságot, és uralma alá akarta hajtani Magyarországot. Sok hadigépet építtetett a vár ostromára, de nyolcheti ostrommal sem tudott semmit elérni. Az említett király ugyanis hajóhaddal jött Pozsony vára ostromára. Ekkor a magyarok, akik a várban voltak, előkerítettek egy az úszásban igen járatos embert, név szerint Zotmundot. Az éjszaka csendjében a császár hajóihoz küldték, s ő a víz alatt oda érkezvén mind megfúrta a hajókat, és a hajók hirtelen megteltek vízzel. A németek hadereje megtört, meggyengülve és erejüket elveszítve tértek vissza hazájukba. Sok vitéz volt Pozsonyban, de közülük is kivált Vojtek, Endre, Vilungard, Uros és Márton, akik naponta vitézül megharcoltak a németekkel.262 A következő évben263 pedig a császár a harcosok nagy sokaságával ugyancsak emiatt jött Magyarországra a Zala és Zselic folyók forrásvidékén. De élelemmel megrakott hajókat is küldött Magyarországra a Dunán, és ezeknek élére testvérét, Gebhard
260 Az egykori tihanyi monostorból csak az altemplom maradt meg I. András korából, Andrásnak és Dávid nevű fiának a sírhelyével. András felesége Jaroszláv kijevi nagyfejedelem (1016-1054) leánya, Anasztázia volt. 261 III. Henrik (1039-1056). 262 Pozsony ostromát a külföldi források 1051-re teszik. – A vitézek névsorában előforduló Vojtek, Endre és Márton ispánok az 1055. évi tihanyi alapítólevélben is szerepelnek az oklevél aláíróiként, tehát történeti személyek. 263 Ezt a hadjáratot a külföldi források – a Krónikával ellentétben – 1051-re teszik.



151
püspököt állította.264 Ennek hallatára András király és Béla herceg a gabonakazlakat és a szénaboglyákat tűzzel mind felégették, és arról a vidékről, ahol a császár feltehetőleg át akar vonulni, a lakosokat összes állataikkal együtt távolra elvitték. És amikor a császár Magyarországra bevonult, és a felégetett vidékekre érkezett, a katonái és lovai számára élelmet nem talált, és azt sem tudta, hol vannak a hajói, s így azoktól sem nyerhetett semmiféle segítséget. Átkelvén pedig az erdőkön, a bodajki hegyekhez265 közeledett, szükséget szenvedve minden élelemben. Eközben pedig Gebhard püspök Győrbe érkezett, és Henrik császárhoz levelet küldve tudakolta, hol várakozzék rá. Azt azonban, aki e levelet vitte, mivel Isten is úgy akarta, András király portyázói elfogták, és a király elé vezették. És miután Miklós püspök tolmácsolása révén a levél tartalmát megértették, írtak Gebhard püspöknek egy válaszlevelet, amelyet egy jövevénnyel elküldtek neki. Az pedig színlelve, hogy a császár küldte, előadta Gebhard püspöknek a levelet, amely ilyesmit tartalmazott: "Tudd meg, derék Gebhard püspök, hogy birodalmunk nagy és súlyos ügyei arra kényszerítenek, hogy Magyarországról visszatérjünk Németországba. Ellenségeink ugyanis birodalmunkat ellenséges indulattal elfoglalták. Rajta tehát, igyekezz, és a hajókat megsemmisítve, a lehető leggyorsabban jelenj meg előttünk Regensburgban. Számodra sem biztonságos ugyanis Magyarországon időzni."266
Amikor Gebhard püspök megtudta ezeket, sietve Németországba menekült. A császár tehát a hajóktól várt támogatás reményétől elesve halálos szükségbe jutott, és vele együtt egész hadse
264 Gebhardt regensburgi püspök (1030-1060), III. Henrik eme hadjáratában a külföldi források szerint is részt vett, és a hajóhad parancsnoka volt. 265 Székesfehérvártól északnyugatra. 266 E félrevezető levél megfogalmazását a krónikaíró annak a Miklós püspöknek tulajdonítja, aki az 1055-i tihanyi alapítólevelet is fogalmazta. Az ellenség hasonló félrevezetését álkövetek útján, mint sikeres hadicselt, már István király 1080 előtt írt nagyobb legendája is említi, II. Konrád német császárnak István király ellen 1030-1031-ben viselt hadjárata kapcsán. Gerics józsef (Legkorábbi Gesta-szerkesztéseink keletkezésrendjének problémái. Bp. 1961. 19-22.) a legenda erről szóló beszámolóját a Krónika fenti elbeszélésére vezeti vissza, mint forrásra, és ezzel egy 1080 előtt meglevő krónika meglétére következtet – jogosan.



152
regét is a lovakkal és teherhordó barmokkal a nyomorúságos éhhalál veszedelme fenyegette. Ráadásul a magyarok és a besenyők minden éjjel kegyetlenül nyugtalanították, mérgezett nyilaikkal öldösték őket, és sátraik közt hurkokat kifeszítve igen sok embert elraboltak, akik valamilyen szolgálatban jártak. A németek a nyílzáportól való félelmükben – a nyilak ugyanis eső módjára zuhogtak rájuk és pusztították őket – beásták magukat a földbe, és maguk fölé vonva pajzsukat, elevenen sírba feküdtek a halottakkal együtt. Mert a sírgödörben, amelyet a holtnak ástak, éjszaka az élő feküdt, és amit az élő számára éjszaka ástak, azt nappal magának követelte a halott. Látta a császár, hogy mennyi és milyen veszélybe bonyolódott, követet küldött tehát András királyhoz és Béla herceghez, és örök és szilárd békét kért. Azt mondta ugyanis, hogy ha András király biztonságos utat enged neki a visszavonuláshoz, és ha éhségtől gyötört seregének segít az életben maradáshoz, akkor ő soha nem támad András király és utódai ellen, és ezentúl a magyarok királyát sem szóval, sem tettel, sem szándékkal sérteni nem próbálja. Sőt ha utódai közül valaki fegyvert fogna Magyarország leigázására, sújtsa a mindenható Isten haragja, és nyomja annak örök átka.267 Az örök béke szilárdabb megerősítésére Zsófia nevű leányát is hajlandó András király fiához, Salamonhoz adni feleségül, pedig előbb a francia király fiának ígérte oda a legsúlyosabb eskü alatt. S esküjével, hitének lekötésével erősítette, hogy mindezeket híven meg fogja tartani.268 András király és Béla herceg tehát, mivel inkább a béke hívei, semmint a viszálykodás magvetői akartak lenni, békét kötöttek a császárral. A császár pedig személyes esküvel erősítette meg, hogy mindazt híven teljesíti, amit mondott. Ekkor András király Magyarország királyainak szokásos bőkezűségével küldött
267 E két utolsó mondat III. Henrik egykorú okleveleinek frazeológiáját, stílusfordulatait és formuláit (átokformula) mutatják (vö. Horváth: Árpád-kori i. m. 309-310.). A magyar okleveles gyakorlatban ezek a formulák csak a XII. század közepétől (II. Béla, II. Géza korában) válnak gyakoribbá. 268 Időközben (1056-ban) elhunyt III. Henrik, és az Altaichi Évkönyvek tanúsága szerint kiskorú leányának az eljegyzése az ugyancsak kiskorú Salamonnal csak 1058-ban, IV. Henrik uralkodása idején történt meg ünnepélyes külsőségek között. Salamon feleségének a neve azonban Judit volt. Lehet, hogy ezt a nevet Magyarországra költözése után kapta.



153
a császárnak ötven óriási testű vizát, kétezer tábla szalonnát, ezer óriási bikát, a kenyérből pedig többet, mint amennyit magukkal tudtak vinni, azután juhokat és ökröket, vagyis legelő barmokat, és fölös mennyiségben bort. Az ételek mértéktelen fogyasztása és az italban való tobzódás következtében a németek közül sokan lerészegedve és ittasan elpusztultak. A megmaradottak pedig a magyarok könyörületéből megmenekülve a halál torkából, ott hagyták sátraikat, pajzsukat, és minden holmijukat elhányva olyan gyors menetben igyekeztek visszatérni Németországba, hogy még hátra sem néztek. Emiatt azt a helyet, ahonnan a németek oly gyalázatosan, vértjeiket eldobálva elfutottak, mind a mai napig Vértes hegyének nevezik, a németek pedig Schildbergnek hívják azt a helyet.269
SALAMON KIRÁLY MEGKORONÁZÁSA ÉS ELJEGYZÉSE
Miután pedig Henrik császár ekkora gyalázattal Magyarországról a saját földjére futott, András király követeket küldött hozzá, és arra kérte, hogy – mint ígérte – Zsófia leányát adja hozzá házastársul Salamonhoz, a fiához. A császár pedig, ahogy esküjével ígérte, híven teljesítette kérését. Miután tehát a királyi lakodalmat megülték a Morva folyó mellett, a békeszerződést szilárdan megerősítették, a császár és a király örömmel tértek haza. De András királyt ezután hamarosan szélütés érte, és mind a téli, mind a nyári évszakban hordszéken kellett hordozni. Szent István király halála után tehát tizenegy év és négy hónap telt el András király uralkodásának első esztendejéig. Ezen idő közben pedig a német, vagyis inkább a velencei Péter uralkodott első és másodízben öt és fél évig, Aba pedig három évig uralkodott.270
269 Vértes hegyének német Schildberg nevét Thuróczy tette hozzá a Krónika szövegéhez. 270 Ez a kronológiai összegezés ellentmondásos, hiszen ha Péter öt és fél évig, Aba három évig uralkodott, ez összesen nyolc és fél év, durván számítva kilenc. A hiba úgy jöhetett létre, hogy a szövegben a római IX-et tévesen XI-nek írták.



154
Mivel pedig a vérségi szeretet és a rokoni vonzódás akadálya szokott lenni az igazságosságnak, András királyban is legyőzte a fia iránti szeretet az igazságosságot, és kötelező ígéretét megszegve – aminek a királyoknál nem volna szabad megesnie –,
még gyermek fiát, a mindössze ötéves Salamont, uralkodásának tizenkettedik évében, öregségtől elgyengülve, egész Magyarország fölé királlyá emelte és megkoronáztatta. Ú gy tüntette fel a dolgokat, hogy mindezt az ország romlásának megakadályozására teszi, mert a császár nem adja a leányát fiához, Salamonhoz, ha Salamont meg nem koronázzák.



155
Amikor pedig Salamon koronázásakor azt énekelték: "Légy ura a te testvéreidnek", és Béla herceg tolmács útján a tudomására jutott, hogy a gyermek Salamont teszik meg az – ő urának, Béla nagyon méltatlankodott.271 Mások azt mondják, hogy Béla hercegnek és fiainak, Gézának tudniillik és Lászlónak, meg az ország összes főembereinek egyetértésével kenték Salamont királlyá, s csak utóbb keletkezett köztük a gyűlölet a viszálykodás magvetőinek bujtogatása következtében. A besúgók ugyanis – amilyenek a mi időnkben nagy tetszésnek örvendenek –272 legfőképpen azt sugalmazták a királynak, hogy Salamon csak úgy uralkodhat, ha Bélának kioltják az életét. Másfelől meg arról igyekeztek meggyőzni Béla herceget, hogy elérkezett az alkalom a királyság megszerzésére, hiszen Salamon gyermek, atyja pedig az öregségtől megtört és beteges. A király és a herceg tehát Várkonyban273 adtak egymásnak találkozót. A király pedig belátta, hogy halála után fia nem uralkodhatik a herceg beleegyezése nélkül. Tanácskozásra hívta két hű emberét, tanácsot tartott velük, mondván: "Próbára akarom tenni a herceget, és megkérdezem őt, vajon a koronát vagy a hercegséget akarja-e ?"
Maga elé tette tehát a királya koronát egy bíbor szőnyegre, és melléje a hercegséget jelentő kardot.274 "Ha a herceg jó békével
271 A gyermek Salamon megkoronázása 1057-ben történt. Salamon ekkor mintegy ötéves volt. – Az énekelt szöveg a Bibliából való (Ter 27,29), de a királykoronázás angolszász szertartásában, az ún. Egbert- vagy Ethelred-féle ordóban is szerepel (vö. Tóth Zoltán: A Hartvik-legenda kritikájához Bp. 1942. 66-67.). 272 A sok átdolgozó és krónikafolytató miatt nem lehet eldönteni, hogy ez a különös, szubjektív megjegyzés a besúgók kedvelt voltáról melyik krónikástól származik. A legvalószínűbb Domanovszky feltevése, aki ezt Kálmán király és Almos herceg viszályára vonatkoztatja (vö. Domanovszky: A Budai Krónika i. m. 827.).
273 Tiszavárkony, Szolnoktól délre. 274 A német-római X. századi koronázási ordó szerint a korona mellett a kard is királyi hatalmi jelvény. Tudta ezt a krónikás is, de mivel az elbeszélt várkonyi jelenetben éppen a királyi hatalom megosztásáról volt szó a gyermek Salamon, illetve Béla herceg között, az adott helyzetben a kard a kisebb hatalmat, a hercegséget (ducatus) jelentette a királyi koronával szemben. Ez a jelenet tehát – amelynek hitelességében nincs okunk kételkedni! – éppen annak a bizonyítéka, hogy I. András király főpapi környe



156
meg akarja tartani a hercegséget, hát tartsa meg, de ha a koronát akarja, akkor ti ketten azonnal rohanjatok rá, és a karddal fejezzétek le Béla herceget." A főemberek meg is ígérték, hogy megteszik. Mikor pedig a tanácsot tartották, a kikiáltók ispánja, Miklós állt őrt a palota ajtaja előtt, és mindent hallott. És midőn a herceget a király elé vezették, és belépett az ajtón, a kikiáltók ispánja gyorsan odaszólt neki: "Ha élni akarsz, válaszd a kardot." Többet nem mondhatott. Mikor aztán a herceg belépett, és látta a király előtt a koronát meg a kardot, nagyon elcsodálkozott. Mihelyt leült, felemelkedett a király fektéből, és az ágyon ülve így szólt: "Herceg! Megkoronáztattam a fiamat, de nem kapzsiságból, hanem az ország romlásának elhárítására, mert három nappal ezelőtt a császárral erről tanácskoztam. Neked azonban szabad az elhatározásod; ha a királyságot akarod, vedd a koronát, ha a hercegséget, vedd a kardot; egyiket engedd át a fiamnak; de a korona igazság szerint téged illet."
A herceg átlátta a helyzetet, és Miklós ispán szavait megértve ezt mondta: "Legyen a korona a fiadé, aki fel van kenve, és add nekem a hercegséget." És rögtön elvette a kardot. A király pedig leborult a lábához, ami ritkán szokott megtörténni. Azt hitte ugyanis, hogy Béla bárgyúságból engedi át a koronát fiának, ahogy Levente engedte át neki.275 De a herceg félelemből tette. Végül gonosz emberek baljóslatú sugalmazására viszály tört ki a király és a herceg közt. A herceg azonban igen bölcs volt, a király cselvetéseitől már előre óvakodva, egész házanépével együtt elvonult Lengyelországba, az apósához. Amikor ezt András király meghallotta, Béla
zete, például a tihanyi alapítólevélben szereplő Benedek érsek nagyon jól ismerhette a német-római koronázási ordót, s éppen e főpapi környezetből kerülhetett ki Béla herceg fenti próbatételének kieszelése, Salamon megkoronázása alkalmával pedig az Egbert-féle koronázási ordó alkalmazása, annak a hangsúlyozása, hogy a megkoronázott királya testvéreknek és a rokonoknak is ura, ami a német-római ordóban így nincs benne. (Másként, de mindenképp helytelenül ítéli meg a kérdést Tóth i. m. 72.) 275 Ugyanezt a kifejezést használja a krónikás Almos herceggel kapcsolatban, aki – szerinte – szintén "bárgyúságból engedte át a koronát" testvérének, Kálmánnak. Ez esetleg e két rész azonos szerzőjére mutat – Kálmán király idejéből.



157
mesterkedéseitől félve, fiát, Salamont elküldötte a császárhoz, fiának az apósához. Magyarország főemberei közül igen sokan követték őt. Eközben Béla herceg mindazt a jogtalanságot, amit vele szemben testvére, András király elkövetett, tudomására hozta apósának, Lengyelország fejedelmének.276 Lengyelország fejedelme pedig híven és hathatósan a segítségére sietett, úgyhogy Béla herceg apósának három csapatától támogatva, visszatért Magyarországra. András király pedig, amikor megtudta, hogy Béla hadsereggel vonult Magyarországra, a német császártól két vezért küldetett a maga megsegítésére, tudniillik Vilmost és Pothot, sőt a csehek fejedelmét is, aki rokonságban állt vele, zsoldjába fogadta, és bizakodott zsoldosainak tömegében. Magyarok ugyanis nem nagy számban voltak vele; legnagyobbrészt a fiát, Salamont kísérték el, s azok közül, akik az országban maradtak, a legtöbben Béla herceghez sereglettek. Béla hercegnek pedig hírül hozták, hogy András királya zsoldosoknak igen nagy sokasága felett rendelkezik. De ő inkább választotta a csatában a halált, semhogy ütközet nélkül kitérjen a király hadserege elől. Gyors menetben rettenthetetlenül vezette seregét a Tisza felé, András király ellen. Vilmos és Poth, a németek vezérei pedig haragtól tüzelve csapataikkal sietve átkeltek a Tiszán, és ütközetbe bocsátkoztak. Mindkét rész derekasan harcolt, de Isten segedelmével Béla herceg nyerte el a győzelmet, és csaknem az összes németeket leölte itt, és vezéreiket elfogta. Azok a magyarok pedig, akik András király oldalán voltak, látva, hogy Béla herceg nyeri el a győzelmet, cserbenhagyták András királyt, és átpártoltak Béla herceghez. András király Németország felé futott, de nem tudott elmenekülni, mert a mosonyi kapunál elfogták, és mivel gondozás nélkül tartották fogva a Bakony erdőben, egy Zircnek nevezett falu közelében, elhalálozott.277 Eltemették Szent Ányos hitvalló monostorában, amelyet maga a király alapított Tihanyban, a Balaton tava mellett.
276 Béla apósa Meskó (Miesko) lengyel király volt. Nem ő, hanem unokája, II. Boleszló (1058-1079) jött Béla segítségére. 277 A zirci cisztercita apátság akkor még nem volt meg. III. Béla alapította 1182ben.



158
De a csehek fejedelmét is elfogták, és Béla herceg tudta nélkül megvakították. Vilmost és Poth vezért pedig Béla herceghez vitték, és ő megengedte nekik, hogy szabadon eltávozzanak.
ELSŐ BÉLA KIRÁLY MEGKORONÁZÁSA, ÉLETE ÉS KORMÁNYZÁSA
Béla herceg tehát, akit Beninnek neveztek, győztesen és diadalmasan bevonult Fehérvár városába, és itt, miután a püspökök felkenték, a királyi koronával szerencsésen megkoronáztatott. Békésen kormányozta az országot, az ellenség háborgatása nélkül, és népének javát kereste. Hozzáértésének egyéb bizonyságai mellett ezt azzal is megmutatta, hogy pénzt veretett nagy érme alakban a legtisztább ezüstből, és az áruk árát meghatározott mérték szerint állapította meg, bölcs megfontolással és igazságos szabályosság gal. Nem engedte meg a kereskedőknek és pénzváltóknak, hogy a kapzsiság átkos falánkságával fölös hasznot harácsoljanak maguknak az egyszerű emberektől és parasztoktól. Ez ugyanis az az ok, amely leginkább szokta a szegénység és szűkölködés veszélyébe sodorni a népeket; de így mindenki a megállapított áron vett és adott, visszaélés és fondorlat nélkül. Az adás-vevést szolgáló mindennemű vásárt a szombati napra írta elő, és országa területén bizánci aranyakat hozott forgalomba. Ezüst dénárokat is veretett, mint fentebb megírtuk, negyvenért belőlük egy bizánci aranyat. Ezért ma is negyven dénárt egy aranynak nevezünk, nem minthogyha aranyból volnának, hanem azért, mert abban az időben úgy látszik, ennyi dénár ért egy bizánci aranyat. Életének napjai során nem változott a pénz egész Magyarországon.278 Sok más dolgot is tett, ami méltó az örök emlékezetre. Mindazoknak ugyanis, akik Salamon királyt követték, feleségét, fiait, mindenüket, amijük csak volt, épségben és sértetlenül megőriztette, hogy a maguk jószántából térjenek vissza hozzá, és javaikban békén éljenek. Ezért ezek közül is igen sokan híveivé
278 I. Bélát 1060-ban koronázták meg. A pénzverésére vonatkozó beszámolót Hóman Bálint (Magyar Pénztörténet. Bp. 1916. 2. 19.) teljesen hitelesnek találta. – Kálmán király is törvényben intézkedett a harácsoló kereskedők ellen (Decr. Colam. 1. §. 33.), ez tehát szempontul szolgálhatott a krónikás számára.



159
váltak és visszatértek. Kegyes érzésből könnyebbé tette a magyarok terhét, ami a kötelező szolgáltatásokat illeti, enyhítette a szokásos és régi hadiadókat. Emiatt Magyarország szerfölött meggazdagodva az összes környező országok fölé emelte a fejét, és felülmúlta őket gazdagságban és dicsőségben. Itt akkor a szegények meggazdagodtak, a gazdagokat pedig dicsőség övezte.
A MAGYAROK ISMÉT KÍSÉRLETET TESZNEK HITÜK ELHAGYÁSÁRA
A legkegyelmesebb király Magyarországszerte kikiáltókat küldött, hogy minden egyes faluból két-két ékes beszédű öreget hívjanak a királyi tanácsba. Ennek hallatára nemcsak a meghí



160
vottak, hanem az összes parasztok és szolgák Magyarország minden köznépévei együtt Fehérvárra jöttek a királyhoz. A király és a püspökök meg az összes főemberek, látva a mérhetetlen sokaságot, megijedtek, hátha rájuk fognak rohanni. Ezért bevonultak a városba, és bezárkóztak. A köznép pedig elöljárókat állított magának, és számukra fából emelvényt készítettek, hogy az emberek láthassák CS hallják őket. Az elöljárók pedig követeket küldtek a' királyhoz és főemberekhez, mondván: "Adjad nekünk atyáink vallását, hogy pogány módra élhessünk, a püspököket megkövezzük, a papokat elűzhessük, az egyháziakat megfojtsuk, a dézsmaszedőket felakasszuk, az egyházakat leromboljuk, a harangokat összetörjük."279
Ezek hallatára elszomorodott a király, és háromnapi határidőt kért, hogy a dolog felett gondolkozzék. Eközben pedig a köznép elöljárói magas emelvényükre telepedve ocsmány énekeket mondtak a hit ellen. A köznép pedig velük együtt örvendezve helyeslően kiáltotta: "Úgy legyen! Úgy legyen!" Amikor pedig a harmadik napon a feleletre várakoztak, a király parancsából fegyveres katonák rontottak rájuk, és közülük egyeseket megöltek, elöljáróikat a magasból letaszítván összetörték, a többieket pedig megkötözve, kemény ütésekkel korbácsolták, és így öldökléssel, megkötözéssel és korbácsolással is alig tudták a katonák megfékezni a lázadást. Azután tehát, hogy Szent István király Krisztushoz térítette a magyarokat, ezek kétszer is visszatértek a pogánysághoz: először Endre király idejében, másodszor Béla király idejében, amint most megittuk. A legkegyesebb Béla király pedig, amikor uralkodásának harmadik évét betöltötte királyi birtokán, Dömösön – trónszéke összeomolván – testét összetörte, és gyógyíthatatlan betegségbe esett. Félholtan a Kanizsa patak mellé vitték némely fontos, országos ügyek miatt, itt aztán elköltözött e világból. Eltemették pedig a Szent Megváltó monostorában, amelyet ő maga alapított azon a helyen, amelyet Szekszárdnak hívnak. Ez a Béla ugyanis
279 Ez az utolsó pogánylázadás 1061-ben történt. Bár pogánylázadásról szoktunk beszélni, a lázadóknak nem a keresztény vallás ellen volt kifogásuk, hanem az egyházi intézmények és az egyházi tizedszedés, vagyis a középkori egyházszervezettel együttjáró feudális berendezkedés ellen.



161
kopasz-szár és barna-szögszínű volt, ezért nevezte el kolostorát saját testi mivoltáról Szegszárdnak.280
A CSÁSZÁR BEJÖVETELE VEJÉVEL, SALAMON KIRÁLLYAL
Salamon király pedig, amikor Béla király halálát hallotta, apósához, a német császárhoz ment,281 és kérte, hogy állítsa viszsza neki Magyarország királyságát. Kérésével a császár örömest egyetértett, és híres, római rendszerű seregével és a császári dicsőség fényes kíséretével visszahozta Salamont Magyarországra. Eközben Géza, Béla király fia, mivel bölcs és körültekintő volt, két ifjú testvérét maga mellé véve, Lengyelország tájai felé vette útját, mert nem tudta Sa.lamon és a németek támadását feltartóztatni. Salamon király tehát a császárral együtt minden nehézség nélkül bejött a király nélkül maradt Magyarországra, és nyugodtan bevonult a királyi székhelyre, Fehérvár városába, és itt egész Magyarország papsága és népe a legnagyobb tisztelettel fogadta. A császár pedig beszédet tartott a magyarok egész gyülekezete előtt vejének, Salamon királynak érdekében, és a köztük megújított békét esküvel és hitének lekötésévei erősítette meg. Salamon királyt pedig dicsőségesen megkoronázva atyai trónusára ültette egész Magyarország egyetértése és helyeslése közben. Maga a császár pedig miután Salamon király bőkezűen megajándékozta Magyarország gazdag kincseivel, szerencsésen visszatért hazájába. Mihelyt a császár eltávozott, visszatért Magyarországra Géza onnan, ahová óvatosan elvonult. Salamon király pedig mint új és tapasztalatlan ember, aki még nem erősödött meg uralmában, attól tartott, hogy Géza a lengyel hadsereggel megrohanhatja, övéivel egy kissé visszavonult, és Mosonyban, ebben az igen megerő
280 Dömös, a Duna-kanyarban, Esztergomtól keletre. – A Kanizsa-patak valahol az ország nyugati határához közel keresendő, mivel Béla király német támadástól tartott. – A Szekszárd helynév valóban a magyar nyelvből fejthető meg. A régi magyar szeg, szög, barnát, a szár, szárd pedig kopaszt jelent. 281 IV. Henrik (1056-1106) Salamonnak sógora és nem apósa volt.



162
sített várban telepedett meg, biztos őrhelyen. A püspökök és más egyházi férfiak továbbra is buzgón iparkodtak, hogy közöttük a békét helyreállítsák. Leginkább Dezső püspök csendesítgette Géza herceg lelkét szelíd intelmeivel és kedveskedő rábeszéléssel, hogy Salamonnak, bár fiatalabb, adja vissza békében a királyságot, és ő maga békességben tartsa meg a hercegséget, amelyet apja viselt. Üdvös rábeszélésére Géza, félretéve a gyűlölködést, engedett. Fábián és Sebestyén vértanúk szent ünnepén aztán Salamon király és Géza herceg Győrben, Magyarország színe előtt békét kötött.282 Azután az Úr feltámadásának ünnepét mindketten egész udvarukkal együtt Pécsett ünnepelték meg. Itt, éppen Húsvét napján, az ország főembereinek jelenlétében, Salamon királyt nagy tisztelettel saját kezűleg koronázta meg Géza herceg, és nagy pompával bevezette Szent Péternek, az apostolok fejedelmének királyi bazilikájába a mise meghallgatására.283 A magyaroknak egész gyülekezete, látva a király és a herceg között létrejött békességet és kölcsönös szeretetet, dicsérte az Istent, aki a békességet szereti, és nagy volt a vigasság a nép között. Az erre következő éjszaka azonban jelentkezett a jövendő viszály és zavargás előhírnöke. Ugyanis az egész templomot, a hozzá tartozó palotákat és egyéb épületeket elborította a tűz, és a tűzvész pusztításában mindezek összeomlottak. A sziszegő lángok borzalmas recsegése és a tornyokból lezuhanó harangok rettenetes robaja hallatán mindenkit elfogott a félelem, és senki sem tudta, hova meneküljön. A király és a herceg szörnyű ámulatukban megdöbbenve, és a gonosz cselvetés gyanúját ól megrémülve, a lehető leggyorsabban más-más irányban eltávoztak. Amikor reggel lett, és szavahihető tanúk elmondták nekik a dolgok való állását, tudniillik, hogy egyik rész sem tervelt semmi rosszat a másik ellen álnok gonoszsággal, és a nem is sejtett tűzvész véletlenül ütött ki, ismét összejött a király és a herceg tisztes békében.
282 A győri békét 1064-ben kötötték meg. Dezső püspök, a békéltető Géza és Salamon között, egy 1076-i alapítólevélben is előfordul, s egy 1093-ból származó oklevél kalocsai érsekként említi. 283 Több forrásból tudunk róla, hogy régi királyaink nagy ünnepek alkalmával ún. ünnepi koronázás ban részesültek. A Gellért-legenda is megemlíti Aba király ünnepi koronázását a csanádi székesegyházban.



163
Akkor Zolomér, Dalmácia királya,284 aki Géza sógora volt, követeket küldött Salamon királyhoz és Géza herceghez, és kérte őket, hogy személyesen segítsék meg ellenségei, a karintiaiak ellen, akik Dalmácia őrgrófságát elfoglalták. A király és a herceg tehát sereget gyűjtve Dalmáciába vonult, és a tőle elvett országrészt a maga egészében visszaadta neki. Az meg a királynak és a hercegnek királyi ajándékokat, értékes palotákat,285 sok aranyat és ezüstöt adott ajándékba. Visszatérésük alkalmával pedig Atta nádor arra kérte a királyt és a herceget, hogy vegyenek részt monostorának felszentelésén, amelyet Zselicben épített Szent Jakab tiszteletére.286 Így is történt.
SALAMON KIRÁLYNAK ÉS DÁVIDNAK NEM VOLTAK GYERMEKEI
Salamon királynak és öccsének, Dávidnak sohasem voltak gyermekei, és bennük András királynak magva szakadt. Úgy hisszük, hogy ez Isten akaratából történt, mert amikor András visszatért Magyarországra testvérével, Leventével, akkor megengedte az istentelen Vatának és más elvetemülteknek, hogy Szent Gellértet és sok keresztényt megöljenek, azért, hogy elnyerhesse a királyságot. Géza hercegnek pedig voltak gyermekei: Kálmán és Almos és több leány. A király és a herceg között pedig tizenhárom éven keresztül nyugalmas béke honolt. Közben a csehek, kevélységből felfuvalkodva betörtek Trencsén városa irányába, és miután emberekben és állatokban gazdag zsákmányt raboltak össze, elhajtottak mindent. A király és a herceg nagy sérelemnek tartotta ezt, és seregeikkel megrohanták Csehországot, és mivel a csehek nem mertek ütközetbe bocsátkozni, a magyarok csaknem egész Csehországot tűzzel-vassal elpusztították.
284 Zolomér (Zvojnimir) Dalmácia és Horvátország királya volt (1076-1091). 285 A Krónika szövegében pallacia van, ami palotákat jelent. Valószínű azonban, hogy ez szövegromlás pellicia, azaz szőrmék helyett. 286 A zselicszentjakabi bencés monostorról van szó, amely Kaposvártól délre, Somogy megyében volt. Alapítója a Győr nembeli Ottó (Atho) somogyi ispán.



164
Bátor Opos, Márton fia,287 itt terített le párviadalban vitézül egy óriási, nagy testű csehet, és emlékezetes tette miatt a király és Magyarország összes főemberei később is mindig nagy dicsőségben tartották. Így a király és a herceg az övéin esett sérelmet a cseheken keményen megbosszulván, a foglyul ejtett csehek nagy zsákmányával örvendezve visszatértek Magyarországra.
A KUNOK MAGYARORSZÁGRA VALÓ BETÖRÉSE, ÉS SALAMON KIRÁLY MEG GÉZA ÉS LÁSZLÓ HERCEG HARCA A KUNOKKAL
Ezután pedig a pogány kunok, miután a meszesi kapu288 felső részén áttörték a gyepűket, betörtek Magyarországra, és az egész Nyírséget egészen Bihar váráig kegyetlenül végigrabolva, férfiak és asszonyok meg állatok mérhetetlen sokaságát magukkal hurcolva, visszavonulóban voltak, és mit sem sejtve átkeltek a Lápos folyón és a Szamos vizén.289 Salamon király tehát és Géza herceg, a testvérével, Lászlóval együtt sereget gyűjtött. Sietve siettek, és átkeltek a meszesi kapun, mielőtt a kunok a hegyeken áthágtak, Doboka városában290 majdnem egy hétig várakoztak a pogányok megérkezésére. A kémek közül pedig az egyik, név szerint Fancsiska, aki Újvárból
287 Bátor Oposról a Krónika egy későbbi fejezete azt állítja, hogy a lázadó Koppány vezért leverő Vecelin nemzetségéből származott, és magának Vecelinnek szépunokája. Valóban kronológiai nehézségekbe ütközik, hogy az 1000 körül szereplő Vecelinnek negyedízigleni leszármazottja Salamon király (1063-1074) korában már mint Salamon legkiválóbb vitéze szerepeljen, mivel e genealógia szerint legkorábban 1060 táján születhetett. Arra azonban nincs okunk, hogy e hibás genealógia miatt – amely valószínűleg a XIII. századi krónikás betoldása – a Krónikának azon részeit, amelyekben Bátor Opos vitézkedéséről esik szó, szintén egy XIII. századi (bencés) krónikás késői betoldásainak tartsuk. Csóka J. Lajosnak csak azt sikerült bebizonyítania, hogy a XIII. századi krónikás által közölt Vecelin- Ják nemzetség genealógiája hibás. 288 A meszesi kapu egy hegyszoros a Szamos és a Körös között elterülő Meszeshegységben, Erdély szélén. 289 Ez a kun betörés 1068-ra tehető. A régi Krónika kun néven különböző török nyelvű népeket jelöl. 290 Doboka vára Kolozsvártól északra.



165
való volt, csütörtökön értesítette a királyt és a herceget, hogy közeledik a kunok serege. A király és a hercegek pedig seregükkel sietve odalovagoltak, és még azon az éjszakán a kunok közelében szálltak meg. Pénteken kora hajnalban felkelvén, a szent ostya vételével mindnyájan megerősítették magukat, és csapataikat elrendezve elindultak a pogányok ellen, hogy megütközzenek velük. Amikor meglátta ezt a pogányok seregének vezére, név szerint Osul, aki Gyulának, a kunok fejedelmének kíséretébe tartozó főember volt, gőgjében felfuvalkodva, és szerfölött sokat tartva magáról, így szólt az övéihez: "Menjenek a fiatalok a gyenge magyarokra és vívják meg velük ezt a játékszerű ütközetet." Azt hitte ugyanis, hogy senki sem mer velük megütközni. Amikor pedig a pogányok a magyarok ellen felvonultak, és meglátták félelmetes hadaikat, nagy sietve visszaüzentek vezéreknek, Osulnak. Ez egyesítvén a kunok összevont seregeit, sietve egy magas hegy peremére vette be magát, és azt gondolta, hogy ez teljes biztonságot nyújt majd neki. Erre a hegyre ugyanis, amelyet az ott lakók Kerlésnek mondanak, igen nehéz felmenni.291
A magyarok pedig egész haderejüket ennek a hegynek a lábánál összpontosították. Salamon király összes katonái egyformán selyemből való zászlót viseltek. A pogányok a hegynek csúcsán helyezkedtek el, a bátrabb és merészebb nyilazók pedig a hegy lejtőjének közepéig ereszkedtek le, hogy a magyarokat távolról megakadályozzák a hegyre kapaszkodásban. Sűrű nyilazás viharos zápora zúdult tehát a király és a herceg csapataira. A magyarok közül azonban egyes híres vitézek rárontottak a nyilazók ra, és igen sokat meg is öltek a hegy lejtőjén közülük, úgyhogy csak nagyon kevesen és alig tudtak feljutni társaikhoz, pedig íjukkal verdesve ösztökélték lovukat. Salamon király pedig a legelszántabb vakmerőség lelkesedésével kiáltozva, csapatával a legnehezebben megmászható kapaszkodón mintegy kúszva kapaszkodott a pogányokig, akik sűrű nyílzáport zúdítottak rá. Géza herceg, aki mindig elővigyázatos volt, a könnyebben megmászható kapasz
291 Kerlés hegye Erdélyben, Besztercétől nyugatra. Kézai szerint a kerlési csatában a magyarok a besenyőket győzték le.



166
kodón kapaszkodott fel, és íjászaival rárontott a kunokra. Testvére, László mindjárt az első rohamban négyet terített le a legvitézebb pogányok közül, és bár az ötödik súlyosan megsebesítette nyilával, utóbb azt is ugyanitt megölte. Az isteni irgalomnak hála hamarosan felgyógyult ebből a sebéből. A magyarok a legkegyetlenebb öldökléssel szorongatták a pogányokat, azok meg nyomorultul megfutottak. A magyarok sebesen üldözőbe vették őket, s igen éles és szomjúhozó kardjukat részegre itatták a kunok vérével. A kunoknak frissen borotvált fejét úgy aprították kardjuk csapásával, mint az éretlen tököket. Végre is Boldogságos László herceg meglátott egy pogányt, aki lovának a hátán egy szép magyar leányt vitt. Szent László abban a hitben volt, hogy a váradi püspök leánya az,292 és bár súlyosan meg volt sebesülve, mégis nagy sebesen üldözőbe vette lován, melyet Szögnek hívtak. Mivel nem tudta utolérni, nem tudta lándzsájával ledöfni, mert sem az ő lova nem futott gyorsabban, sem annak a lova nem lassult meg valamelyest, és mintegy karhossznyi távolság volt a lándzsa és a kun háta között; odakiáltott tehát Szent László herceg a leánynak, és mondta: "Szép húgom, ragadd meg a kunt az övénél fogva, és rántsa le a földre." Meg is tette a leány. Boldog László herceg lándzsával leterítette a kunt, és amikor már a földön feküdt, meg akarta ölni. A leány nagyon kérte, hogy ne ölje meg, sőt, hogy eressze szabadon. Ebből is kiviláglik, hogy az asszonynak nincs hite,293 mivel alighanem bűnös szerelemből akarta őt megszabadítani. A szent herceg azonban sokáig viaskodott a kunnal, és miután az inát elvágta, meg is ölte. De a leány nem a püspök lánya volt. A király és a dicső hercegek tehát csaknem az összes pogányokat levágták, és az összes keresztényeket kiszabadították a fogságból, és egész Magyarországnak harcba vezetett seregével együtt boldogan, győzelmi diadallal örvendezve tértek vissza.
292 A Pozsonyi Krónika a későbbi Könyves Kálmán királyt nevezi meg váradi püspökként, aki királysága előtt egyházi pályán működött. A XI. században a papok még nősülhettek. 293 A latin szövegben fides van, amit hűségnek szoktak fordítani. Itt azonban arról van szó, hogy a pogány magyaroknál a nőrablás elfogadott formája volt a feleségszerzésnek; Szent István és Szent László azonban már szigorú törvényeket hozott a nőrablás megakadályozására.



167
"Nagy örvendezés lett tehát egész Magyarországon, és énekekkel és imákkal áldották az Istent", aki nekik adta a győzelmet.
A BESENYŐK BETÖRÉSE MAGYARORSZÁGRA. A KIRÁLY ÉS A HERCEGEK OSTROMOLJÁK ÉS ELFOGLALJÁK NANDORFEHÉRVÁRT
Történt pedig a kunok bejövetele után a harmadik esztendőben, hogy a besenyők Bolgárfehérvár294 felől jőve átúsztattak a Száva folyón Buziás mezejére, és nem kevés fogoly népet és zsákmányt rabolva, a saját földjükre elhurcolták őket. A király és a herceg árulás vétkével vádolta a bolgárfehérváriakat, mivel a békét csalárdul megszegve saját jószántukból megengedték, hogy a besenyők portyázó csapatai Magyarországot fosztogassák. Összeszedvén tehát seregeiket Zalánkeménynél295 gyülekeztek, itt aztán tanácsban megtárgyalták a dolgot, és elhatározták, hogy az áruló Fehérvárt ostromzárral kell körülvenni és megvívni. Ezután felszedvén táborukat, a Száva folyó vidékére vonultak, Nándorfehérvár irányába. Jött is a parancs a királytól és a hercegtől, hogy a magyarok összes hadai, amilyen gyorsan csak lehet, keljenek át a Száva folyón Bulgáriába. A görögök és bolgárok gyors járatú hajóikon hajózva gépeikkel kénes tüzet fúvattak a magyarok hajóira, felgyújtották a hajókat a vízen. A magyarok hajóinak sokasága azonban elborította a folyót, legyőzve a tüzet hányó görögöket. Miután a görögök és bolgárok megfutamodtak, a magyarok átkeltek és elfoglalták a bolgárok határait. A király és a herceg pedig hétfőn átkelt a Száván, és amikor reggel lett, elrendezte hadsorait, és összes csapataikból szakaszonként egymáshoz illesztett pajzsokkal ostromfedelet alkotva általános ostrom alá vette a várost.
294 Bolgárfehérvár (Nándorfehérvár) a mai Belgrád a Száva és a Duna összefolyásánál. A besenyő támadás 1071-ben történt. Ebben az időben Bolgárfehérvár bizánci (görög) fennhatóság alá tartozott Bulgáriával együtt. A Szávától északra fekvő terület viszont már Magyarország része volt. 295 Zalánkemény (ma Slankamen Jugoszláviában) a Duna jobb partján, szemben a Tisza torkolatával.



168
A görögök és a bolgárok attól félve, hogy az ostromzár veszélyt hoz rájuk, titkon kibocsátott követek útján arra kérték a besenyőket, hogy jöjjenek félelem nélkül segítségükre, mivel nem a király, sőt nem is a herceg ostromolja városukat, hanem csupán Vid ispán296 rohanta meg őket a Bács megyei vitézekkel. A besenyők tehát e csalárd szavaktól félrevezetve a segítségükre jöttek nagy sietve, mivel a zsákmányolás vágya csalogatta őket, és remélték, hogy Vid ispán legyőzésével el is nyerik a zsákmányt. Rárontottak a soproni csapatokra, amelyeknek vezére egy Ján nevű ispán volt. Ez azonban a besenyők rohamait vitézül és bátran visszaverte a soproniakkal, és igen sokat nyomban kardélre hányt közülük, a megmaradtakat pedig fogságba vetette. A besenyők fejedelme, név szerint Kazár, alig tudott futva menekülni a magyarok keze közül, néhány emberével. A király és a herceg tehát ennek a Ján vitéznek királyi bőkezűséggel királyi ajándékokat adott, és méltó köszönetet mondott azért, hogy mint valami csiszolt kő az agyagkorsót, összetörte a besenyőnek sok ezreit, mielőtt még a király és a herceg a reggeli mellől felkelt volna seregével. A király pedig, és a hercegek, Géza és László, egy sziklára telepedtek, amely a városhoz igen közel volt, és a magyarok kezdték bemutatni nekik a fogoly besenyőket, a megöltek fejét, lovát meg felszerelését. Szerdán reggeltől a nap lehanyatlásáig nem jutottak a végére. Azért rendezték meg ezt, hogy az ostrom alá vett görögök és bolgárok láthassák, hogy a magyarok kegyetlenül leöldösték a besenyőket, akikben ők reménykedtek, és meg
296 Egy Vid nevű ispán már az 1055-ös tihanyi és az 1067-es százdi alapítólevélben is szerepel. Nem bizonyos, de nem is lehetetlen, hogy ő a Krónika Vid ispánja. Salamon király idején fontos funkciókat tölthetett be, s ezért a Krónikában a nevéhez fűzött ármányos cselekményeket aligha lehet költött nek minősíteni, ahogy Csóka J. Lajos (i. m. 546-547.) gondolja. A XIII. századi krónikás, Ákos mester mindenesetre úgy tudja, hogy ez a Vid ispán a Péter királlyal (1044 után) beköltöző német eredetű Gutkeled nemzetséghez tartozott. Hogy a nemzetség névadói később, a XI-XII. század fordulóján éltek, nem mond ellent a fenti genealógiának, mert ilyesmi más nemzetségek esetében is sokszor megesett. A Krónikában szereplő Vid ispán származására vonatkozóan fontos a Pozsonyi Krónika adata, amely szerint Vid ispán kúriája Buziáslakon volt, a Száva mellett. Ez a birtok viszont még a XIII. század végén is a Gutkeled nemzetség kezén volt.



169
rettenve adják meg magukat és városukat a királynak és a hercegeknek. Azután a király és a hercegek a város ostroma szempontjából alkalmasabb helyeket kiszemelve, meghagyták az ácsoknak, hogy nyolc fatornyot ácsoljanak, a falak magasságánál kétszerte magasabbakat, hogy a katonák a város közepéig lődözhessék az emberekre a köveket és nyilaikat róla. A tornyok között pedig ugyanennyi faltörő kost állítottak fel a falak lerombolására; a tornyok bejáratának védelmére pedig hosszú védőtetőket és egyéb hadi szerszámokat szerkesztettek. Így aztán néhány helyen egészen az alapokig lerombolták a falakat, de a várost mégsem tudták elfoglalni, mivel igen bátor harcosok védelmezték. Két hónapig ostromolták a várost, gyakran összecsaptak a városból kitörő mohamedánokkal,297 némelyeket megöltek, másokat pedig megfutamítottak közülük. Ezután három igen vitéz és nagyon vakmerő mohamedán rohant ki a városból, hajítódárdákkal, lándzsákkal és nyilakkal keményen szorongatták a magyarokat; Salamon azonban, a király hajítógépének kezelője, egyiküket hajítógépének lövedékévei villám módjára agyonsújtotta. Holttestét a magyarok igyekeztek elragadni, említett társai azonban keményen harcolva védelmezték. A király és a herceg nézte a küzdelmüket, és így szólt a körülötte álló vitézekhez: "Bárcsak a Makabbeusok szíve és vére buzogna a vitézekben! Csak ők tudnák megvédeni a magyarokat ezektől a mohamedánoktól, akik a vár erődítménye előtt ilyen bátran harcolnak, csak így ragadhatnák el a mohamedán holttestét!" Ennek hallatára Opos, György és Bors, ezek a harcias vitézek vágtató rohammal villám módra a mohamedánok ra rontottak. Opos szerfölött merészen üldözőbe vette, és egészen a város kapujáig szalasztotta őket. A harcosok a város bástyáiról szórták rá a köveket és a nyilakat, Opos mégis sértetlenül tért vissza. Ezalatt pedig György és Bors a magyarokat buzdította, el is ragadták a mohamedán testét, és gyalázatra vetették.
297 Az eredetiben Saraceni, ami mohamedánt jelent. Itt a bizánciak (görögök) zsoldos segédcsapatairól van szó.



170
Az ostrom harmadik havában azután egy magyar lány, akit egykor fogolyként hurcoltak oda, egy szerdai napon felgyújtotta a várost. Igen erősen fújt a keleti szél, és az összes épületet elborította a tűzvész. A magyarok serege berontott a városba azon a részen, ahol a falakat a faltörő kosok már lerombolták; kegyetlenül leöldösték a görögöket, mohamedánokat meg a bolgárokat. Azok pedig, akik még életben maradtak, Nikotásszal,298 a vezérükkel a felső várba menekültek. A magyarok tehát a város elfoglalását követő napon, amikor már a tűz lecsillapodott, felkutatták a görögök besüppedő vermeit, és sok aranyat, ezüstöt, drágakövet és ragyogó gyöngyöt, szinte felbecsülhetetlen kincseket hoztak elő belőlük. Ennek felosztásakor viszály támadt a király és a herceg között. És nem volt senki a magyarok közül, aki meg ne gazdagodott volna. A várba bezárkózottak azt kérték a királytól és a hercegektől, hogy hagyják meg életüket és szabadságukat, a várat pedig és minden egyebet vegyék birtokukba. Mivel a király és a hercegek hitük zálogául kezet adtak rá, hogy nem bántják többé őket, lejöttek mindazok, akik a várban voltak. Nikotász vezér, kezében az Isten szentséges anyjának, a mindenkoron Szűz Máriának egy ezüst ikonját tartva, nagy sokasággal kivonult, és Géza herceg hatalmába adta magát. Tudta ugyanis, hogy Géza herceg Istennek tisztelője, és hogy a foglyokat és bajba jutottakat könyörületes szívvel pártfogolja. Salamon király keze alá pedig csak kevesen jöttek, mivel tudták, hogy keményszívű, és mindenben Vid ispán elvetemült tanácsai ra hallgat. Ez a Vid kárhozatos volt Isten és az emberek előtt. Amikor pedig a király látta, hogy legtöbben a herceghez menekülnek, hozzá pedig csak kevesen, nagyon méltatlankodott. Amikor pedig a felbecsülhetetlen kinccsel visszafelé indultak, elérkeztek Buziás faluba, Vid birtokára. Itt a király el akarta osztani a kincset és a foglyokat, azokat is, akik az ő adott szavukra jöttek ki a várból. A herceg azonban ebben a dologban a királynak ellene mondott, és nem is tudtak megosztozni.
298 Helyesen: Nikétasz.



171
Ez lett a bajoknak oka és a viszálykodás magva közöttük. És amikor a kincsen osztozkodtak, a király Vidnek, Frank püspöknek, Bogár-fia Radványnak és Iliának,299 Vid vejének a tanácsára négy részre osztotta a kincset, és egy negyedrészt adott a hercegnek belőle, a három részből pedig egy részt ő kapott az összes vitézekkel, egy részt Vid, egy részt pedig Ilia. Ezért a herceg nagyon megneheztelt.300
SALAMON KIRÁLY MEG GÉZA ÉS LÁSZLÓ HERCEGEK VISZÁLYA
Eközben a görögök császára, hallván Géza herceg nemeslelkűségét, követeket küldött hozzá, hogy kössenek békét, és szilárdítsák meg barátságukat.301 A herceg pedig visszaküldte hozzá az összes foglyot, és mindazokat, akik a várból lejöttek. Salamon királyhoz pedig egyáltalán nem küldött követet a görögök királya. Ezért Salamon királyban mind jobban és jobban fellángolt az irigység tüze Géza herceg ellen. Vid ispán is megátalkodottan ösztönözte a királyt, hogy űzze el a herceget, és her
299 Az itt felsorolt személyek közül az 1067-i százdi alapítólevél említi Vid ispánt, Radován palatinust és Ilya ispánt. Frank püspököt pedig az 1075-i garamszentbenedeki oklevél említi, ők tehát az elbeszélt személyekkel egykorú személyek. 300 A zsákmány furcsa és első pillanatra igazságtalan elosztásának az lehet a magyarázata, hogy a zsákmányt az ostromban reszt vevő hadak szerint osztották fel. A harcban, úgy látszik, a Bács megyei hadak – melynek Vid volt az ispánja – és a Sopron megyei hadak – melynek talán Ilya volt az ispánja – vitték a főszerepet; ezért kaphatott a két ispán egy-egy negyedrészt a zsákmányból, Salamon király és Géza herceg szintén csak egy-egy negyedrészt kapott. Lehet, hogy Géza ducatusának nagyobb létszámú csapataival vett részt az ostromban, s ezért találta méltánytalannak a zsákmány elosztását. 301 Történeti tény, hogy Géza hercegnek, a későbbi I. Géza királynak (10741077) a bizánci császári családdal rokonságban levő, előkelő görög nő volt a felesége. Talán ebből magyarázható Géza görögbarát politikája. Az is tény, hogy XII. Dukasz Mihály bizánci császár küldött egy abroncs koronát Gézának (vagy a feleségének), amelynek egyik zománcképe – Dukasz Mihály császár képe alatt, attól jobbra – Gézát már mint királyt ábrázolja, s ezt a képen levő görög felirat: "Géza, Turkia hivő királya" is kifejezésre juttatja (vö. Moravcsik i. m. 68-71.). Eszerint a koronaküldés 1074-ben történhetett. Ez az abroncs korona a magyar királyi korona alsó része.



172
cegségét az ő számára követelje. Mondogatta, hogy ezt könnyen meg lehet tenni, hiszen a király sokkal több vitézzel rendelkezik, mint a herceg. Azt is sugalmazta, hogy a dolgot nem kell halasztani, hanem inkább siettetni. Azzal a közmondással vezette félre a királyt, hogy: amint két éles kardot nem lehet egy hüvelyben tartani, ti sem uralkodhattok közösen ugyanabban az országban. A király tehát Vid ispán mérgezett szavaitól szíven találva, gyűlöletre és haragra lobbant.302 Ettől kezdve tehát kereste az alkalmat arra, hogy Géza herceget tőrbe ejtse vagy haddal legyőzze. A király azonban titkolta szándékát, és színlelt barátsággal elbocsátotta a herceget, hogy csak menjen a hercegségébe.
A KIRÁLY CSALÁRDSÁGA, A HERCEGEK KÉT HADJÁRATA ÉS GYŐZELMÜK
Ezután a király követet küldött mindkét herceghez, hogy jöjjenek mindketten a királyhoz, és induljanak haddal a görögök vára, Nis ellen.303 A király ravasz módon elveszejteni szándékozott őket, hiszen ha mindkettőjüket gyanútlanságukban elfoghatta volna, nem lenne többé semmi gondja. A hercegek azonban észrevéve a király tőrvetését, óvatosan gondoskodtak biztonságukról. László a sereg felével visszamaradt a Nyír vidékén, Géza pedig a királlyal elindult. Nem is mertek semmi rosszat tenni ellene, mivel nem kételkedtek benne, hogy László erős kézzel bosszút áll majd a testvéréért. Eközben Nis lakói a rájuk kirótt adót aranyban, ezüstben és drága palástokban bőségesen megadták a királynak és a hercegnek. Ezután a király és a herceg visszatért, és Keve váránál304 elvált egymástól. László testvérének tanácsára Bihar várából Oroszországba ment segítséget kérni barátaitól, hogy a király mesterkedései ellen megvédjék magukat. Ugyanis mindenki előtt
302 Ez valójában természetesen politikai ellentét volt: Salamon a német császár segítségével nyerte el az uralmat, Géza pedig Bizánc felé orientálódott. 303 Nis a mai Jugoszlávia délkeleti részén; ebben az időben a bizánci fennhatóság alá tartozó Bulgáriának volt fontos városa. 304 Keve vára, ma Kovin, Jugoszláviában a Duna mellett.



173
ismeretes volt már a király és a hercegek közötti rossz viszony és viszálykodás. Ezután összegyűjtvén seregeiket, többször követeket küldtek egymáshoz, végül pedig a király és a herceg Esztergomba ment, és itt egyezség alapján mindketten csupán nyolc, a püspökök és a főemberek közül való ember kíséretében a városhoz közel fekvő szigetre hajóztak, hogy tárgyaljanak. Itt sokáig vádolván egymást és mentegetvén önmagukat, megkötötték a békeszerződést, és Géza visszatért a hercegségbe.
A király pedig Fehérvárra ment. Ezután Géza herceghez küldte Videt, az Isten előtt kárhozatost, és Ernyét, a jámbort;305 Géza óvatosságból őrizetbe vétette őket, mert tartott Vid árulásától. A herceg pedig a váradi püspököt és a hitvány Vatát küldte a királyhoz; őket meg a király vétette őrizetbe. A király Megyer falvától306 a Rábca folyó felé indult, hogy találkozzon a németek három fejedelmével, akiket segítségül hívott Géza herceg ellen. Mivel pedig a herceg mellett nem volt ott a testvére, és a barátai sem, hogy megsegítsék, elküldte a királyhoz Videt és Ernyét, és fegyverszünetet ajánlott Szent Márton napjától Szent György napjáig. Ennek hallatára a király is elbocsátotta Vatát meg a váradi püspököt.
305 Viddel együtt Ernye ispán neve is megtalálható mind a tihanyi, mint a százdi alapítólevélben. 306 Valószínűleg a Győrtől délre fekvő egykori Megyer faluról van szó.



174
Ebben az időben az Úr születését a király abban a helységben ünnepelte, amelyet Ikervárnak mondanak. Ezután Zalába ment, és itt a németek vezére, Marchart, és Vid arra ösztönözte a királyt, hogy haddal támadja meg a herceget. Vid ugyanis ezt és ilyesféléket sugallt a királynak: "Most könnyen és biztosan legyőzheted a herceget, mivel minden segítője cserbenhagyta; de ha megvárod a támadással a fegyverszünet végét, megmenekülhet."
És amikor Salamon király Szekszárdra érkezett, és tábort ütött Kesztölc helység fölött, a vecsernye meghallgatására a Megváltóról nevezett monostorba ment.307 A vecsernye után pedig a monostorban Vid és mások ezt a tanácsot adták a királynak: "Uram – mondták –, tudod, hogy László Oroszországba ment, Lampért meg Lengyelországba, hogy zsoldos sereget fogadjanak testvérük, Géza herceg megsegítésére. Gyakran tanácsoltuk már felségednek, most is megtesszük: törjön rá felséged a hercegre, aki Igfán erdejében vadászik; az éj csendjében intézzünk támadást ellene, fogjuk el, és vájjuk ki a szemét. És mire László és Lampért megérkeznek a magukkal hozott sereggel, már nem tudnak ellenállni nekünk. És ha meghallják, mi történt, be sem mernek vonulni az országba. Felséged mindezt megteheti, mivel az ö tanácsurai is felséged hívei. A hercegséget felséged nekem adja, és így jól megtámogatja koronáját."
A király pedig ennek hallatára megígérte, hogy hajnalig gondolkozik a tanácson. És tetszetősnek tűnt a tanács az ö szemében. A monostor apátja, név szerint Olasz Vilmos308 azonban bezárkózott egy rejtekhelyre, mintha Istenhez imádkozna a monostorban, és kihallgatta a tanácskozást. Azonnal hírvivőt küldött a herceghez, és vele egy levelet, hogy őrizkedjék a királytól. Mikor aztán a hírvivő a herceghez érkezett, ott voltak a herceg hitvány tanácsosai, vagyis inkább árulói, tudniillik Peterd, Szolnok és Bikács, és azt mondogatták: "Uram, herceg, ne félj, mert az apát részeges, és részegségében küldött hozzád hírvivőt, nem is tudja, mit beszél."
307 A szekszárdi monostorba. 308 Az eredetiben Villermus Latinus. Latinus ebben az időben vagy olaszt, vagy vallont jelent.



175
Ezt pedig azért mondták, mert a herceget Salamon kezére akarták adni. A herceg pedig bízott bennük, és ugyanitt, azaz Igfán erdejében vadászni indult. De a testvérét, Lászlót, Csehországba küldte – mert Oroszországból már visszatért, de segítség nélkül –, hogy kérje meg Ottót, a csehek fejedelmét,309 hogy szorultságukban segítse meg őket. Reggel, mikor a királya gondolkodási idő végeztével hajnali ájtatosságra ment, az apát megint elrejtőzött a monostorban, hogy kihallgassa a tanácskozást. Ö ugyanis a herceg híve volt, mert annak a fia volt a herceg, aki az ő egyházát alapította.310 A hajnali zsolozsma eléneklése után mindenki eltávozott, de a király és Vid hátramaradt, és elfogadta azt a tervet, amit Vid tanácsolt a királynak. Amikor az említett apát mindezt meghallotta, mindjárt levetette szerzetesi öltözékét, világi ruhát vett, kardot kötve lóra szállt, és nagy sebesen a herceghez ment; reggel még alva találta. Felébresztette, és azt mondta neki: "Fuss herceg, mert már közelegnek Salamon vitézei, és azonnal elfognak, ha nem futsz."
A herceg összegyűjtötte seregét, és úgy tervezte, hogy a leggyorsabban Csehország határai felé indul testvéréhez, Lászlóhoz, de a király már felvonult ellene. Vid úgy irányította a királyt, mint tanítómester a tanulót, a király egyáltalán nem jog szerint, de valójában az ő alattvalója volt – óvakodjon ilyesmitől minden ember, de leginkább a király! Ő azonban az álnok Vid elvetemült tanácsának tejét szívta, és megindította seregét a herceg ellen. A herceg és serege Kemejnél311 találkozott a királlyal. A herceg főemberei, sőt inkább árulói titokban hírvivőket küldtek a királyhoz, mondván: ha a király őket megtartja méltóságukban és kegyébe fogadja, cserbenhagyják az ütközetben a herceget, és átpártolnak a királyhoz. A király pedig megnyugtatta őket, esküt is tett rá, és azután nyugodtan átkelt a Tisza fején a herceg ellen. És amikor az ütközethez közelegtek, a király Nagyfiaegy házánál312 öltözött fegyverbe, ott egyesítette csapatait az ütközetre, és megtámadta a herceget, és le is győzte, hiszen segítői 309 Ottó cseh hercegnek Eufémia, Géza és László testvére volt a felesége. 310 A monostor alapítója I. Béla volt, Géza és László apja. 311 Kemejnek hívták a Tisza bal partján Szolnoktól északkeletre elterülő vidéket. 312 Nagy-fia egyháza – helynévjelölés: a templomot (= helységet) ezúttal nem a védőszentje, hanem a kegyura vagy alapítója nevével jelölték.



176
és megtámadta a herceget, és le is győzte, hiszen segítői csalárdul cserbenhagyták. Géza főemberei pedig, Peterd és Bikács, a várnépek három csapatával313 az ütközet alatt átpártoltak Salamonhoz, ahogy ígérték. Géza herceg pedig, bár seregének legnagyobb része cserbenhagyta, mégsem rettent vissza, és csupán egy csapattól kísérve, Salamon harminc csapata ellen a legdühödtebb harcot vívta. Az árulók futás közben jelt adtak a királynak – ahogy Judás, az áruló is jelt adott –, felemelték a pajzsukat, hogy a király vitézei ne üldözzék őket. A király katonái azonban nem tudták, hogy ez az árulás jele, és látva, hogy a herceg csapatai futásnak erednek, üldözőbe vették őket mindhalálig, úgyhogy az árulók közül alig egynéhányan kerülték ki a halált. És bárcsak egy se menekült volna meg közülük, hiszen jótevő urukat a legelvetemültebb módon elárulták. A herceg pedig, miután minden vitéze elpusztult, abbahagyva a harcot, Kotajdnál átkelt314 a Tiszán, és káplánját, Fekete Györgyöt testvéréhez, Lászlóhoz küldte, hogy amilyen gyorsan csak tud, siessen hozzá; írnokpapját pedig, Ivánkát, Lamperthoz küldte. Géza Vácig lovagolva találkozott testvérével, Lászlóval és Ottó herceggel, a sógorukkal, aki az ő megsegítésére jött. És amikor Géza herceg meglátta testvérét, Lászlót, nagy fájdalmában sírva fakadt, mivel derék embereit és híveit elvesztette, és panaszkodni kezdett az árulókra. László pedig, a bátor lelkű, bátorítgatta testvérét, hogy ne sírjon, inkább esdekeljen a mindenható Isten kegyelméért, hogy Isten a győztest a legyőzötteknek vesse alá, ahogyan ez a háborúsora-rendje. A király és a herceg nagyböjt előtt vívta meg Kemejnél az ütközetet, szerdai napon ama vasárnap után, amikor ezt éneklik: Exsurge.315
313 A vármegyék által kiállított katonaság. A pontatlan megjelölés valódi értelme itt: három vármegye hadi népe, katonasága. 314 Kotojd vagy Kotajd talán a Tiszafüredtől keletre a Tiszába ömlő Kota-ér melletti egykori helység. Lehet azonban, hogy szövegromlás eredménye Tokaj helyett. 315 A húsvét előtti nyolcadik vasárnap. – Exsurge – Kelj fel (Zsolt 3,7).



177
Ebben az ütközetben pedig Opos, Márton fia a Vencellin nemzetségéből, a dicső vitéz, párviadalban legyőzte a herceg Péter nevű vakmerő vitézét, aki gesztenyeszín lován ülve a többiek előtt vonult, ragyogó páncélban, aranyos sisakkal tündökölt, és viadalra hívta a vitézeket. Salamon seregéből egyedül Opos ugratott oda az említett vitézhez fakó lován, csuklyás páncélban, és lándzsájának döfésévei villám módra áttörvén páncélját, Péter szívének kellős közepébe szúrt. Az ütközetben pedig akkora pusztítást vitt véghez Opos sűrű kardcsapásaival, hogy a sűrű csapások ide-oda osztogatásától jobbja megmerevedett, és kardjának markolatához tapadt. Salamon király pedig, de meg inkább a németek, bámulták Opos erejét és vakmerőségét az ütközetben. A király pedig a győzelmet elnyerve, Kotajdnál átkelt a befagyott Tiszán, és Péter-fia tanyáján szállt meg, és itt hallotta, hogy Géza találkozott László és Ottó hercegekkel, akik a harcosok nagy sokaságával jöttek megsegítésére. Vid pedig, a kárhozatos, e szavakkal buzdította a királyt: "Seregét a minap összetörtük, az előkelőbbeket leöldöstük, őt magát rémületbe ejtettük; most a szolgákat szedte össze, az aratókat egyesítette, és magát azok csapatával körülvette. Semmit sem kell kételkednünk, felfaljuk őket egy szempillantás alatt. A csehek csapatát pedig én magam fogom a korai halál veszedelmébe dönteni a Bács megyei csapatokkal, ha bajtársaim mindnyájan egyetértenek velem."
Ernye pedig, mindig a béke barátja, ezt hallván sírni kezdett. Mikor Salamon látta, hogy sír, így szólt hozzá: "Ernye ispán, úgy látszik, te a herceg híve vagy, és csupán színlelésből maradtál velem." Erre Ernye azt felelte: "Semmiképpen sem, Uram, de nem szeretném, hogy testvéreiddel megütközzél, és hogy a vitézek egymást gyilkolják: fiú az apát, apa a fiát." Azután Vid ispánhoz szólt Ernye: "Te javasoltad az Úrnak, hogy testvéreivel megütközzék, és azt mondod, hogy azok a kaszásokat és a villásokat szedték össze. De vigyázz, mert amit ezer kaszás levág, azt tízezer villás sem tudja összegyűjteni, sem számba venni az Istenen kívül. Illő dolog meghalni a királyért, de jobb volna helyesebb tanácsot követnünk."



178
A király tehát bízva Vid szavaiban seregével sietve felvonult, és szerdán megszállt a Rákosnál. A hercegek, Géza, László és Ottó, meg a velük levő egész magyar had, szintén megszállt Vác környékén. Itt pedig egy nagy erdőség volt, és senki sem lakott benne, csak egy Vác nevű szent életű remete, róla nevezte el aztán Géza herceg az itt alapított várost. Midőn tehát az említett sereg itt várta a felvonuló Salamont, a hercegek egy reggel lóháton tanácskoztak azon a helyen, ahol most Szent Péter apostol kőből való kápolnája van. Arról tanakodtak, hogyan fognak megütközni. És amikor itt álltak, Boldog László fényes nappal látomást látott az égen, és így szólt testvéréhez, Géza herceghez: "Láttál-e valamit?" Felelte az: "Semmit." Ekkor így folytatta Boldog László: "Amíg itt álltunk és tanácskoztunk, íme, az Úr angyala leszállt az égből, arany koronát hozott a kezében, és a te fejedre helyezte; ezért bizonyos vagyok benne, hogy nékünk adatik a győzelem, és Salamon számkivetve, leverve fut ki az országból, az országot és a koronát pedig neked adja át az Úr." Géza erre így szólt: "Ha az Úristen velünk lesz, és megoltalmaz bennünket ellenségeinktől, és ez a látomás beteljesedik: akkor itt, ezen a helyen a szentséges Szűz Máriának, az ő anyjának tiszteletére templomot fogok építtetni."
Ezt mondva felszedték a tábort, és megszálltak azon a birtokon, amelyet Cinkotának neveznek. Egy Mogyoród nevű hegy volt a két sereg közt, és csütörtökön hajnalvirradatkor akartak megütközni, de a keletkező köd sűrű homálya megakadályozta őket benne. Az erre következő éjszaka lovuk gyeplőjét kezükben tartva várták a napkeltét. A pénteki nap hajnalán aztán a király elrendezvén csapatait átlovagolt a mogyoródi hegy csúcsán, és meghagyta a málhásoknak, hogy a hegy oldalában maradjanak, hogy amikor az ellenség meglátja a csoportjukat, ne málhásoknak tartsa őket, hanem oda állított őrségnek.
Vid pedig azt mondogatta: "Mihelyt meglátják a seregünket, megszaladnak. "
De a hercegek is elrendezték kora reggel hadaikat. És mikor László fegyverbe öltözött, leborult a földre, a mindenható Isten kegyelmét kérte, és Szent Mártonnak fogadalmat tett, hogy ha az Úr neki győzedelmet ad, azon a helyen Szent Márton tiszteletére



179
templomot rak. És így is történt. És Lászlót a bihari sereg közepén a balszárnyra, Ottót pedig a jobbszárnyra állították, Gézát meg a nyitrai sereggel középen helyezték el. Ezenkívül mindkét szárnyon háromszor három csapatot helyeztek el tartaléknak, négyesével felállítva. És amikor a király leereszkedett a hegyről, egyszerre látszott, hogy Géza serege, ami addig alacsonyabb helyen állt, magasabban áll Salamon valamennyi seregénél. Ennek láttán Ernye így szólt Vid ispánhoz: "Csoda volna, ha megfutnának színünk előtt, hiszen akkor háttal álltak volna fel a Dunának; azt hiszem, feltették magukban, hogy vagy győznek, vagy meghalnak."
László herceg pedig a saját hada előtt egy magas lovon ülve körbejárt, hogy embereit buzdítsa és lelkesítse. És amikor megérintett egy tüskebokrot lándzsájával, egy gyönyörű fehér menyét csodálatos módon lándzsájára telepedett, és végigfutva rajta a keblére futott. Amikor pedig ütközetre került a dolog, Vid ispánt és a Bács megyei sereget a csehek mindjárt az első összecsapáskor irgalmatlanul leterítették. László herceg pedig felcserélte jelvényeit Géza herceg zászlójával, azért, hogy Salamon merészebben támadjon a Géza jelvényeit viselő csapatra, azt hívén, hogy ez annak a Gézának a csapata, akit a minap legyőzött. László herceg ugyanis meg akarta oltalmazni testvérét, Géza herceget Salamon támadásától, és ezért ő akarta felfogni a csata első rohamait. A király tehát, amikor László csapatához érkezett, és felismerte a herceget, a félelemtől megrémülve meghagyta a zászlótartóknak, hogy irányítsák a zászlókat Géza herceg csapatai felé. László pedig látván, hogy a király félelmében kitér előle, mindenkit megelőzve maga rontott rá a király csapataira; és minden vitéze rátámadt Salamon seregére hátulról; szemközt Géza herceg rohanta meg embereivel nagy hevesen őket. László vitézei rettenetesen csengő kardjukkal kegyetlen halálba küldték Salamon sebzett, a katlanban hátra-hátra pislogó seregeit. Szemközt pedig Géza vitézei kínálgatták őket a rettenetes halál poharával. Hullanak a németek, futnak az olaszok, és nem találnak utat a menekülésre, és összerogynak a magyarok szeme előtt, mint az ökrök a vágóhídon.



180
Salamon király pedig, miután csaknem minden emberét levágták, megfutamodott, és Szigetfőnél316 átkelve a Dunán Márton-fia Opossal végre elért Mosonyba, anyjához és feleségéhez. A hercegek serege reggeltől egészen estig üldözte őt és embereit. Mert az említett ütközetben nemcsak a németek és olaszok hullottak el, hanem azt mondják, Magyarország katonaságának nagyobb része is odaveszett. Géza és László hercegek pedig, miután az isteni végzés a győzelem diadalával felmagasztalta őket, a megöltek holtteste felett háromszor zengtek dicséretet az Istennek. László herceg pedig, aminthogy mindig különösen kegyes volt, amikor látta a megölteknek annyi ezrét – bár ellenségei voltak –, szíve mélyéig megindult, keservesen megsiratta őket, nagy jajgatással tépte arcát és haját, miként az anya fiainak temetésén. Utóbb aztán ezeknek a zsákmányából épült a mogyoródi egyház. Marchart pedig, a németek vezére, és Szvatopluk, a csehek vezére, miután katonáik elestek, és ők maguk súlyosan megsebesültek, fogságba estek.317 És amikor László sóhajtozva járkált az elesettek közt, meglátta Ernye ispán holttestét, rögtön leugrott a lóról, átölelte, és sírva ig szólt: "Ernye ispán, te békeszerető, bánkódom miattad, mintha testvérem volnál, mivel szíved és tanácsod békével volt teljes." És saját kezével fölemelve megcsókolta, és meghagyta vitézeinek, hogy Vácott tisztességgel temessék el. És amikor László másfelé járkált, megpillantotta Vid holttestét, és így szólt: "Bánkódom a halálod miatt, bár irántunk mindig ellenséges voltál; bárcsak élnél és megtérnél, és köztünk békét szereznél. De csodálom, hogy miért akartad a hercegséget, hiszen nem a hercegek neméből való voltál, és miért óhajtottad a koronát, hiszen nem a királyok véréből való voltál. Látom, hogy a szíved, amely hercegségre vágyott, lándzsával van átütve, és a fejed, amely koronára áhítozott, karddal van kettészelve." De azért meghagyta, hogy temessék el őt is. Géza és László vitézei azon
316 Szigetfő a Csepel-sziget déli csúcsánál. 317 Markward 1073 táján volt Karintia hercege. – I. Szvatopluk, Csehország hercege (1107-1109), I. Ottónak volt a fia, tehát az elbeszélt eseményeknél később élt.



181
ban, akik a Vid tanácsa miatt kitört háborúban elesett testvéreik vagy fiaik halála miatt el voltak telve keserűséggel, leszálltak lovukról, Vid mellét késükkel felhasogatták, nekiestek a szemének, földet szórtak bele, és azt mondták: "Sohasem lakott jól a szemed vagyonnal és méltósággal, most hát lakassa jól szemedet és szívedet a föld."
A csehek hercege, Ottó pedig, aki életét kockára tette érettük, bőségesen megjutalmazva tért vissza hazájába. És amikor Salamon Mosonyba érkezett, meglátta őt az anyja, és sírni kezdett – ahogy siratni szokás az egyetlen fiút –, hogy az Isten annyi jótól megfosztotta, és korholni kezdte fiát, mondván "Drága fiam, sohasem hallgattál a tanácsomra, sem Emye tanácsára, sem más híved tanácsára, hanem mindig Vid tanácsával értettél egyet, s íme, most tönkretetted magadat és tieidet. Nem javasoltam-e mindig, nem mondottam-e, hogy legyen elég neked Magyarország koronája, és add békességgel testvéreidnek a hercegséget. Vid most már nem lehet herceg, és te sem viselheted többé a koronát."
Ennek hallatára a király haragjában arcul akarta csapni az anyját, de a felesége lefogta a kezét. Mivel most már belátta Salamon király, hogy az Úr nem segíti őt a háborúban, még azon az éjszakán sietve bevette magát Mosonyba és Pozsonyba; a várakat már előbb megerősíttette. Anyját és feleségét is itt hagyta, amikor az ütközetbe ment; ezért, amikor az ütközetben alulmaradt, itt vonta meg magát a hercegektől való félelmében.
HOGYAN KORONÁZZÁK KIRÁLLYÁ ELSŐ GÉZÁT SALAMON KIRÁLY LEGYŐZESE ÉS MEGFUTAMODÁSA UTÁN
Ezután Géza és László hercegek seregükkel Fehérvárra mentek. Majd Kapuvárt, Babótot,318 Fehérvárt és más várakat a legbátrabb vitézek őrségévei biztosítva elbocsátották seregüket, és
318 Babót Kapuvártól keletre, a Rábca jobb partján, Sopron (ma Győr-Sopron) megyében.



182
Magyarországban laktak.319 Ekkor Géza, a nagy herceg, a magyarok kényszerítésére elfogadta az ország koronáját. S koronázás után pedig elment arra a helyre, ahol a látomás történt, és ott testvérével, Lászlóval tanakodni kezdett a Szűzanya tiszteletére építendő egyház helyéről. És miközben álldogáltak Vác mellett, ott, ahol most Szent Péter apostol egyháza van, megjelent nekik egy hím szarvas, agancsai telve égő gyertyákkal, és futni kezdett szemük előtt az erdő felé, és azon a helyen, ahol most a monostor van, megállott. Midőn a vitézek rányilaztak, bevetette magát a Dunába, és többé nem látták. Ennek láttán Boldog László így szólt: "Valójában nem is szarvas, hanem Isten angyala volt ez." És Géza király így szólt: "Mondd meg nekem, kedves testvér, mit is akar jelenteni ez a sok égő gyertya, amit a szarvas agancsain láttunk ?" Boldog László azt felelte: "Nem agancsok azok, hanem szárnyak; nem is égő gyertyák azok, hanem ragyogó tollak; és azért állt meg ott, mert megjelölte a helyet, hogy a Boldogságos Szűznek nem másutt, hanem csakis ott építtessünk egyházat."
Hogy azonban az első látomás helye se maradjon épület nélkül, Géza király és testvérei elrendelték, hogy ott Szent Péternek, az apostolok fejedelmének tiszteletére építsenek egy kápolnát. Géza király tehát megalapította a váci egyházat, és ellátta sok gazdagsággal és földbirtokkal; nemcsak ezt az egyházat, hanem a budait is:320 ennek adta a pesti vámot, három falut Somogyban és értékes kegyszereket.
319 Ez az első pillanatra furcsa kifejezés azt jelenti, hogy a hercegnek eddig a hercegségükben (ducatus), és nem a király fennhatósága alá tartozó Magyarország területén laktak. 320 A budai prépostságot Péter király alapította, de a pesti vám szedésével és a három Somogy megyei faluval egy 1148-ból ránk maradt oklevél bizonysága szerint II. Géza király adományozta meg a prépostságot. Nagyon is érthető és helyénvaló mind a csodás váci egyházalapításnak, mind Géza herceg "angyali" megkoronázásának elbeszélése annak a krónikásnak a részéről, aki a Béla-ág: I. Béla, I. Géza, I. László, sőt még Kálmán király uralmának a jogosságát is bizonyítani akarta a királyságra alkalmatlanná vált Salamonnal szemben, aki az országot német hűbérré tette. Ez a krónikás Kálmán király uralkodása alatt írhatta művét: a mű központi hőse László király volt. Kálmán király lényegében László politikáját folytatta, s László iránti megbecsülése a Hartvik püspök által – éppen Kálmán paran



183
Ebben az időben a besenyők egyhangúan arra kérték Géza királyt, hogy ha őket megajándékozza a szabadok jogával, ők egymaguk megfékezik Salamon király támadásait, úgy, hogy az még kijönni se merészeljen Mosonyból és Pozsonyból, hogy Magyarországon szerencsét próbáljon.321 Géza király pedig megígérte, hogy kérésüket teljesíti, ha ők is teljesítik, amit ígértek. A besenyők tehát Zoltán nevű fejedelmükkel Salamon király ellen lovagoltak. Salamon király pedig a németek őrgrófját hívta segítségül, pénzt ígérve neki. És amikor az őrgróf felvonult a besenyők ellen, meglátta félelmetes és rettenetes külsejüket, megrémült, különösen azért, mivel eszébe jutott, milyen nyomorultul pusztultak el a magyarok miatt Vilmos és Poth meg Marchart vezérek. És álnokul azt mondta a királynak, hogy ő nagyböjt idején nem bocsátkozik ütközetbe, de ütközzék meg a király, ha akar, és ha a besenyők erősebbek lennének, ő maga is habozás nélkül a király segítségére siet. Fel is vonult seregével Bécs hegyére, innen nézte a harcolók összecsapását. Mikor pedig összecsapásra került a dolog, a besenyők megfutamodtak Salamon színe előtt, mint ahogy a viasz elolvad a tűz előtt. Sokat levágtak közülük, mások meg a Fertő mocsarában elmerültek, és csak kevesen menekültek meg Zoltánnal együtt futva. Mikor a besenyőket legyőzték, az őrgróf kérte a pénzt Salamontól; Salamon azonban nem adott neki semmit, sőt megfenyegette, hogy bevádolja a császár előtt, mivel még mutatkozni sem mert a hitvány besenyőktől való félelmében. Az említett őrgróf, név szerint Ernő, haragjában Salamonra akart támadni, de tartott a császártól, engedett, és szomorúan visszatért a hazájába.322
csára – összeszerkesztett Szent István-életrajzból is félreérthetetlenül kiderül. 321 Sopron és Moson megye területén valóban voltak besenyő telepek, amelyeknek a feladata a határok őrzése volt. 322 Hersfeldi Lambert (†1077) Évkönyveinek az 1075. évhez adott híradása szerint Ernest (Ernő) a bajorok határőrgrófja volt, "híres férfiú a magyarok fölött gyakran aratott sok győzelme miatt".



184
A CSÁSZÁR BEJÖVETELE SALAMON KIRÁLY MEGSEGÍTÉSÉRE
Utóbb aztán Salamon király Géza királytól és testvéreitől való féltében, vagyonával és háza népével együtt Stájerországba költözött, és anyját meg a feleségét Admont kolostorában323 hátrahagyva, visszatért Mosonyba, azzal a szándékkal, hogy sereget gyűjtve megtámadja testvéreit. Mivel azonban Salamon pártja napról napra gyöngébb lett, emezek pedig szerencsésen gyara
323 Az 1074-ben alapított admonti bencés monostor az Enns folyó mellett van Stájerországban.



185
podtak sikerekben, megszégyenülve a császárhoz folyamodott, segítséget kért tőle, hogy Magyarországra visszatérhessen. És bár Salamon bőven adott pénzt a katonák zsoldjára, a németek és olaszok mégsem jöttek vele a magyaroktól valófélelmükben. Salamon király pedig országa elvesztése miatt panaszkodott a császárnak, mondván, hogy erőszakosan űzték ki országából, és ezzel nemcsak őt, hanem a .császár birodalmát még inkább sérelem érte. És azt mondogatta: "Hiszen tiéd Magyarország, tiéd a királyság, mivel te tettél engem királlyá; az én uralmam alatt ennek az országnak legszebb javait felségednek ajándékoztuk évi adóban hálás szívvel, és téged szolgáltunk rendelkezésed szerint. Most pedig mindezeket megtagadják tőled azok, akik birodalmad romlásán mesterkednek. Gyere hát Magyarországra, állj bosszút ellenségeiden a rajtad esett sérelem ért, és vedd vissza magadnak az országot."
Salamon szavai meghatották a császárt, és nagy hadsereg gel bejött Magyarországra. Élelmet pedig nagy bőségben hajóval szállítottak a Dunán seregének ellátására. És amikor a császár a Vág folyóhoz érkezett, Salamon három csapatot maga mellé véve, Sempte felől324 Nyitra ellen lovagolt. Az ifjak kirohanva megütköztek vele; majd ezek, majd amazok futottak, és sokáig sebesülés nélkül viaskodtak. A vitézek közt is kiváló Opos vitéz pedig, paripáján ülve, a város kapuja felé rontott, és egyet a harcosok közül mint a villám, földre sújtott. A nyitraiak pedig társuk halálán megzavarodva nagy jajgatásba kezdtek, és lándzsáikat Opos ellen hajigálva, paripáját megölték. Ő maga azonban bátran szembeszállt velük, és sértetlenül megmenekült. Amikor visszatértek innen a németek, elmesélték a császárnak Opos vakmerőségét és hihetetlen erejét a harcban. A császár pedig magához hívatta őt, dicséretekkel halmozta el, és nyájas szavakkal kedveskedett neki. Aztán megkérdezte Salamon királytól, vajon Gézának és Lászlónak sok ilyen jó vitéze van-e? Salamon pedig dicsérni akarván a magyarokat, meggondolatlanul felelt, mondván: "Sokan vannak, még sokkal jobbak is." Erre a császár: "Ha így van a dolog, és ilyen vitézek harcolnak ellened, nem fogod országodat visszaszerezni."
324 Sempte (ma Sintava Szlovákiában) a Vág folyó mellett, Komáromtól északra.



186
Amikor pedig Géza király meghallotta, hogy a császár Vácra bevonult,325 bölcs tanácsot követve elrendelte, hogy tegyenek próbát, és nyerjék meg az aquileiai pátriárka326 jóindulatát, mert az ő tanácsára hallgat leginkább a császár, de egyszersmind az összes német vezéreket is, sok pénzt ígérve nekik, ha a császárt rábírják, hogy visszaforduljon. A pátriárka és a vezérek az ajándékoktól csábíttatva és az arany után sóvárogva, különböző koholmányokkal igyekeztek a császárt rávenni, hogy forduljon viszsza. A pátriárka azt találta ki, hogy álmot látott, és az álomnak a legnyilvánvalóbban az a megfejtése, hogy a császár egész hadseregét elpusztítja Isten bosszúja, ha nem fordul vissza a lehető leggyorsabban. A vezérek ehhez hasonlóan azt színlelték, hogy isteni intelem rémítette meg őket, és panaszkodtak a császárnak, hogy úgy sejtik, valamiféle veszedelem fenyegeti mindnyájukat, ha gyorsan vissza nem fordulnak. Az elkövetkező éjszaka pedig a németek vezérei kitanították néhány fondorlatos vitézüket, hogy saját maguk kiáltozva és pajzsukat egymáshoz verve keltsék azt a hitet, hogy lázadás ütött ki a seregben. Amikor megtették a vitézek, nagy rémület szállta meg a császárt és az egész hadsereget, mivel sejtelmük sem volt a kieszelt csalásról és álnokságról. így azon az éjszakán nagy zavargás keletkezett a táborban. Amikor pedig reggel lett, tanácskozásra hívta össze a császár a pátriárkát és a vezéreket, hogy fontolóra vegyék, mit tegyenek. A pátriárka és a vezérek tehát, mivel meg voltak vesztegetve pénzzel, mindenképpen azt tanácsolták, hogy forduljon vissza. A császár tehát e ravasz emberektől rászedetve azt színlelte, hogy majd később megsegíti Salamont, és hajóit szétrombolva visszatért Németországba.
SALAMON ELMENEKÜLÉSE
Salamon király reményében csalatkozva sóhajtozott, és szomorúan bevette magát Pozsonyba. És Géza király kezében megszilárdult a királyság, és ettől az időtől fogva Nagynak,
325 IV. Henrik 1074-ben külföldi források szerint is Vácig nyomult előre. 326 Az aquileiai pátriárka ekkor Sigbertus volt.



187
Magnusnak hívták a királyt.327 A hercegséget testvérének, Lászlónak adta át. László herceg pedig Pozsony várát számos napon keresztül ostrom alatt tartotta. Salamon vitézei pedig a várból kikimentek, és összemérték erejüket László vitézeivel. Salamon és László is kivonult néha-néha, letette jelvényeit, és mint közvitéz harcolt. Történt pedig, hogy László a déli csendben a vár alá ment. Salamon meglátta a közeledőt, és fegyvereit elcserélve eléje ment, de nem ismerte fel; és László sem ismerte fel őt. Salamon király vitézei pedig a várfalakra ülve nézték őket. Salamon azt hitte, hogy közvitéz, azért ment, hogy összemérje vele erejét. De mihelyt hozzá érkezett és arcába tekintett, két angyalt látott László feje fölött, akik tüzes karddal repkedtek és a herceg ellenségeit fenyegették. Ennek láttán Salamon a várba futott. Katonái így szóltak hozzá: "Mi az, uram, mit láttunk? Sohasem láttuk, hogy megfutamodsz két vagy akár három ellenség elől. Mi történt tehát?" Salamon azt mondta nekik: "Tudjátok, hogy emberek elől nem futok meg; de ez nem ember; angyalok védelmezik tüzes karddal." Ennek hallatára elámultak a vitézek, és ettől kezdve még jobban féltek a hercegtől. Salamonnak a vitézei a szűkölködéstől hajtva Lászlóhoz mentek; ő pedig hercegi nagylelkűséggel és jóságos bőkezűséggel kisegítette őket, és megengedte, hogy szabadon visszatérjenek urukhoz. Magnus király pedig ebben az időben az Úr születését Szekszárdon ünnepelte. Kérésére Dezső érsek328 ünnepélyes misét mondott, és ékes beszédével a király szívét meglágyította, és a béke javára hajlította. Mikor a misének vége volt, és minden szertartást elvégeztek, a király meghagyta, hogy mindenki távoz
327 I. Gézát (1074-lorn már herceg korában is Magnusnak nevezték. Nem dönthető el, hogy a Magnus személynév-e, vagy a latin magnus (nagy) melléknév-e. Géza ugyanis mint "dux" is "magnus" volt László fiatalabb herceghez viszonyítva. Lehet tehát, hogy az eredetileg méltóságot jelentő magnus ragadványnévvé vált. 328 Salamon királyt és Géza herceget már 1064-ben is Dezső (akkor még püspök) békítette ki. Az itt elbeszélt események 1074-ben történtek. Dezső ekkor már érsek: az 1067-re datált százdi alapítólevélben is érsekként szerepel, s egy 1093-ból származó oklevél kalocsai érseknek mondja.



188
zék, kivéve a püspököket és apátokat. Ekkor a király könnyek közt leborult, és az érseknek és más egyházi személyeknek, vagyis főpapoknak megvallotta, hogy vétkezett, mivel a törvényesen megkoronázott királytól elvette a királyságát, és megígérte, hogy a királyságot Salamonnak békességgel visszaadja oly módon, hogy ő megtartja jog szerint a koronát, de csak az ország egyharmad részét, amely a hercegi méltósággal jár együtt: a megkoronázott Salamon pedig kapja meg az ország kétharmad részét, amit azelőtt is birtokolt. A püspökök tehát boldogan hálát adtak az Istennek, látva, hogy a királya Szentlélek kegyelme és látogatása jóvoltából lelkiismeret furdalást érez, és lelkében megvilágosodott. Ekkor Magnus király hírvivőket küldött Salamon királyhoz, és levélben kifejtette neki a béke föntebb előadott módozatát. Jártak a hírvivők oda-vissza, mivel a különböző felek különböző véleményen voltak, és a valóságos kibékülés nem mehetett teljesedésbe. Eközben Magnus király súlyos betegségbe esett, és április 25-én, erényektől ékesítve, megtért a minden halandó útjára. Hitében katolikus, Isten előtt alázatos és igen keresztény uralkodó volt. Három évig uralkodott, és Vácott temették el a Boldogságos Szűz egyházában, amelyet ő alapított. Uralkodásának első évében igen nagy éhség sújtotta Magyarországot.
ELSŐ SZENT LÁSZLÓNAK, GÉZA TESTVÉRÉNEK ÉS ELSŐ BÉLA KIRÁLY FIÁNAK MEGKORONÁZÁSA ÉS HADJÁRATAI
Magnus király halálának hallatára Magyarország nemeseinek nagy sokasága gyülekezett össze testvérénél, Lászlónál, és közös egyetértéssel, egybehangzó óhajjal, és egyező akarattal megválasztották egy szívvel-lélekkel az ország kormányzására, sőt valósággal kényszerítették rá buzgó és sürgető kérésükkel. Mindnyájan tudták ugyanis, hogy ő az erények teljességével ékes, hogy hitében katolikus, kegyességében kiváló, adakozásban bőkezű, jótékonyságban jeleskedő. Úgy ragyogott, mint felhők közt a hajnalcsillag, mely elűzi a komor homályt; és mint a telihold ragyog teltségének napjaiban, sőt mint a nap, úgy ragyogott ő az ő népe



189
körében; olyan volt, mint a hústól elválasztott tiszta háj. És az oroszlánokkal meg a medvékkel úgy játszadozott, mint a juhok bárányaival. Vajon nem ölte-e meg a Góliátot, és nem törölte-e le a gyalázatot Izraelről? Megfutamította ellenségeit, és kiirtotta az ellenszegülőket.329 Mert nagy volt ő, sőt a neve szerint a legnagyobb, mert ha nevének jelentését nézzük, Ladislaus annyit jelent, mint "Istentől a népnek adott dicsőség". Laos ugyanis népet jelent, dosis pedig adó vagy adomány vagy adott. Nevének első szótagja pedig kiegészítve: laus, azaz dicsőség.330 És bár a magyarok akarata ellenére választották meg királynak, sohasem tette fejére a koronát, inkább áhítozott az égi koronára, mint a földire; az Élő Király koronáját akarta, hogy "törvényesen megkoronázzák",331 mert lelkének az volt a szándéka, hogy visszaadja a királyságát Salamonnak, maga pedig a hercegséget viseli, ha közöttük létrejön a biztonságos béke.
329 A Bibliából kölcsönzött kifejezések: Sir 50,6; 47,3-4. 330 A Ladislaus (László) név etimológiai magyarázata a görög laosz (nép), az ugyancsak görög doszisz (adomány) és a latin laus (őség) szavakból téves. A szláv eredetű Vladislav név a szláv "uralkodni" és "dicsőség" szavakból alakult ki. (A helytelen névfejtést megtalálhatjuk a Szent Lászlólegendában is.) 331 A Krónikában is, Thuróczynál is igen zavaros és romlott szövegrész. A zavart az okozta, hogy "élő királyon" később Salamont értették, holott ez a kifejezés a középkori egyházi szóhasználat szerint az "örökkön élő királyt", azaz Istent jelentette, akitől a hivő keresztény megjutalmazását, "megkoronázását" várta és remélte. A "megkoronázás" szintén képes kifejezés a Bibliából az "égi megjutalmazás" helyett. E krónikahely megfogalmazásakor a krónikás szeme előtt Pál apostol szavai lebeghettek: "A versenyző is csak akkor nyeri el a babérkoszorút (= koronát: a latin szövegben coronatur van), ha szabályszerűen (a latinban legitime = törvényesen, törvény szerint) küzd." Ebből lett a Krónikában: "törvényesen megkoronázzák".



190
Miután tehát isteni rendelkezés szerint átvette az ország kormányzását, nem a világi, esendő és mulandó dicsőséget, hanem az égi hazát és az isteni dicsőséget igyekezett kiérdemelni szívének minden vágyával. Isten félelme lebegett a szeme előtt mindig, minden ítéletében, de legfőként azokban a bűnügyekben, amelyekben véres megtorlást vagy büntetést ír elő a törvény. Valami isteni sugallattól megvilágosítva tudatában volt annak, hogy nem annyira az uralkodó uralkodik, inkább őfölötte uralkodnak. Ezért minden ítéletében enyhítette a törvények szigorát, mindig az irgalmas szelídséget alkalmazta. Ő volt a szerencsétlenek vigasza, az elnyomottak támasza, az árváknak kegyes atyja. Az ország la



191
kosai kegyes királynak hívták, megváltoztatva nevét. Győzedelmes, nagyra becsült, hírneves országgyarapító volt, nem annyira e nevek értelme, mint inkább tetteinek valósága szerint, mert gyarapította Magyarország államhatalmát. Előbb Dalmáciát és Horvátországot csatolta örök jogon birodalmához. Midőn ugyanis Zolomér király gyermekek nélkül meghalt, felesége, László király húga, akit férjének ellenségei számos jogtalansággal háborgattak, segítséget kért Jézus Krisztus nevében testvérétől, László királytól. A király az ő sérelméért súlyos bosszút is állt, és Horvátországot és Dalmáciát a maga egészében visszaszerezte neki, majd pedig az említett királynétől a maga uralma alá hajtotta. Ezt azonban nem telhetetlenségből tette, hanem azért, mert a királyi juss szerint is őt illette meg az örökség, hiszen Zolomér király első fokú rokonságban állt vele, és nem volt örököse.332 Továbbá: Salamon Pozsonyban volt. A főtisztelendő püspökök pedig azon fáradoztak, hogy kibékítsék őket. László király pedig, noha tudta, hogy Salamon szerfölött makacs és összeférhetetlen, mégis a szeretettől legyőzetve és még inkább igazságérzetétől ösztönözve – minthogy Lászlónak nem volt törvényes joga vele szemben, és mindent ténylegesen megtehetett, de nem jog alapján –, uralkodásának negyedik esztendejében kibékült Salamonnal: a királyi kiadások fedezésére elegendő jövedelmet biztosított neki.333 Az ország főemberei pedig a háború csapásának eljövendő veszélyeit óvatosan meg akarván előzni, nem engedték, hogy megossza az országot Salamonnal, nehogy az új helyzet még rosszabb legyen az előbbinél. Salamonnak azonban a már előbb megfogamzott harag keserűsége marcangolta megbélyegzett lelkét. Elkezdett tehát dúlva-fúlva, háborgó lélekkel, kelepcéket kieszelni László ártatlan vérének vesztére. De a verembe, amelyet ásott, maga esett bele.
332 Zolomér (Zvojnimir) 1076-tól 1091-ig volt Horvátország királya. Felesége, Helena, László király húga volt; 1091-ben ő kért segítséget László királytól. 333 Ez a kibékülés 1081-ben történt.



192
Ugyanebben az esztendőben az Úr keresztjébe, amely Fehérváron volt, belecsapott a villám. László király pedig, miután fölfedezte a gazságot, elfogta Salamont, és börtönbe taszította Visegrádon.334 Salamon mellett a börtönben ott volt Bakony-fia Bodocs. Ezt nem féltében rendelte így László, hanem királyi vérrokona érdekében, mert Salamon még mindig azzal fenyegetőzött, hogy az előbbieknél is nagyobb gazságokat fog elkövetni, meg azért is, hogy Salamon dühe egy kissé csillapodjék. Ő maga is állandóan imádkozott, hogy Salamon térjen az Isten törvényére. Ha Salamon megtért volna, valóban visszaállítja számára teljes egészében a királyságot, és magának csak a hercegséget tartja meg. És jóllehet Salamon volt börtönben, László még sokkal többet bánkódott. De Salamon király utóbb kiszabadult a börtönből, és Szent István király meg Boldogságos Imre hitvalló testének felemelése alkalmával335 néhány napig a király mellett volt, végül aztán megszökött, és a kunok fejedelméhez ment, akit Kutesknek hívtak. Esküvel fogadta, hogy az Erdőntúli tartományt örök birtokul neki adja, és a lányát feleségül veszi, ha hajlandó László ellen az ő segítségére jönni. Kutesk vezér hiú reménytől félrevezetve a kunok nagy sokaságával megrohanta Magyarországot, és egészen Ung és Borsova várak vidékéig jutott el.336 Ennek hallatára László király rájuk rontott, és szétszóródtak a színe előtt, és a kunok sok ezrét hányták a kard élére. Salamon király és Kutesk pedig futva menekült, mint a karvaly körmétől megtépett tollú kacsák. László király tehát zsákmányhoz jutott; és hálaadó énekekkel és imákkal áldották az Istent, aki dicsőséges győzelmet adott nekik.337 Aztán a király építtetett itt egy egyházat a mindenható Isten tiszteletére, és a segedelmével itt aratott győzelem emlékére.
334 Salamon Visegrádon volt elzárva, de nem a "Salamon tornyában", hanem a Sibrik-dombon akkor még meglevő várban; ezt a tatárok pusztították el 1241-ben. 335 Az első Árpád-házi szentté avatások 1083-ban. 336 Ebben az időben a kunoknak nevezett besenyők Erdélytől délkeletre tanyáztak. Kutesk nevű vezérük 1085-ben tört be az országba. 337 A Bibliából való kölcsönzés: 2Mak 10,38.



193
Salamon király a kunok portyázó csapataival megrohanta Bulgáriát és Görögország határvidékeit, de a görög császár serege irgalmatlanul tönkreverte őket, és csak nagyon kevesen menekültek meg közülük. Amikor ugyanis a kunok meglátták a páncélos vitézek nagy sokaságát, nagyon megijedtek, siettek, hogy átkelhessenek a Dunán, mielőtt az ellenség körülzárja őket. Akiknek nem volt páncéljuk, könnyebbek lévén gyorsabban tudtak haladni. Salamon és emberei meg a többi páncélosok a fegyverek súlya miatt csak lassan tudták követni előresiető társaikat. Tél volt, és sűrűn havazott, és tele lett a szemük hóval, és a sűrű hó elborította őket, nem láthatták előresiető társaikat, és tévelyegve bolyongtak a pusztaságban. De az ellenség a sarkukban volt, és üldözte őket. Eljutottak egy üres és elhagyatott várhoz, bementek, és egy nap és egy éjszaka ott maradtak. Az ellenség pedig mindenfelől körülvette a várat. Az ostromlottak pedig látták, hogy éhen fognak veszni, és inkább akartak harcolva meghalni, mint éhhalállal pusztulni. Kora hajnalban kirontottak tehát az ellenségre, és elpusztítóikkal együtt pusztultak el, és igen sokan elestek azok közül, akik őket pusztították. Salamon király pedig alig tudott elmenekülni néhány emberével, és könnyű vágtában átkelt a Dunán, mivel a folyó be volt fagyva. És amikor egy nagy berekhez érkezett, azt mondta embereinek, hogy etessék meg a lovakat, pihenjenek egy keveset. Ő maga pedig letévén a pajzsát, úgy tett, mintha rögtön visszatérne, bement az erdő homályába, és ott hagyta a gyanútlanokat, és nem is mutatkozott soha többé. Annyi csapástól megtörve, meglátogatta őt a Szentlélek; és mert a csapásoktól nem lett keményebb, és nem küzdött önfejűen Isten jogos igazsága ellen, hanem amikor megérezte a nagy irgalommal büntető Isten kezét, vétkeit emlékezetébe idézve följajdult, és – amennyire emberi ítélettel helyesen meg lehet ítélni szívének töredelmével és vezekléssel bánta meg vétkeit. Valóban boldog kényszerűség, mely a javulásra ösztönöz. Mert valójában szükségszerű dolog, hogy akit a világ gyűlöl, azt Isten szeresse, íme, Salamon király nemes teste, királyi gyönyörök közt nevelkedve, most porban és hamuban fekszik elcsigázva, és aki azelőtt földi javakért harcolt, csupán az égiekre törekszik már. Mert éle



194
tének egész hátralevő idejét zarándoklásban és imádkozásban, böjtben és virrasztásokban, munkában és könyörgésekben emésztette fel. Egyszer látták Magyarországon Kálmán király idejében, de rögtön elrejtőzködött, és soha többé nem jött elő.338 E világból aztán az Úrhoz költözött, és Pólában, Istria városában temették el. Felesége és anyja pedig Admontban nyugszik.339
A KUNOK MÁSODIK BETÖRÉSE MAGYARORSZÁGRA, ÉS SZENT LÁSZLÓ KIRÁLY VELÜK VÍVOTT HARCA
Ezután egy Kapolcs nevű kun, Krul fia, erős sereggel bejött Magyarországra, hogy raboljon.340 Felprédálta Erdélyországot, és a zsákmányt magával hurcolta. Az Erdőntúli földet elpusztitva átkelt, és Biharba ment, és néhány napig az Omsó-ér341 környékén időzött. Azután átkelt a Tiszán Kotajdnál, és seregét három csapat ra osztotta. Úgy tervezte, hogy két csapat a homok vidékét fogja pusztítani, egyet pedig a Tisza környékének a kifosztására küldött. Fosztogatva és zsákmányt ejtve érkeztek arra a helyre, zsákmányuk tömegével, amelyet Becsének mondanak,342 és elhatározták, hogy visszatérnek hazájukba. Azt mondogatták: "Jöttünk hadakozva, most térjünk vissza vadászgatva." Annyi zsákmányuk volt Magyarországról, amennyi soha egyetlen hadinépnek sem volt. A nemesek feleségét és fiait is magukkal hurcolták fogságba. László király pedig embereivel Szlavóniában volt. És amikor visszatérésekor mindezt hírül vette, olyan gyorsan tért haza, ahogyan csak tudott, és vitézeivel sebesen utánuk lovagolt. A Temes
338 Salamon 1087-ben, a kunokkal a görögök ellen viselt háborúban esett el. Későbbi legenda lehet, hogy elbujdosott és remeteéletet élt. 339 Salamon király felesége, Judit, már 1088-ban újból férjhez ment I. Ulászló (1081-1102) lengyel királyhoz, Szent László unokatestvéréhez. Salamon feleségét, Zsófia-Juditot a XIII. századi krónikás, Ákos mester tévesztette össze egy Árpád-házi hercegnővel, Zsófiával, II. Béla király leányával, aki valóban a stájerországi Admont bencés apácakolostorának volt a lakója, s ott is temették el. 340 Kapolcs kun vezér betörése 1091-ben. 341 A mai Ér-patak Debrecentől délre. 342 Óbecse Bács megyében, közel a Tiszához (ma Becej Jugoszláviában).



195
folyó környékén talált rájuk. És a kunok abban a hitben, hogy már teljesen megszabadultak, szívesebben vadászgattak, mint háborúskodtak. László király pedig így szólt vitézeihez: "Jobb nekem veletek meghalni, semmint feleségünket és fiainkat fogságban látni." Ezt mondván, könnyekre fakadt, és piros zászlójával elsőként támadta meg a kunok táborát. És az Úr szétszórta a kunokat a magyarok színe előtt. László király így kiáltozott vitézeinek: "Ne öljük meg ezeket az embereket, fogjuk el őket, és ha megtérnek, maradjanak életben." Kapolcs és a főbb emberek meghaltak, de a többiek legnagyobbrészt fogságba estek, és közülük senki sem menekült el, csak egy Eszembő nevű csatlós vitéz. A király pedig összes embereivel hálát adott a nagy győzelem ért a mindenható Istennek, aki kiragadta őket ellenségeik kezéből. És azt a folyót a pogányok miatt Pogányosnak nevezte el, és az a neve mind a mai napig.343 Amikor a kunok meghallották mindezt az elmenekült csatlós vitéztől, nagyon elszomorodtak, és esküvel fogadták, hogy a Kapolcson esett sérelmet megbosszulják. És követeket küldtek a királyhoz, és dölyfös és gyalázkodó szavakkal meghagyták neki, hogy a foglyokat bocsássa szabadon; gúnyolták a királyt, és kitűzték a napot is, amikor Magyarországra törnek. A király ezt hallván elmosolyodott, és azon a napon, amelyen a kunok be akartak törni Magyarországra, eléjük vágtatott, mivel féltette Magyarországot a pusztítástól. És egy szombaton, kora reggel, a Duna mellett megtámadta a kunokat. Mindjárt az első rohamban ledöfte a király a kunok vezérét, név szerint Ákost, és Kücsem,344 akiről a király azt hitte, hogy hűtlen hozzá, hűségesen és vitézül szolgált neki ezen a napon. Az Úr szétszórta a kunokat a magyarok színe előtt, és a király győzelemmel és diadallal tért haza Magyarországra.
343 A Temes bal parti mellékfolyója, a Poganis. 344 Thuróczynál Ensem van, a krónikákban viszont Eusem (Eszény) vagy Cusem, melynek valószínű kiejtése Kücsem.



196
SZENT LÁSZLÓ KIRÁLY HADJÁRATA A RUTÉNOK ELLEN
Ezután a dicső király megtámadta Oroszországot, mert a kunok az ő tanácsukra jöttek Magyarországra. És amikor a ruténok látták, hogy szorult helyzetbe kerültek, a király kegyelmét kérték, és mindenben hűséget fogadtak neki. A kegyes király szívesen meghallgatta őket. Ezután Lengyelországba tört be. A lengyelek ellene vonultak, és harcba bocsátkoztak vele, de Isten segítségével a magyaroké lett a győzelem. Ezután három hónapig Krakkó várát ostromolták a magyarok.345 Az ostromlottak is, az ostromlók is szükséget kezdtek szenvedni. A király és a főemberek pedig meghagyták minden magyarnak, hogy az éjszaka csendjében mindegyikük hozzon egy-egy csizmaszár földet; meg is tették. Ebből a földből egy nagy hegyet raktak a vár előtt, és a tetejét liszttel borították be. Az ostromlottak látták, hogy az ostromlóknak bőven van eleségük, és sokáig maradhatnak a vár alatt, feladták tehát a várat mindenükkel együtt a királynak, és a király akarata szerint békét kötöttek, vagyis szereztek. Innét Csehországba ment a király, és a csehek közül sok foglyot hozott Magyarországra bántódás nélkül. És így a győzedelmes király örvendezve tért vissza hazájába.
A VÁRADI EGYHÁZ ÉPÍTÉSE. A TENGERENTÚLI HADJÁRAT VEZÉRÉVÉ VÁLASZTATÁS
Ezután Bihar vármegyében a Körös folyó mentén vadászat közben talált egy helyet, és angyali intelemre elhatározta, hogy monostort alapít Szűz Mária tiszteletére. Ezt a helyet Váradnak nevezte el.346 Ámde László király, aki egyre feljebb törekedett, és az erények útján egyre tovább haladt, nem csupán Magyarországra, hanem a keresztény világ minden országára szétárasztotta erényeinek édességes illatát. Amikor a német-római császár meghalt, a
345 A kijevi nagyfejedelemség elleni hadjárat 1092-ben, Krakkó ostroma 1093ban vagy 1094-ben lehetett. 346 Nagyváradról van szó, amelyet László király tett meg a bihari püspökség székhelyévé.



197
németek Összes hercegei és választófejedelmei, meg az összes bárók és főemberek közösen és egy szívvel-lélekkel arra kérték, hogy vállalja el a császárságot.347 Mivel azonban egész életében nem a saját javát, hanem jézus Krisztusét nézte, serényen elméjében forgatta az isteni szózatot: "Ne lépd át atyáid határait",348 és megelégedett saját határaival, nem akart a jogos mértéken felül gyarapodni, és így az idegen és számára ismeretlen népek kormányzását vonakodott elfogadni. De így is alig maradhatott meg Magyarországon, hogy kegyesen és híven szolgálja Istent. meg hogy kellő erejű törvényeket alkosson.349 Amikor ugyanis Bodrogban a Húsvét ünnepét ünnepelte. Franciaországból. Spanyolországból. Angliából és Bretagne-ból. de legfőképpen Willermtől. a frankok királyának testvérétől követek érkeztek hozzá. és elmondták. hogy a mindenható Istenen esett sérelmet meg akarják bosszulni. és arra gondolnak, hogy a szent várost és a szent sírt a mohamedánok kezéből kiszabadítják. Arra kérték a dicső királyt. hogy legyen vezérük és kormányzójuk Jézus Krisztus seregében.350 A király pedig ezt hallván nagy örvendezéssel örült. és még ugyanezen a napon kérte Magyarország nemeseit, hogy engedjék elmenni; és egész Magyarország szomorkodott miatta. Ő azonban semmiképpen sem hagyta abba, amibe belekezdett, és követet küldött a csehek fejedelméhez, Konrádhoz, Ottó fiához,351 és kérte tőle. vagyis meghagyta neki, hogy készüljön fel tengerentúli
347 Lászlónak német-római császárrá való jelölése teljesen alaptalan állítás; a használt terminológia (bárók) XIII. századi fogalmazásra utal. 348 Bibliai kifejezés: Péld 22,28. 349 László király neve alatt három törvénykönyv maradt ránk. 350 A Somogy megyei Bodrogról van szó, Kaposvártól északra. – Willerm talán Rajmund toulouse-i gróf Vilmos nevű testvére, aki azonban zarándokként ment 1093-ban a Szentföldre. – A külföldi források nem említik, hogy a keresztesek László királyt vezérükké választották, de az 1204 után írt Szent László-legendában már szó van róla. Az első keresztes hadjáratot a clairmont-i zsinat határozta el 1095. november 26-án, László király azonban 1095 júliusának végén, tehát a zsinat összehívása előtt négy hónappal meghalt. Így nem jöhetett szóba, hogy öt tegyék meg a keresztes hadak vezérének. Lehetséges, hogy László szentföldi zarándokutat tervezett, s ezt értették félre a források. 351 Konrád csehországi herceg (1092-1093) nem Ottó herceg fia, ha nem testvére.



198
útra Jézus Krisztus sérelmeinek megbosszulására. Konrád készséges szívvel el is ígérkezett. Eközben Konrád fejedelem egy vérrokona. név szerint Szvatopluk352 az éj csendjében Prágába ment, és elfoglalta a várost. Amikor reggel lett, a prágai püspök a fejedelmi székbe ültette őt, többen tisztelegtek előtte, és el is ismerték. Konrád pedig nagy bátyjához. a dicső királyhoz jött, és elmondta neki, mi történt vele, és arra kérte a királyt, hogy személyesen jöjjön a segítségére. A király pedig engedett a kérésnek, azzal a feltétellel, hogy a fejedelem nem vonja ki magát az Istennek teendő szolgálat alól. És mivel rokoni kötelék is fűzte őket egymáshoz, meg László visszagondolt a fejedelem apjának tetteire is, aki megsegítette őt Salamon ellen, megígérte, hogy személyesen siet segítségére. A királlyal voltak testvérének. Géza királynak fiai, Kálmán és Álmos. És előre tudta a király Kálmántól, hogy vért fog ontani; őt egri püspöknek akarta megtenni. Amikor Kálmán meghallotta ezt, még azon az éjszakán Lengyelországba távozott, mivel tudta. hogy apját is, nagyapját is tisztességgel fogadták Lengyelországban.353 Magyarországról Márk, Ugra és mások követték. A király pedig összegyűjtötte hadseregét, és unokaöccsének sérelme miatt megindult a csehek ellen. De mikor a cseh határvidékre ért, súlyos betegségbe esett. Összehívta főembereit, követeket küldött Kálmánhoz, Szent Marcell prépostot354 és Péter ispánt,
352 I. Szvatopluk (1107-1109) morva fejedelem I. Ottó fia volt. A kronológiai pontatlanságok ellenére helytálló – a legenda is említi –, hogy László király utolsó ténykedése a csehországi ügyek rendezése volt. 353 A szöveg Álmosnak és fiának, a későbbi II. (Vak) Bélának a megvakítására (1109) utal. Kálmánt, a későbbi királyt (1095-1116) – úgy látszik, testi fogyatkozásai miatt – eredetileg csakugyan egyházi pályára szánták, s ennek megfelelő képzésben részesítették. Ezért nevezték Könyves Kálmánnak. Nem lehetetlen, hogy már a László király által alapított nagyváradi püspökségben magasabb egyházi tisztet töltött be, amikor azonban 1094-ben ténylegesen egri püspökké akarták szentelni, Lengyelországba menekült, hogy a trónra való jogát megtarthassa. 354 Két 1111-ben kelt oklevél ugyanezt a Marcelit már mint váci püspököt említi. A szent szó azonban ezúttal csak tiszteleti cím, Marcelit ugyanis az egyház soha sem avatta szentté. Ilyen tiszteleti címmel illeti a veszprémi püspökség 1009-re tehető alapítólevele az élő püspököt (sanctissimus), illetve az



199
hogy térjen vissza Magyarországra. Boldogságos László ugyanis úgy rendelkezett, hogy Almos uralkodjék őutána. Ez pedig együgyűségében annyira tisztelte testvérét, Kálmánt, hogy felajánlotta neki az ország koronáját, mert úgy érezte, hogy az elsőszülöttség jogán őt illeti meg. Ha pedig valaki tudni szeretné, hogy Boldogságos László milyen sok és milyen nagy jót tett népének: gestájából mindezt teljességgel megtudhatja.355 Szentséggel és kegyelemmel teljesen az angyalok társaságába költözött uralkodásának tizenkilencedik esztendejében, és Váradon temették el, az ő monostorában, az Úr ezerkilencvenötödik évében, július 30-án, vasárnap.356
KÁLMÁNNAK, ELSŐ GÉZA KIRÁLY FIÁNAK, ELSŐ BÉLA KIRÁLY UNOKÁJÁNAK KIRÁLLYÁ KORONÁZÁSA
Kálmán, Géza király fia, tehát sietve visszatért Lengyelországból; megkoronázták, és ő Almos hercegnek teljhatalommal átengedte a hercegséget. Az ő idejében sok gonoszságot vittek végbe, mint ez az alábbiakból kitűnik.357 Testalkatára nézve ocsmány volt, de ravasz és tanulékony; borzas, szőrös, kancsal, púpos, sánta és hebegő. Amikor Jézus Krisztus említett zarándokai a dicsőséges László király halálát
1055-i tihanyi alapítólevél az oklevél szerkesztőjét, Miklós püspököt (beatissimus). 355 Az itt megnevezett Gesta Ladislai regis nem a László szentté avatása alkalmából írt Szent László-legenda – ahogy némelyek gondolják –, mivel a legenda sokkal szűkszavúbb a Krónika fenti – szintén kivonatos – beszámolójánál. A szűkszavú legendára való utalás értelmetlen volna. Hóman Bálint a fenti forrásidézés alapján feltételezi egy László-kori geszta létezését, vagyis azt, hogy ez a mű László király korában jött létre, s ez az első – kivonatosan – ránk maradt mű a magyarok történetéről. 356 II. Paszkál pápa egy 1106-ban irt levelében még úgy tudja, hogy László királyt az általa 1091-ben alapított somogyvári bencés monostorban temették el, bizonyos azonban, hogy nem sokkal később átkerült az ugyancsak általa alapított nagyváradi székesegyházba. 357 Látható, hogy itt egy Kálmán-ellenes történetíró veszi át a szót, aki a megvakított Álmos herceg trónra jutott utódainak (II. Béla, II. Géza) uralkodása alatt működött.



200
meghallották, nagy fájdalmat éreztek; azután követeket küldöttek Kálmán királyhoz, hogy tőle is azt kérjék, amit dicsőséges László királytól. Azt hitték, hogy ő is ugyanolyan kegyes természetű, mivel ugyanazon vérből való. Kálmán király ezt hallván nemcsak hogy nem ígérte meg, hogy velük tart, hanem még utat sem engedett nekik országán keresztül. Sőt sereget küldött ellenük, hogy ne engedjék be őket országába, mert azt gondolta, hogy zsarnokok és nem zarándokok. Azok pedig Istenbe vetették reményüket, és abban bíztak, akinek jelvényét viselték – Jézus Krisztusban –, merészen bejöttek tehát Magyarországra, és sok magyart megöltek. Ennek hallatára a király összegyűjtötte seregét a Temes vidékén, és békét színlelve, menni hagyta őket. És amikor Zimonyhoz érkeztek, tábort ütöttek, mert azt hitték, hogy most már békében lehetnek. Zimony várát elfoglalták, hogy a király cselt ne vethessen ellenük, és helyzetük ne legyen rosszabb, mint volt. Azután az egész határvidéket kifosztották élelemért, és amit összeraboltak, mindent a táborukba hurcoltak. A király pedig Temesben a bölcsebb tanácsot követve békét kötött velük, és sok ajándékkal és élelmiszerrel tisztelte meg őket, és hagyta, hogy békében elvonuljanak. Ezek a zarándokok tovavonultak, elfoglalták Antiochiát, és Isten segítségével eljutottak Jeruzsálembe.358 Amikor a király visszatért országába, és Álmos herceg is elment a hercegségébe, némely gonoszok ördögi tanácsra hallgatva, bevádolták őket egymásnak. A hercegnek ugyanis azt mondogatták: "Uram, herceg, a király áskálódik ellened, el akar fogatni. " Azután a királynak mondogatták: "A herceg cselt sző ellened, és ha nem vigyázol, tudd meg, bizonnyal meghalsz."
Ennek hallatára mindketten, minthogy ifjak és bohók voltak, összegyűjtötték seregüket. A király Várkonynál vonult fel a herceg ellen, és Várkony közelébe vonult ellene a herceg is: a Tisza azonban elválasztotta őket, közöttük volt. A hű magyarok pedig fegyverszünetet kértek, hogy megbeszélést tartsanak, és azt mondták: "Mire jó, hogy harcolunk? Ök megostromolnak bennünket, és meghalunk; és ha elkerüljük a halált, menekülni kell:
358 A krónikás a több hullámban érkező keresztes hadakat egynek veszi, és teljesen összezavarja az események rendjét.



201
nemrégiben apáink és testvéreink is harcoltak az ő apáikkal és testvéreikkel, és meghaltak. Nem látunk okot a harcra. De ha nekik tetszik a harc, harcoljanak meg ők ketten, és aki erősebb, az legyen az urunk."
A határozat meghozatala után a főemberek visszatértek. És amikor Grák elmondta a királynak, mit határoztak, és Ilia elmondta a hercegnek: akaratuk ellenére békében maradtak. Ezután a király Oroszországot támadta meg, és a ruténok fejedelemasszonya, név szerint Lanka, a király özvegye, a király elé ment, és lábaihoz borulva, könnyek közt kérte a királyt, hogy ne döntse népét romlásba. És amikor a királyt, aki oda sem hallgatott) sürgető könyörgésével meg akarta indítani, a király belérúgott, és eltaszította magától, mondván: „Nem illő dolog asszonyi



202
sírással bemocskolni a királyi felséget.” A fejedelemasszony jajgatva ment vissza, és a mindenható Isten segitségét kérte.359 Könyörgésére a kunok Mirkód360 vezérlete alatt igen nagy számban mentek a ruténok segítségére. Még éjszaka felkerekedtek, kora reggel rácsaptak a király táborára, tönkreverték és kegyetlenül szétszórták. Magyarország nemesei pedig a királyt mindenfelől közrefogták, és megvíhatatlan kőfalként álltak a király oldalán. A kunok pedig üldözőbe vették Ösze ispánt az Almási nemzetségből, ezt a vitéz és serény férfiút, megölték őt is meg mindazokat, akik vele voltak. Hasonlóképpen Koppány és Lőrinc püspököket meg más vitéz harcosokat megölték nyilaik lövéseivel. Egy kun vitéz,361 név szerint Monok, hevesen üldözőbe vette a magyarokat. Máté, a király derék vitéze el akarta fogni, rárohant. Monok azonban megfutamodva hátrafelé nyilazott Mátéra, és átlőtte a lábát; ha bajtársai nem fedezik egymáshoz illesztett pajzsukkal, nem kerüli el a halált. Ekkor Péter fordult Monok ellen, és noha Monok Péterre is rányilazott, nem találta el, és mikor egy másik nyilat vett elő, Péter átdöfte az oldalát, és fogolyként élve hurcolta a királyhoz. Gyula ispán a lábán sebesült meg, de akkor még megmenekült. Magyarországon azonban belehalt a sebébe.362 A király és valamennyi embere gyors futásban érkezett Magyarországra. A király kincseit pedig, és mindazokat, akik nem tudtak elég gyorsan futni, elragadták a kunok. Akkora volt a mészárlás, hogy a magyarok ritkán szenvedtek ekkora veszteséget.
359 Kálmán királyt II. Szvjatopolk kijevi nagyfejedelem (1093-1113) hívta segítségül 1099-ben Volodar herceg ellen. Lanka Volodar hercegnek volt az anyja, aki az Orosz Évkönyvek szerint Przemyslben tartózkodott. A durva jelenetet az Orosz Évkönyvek is szinte szó szerint így beszélik el (vö. Hodinka i. m. 63.). 360 Az Orosz Évkönyvek szerint a kunok (polovecek) vezére Bonjak volt. Mir kun nyelven fejedelmet jelent; a magyar krónikás talán ebből a címből alkotott személynevet (vö. Hodinka i. m. 59.). 361 E hadjárat alkalmából két magyar püspök kísérte el Kálmánt; Koppány püspök haláláról az Orosz Évkönyvek is megemlékeznek (vö. Hodinka i. m. 61.). A Pozsonyi Évkönyvek az 1100. évben feljegyezték, hogy Koppány püspököt megölték a kunok, Lőrinc püspök pedig meghalt. 362 Egy Gyula nevű udvarispánról említést tesz a garamszentbenedeki alapítólevél (1075), továbbá egy László király idejéből származó oklevél is.



203
Akik pedig az erdőkbe menekültek közülük, éhségükben sarujuk talpát is megsütötték és megették. Minek részletezzem? Olyan nagy volt a veszedelem, hogy le sem irható, el sem mondható. A királynak pedig első feleségétől363 az Úr ezeregyszázegyedik esztendejében László és István nevű fia született. Amikor aztán a király Dalmáciában volt, Zára városában,364 és azon gondolkodott, hogy a várost felgyújtatja népének nyakassága miatt, elaludt palotájában, amelyet ott építtetett. És íme a szent zárai püspök365 ijesztő arccal eléje jött, megragadta, hajánál fogva vonszolta, és babérfa virgáccsal alaposan elverte. Amikor elengedte, és a király felébredt, nem látta a püspököt, de érezte a fájdalmat, és látta testén a virgács-csapásokat. Ezért beletörődve felhagyott a város háborgatásával. Ezután a király Oroszország ellen akart vonulni. Az Úr ezeregyszázhatodik esztendejében ugyanis visszatért Álmos herceg Passauból, ahová a királytól való félelmében menekült. A király békével fogadta, de a herceg ezután Lengyelországba futott, és lengyelekből meg magyarokból tanácsot szervezve magának, és segítségüket megnyerve, visszatért Magyarországra, bevette Újvárt, és bevonult oda. A király pedig ennek hallatára ostrom alá vette a várat. És amikor másnap meg akart ütközni, a herceg hirtelen lovára kapott, kinyargalt a vár kapuján, és a király táborába vágtatott egyesegyedül. És amikor a király sátrihoz ért, leszállt lováról, a király lába elé borult, és mindenki színe előtt bűnösnek mondta magát. A király pedig a testvéri szeretettől meghatódva megkegyelmezett a hercegnek. Sőt a herceg közbenjárására a várban levő magyarokra sem neheztelt. Ezután a herceg Jeruzsálembe utazott, és amikor szerencsésen visszatért, a király békével fogadta. A herceg pedig nagy örömét lelte a vadászatban, örökösen csak ezzel foglalatoskodott;
363 Kálmán király első felesége Roger szicíliai herceg leánya, Buzilia volt; 1102ben halt meg. 364 Kálmán király 1105-ben kiterjesztette uralmát egész Dalmáciára; az ország birtokáért a magyar királyok az egész középkoron át háborúskodtak a Velencei Köztársasággal. 365 Szent Donátról szóló legendás adat. Donát 804-805-ben volt Zára püspöke, s utóbb a város védőszentje lett.



204
a király pedig megadott neki mindent, ami a vadászathoz szükséges.
A DOMOSI EGYHÁZ ALAPÍTÁSA
A herceg pedig monostort építtetett Dömösön,366 és arra kérte a királyt, hogy jöjjön el a felszentelésre; ez meg is történt. Utóbb a palotaőrök azzal vádolták a herceget, hogy kelepcét készített, és monostorának felszentelése alkalmából meg akarta ölni a királyt. És talán meg is tette volna, ha a király barátai nem őrködtek volna a legéberebben. A király pedig haragjában el akarta fogni, de a főtisztelendő püspökök és más derék főemberek tudták, hogy nem igaz az, amivel a herceget ellenségei hazugul vádolják, közbenjártak tehát érdekében a királynál, eskü terhe alatt kibékítették őket, és a király békében elbocsátotta a herceget, hogy menjen a Bakonyba vadászni. És elküldte vele két főemberét tisztességadás ürügyén, de titokban kioktatta őket, hogy ravaszul fürkésszék ki a hercegnek szándékait; ha a herceg a király ellen mesterkedik, jelentsék. És amikor a herceg Csórba érkezett, vadászsólymát elbocsátotta, és a sólyom elfogott egy varjút. Almos együgyű lélekkel így szólt a főemberekhez: "Nemde ez a varjú megesküdne a sólyomnak, hogy ha szabadon ereszti, többé nem fog károgni ?" Azok pedig azt felelték, hogy a sólyom eskü fejében sem eresztené szabadon a varjút, és a varjú nem is tudna esküt tenni, mivel oktalan állat. De még ugyanazon az éjszakán hírül adták a királynak a herceg szavait. A herceg pedig, amikor a Bakonyba ért, hogy ott vadásszon, azonnal elmenekült, és ismét Passauba szaladt, hogy a németek királyának segítségéért könyörögjön.367 Az Úrnak ezeregyszáztizenkettedik esztendejében Kálmán király fia meghalt, és a király második feleséget vett Oroszországból; ezt házasságtörésen kapta, és mint vétkest elbocsátotta, vagyis nem pedig erőszakos vakmerőségből. Tudta ugyanis, hogy
366 Álmos herceg 1107-ben alapította a dömösi bencés monostort (Esztergomtól keletre a Duna mellett). 367 Csór a Bakony tövében, Székesfehérvártól nyugatra van. – A német király ekkor V. Henrik (1106-1125).



205
írva vagyon: "Akiket az Isten összekötött, azokat ember el ne válassza" – tudniillik a törvény ellenére és ok nélkül. Ezért nem is ő maga vált el tőle, hanem a törvény választotta el őt attól, akit vádolt a vétke, elitélt a bűne, és gonosztette sodort keserves helyzetbe. A törvény küldte tehát őt hazájába vissza. Házasságtöréséből egy fiú született, név szerint Borics; Borics pedig Kálmánt nemzette.368
HOGYAN VAKÍTOTTÁK MEG ÁLMOS HERCEGET ÉS FIÁT, BÉLÁT?
Az Úrnak ezeregyszáztizenharmadik esztendejében a császár Álmos herceg miatt nagy hadat indított, és Magyarország határvidékére jött, hogy a királlyal megbeszélést tartson, és közöttük békét szerezzen. Ez meg is történt. A király pedig igen sok ajándékot küldött a császárnak, és a császár tisztességgel visszatért hazájába. Ezután a király békésen visszahozta Álmos herceget. A béke megkötése után pedig a király végül is elfogatta a herceget és annak kicsiny fiát, Bélát, és megvakította őket. Azt is meghagyta, hogy a kis Bélát heréljék ki. De az, aki megvakította, rettegett Istentől és az ország terméketlenségétől, egy kutyakölyköt herélt ki tehát, annak a heréit vitte a királyhoz.369 Az ország nemesei közül megvakították Urost, Vatát és Pált. De az ártatlan vér kiontása semmit sem használt a királynak, az isteni bosszú folytán benyelte őt a korai halál rettentő falánksága, és büntetésül evilági országának romlása jutott neki. Mert mindenkire vonatkoznak a zsoltár szavai: "Nem így a gonoszok" stb.370
368 Kálmán második felesége Vladimir szuzdali fejedelem (1113-1125) leánya, Eufémia volt; Kálmán 1112-ben vette feleségül. Borics II. Béla és II. Géza uralkodása alatt trónkövetelőként lépett fel. 369 Álmos és Béla megvakítása 1109-ben történt. – Az ország terméketlenségétől való félelem talán még annak a pogány hiedelemnek a késői maradványa, hogy a király, illetve a királyi család épségétől függ az ország termékenysége. 370 Az idézett 1. zsoltár teljesebb szövegének ismerete nélkül homályos a hely. "Boldog ember, aki nem indul a gonoszok tanácsa nyomán. ... Olyan, mint a víz partjára ültetett fa, amely kellő időben gyümölcsöt terem... Nem így a



206
Álmos herceget pedig Dömösre vitték a monostorába. Ezután a király súlyos beteg lett; volt egy olasz orvosa, név szerint Draco, és benne szerfölött megbízott. Ez flastrom-tapaszt tett a fejfájós király fülére; és a flastrom ereje a fülkagylón keresztül kiszívta agyvelejének nem kis részét. Amikor a király már nem bírta, és levette a flastromot, megmutatta Ottmár ispánnak.371 Ottmár ispán pedig megnézte a flastromot, látta rajta a kiszívott agyvelőt, és azt mondta a királynak: "Uram, jó lesz, ha felkészülsz az útra." Ennek hallatára megrémült és feljajdult a király. Ezután pedig tanácsot tartott a legelvetemültebbekkel, Simafia Márkkal,372 Jákó-fia Achilesszel és azokkal a többi ispánokkal, akiknek tanácsára a herceget és anyjának kebeléről elszakított kisfiát megvakíttatta. és egyiküket, név szerint Bot-fia Benedeket elküldte, hogy fogja el a herceget, nehogy a király halála után ő követhesse a trónon. Aztán a király halálos ágyán meghagyta fiának és a főembereknek, hogy halála után álljanak bosszút Oroszországon azért a sérelemért, amelyet tőlük kellett elszenvednie. Amikor Benedek eltávozott, a herceg a monostor előtt üldögélt, siránkozott fájdalmában. Amikor pedig meghallotta, hogy lovasok érkeznek nagy sietve, lelkében megsejtette, hogy veszedelem fenyegeti, bevezettette magát a monostorba, és kezével körülfogta szűz Szent Margit oltárát, hogy legalább az Isten és szentjei iránti tiszteletből ne merészeljék őt elvonszolni. Benedek pedig, nevét meghazudtolva,373 szentségtörő kezét rávetette, és erőszakkal el akarta vonszolni, bár a herceg az oltárt ölelte. Miközben ki akarta vonszolni, a herceg kezén felszakadt a bőr, és az oltár vérrel szennyeződött be. A papok pedig őrizték az egyház ajtaját, és el akarták fogni ezt a Benedeket. Benedek észrevette ezt, dühös szívvel kirohant, ahogy tudott, és miközben nagy sietve vágtatott a Pilis erdőn, lebukott a lováról, nyakát törte, és meghalt. Kutyái, amelyek nyomon követték, felfalták a húsát és a csontjait.
gonoszok, egyáltalán nem. Pelyvához hasonlók, amelyet sodor a szél." (Zsolt 1,1.3-4.) -A krónikás a zsoltár értelmében Kálmán betegségét és korai halálát bűnei következményének tartja. 371 Ottmár Bars megyei ispánt egy 1124-ből származó oklevél is említi. 372 Egy Márk nevű ispánt egy másik 1124-ből származó oklevél említi. 373 Benedek latinul Benedictus; jelentése: áldott.



207
Ez a Kálmán, mint némelyek mondják, váradi püspök volt, de mivel testvérei előbb haltak meg, a pápa engedélyével uralkodni kényszerítették.374 A magyarok Könyves Kálmánnak nevezik, mivelhogy voltak könyvei, amelyekből mint püspök a zsolozsmát olvasta. Dalmátországot Magyarországhoz csatolta, miután Péter nevű királyukat Pétergazdia375 hegyei közt megölte. A velenceiek gályáit és hajóit zsoldjába fogadva és nagy pénzen bérbe véve, tekintélyes hadat küldött Apuliába.376 A had kifosztotta Apuliát, és három hónapig maradt ott. Amikor a katonák Monopoli és Brindisi városokat elfoglalták, ezeket a Kálmán királynak fizetendő haszonbér fejében a velenceiekre hagyták, hogy tartsák meg birtokukban. Innét visszatértek Magyarországra. Ezeket a városokat aztán a császár küldte pisai zsoldosok visszafoglalták, elűzvén onnan a velenceieket. Kálmán pedig huszonöt évig, hat hónapig és öt napig uralkodott. Az Úrnak ezeregyszáztizennegyedik esztendejében, február harmadikán, keddi napon költözött el erről a világról.377 Teste Fehérvárott nyugszik.
KÁLMÁN KIRÁLY HALÁLA UTÁN FIÁT, MÁSODIK ISTVÁNT, KIRÁLLYÁ KORONÁZTÁK
Az ország hatalmasai Istvánt, Kálmán fiát királlyá koronázták. Még serdületlen volt ugyan, de "akarata már az ő kezében" volt.378 Uralkodásának kilencedik évében bevonult Dalmáciába, és Dalmácia lakói tisztességgel fogadták. Innét visszatérve a lengyel
374 A pápai felmentést más forrás nem említi. 375 Ma Petrova Gora, Horvátországban, Zágrábtól délre. Péter 1091-től 1097-ig uralkodott. 376 Kálmán király apúliai hadjárata 1108-ra tehető. Ebben a hadjáratban Kálmán Komnénosz Alexiosz bizánci császár (1081-1118) és a velenceiek szövetségeseként vehetett részt, a dél-itáliai normannok ellen. A meghódított délitáliai helységeket, Monopolit és Brindisit Velencének engedte át. A Krónika e híradását Mályusz Elemér (Az V. István kori i. m. 40-41.) késői betoldásnak tartja. 377 Kálmán király nem 1114-ben, hanem 1116-ban halt meg. 378 Bibliai kifejezés: Zsolt 119, 109.



208
határokat pusztította odaküldött seregeivel.379 Az ország pedig úgy határozott, hogy István tárgyaljon a csehek fejedelmével.380 És amikor István Magyarország határára, az Olsava folyóhoz érkezett, és a csehek fejedelme is eléje jött, csak a folyó választotta el őket egymástól. Volt pedig egy Solt nevű, hitvány gondolkozású ember, akit hitványsága miatt Magyarországról kiűztek, ez is ott volt a csehekkel. Mielőtt a király a fejedelemmel tárgyalt volna, Solt titokban hírnököt küldött a királyhoz, mondván: "Híve vagyok az én uramnak, és amit a csehekről tudok, neki is tudomására hozom. Mikor a király a fejedelemmel tárgyalni akar, a fejedelem rögtön el fogja fogatni, mert azt hallotta, hogy a te embereid fegyvertelenül jöttek ide."
És ugyanez a követ visszatérve azt mondta a fejedelemnek: "Amikor tárgyalni akarsz a királlyal, a király azonnal el fog fogatni. Inkább fegyverezd fel embereidet, így maradjatok a táborban."
A csehek pedig, mint az őrültek és részegek, úgy tettek, ahogy Solt javasolta. Solt egy másik hírnököt is küldött a királyhoz, mondván: "Küldje el a király az íjászait a fejedelem táborába, nehogy azok sebtében az ő táborába tudjanak vágtatni."
A király pedig indulatos természetű lévén, úgy cselekedett, ahogy Solt mondta – anélkül, hogy az övéinek tanácsát kikérte volna. A csehek pedig látva az íjászok vonulását, kételkedés nélkül igaznak hitték mindazt, amit hallottak. Megrohanták tehát az íjászokat. A hitvány besenyők és székelyek a király táboráig futottak, pedig még sebet sem kaptak. A király pedig hallván ezt, néhány ember kíséretében nagy sietve Magyarország felé vágtatott, mivel az emberei fegyver nélkül mentek a határra, és akinek volt fegyvere, annak nem volt módja felfegyverkezni, hiszen nem ismerték a király szándékait. A király azt gondolta, hogy bölcsessége akkora, mint Salamoné, ereje, mint Sámsoné, merészsége, mint Dávidé, pedig nem ért fel velük.381
379 II. István 1124-ben viselt háborút Dalmáciában a velenceiek ellen. – A lengyelekkel való viszálykodás 1123-ban volt. 380 A csehek hercege: Vladislav (1109-1117 és 1120-1125). 381 Az utolsó mondat szövegszerű adaptációja a Pontificale Romanum-ban a püspökké szentelést megelőző ún. scrutinium egyik részletének. Ez arra



209
A csehek pedig ádázul pusztították a király táborát. Jánus pedig, Urosa fia, a király palotaispánjával a királytól távol szállott táborba. Amikor értesült a történtekről, csendben és egyetértve fegyverbe öltöztette embereit, és megrohanta a cseheket, akik a tábort fosztogatták. "És összemorzsolta az Úr" a cseheket a magyarok "kardjának torkában", és szörnyű halállal pusztította őket. És Jánus a király után küldött egy hírnököt, és tudtára adta a győzelmet, amit az Úr adott nekik. A király visszatérve nagy örömmel örvendezett. De nagyon fájlalta, hogy Solt, aki hazugságaival annyi bajt okozott, nem halt meg ebben az ütközetben. István király nem akart magának törvényes feleséget venni, ágyasokkal és szeretőkkel élt. Ezért a bárók és főemberek, fájlalván az ország elárvulását és a király gyermektelen voltát, hoztak neki feleséget, egy igen nemes úrasszonyt, Guiscard Róbert apuliai király leányát.382
mutat, hogy a Krónika e részének írója ismerte a Pontificale Romanum-ot, tehát magas kánonjogi műveltséggel rendelkezett, esetleg maga is püspök volt. – Ezzel kapcsolatban helyénvaló rámutatni, hogy a középkori magyar történetírással foglalkozó kutatók közül néhányan – Hóman Bálint feltevését követve – egy II. István-kori krónikafolytatóról szoktak beszélni. Az a sok pontatlan adat azonban, amit II. István uralkodásával kapcsolatban a Krónikában találunk, nemigen támasztja alá ezt a feltevést. Ráadásul az állítólagos II. István kori folytató jóformán csak rosszat tud mondani királyáról. Előadása szerint II. István indulatos, nem hallgatja meg tanácsadóit, hiszékeny és könnyen félrevezethető, de amellett önhitt és felfuvalkodott is. A krónikás a magyar főemberek lázadását az oroszországi hadjáratban jogosnak mondja, a király házaséletéről pedig téves és dehonesztáló adatokat közöl: a király nem akar magának feleséget, hanem ágyasokkal él; embertelen, a saját népét sem becsüli, a kunok között érzi magát a legjobban. Egyetlen mondata sincs, amit II. István védelmében megkockáztatna. Ilyen körülmények között aligha beszélhetünk egy II. István kori folytatásról. Ezeket a krónikarészeket a II. Bélával uralomra kerülő Álmos-ág krónikása írhatta II. Géza vagy III. István uralkodása idején. A helyzetnek megfelelően ez az író szabadjára engedhette haragját az Álmos herceget és fiát, Bélát megvakító Kálmán király, valamint a megvakított Álmost 1125-ben száműző II. István ellen. 382 II. Istvánnak a felesége nem Guiscard Róbert leánya volt, hanem II. Henrik regensburgi várnagy leánya, Adelheid.



210
Ezután a királyhoz jött egy herceg a németektől,383 Bezen, és elpanaszolta, hogy testvére kivetette őt a hercegségből; kérte a királyt, hogy kegyesen és személyesen segítse meg. István király pedig meg akarta bosszulni atyjának, Kálmán királynak a sérelmét, megígérte, hogy megsegíti a herceget, és sereget gyűjtve Oroszország ellen vonult. És amikor odaérkezett, először is ostrom alá vette a várat.
Történt pedig kora hajnalban, hogy az említett Bezen herceg a vár körül járkált, hogy szemügyre vegye az erődítmény ost
383 Elírás ruténektől helyett. Jaroszlávról, Lodoméria hercegéről van szó, akit testvére elűzött.



211
romlásra alkalmas helyeit; az ostromlottak pedig kijöttek a várból, hogy kikémleljék a magyarokat. És amikor a herceg meglátta őket, rohamot intézett ellenük, és ezek vitézül harcolva a herceget halálosan megsebesítették. Amikor a király a herceg haláláról értesült, nagyon méltatlankodott, és meghagyta a magyaroknak, hogy ostromolják meg a várat, és válasszanak: vagy birtokukba veszik még azon a napon, vagy meghalnak. Magyarország főemberei pedig tanácsot tartottak, és azt mondották: "Miért és mi végre haljunk meg? Ha a hercegségre tartunk igényt, kit tesz meg a király hercegnek közülünk? Állapodjunk meg tehát egymás közt, hogy senki sem ostromolja a várat, és mondjuk meg a királynak, hogy mindezt föembereinek a tanácsa nélkül teszi."
Amikor pedig a főemberek a király tanácsába mentek, két pártra szakadtak. De Kozma,384 Pázmán nemzetségéből, szólásra emelkedett, és azt mondta a királynak: "Uram, mit teszel? Ha vitézeid tömegének halála árán elfoglalod a várat, kit teszel meg hercegnek? Ha főembereid közül választod ki, senki sem marad itt. Talán te akarsz itt hercegeskedni odahagyva királyságodat? Mi, bárók385 nem ostromoljuk meg a várat! Ha ostromolni akarod, ostromold magad, mi pedig visszatérünk Magyarországra, és választunk magunknak királyt."
Ennek értelmében a kikiáltók a főemberek parancsából kihirdették a táborban, hogy a magyarok a lehető leggyorsabban térjenek vissza Magyarországra. A király tehát, látva, hogy emberei jogosan cserbenhagyják, visszatért Magyarországra.386 Három évvel ezután a lengyel határokat pusztította odaküldött seregeivel.387 Azután elküldött egy sereget, udvari embereinek egy csapatát, Bulgária és Szerbia vidékeire, és ott pusztított. Eközben a konstantinápolyi császárné, I. László király leánya, név szerint Piroska, üzenetet küldött István királynak, mondván, hogy férje, a császár, a király gyalázatára azt a becsmérlő kifejezést használta, hogy a király az ő hűbéres alattvalója; és ami
384 Egy Kozma nevű ispánt említ az 1113-ban kiadott zobori oklevél is. 385 A báró kifejezés főemberek értelemben csak a XII. század végétől, a XIII. század elejétől kezdve fordul elő. 386 Az Orosz Évkönyvek szerint ez a hadjárat 1123-ban zajlott le. 387 A lengyel krónikák szerint ez 1123-ban történt.



212
kor ő, a császárné ellene merészelt mondani, a császár őt is szidalommal illette.388 Mikor a király meghallotta ezt, nagyon megharagudott, és hadseregét összegyűjtvén, lelke felháborodásában megrohanta Görögország vidékeit, és egyik-másik görög várost tűzzel-vassal elpusztította; és félelem szállt a tartomány minden városára. Az összes királyok féltek István királytól, mint a villámcsapástól, és még a sivalkodó gyermekeket is István király nevével fenyegetve kényszerítették, hogy veszteg maradjanak. És a királlyal volt hétszáz frank vitéz is, velük fosztogatta Bulgáriát,389 az ő hadigépeikkel rombolta le Görögország várainak falait. És mivel a császár nem ütközött meg vele, a király követet küldött a görögök császárához, és ócsárolta őt, mondván, hogy nem méltó rá, hogy császárnak nevezzék, de még királynak sem, vénasszony és banya ő, mert mindig csak henyél, mint egy vénasszony. Ennek hallatára a császár ezt felelte: "Bizony higgye el a király, hogy én, ez az ő mostani vénasszonya, lemetszem a férfiasságát köldökével együtt." Hatalmas sereget küldött tehát a császár Magyarországra Horom vára ellen,390 és a magyarok még csak valamirevaló támadást sem tudtak indítani ellenük, mivel a görögök hadigépekkel kénes tüzet fújtak a magyarok hajóira, és még a vízen felgyújtották őket.391 A király tehát országának minden hadierejét a görögök ellen küldte, és élükre Stephelt állította. Felvonultak, és a Karasó patakon392 túl, Barancs393 vidéke felé megütköztek a görögökkel. És az Úr segítő keze a görögökkel volt, a magyarok nem tudtak nekik ellenállni. Ritkán esik meg akkora öldöklés, mint amekkora ott megesett. A Karasó patak vizében annyi emberi vér elegye
388 Szent László leányát, Piroskát, görög nevén Eirénét Komnénosz János bizánci császár (1118-1143) vette feleségül 1108-ban. Eirénét (†1134) a görög egyház később szentté avatta. 389 Bulgária ebben az időben bizánci (görög) fennhatóság alá tartozott. A görög háború 1127-től 1130-ig tartott. 390 Horom vára az Al-Duna mellett, a Néra folyó torkolata közelében volt. 391 Ez a híres "görögtűz". 392 A Karasó (ma Karasica) a Duna baloldali mellékfolyója a jugoszláv-román határ közelében. 393 Ma Branicevo Jugoszláviában; abban az időben magyar fennhatóság alá tartozó híres vár az Al-Duna mellett.



213
dett, hogy egészen vérnek lehetett gondolni. Úgy hevertek a páncélos katonák a folyóban, mint a fatörzsek, rajtuk keresztül keltek át a folyón a menekülök és az üldözők, mint valami hídon. Vágták a magyarokat, mint az ökröket, és nem volt, aki megváltsa őket a görögök kezétől. Csíz ispán és sok más derék vitéz itt esett el. Ezután a császár és a király követek útján tanácskozást hívott össze; egy szigetre hajóztak, amely Barancs városa közelében fekszik. Itt azután főembereik kíséretében sokáig vádaskodtak és mentegetőztek, végre békét kötöttek, és hazájukba tértek. István király sok gonoszat cselekedett lelkének indulatában, amit nem kellett volna tennie: Krisztina úrasszonyt megégettette, embereken lóganéjból rakott tűzön főzetett, és nagy égő viaszgyertyákat csepegtetett az emberek fenekébe. István király kegyetlensége miatt szenvedte el Álmos herceg a száműzetés büntetését, azaz a kisebb vagy középső polgári büntetést: bár megvakították, de a haláltól félve Görögországba menekült István király elől, a császár tisztességgel befogadta, a Konstantin nevet adta neki, mivel már azelőtt építtetett egy Konstantina nevű várost Makedóniában. Sok magyar menekült hozzá István király kegyetlensége miatt. Halála után testét a király parancsából Fulbert püspök visszahozatta, és a fehérvári egyházban temettette el.394 Bélát pedig, a fiát, a főemberek elrejtve tartották Magyarországon, mert féltek a király haragjától. Tanácsot tartottak, és végül feltártak mindent a király előtt. A király azt hitte, hogy Béla megvakíttatása után meghalt. Amikor Pál ispántól és Ottmár püspöktől – ezeknek lelkiismeretessége tartotta Bélát életben – megtudta, hogy él, nagy örömmel örvendezett, mivel biztosan tudta, hogy nincs örököse. És rögtön követeket küldött Szerbiába, és Uros nagyzsupán leányát elhozták Béla törvényes feleségének.395 Ez nem sok idő múltán megszülte Gézát. Ennek hallatára a király nagyon megörült. Azt rendelte, hogy Béla Tolnában éljen, és királyhoz illő jövedelmet adatott neki.
394 Álmos 1125-ben ment száműzetésbe Görögországba, és 1127-ben halt meg. Holttestét fia, II. (Vak) Béla hozatta haza 1137-ben. 395 Uros szerb nagyzsupán leánya, Ilona, 1130-ban lett II. (Vak) Béla felesége.



214
Mielőtt pedig a király Béláról tudomást szerzett volna, összeesküdött az ország, hogy a király halála után nővérének, Zsófiának a fiát, név szerint Sault teszik meg királynak.396 Történt pedig, hogy a király Egerben súlyosan megbetegedett, már mindenki előre látta halálát. Az árulók pedig hiú reménytől vezetve Bors és Iván ispánt királlyá választották. Midőn azonban Isten akaratából a király felépült, Ivánnak levágatta a fejét, Bors ispánt pedig a királyi udvarból gyalázattal kivetette és Görögországba száműzte, és azt a határozatot hozatta, hogy Bors nemzetségéből többé senki ne legyen méltó rá, hogy a királyi udvarba beléphessen. Ezért merészelték aztán a főemberek a királyt Béláról értesíteni, a király ugyanis nagyon búsult azon, hogy nincs, aki kövesse a trónon. István király pedig abban az időben igen kedvelte a kunokat: jobban, mint kellett volna. Ezeknek a vezére, név szerint Tatár, aki a császár öldökléséből kevesedmagával a királyhoz menekült, a király társaságában töltötte idejét. A király vérhasba esett. A kunok pedig, akik a király engedékenysége miatt hozzászoktak a gonoszkodáshoz, akkor is kegyetlenkedtek a magyarokkal. A magyarok, hallván, hogy a király halálán van, legyilkolták a javaikat fosztogató kunokat. Tatár, a kunok vezére, panaszt tett a királynál embereinek legyilkolása miatt. A király úgy gondolta elméjében, hogy betegsége valamelyest könnyebbedett. És amikor látta a síró Tatárt és a többi jajgató kunt körülötte, módfölött szeretvén őket, felüvöltött, és azt mondta: "Ha egészséges leszek, minden egyes emberért, akit megöltek közületek, tízet fogok megöletni. Az én életem miatt pedig ne essetek kétségbe, mert már meggyógyultam." És ezekkel a szavakkal kezét a kunok felé nyújtotta. Ezek pedig hanyatt-homlok hozzárohantak, hogy a kezét megcsókolják, és szoros ölelgetéseikkel ellankasztották a királyt. Így aztán viszszaesett betegségébe, és kimúlt e világból. De amikor halálán volt, lemondott a királyságról, barátruhát öltött uralkodásának ti
396 Szent László nővére a Hont-Pázmán nembeli Lampért ispánhoz ment feleségül; Saul nevű fiukról nincs tudomásunk. Saul ispánt említi azonban Kálmán király egy 1111-ben kiadott oklevele. Ez akkor bihari ispán volt, s mivel a Hont-Pázmán nemzetségnek Bihar megyében nagy birtokai voltak, nem lehetetlen, hogy Saul is az említett nemzetségből származott.



215
zennyolcadik esztendejében. És Váradon temették el. Az Úr ezerszázharmincegyedik évében távozott a világból.397
MÁSODIK VAK BÉLA URALKODÁSA. Ő ÁLMOS HERCEG FIA, LAMPÉRT UNOKÁJA, ELSŐ BÉLA KIRÁLY DÉDUNOKÁJA398
Utána Vak Béla, a vak Álmos herceg fia uralkodott, és minden gonoszat kerülve, alázatosan a jó cselekedetek gyakorlására adta magát. És nem karja izmaiban kereste a segítséget, és bizodalma nem az emberben volt, hanem menedékét a felséges Istenbe helyezte,399 és az Úr lett az ő védelmezője,400 az vezette őt mérhetetlen irgalmával, "és az ő ágyékából valót helyezett a királyi székbe.401 Az ő esetében teljesedésbe ment a próféta kijelentése: „Az Úr feloldja a bilincsekben sínylődőket, az Úr világosságot ad a vakoknak”;402 továbbá: „Tervezzetek, és semmivé válik; csak beszéljetek: nem válik valóra.”403 A vak gyermek ugyanis felnövekedett Kálmán király fiának, Istvánnak az uralkodása alatt. „Megszilárdult tehát az uralom az ő kezében”, és ellenségeit az Úr gyalázatra vetette mind a mai napig. Négy fia volt, tudniillik Géza, László, István és Álmos. Uralkodása alatt noha királyné a királlyal és a bárókkal tanácsot tartva országgyűlést hívott össze az országban Arad mellett.404 Az em
397 Az utolsó mondat nincs meg a Krónikában; nyilván Thuróczy toldaléka. II. István halálának évszáma helyes. 398 Álmos I. Géza király fia volt, Lampért pedig I. Géza és Szent László testvére. A Lampérttól való származtatás hibás, de ez az adat már a Képes Krónikacsalád egyik kódexében is megtalálható. 399 Bibliai kifejezés: Jer 17,5. 400 Bibliai kifejezés: Zsolt 18,19. 401 Bibliai kifejezés: Zsolt 132,11. A zsoltárban a jövőre vonatkozó ígéret van, a Krónika-beli idézetben viszont múlt időt találunk. Eszerint a II. Béláról szóló fejezeteket akkor írták meg, amikor már "az ő ágyékából származott" király, II. Géza ült a trónon. 402 Bibliai kifejezés: Zsolt 146,8. 403 Bibliai kifejezés: Iz 8,10. 404 Lehet, hogy ez a gyűlés nem a Maros melletti Aradon volt, hanem a Sajó melletti Ónodon (Aradot régebben Orodnak írták, tehát könnyen össze lehetett téveszteni Ónoddal). A gyűlés ugyanis a trónkövetelő Borics elleni



216
lített országgyűlés napján, amikor a király az ország trónusán ült, megjelent a királyné a fiaival, és leültette őket a király köré. Az egybegyűlt néphez pedig így szólt:
„Minden híveink, nemesek, öregek és ifjak, gazdagok és szegények, hallgassatok meg! Mivel az Isten mindnyájatoknak megadta természettől fogva a látóképességet, szeretném hallani, hogy a mi urunkat, a királyt, miért fosztották meg szemétől, és kiknek a tanácsára? Csak mondjátok meg nekem, ezen a helyen álljatok bosszút rajtuk, végezzetek velük miérettünk. Mert íme az Isten a mi királyunknak két szem helyett négy fiút adott.”
E szavak hallatán az egész nép rárohant azokra a bárókra, akiknek a tanácsából megvakították a királyt, egyeseket megkötöztek, másokat lefejeztek közülük. Hatvannyolc istentelent azon nyomban legyilkoltak, és összes maradékaikat, mind a férfiakat, mind a nőket, még ugyanaznap lajstromba foglalták.405 Ezenfelül minden birtokukat a székesegyházaknak osztották ki; ezért neveznek Magyarországon minden szolgáltatásra kötelezett falut királyi adománynak. Mivel pedig a magyarok mindig igazságtalanul háborognak, miként a sós tenger: a Leviatán-ördög fiai követek útján behívták a fattyú Boricsot, hogy jöjjön, és az ő segítségükre támaszkodva követelje magának a királyságot. Azt hitték ugyanis, hogy Borics Kálmán király fia.
Borics tehát a ruténok és a lengyelek támogatását megnyervén, bejött Magyarország határvidékeire, egyenesen arra a helyre, amelyet Sajónak neveznek. A király pedig hadsereget gyűjtött, és ellene indult. A nemesek legnagyobb része Borics pártjára állott. Magyarország főembereit a király megbeszélésre hívta össze. Megkérdezte tőlük, tudják-e, hogy Borics fattyú, vagy úgy tudják
hadjárat során ülhetett össze, s mivel a Borics elleni ütközetet a Sajó mellett vívták, itt, a közelben tarthatták "az egyetemes országgyűlést" is. 405 A Krónikában registrati áll, ami megfelelhet az antik latin proscripti kifejezésnek, tehát annyit jelenthet, hogy "száműzték őket". Ez többnyire a vagyon elvesztésével járt. Az azonban nem bizonyítható, hogy az elkobzott birtokokat a székesegyházak kapták meg, az úrbéres falvakra vonatkozó megállapítás értelme pedig nem világos (vö. Mályusz: Az V. István-kori i. m. 2.4-2.5.).



217
e, hogy Kálmán király fia. Azok pedig, akik az ő királyságának voltak hívei, azt felelték, hogy kétségtelenül tudják, hogy Borics fattyú, és egyáltalán nem méltó a királyi koronára. A hűtlenek és ellentmondók azonban bizonytalankodva sugdolóztak, és ingadozásukban két pártra oszolva rosszban sántikáltak.
A király és tanácsosai azonban, amennyire tudták, elválasztották a gödölyéket a bárányoktól,406 és szilárdan elhatározták, hogy az árulókat azon nyomban megölik, nehogy, ha tovább ha
406 Bibliai kifejezés: Mt 2. 5,32.



218
logatják a dolgot – átmenjenek Boricshoz és veszedelmet hozzanak az országra.407 Erre aztán kitört a lázadás, ott helyben elfogták Lampért ispánt, és amikor kivonszolták a királytól, testvére egy székkel hasította ketté a fejét, úgyhogy a repedésen kiloccsant az agyveleje. Ugyanitt lefejezték a fiát, Miklós ispánt is, és meggyilkolták Majnaltot, Ákos nemességéből, meg másokat is. Az életben maradt árulók vidékre vonultak, és összeszedvén erejüket, rá akartak rohanni a királyra; a hűségesek azonban szembeszálltak velük. Az árulók feje Tivadar volt Simáni nemzetségéből, meg Folkus és Titusz, és különösképpen Sámson. Ez a Sámson, aki Tamás és Torda apja volt,408 azt javasolta, hogy elmegy a király gyűlésébe, és sokak szeme láttára gyalázni fogja a királyt. Mindenki helyeselte ezt, magát Boricsot is félrevezette a hiú remény, és hogyan hálálkodott neki. Nem csinált titkot belőle, hogy véghezviszi, amit elkezdett, mert azt remélte, hogy a király meggyalázása után az ország az ő birtokába jut. A király pedig a Sajó folyó közelében szállt meg, és amikor főembereivel és vitézeivel a sátorban üldögélt, íme belép Sámson, és ezt mondja a királynak:
"Mit csinálsz az országgal, te hitvány eb? Hasznosabb lenne a te uralmadnál, ha Borics bírná az országot, és te ott élnél a monostorban, ahol az apád."
Az ország főemberei hirtelen felindultak, és Ottó-fia János,409 somogyi prépost, a király jegyzője így szólt Bod Istvánhoz: "Mit várakozunk, miért nem fogjuk el? De Sámson, amikor el akarták fogni, gyorsan lóra szállt és elvágtatott. A többieknek pedig nem volt ott lovuk, mivel a király környezetéből gyalogszerrel jöttek a tanácsba. De mégis nagy lárma keletkezett. Amikor Bod ispán csatlós vitéze meghallotta a lármát, felpattant a fel sem nyergelt lóra, és
407 Lampért ispán a Hont-Pázmán nemzetségből, aki 1135-ben a bozóki monostort alapította Hont vármegye északi részén. Testvérének Ipoly volt a neve (vö. Karácsonyi i. m. II. 184.). 408 Sámson-ha Tamás ispánt egy 1173-ból származó oklevél említi. 409 János volt az első királyi udvari jegyző II. Béla korában (1135-1137); 1138ban már kancellárként pecsételi meg a dömösi prépostság javainak összeírását.



219
lándzsájával egészen a Sajóig üldözte Sámsont. Tivadar és társai csónakba akartak szállni, és nagy gyorsan át akarták szállítani a menekülőt, de nem tudták megtenni. Sámson vágtatása közben beleesett a Sajóba, és üldözője a folyóban lándzsájával megsebesítette. Sámsonnak páncél volt az inge alatt, és a páncél súlya miatt nem tudott kiúszni. Borics pedig a ruténok és lengyelek nagy sokaságával a királyhoz közel ütött tábort. Az ország főemberei pedig követeket küldöttek a ruténok és lengyelek hercegéhez, akik Borics érdekében jöttek ide, és azt mondták nekik: "Nem illik hozzátok, hogy az igazság ellenére egy fattyú embernek követeljétek a királyságot; mi ugyanis tudjuk, hogy jog szerint Bélát illeti meg a királyság, és ő az egész ország beleegyezésével uralkodik."
Ennek hallatára Oroszország és Lengyelország hercegei nem segítették tovább Boricsot, és külön-külön visszatértek tartományukba. Borics azonban a népek nagy sokaságával harcba indult a király ellen. A király, bízván Isten sugallatában és segítségében, szétmorzsolta az ütközetben Borics minden haderejét, a kard élére hányta, a lengyelek hadseregét pedig halállal zárta körül éppen Mária Magdolna ünnepén, elszedte tőlük a zsákmányt, és nagy győzelemmel tért haza. Magában az ütközetben vitézül és kiválóan harcolt Miksa, Gáb és Bátor, sokakat elfogtak és megöltek az ellenség közül, és vértjük emberi vérrel volt bemocskolva. Ebben az ütközetben Miksa elfogta Tivadart, a bajoknak gerjesztőjét; Vasas elfogta Vitálist, Gáb pedig a krakkói ispán testvérét; Bátor elfogta Endrét. Amikor a király elé vitték a foglyokat, nagyon hálálkodott a király, és fényesen megajándékozta őket.410
Béla király pedig, "miután az ország megerősödött kezében"411 borivásnak adta magát. Udvari emberei megszokták, hogy bármit kérnek a királytól részegsége idején, megkapják, és a király nem vonhatja vissza mindezt részegsége elmúltával. Pócs és Saul szerzetes barátot is kiszolgáltatta ellenségeik kezébe részegségében, s ok nélkül megölték őket.
410 Az ütközetet a Sajó partján vívták meg 1132. július 22.-én. A külföldi források szerint a lengyel csapatokat III. Boleszló lengyel király (1102-1139) vezette. 411 Nyilvánvalóan gúnyból ismétli meg azt a bibliai kifejezést a krónikás, amellyel a II. Béla királyról szóló rövid beszámolót kezdte.



220
Vak Béla kilenc évig, tizenegy hónapig és tizenkét napig uralkodott. Elköltözött pedig az .Úrhoz, az Úrnak ezerszáznegyvenegyedik esztendejében, február tizenharmadikán, csütörtöki napon. Teste Fehérvárott nyugszik.
VAK BÉLA KIRÁLY ELSŐSZÜLÖTT FIÁNAK, MÁSODIK GÉZÁNAK KIRÁLLYÁ KORONÁZÁSA ÉS VISELT DOLGAI
Az Úr pedig rátekintett Magyarországra, és adott neki oltalmazót, nagy vitézséggel hadakozót. Az országot ugyanis az Úr Gézának, Béla fiának adta; a szűz Szent Cecília napján koronázták meg. Megfogta a kezét az Úr, és bátorította, és sok népet hatalma alá vetett, és a királyokat megfutamította kardjának színe előtt!412 Rápolt német vitéz Julián ispán szándékából és jóvoltából elfoglalta Pozsony várát, és ezt a magyarok nem kis veszteségnek tartották. De az ifjú király nem nyugodott bele szó nélkül. Sereget vezetett a Magyarország határvidékeit pusztítgató támadó németek dühe ellen. A császár413 nem személyesen vonult a király ellen, de Németországnak csaknem teljes haderejét Magyarország kiirtására mozgósította. Henrik ugyanis, Ausztria egyik hercege, a király főellensége, Szászországból és Bajorországból minden harcost magával hozott, mert ő volt a gyámja az árva Oroszlán Henrik hercegnek, akit örökségi jogon megilletett Szászország és Bajorország.414 Összegyűltek tehát a németek, bíztak nagy vitézségükben, és úgy álltak a magyarokkal szemben, mint az óriások. A király pedig egész hadseregével együtt az Istenbe vetette reményét, és elrendezvén a csapatokat megindult ellenségei ellen. De a papok és leviták, minden egyházi ember, aki csak ott volt, bűnbánó lélekkel és törődött szívvel könyörgött a mi Urunk jézus Krisztus segedelméért és a szent angyalok védelméért, de leginkább Isten
412 Bibliai kifejezések: Iz 45,1; 2.1,15. 413 III. Konrád (1138-1152.). 414 A Babenberg-házbeli Jasomirgott Henrik 1142. óta Bajorország hercege volt; erről a méltóságáról mostohafia, Oroszlán Henrik javára lemondott, majd Ausztria első hercege lett (1156- 1177).



221
anyjának, Szűz Máriának a kegyelmét hívták segítségül, akinek boldogságos István király Magyarországot különös védelmébe ajánlotta.



222
A királyt karddal övezték fel, és az Úr fényessége jelent meg fölötte, és az isteni sugallattól szíve azonnal megerősödött, és maga is erősebb lett, mint azelőtt volt: felderült az arca, és serényen indult az ütközetbe. És amikor már' közel voltak, egy Göncöl nevű hites tolmács, aki mindkettőjük nyelvét jól ismerte, hírül adta a királynak, hogy közeledik a németek hada; és azt mondta, hogy most van itt a legjobb alkalom, hogy a király rájuk rontson, mivel kevesen vannak, és még nem mindenki jött el, akit segítségül hívtak. Ekkor a király egész seregével gyorsított menetben eléjük sietett, Magyarország határain túlra. A németek pedig óriásokként meredeztek magas, jó lovaikon, gőgösen és szemtelenül csúfolódva megtámadták a magyarokat, hogy gyalázkodásaikkal a magyarokban félelmet keltsenek. A magyarok felvonultak velük szemben a csatába, és megzendültek a kürtök, és harsogtak a trombiták, és az Úrhoz kiáltoztak, és a kiáltozók lármája felhatolt az égig, és a harcosok összecsaptak. A gaz besenyők és a hitvány székelyek pedig, akik szokás szerint a magyarok csapatai előtt jártak,415 valamennyien egyszerre megfutottak, mint juhok a farkasok előtt. És akkor, mielőtt még a magyarok ütközetbe bocsátkoztak volna, néhány magyar csapat is megrémült a németek dühétől. A németek az összecsapás elején erősebbek voltak a ma
415 A könnyű fegyverzetű besenyők és székelyek a sereg elővédjét képezték, feladatuk az ellenséges sereg hadrendjének a megbontása volt. Ezt az ősi lovas-nomád taktika alkalmazásával, az ellenség megrohanásával, majd hirtelen meghátrálással próbálták előidézni.



223
gyaroknál; ezek ugyanis eleintén heveskednek, de a végén lelohadnak, mint az eretnekek. Ekkor a király úr az ezer vitéz közt is dicső nagybátyja, akit Bélus bánnak neveztek,416 rárontott a németek csapataira, szemtől szembe csapott rájuk keményen, és nagy pusztítást vitt véghez köztük. De a király válogatott vitézei is megtámadták az ellenséget: az ütközet terhe ránehezedett a németekre, vitézségük megsemmisült; több mint hétezer harcosukat a kard élére hányták, az életben maradottak pedig megfutamodtak. Megmentette tehát az Úr a magyarokat a kegyetlenül dühöngő sárkányok torkából azon a napon. Annyira összetörték ott a németek haderejét, hogy azután még a határszélükön lakó magyar parasztok ellen sem merészkedtek semmiféle jogtalanságra vagy sérelemre. A király pedig Isten kegyelméből szerencsés győzelmet aratva, egész népével együtt áldotta és dicsőítette az Istent. Ebben az ütközetben Uros ispán elfogta a német Rápolt grófot; és Gábriel elfogta Ottót. Ezután éhség sanyargatta Magyarországot azokban a napokban, és az emberek nagy részét halálba vitte.
KONRÁD CSÁSZÁR MAGYARORSZÁGON KERESZTÜL JERUZSÁLEMBE MEGY
Ugyancsak az idő tájt Konrád császár Magyarországon keresztül utazott Jeruzsálem felé.417 Magyarországon azonban nem Krisztus zarándokának mutatkozott, nem békésen viselkedett, hanem egy zsarnok rabló dühével. Mert amikor álságos kérésére bebocsátották az országba, nagy összegű pénzt csikart ki Magyarországtól, és egész Magyarországon egyetlen anyaegyház vagy monostor sem volt, amelyiktől pénzt ne zsarolt volna, és ők félelmükben adtak is a zarándokló császárnak. A császár átvonulás a után a franciák kiváló királya következett tiszteletreméltóan,418 ahogy Krisztus zarándokához illik: őt Géza király tisztelettel fogadta. Egy ideig vendégeként itt időzött,
416 Bélus (Belos) bán, Ilona királyné testvére. 417 III. Konrád 1147-ben vonult keresztül Magyarországon keresztes vitézeivel. 418 VII. Lajos francia király (1137-1180) 1147 nyarán vonult át Magyarországon kereszteseivel.



224
komaságra is lépett Géza királlyal, és miután a szeretetnek ilyen köteléke szövődött közöttük, Géza király nagy tisztelettel, sok ajándékkal elhalmozva Magyarország határáig kísérte őt, és ő az ország minden háborgatása nélkül Magyarország határvidékein keresztül Görögországba hatolt seregével. Utóbb aztán Géza királynak egy Györk nevű csatlós vitéz megjelentette, hogy Borics, Kálmán király fattyú fia, Franciaország királyának kíséretében van. Géza követet küldött tehát a királyhoz: mondván: "Derék emberek nem szoktak a jóért rosszal fizetni; és nem illik hozzád, hogy védelmedbe vedd azt, aki az én életemre leselkedik." Ennek hallatára vita támadt a franciák főemberei közt; a vitézek ugyanis azt kérdezgették, ki az, aki a király halálán mesterkedik, mert ha megtalálják, megölik. Borics pedig némely magyarok tanácsára jött ide, mert azt mondták neki, hogyha bejön az országba, sokan uruknak fogadják, s a királyt cserbenhagyva, hozzá csatlakoznak. Amikor Borics hallotta, mi történt, azonnal a franciák királyának a lábához borult, oltalmáért és bocsánatáért esedezve kérte, hogy engedje meg, hogy bántódás nélkül távozzék vele az országból. És amikor Géza király hallotta, hogy Borics a franciák királyánál van, megkérte, hogy barátságuk kedvéért adja ki neki Boricsot megkötözve. A franciák királya ezt hallván, így felelt: "Tudja meg a király, hogy a király háza olyan, mint az egyház; lába, mint az oltár: hogyan adhatnám ki megkötözve azt, aki a király házába menekült, mint valami egyházba, és a király lábához borult, mint valami oltárhoz?"419 Erre a követ azt mondta, hogy a mi hittudósaink magyarázata szerint az egyház nem részesíti áldozásban fattyú sarját. Borics pedig, látva, hogy halál fenyegeti, még azon éjszaka ellopta Lajos király egy lovát és megszökött. Egy lovász szembeszállt vele, és vissza akarta tartani, de Borics kardjával rácsapott, a feje tetejétől a melle közepéig kettéhasította, és így elmenekült üldözőjének kezéből.
419 A királyhoz vagy a templomba való menekülés a középkori menedékjog alapján sértetlenséget biztosított az odamenekülő számára.



225
Ezután pedig Géza király a testvéreinek, Lászlónak és Istvánnak420 hercegeket megillető jövedelmet adott, és hadat vezetett Oroszországba, Lodoméria fejedelme ellen, hogy bosszút álljon az apósán, Minoszión esett sérelemért,421 aki miatt már előbb is küldött hadsereget, mert a ruténok és a kunok rosszul bántak vele.422
Húsz évig, három hónapig és tizenöt napig uralkodott. Elköltözött pedig az Úrhoz az Úrnak ezerszázhatvanegyedik esztendejében, május harmincegyedikén, szerdai napon.423 Teste Fehérvárott nyugszik.
HARMADIK ISTVÁN MEGKORONÁZÁSA, AKI MÁSODIK GÉZA FIA, VAK BÉLA KIRÁLY UNOKÁJA VOLT. A KORONÁT LÁSZLÓ HERCEG VAK BÁLA KIRÁLY MÁSODIK FIA BITOROLJA424
Az ő helyébe Istvánt, a fiát koronázzák meg, és ez tizenegy évet, kilenc hónapot és három napot uralkodott. Az ő uralkodása alatt egy fél évig László herceg, Vak Béla király fia bitorolta a koronát. Elköltözött pedig az Úrhoz az Úrnak ezerszázhetvenkettedik esztendejében, február elsején, vasárnapi napon. Teste Fehérvárott nyugszik.
420 Később mind II. László (1162-116;), mind IV. István (1163) ellenkirályként lépett fel Géza fia, III. István (1162.-1172) ellen. 421 II. Géza felesége, Euphrosina, Mstislaw herceg leánya volt. Ez a Mstislaw a Krónika Minosziója. II. Géza 1152-ben vezetett hadat Rasztiszló halicsi herceg ellen, sógorának, Isjaslawnak, Mstislaw fiának megsegítésére. 422 Ez II. Géza 1151-ben viselt orosz hadjáratára vonatkozik. 423 II. Géza 1162. május; 1-én halt meg, tehát egy évvel később. 424 A most következő fejezetek III. Istvántól (1162-1172) kezdve II. András trónra léptéig (1205) nagyon kivonatosak, de – legalábbis III. Béla trónra léptéig (1172) – bővebb szövegezésre mennek vissza. Ez a bővebb szöveg Mügeln Henrik német nyelvű fordításában maradt ránk Nagy Lajos király korából, Rudolf ausztriai hercegnek (1;;9-1;65) ajánlva. Az eredeti mű szerzője III. István alatt működött (vö. Domanovszky: A Budai Krónika i. m. 824.).



226
A KORONÁT NEGYEDIK ISTVÁN, VAK BÉLA KIRÁLY FIA BITOROLJA
Őutána pedig István, az ő testvére bitorolta a koronát öt hónapon keresztül. Február tizenegyedikén, Exsurge vasárnapján koronázták meg, és Szent Gyárfás és Szent Protáz ünnepén, egy keddi napon verték le, Magyarország sok nemese pusztult el ekkor. Ezután kiűzték az országból. Zimony várában halt meg az Úrnak ezerszázhetvenharmadik esztendejében, április tizenegyedikén, csütörtöki napon. Teste Fehérvárott nyugszik. Ugyancsak István király, de Géza fia, az Úrhoz költözött az Úrnak ezerszáz



227
hetvenharmadik esztendejében, március negyedikén, vasárnapi napon. Az ő teste Esztergomban nyugszik.425
425 III. István 1162-től 1172-ig uralkodott, de közben 1163 januárjáig II. László ellenkirály, majd 1163-ban IV. István ellenkirály fellépett ellene. Ez utóbbit Manuel bizánci császár (1143-1180) támogatta. II. László 1163 januárjában, IV. István 1165 áprilisában, III. István pedig 1172. március 4-én halt meg. – IV. Istvánt 1163. január 28-án koronázták meg és június 19-én verték le.



228
HARMADIK BÉLA KIRÁLLYÁ KORONÁZÁSA, AKI HARMADIK ISTVÁNNAK TESTVÉRE, MÁSODIK GÉZÁNAK PEDIG A FIA VOLT
Ezután Béla uralkodott, az ő testvére, aki üldözte a tolvajokat és rablókat, és behozta a kérvény formában történő ügyintézést, ahogy ez a római pápai udvarban és a császári udvarban van.426 Január tizenharmadikán, vasárnapi napon koronázták meg. Huszonhárom évig, egy hónapig és tizenkilenc napig uralkodott. Elszenderült pedig az Úrban az ezerszázkilencven[hatodik] esztendőben, május elsején, keddi napon. Teste Fehérvárott nyugszik, nagy pompával eltemetve.427
426 III. Béla (1172-1196) III. Istvánnak öccse, II. Gézának pedig fia volt. 1163tól Manuel bizánci császár udvarában élt, mint Manuel leányának, Máriának a jegyese és a bizánci trón várományosa. Manuelnak azonban 1169ben fia született, és a Bélával kapcsolatos elgondolások időszerűtlen né váltak. Így aztán III. István halála után ő került a magyar trónra (vö. Moravcsik Gyula: Bizánc és a magyarság. Bp. 1953. 87-88.). – Azt, hogy a király elé írásban kell előterjeszteni a döntésre váró ügyeket, IV. Béla rendelte el, 1267-ben azonban fiaival együtt – a nemesek egyöntetű kérése és talán követelése értelmében – lemondott róla. Annak, hogy Ákos mester az ügyek kérvény formában való előterjesztésének elrendelését III. Béla idejére teszi, és nem IV. Béla számlájára írja, két oka lehet. Lehet ugyanis egyszerűen pongyola fogalmazás: Ákos mester III. Béla királynak azt a rendelkezését, hogy a király jelenlétében letárgyalt jogi ügyletekről a végzést, a királyi döntést írásba kell foglalni, pongyolán azonosnak vette azzal a IV. Béla király által kiadott rendelkezéssel, amely szerint a jogi ügyleteket írásos formában kell a király elé terjeszteni. De lehet az is, hogy Ákos mester királynéi kancellárként maga is tapasztalta, milyen ellenállásba ütközik a nemesek részéről az ügyek írásbeli előterjesztése, s így IV. Béla király és az írásbeli ügyintézés védelmében egy régi fogáshoz folyamodik, s "történeti síkon bizonyítja", hogy az írásbeli ügyintézést már jó félszázaddal IV. Béla előtt, III. Béla király elrendelte; ez tehát – Ákos mester beállítása szerint – nem újítás IV. Béla részéről, hanem réges-régen érvényben levő királyi rendelkezés. Ez a valószínűbb magyarázat, hiszen Ákos mester nemcsak történetíró, hanem politikus is volt (vö. Györffy György: A magyar krónikák adata a III. Béla-kori petícióról. Középkori kútfőink kritikus kérdései. Bp. 1974. 333-338.). 427 III. Béla kőkoporsóját a Magyar Nemzeti Múzeum őrzi; a király és második felesége földi maradványait a budavári Mátyás-templomban helyezték el.



229
IMRE KIRÁLLYÁ KORONÁZÁSA, AKI HARMADIK
BÉLA KIRÁLY FIA VOLT
Utána Imre következett, a fia, és nyolc évig, hét hónapig és hat napig uralkodott. Felesége, Konstancia, Aragónia királyának leánya a pápa tanácsára utóbb Frigyes császárral lépett házasságra. Elköltözött pedig az Úrhoz az Úrnak ezerkétszázadik évében, november harmincadikán, keddi napon. Teste az egri egyházban nyugszik.428
HARMADIK LÁSZLÓ KIRÁLLYÁ KORONÁZÁSA, AKI IMRE KIRÁLYNAK FIA VOLT
Utána László, a fia uralkodott, és megkoronázták augusztus huszonhatodikán, csütörtöki napon. Uralkodott pedig hat hónapig és öt napig. Elköltözött az Úrhoz az ezerkétszázegyedik esztendőben. május hetedikén. Teste Fehérvárott nyugszik.429
MASODIK ANDRÁSNAK, SZENT ERZSÉBET ATYJÁNAK KIRÁLLYÁ KORONÁZÁSA: Ő HARMADIK BÉLA KIRÁLY FIA VOLT, ÉS JERUZSÁLEMI ANDRÁSNAK IS NEVEZTÉK
Utána András következett, Harmadik Béla fia. Ezt az Andrást László király halála után a huszonhetedik napon koronázták meg, május huszonkilencedikén. Pünkösd napján. Felesége a Németországból való Gertrudis úrnő volt,430 akinek Bélát, Kálmánt, Andrást és Boldogságos Erzsébetet nemzette.431 De fájdalom, az em
428 Imre király 1196 közepétől 1204 szeptemberéig uralkodott. Halálozási időpontját a Krónika tévesen adja meg. – Özvegyét, Konstanciát valóban a pápa közbenjárására vette el 1209-ben II. Frigyes (1215-1250), aki azonban ekkor még nem volt német-római császár. 429 A Krónika – tévesen – II. Lászlónak nevezi Imre fiát, akit apja 1204. augusztus 26-án megkoronáztatott. III. László már 1205. május 7-én meghalt. Az évszám ezúttal is téves a Krónikában. 430 Gertrudis Bertoldnak, Meránia hercegének volt a leánya. II. András 1202ben, még herceg korában vette feleségül. 431 Erzsébet 1204-ben született. Lajos türingiai őrgrófnak lett a felesége. Lajos 1227-ben szentföldi zarándokútja során halt meg. Erzsébet 1231-ig élt, és már 1235-ben szentté avatták.



230
lített úrnő kétségtelenül az emberi nem ősellenségének a tanácsára, Bánk bánnak, ennek a nagyságos főembernek a feleségét kiszolgáltatta egyik idegenből jött testvérének, hogy vele csúfot űzzön. Emiatt ez a Bánk bán, aki Bor nemzetségéből eredt, kardját a királyné vérével irgalmatlanul bevérezte, és rettenetes sebet ejtvén rajta, az Úrnak ezerkétszáztizenkettedik évében megölte.432 Teste a szürke barátok pilisi monostorában van eltemetve. Halála miatt siralmas szó hangzott egész Pannóniában, és Bánk bán egész nemzetségében kárhozatos és rettenetes vérontás következett.
JERUZSÁLEMI ZARÁNDOKLATA
Ezután András király a pápa úr parancsára meglátogatta a Szentföldet. Ezt a parancsot akkor kapta, amikor még herceg volt, ahogyan a Decretalesban áll a fogadalomról és a fogadalom teljesítéséről, a "Jóllehet mindenkinek szabad az elhatározása" kezdetű fejezetben. Ő ugyanis apjának fogadalmát teljesítette és váltotta be.433 És ott, a Szentföldön, Babilónia szultánjával szemben a keresztények hadseregének kapitányává és vezérévé teszik meg, és ezután dicsőséges győztes lesz. Három hónapig időzött ott.
432 Gertrudist 1213. szeptember 28-án ölték meg, amikor II. András Galíciában hadakozott. A pilisszentkereszti cisztercita monostorban temették el. A gyilkosság oka nem Bánk bán feleségének a meggyalázás a volt. Ez az indokolás Zách Feliciánnak Károly Róbert és családja elleni 1330-as merénylete kapcsán lábra kapott mendemondából került ide azzal az állítással együtt, hogy Bánk bán egész nemzetségét kiirtották. Zách nemzetségét csakugyan kiirtották a merénylet után, s nyilván e kegyetlen büntetés "történeti" igazolására iktatta be a Krónikába ezt a kitalált történetet Bánk bánnal kapcsolatban az Anjou-kori krónikás. A valóságban Bánk Gertrudis királyné megölése után is hosszú ideig országos tisztségeket viselt, s csak IV. Béla király fosztotta meg birtokaitól 1240-ben (vö. Erdélyi László: Krónikáink atyja, Kézai. Szeged, 1933. 38.; Horváth: Árpád-kori i. m. 267.). 433 II. András 1217-ben vezetett hadjáratot a Szentföldre; ezt még apja, III. Béla megfogadta. A Decretalis-ra való hivatkozás a latin eredetiben "sicut habetur extra" kifejezéssel történik. Ez a szokásos idézési módja azoknak az egyházi döntvényeknek, amelyek a Gratianus által összeállított egyházi törvénygyűjtemény, az ún. Decretum Gratiani (1156) után jöttek létre, tehát azon kívül (extra) lettek kötelezővé téve. Ezeket a későbbi döntvényeket IX. Gergely pápa gyűjtette össze 12. 30-ban, s ezért nevük Decretales Gregorii IX. papae. Az idézett pápai bulla: Decretales. Lib. III. Tit. XXXIV. cap. 6.



231
Végre a királyi kincstárat kiürítve megszerzi különböző szentek ereklyéit, tudniillik Szent István első vértanú koponyáját, Boldogságos Margit szűz és vértanú koponyáját. Boldogságos Tamás apostolnak és Szent Bertalannak a jobb kezét, valamint Aron vesszejéből egy darabot, és egyet azon hat vödör közül, amelyekben Krisztus a vizet borrá változtatta, meg még sok más



232
dolgot, amit össze tudott akkor szedni. És visszatért Magyarországra a szentek drága kincseivel, és országát virágzó állapotban találta. Ezt azonban nem saját érdemeinek, hanem azon szentek érdemeinek tulajdonította, akiknek ereklyéit magával hozta. Ekkor Ega-fia Benedek, a királyné kancellárja az egyház öszszes főpapjait összeterelte a király fogadására. Ma pedig ezeket az ereklyéket leginkább azok az egyházak tartják birtokukban, amelyeknek főpapjai az érkező király elé mentek. Kilenc év elteltével aztán a király Erzsébetet, nemes lelkű leányát egy nemes férfiúhoz, Türingia őrgrófjához, Lajoshoz adta hozzá.434 Ez sok évvel azután, őhozzá hasonlóan, keresztes vitézként áhítatosan Jeruzsálembe ment, és ott Krisztushoz költözött. Ünnepét Jeruzsálemben ájtatosan megünneplik. András király pedig az Úrnak ezerkétszázharmincötödik esztendejében, uralkodásának harmincadik évében költözött az Úrhoz. Teste az egresi monostorban nyugszik boldogan.435
NEGYEDIK BÉLA KIRÁLLYÁ KORONÁZÁSA; Ő MÁSODIK ANDRÁS KIRÁLY FIA VOLT. TOVÁBBÁ A TATÁROK ELSŐ BEJÖVETELE, ÉS MAGYARORSZÁG SZÖRNYŰ PUSZTULÁSA
Utána fiát, Béla királyt koronázták meg, október tizennegyedikén, azon a vasárnapon, amikor ezt éneklik: "Adj Uram békét." Fehérvárott tették Szent Péter székesegyházában, amelyet ő szenteltetett fel. Kálmán herceg, a testvére, vitte oldala mellett a királyi kardot tiszteletteljesen, és Dániel, a ruténok fejedelme436 vezette a lovát nagy tisztelettel. Harmincöt évig uralkodott. Ennek
434 Itt a Krónika szövegéből valami hiányzik, ti. nem tudni, mihez képest telt el a kilenc év. Nyilván azt akarja jelenteni a szöveg, hogy Erzsébetet 1211-ben, hétéves korában jegyezték el Türingia őrgrófjával, s a házasságot kilenc év múlva kötötték meg. 435 Egresen (ma Igriş, Romániában), a Maros partján, Csanád és Arad között a cisztercitáknak volt monostoruk. Egy külföldi cisztercita forrás szerint II. Andrást Nagyváradon temették el, de ez ellen a pilisi ciszterciták tiltakoztak. Lehet, hogy II. András holttestét később átvitték az egresi monostorba, ahol II. András második felesége, Courtenay Jolantha volt eltemetve. 436 Romanovics Dániel, Galícia elűzött fejedelme, aki segítséget kérni jött a magyar udvarba.



233
a Bélának az uralkodása idején, az Úrnak ezerkétszáznegyvenegyedik esztendejében a mongolok, vagyis a tatárok ötszázezer fegyveressel megrohanták Magyarországot. Béla királya Sajó folyó mellett megütközött velük, és csatát vesztett. Ebben az ütközetben Magyarországnak csaknem egész lakossága elpusztult. Amikor pedig Béla király a tenger felé menekült, a tatárok egészen a tengerig üldözték őt kegyetlenül. A tatárok pedig három évig maradtak Magyarországon. És mivel ezekben az időkben a magyarok nem tudtak vetni, azért a tatárok kivonulása után sokkal többen pusztultak el éhínség következtében, mint ahányan fogságba hurcoltattak vagy kard által vesztek el.437 Ezután Béla király visszatért a tengerparti vidékről, és a magyarok nemzete Harcias Frigyest, Ausztria hercegét Újvár előtt megölte: az arccsontját döfték keresztül. Jóllehet a herceg elesett e háborúban. Béla király mégsem aratott diadalt a magyarokkal együtt.438
437 A Sajó menti ütközet a tatárokkal Mohi falu mellett történt 1241. április 11én. A tatárok a királyt és kíséretét az Adriai-tengerig, Trau (Trogir) váráig üldözték. Magyarországon 1241 tavaszától 1242 őszéig tartózkodtak a tatárok. Pusztításukat a kortárs és szemtanú Rogerius írta le Siralmas énekében.
438 II. (Harcias) Frigyest a mendemonda szerint saját hadi népe ölte meg Wiener Neustadtnál, 1246-ban.



234
BÉLA KIRÁLY HARCA OTTOKÁRRAL, A CSEHEK KIRÁLYÁVAL
Ezután a király az Úrnak ezerkétszázhatvanadik évében nagyszámú hadat gyűjtött, a csehek királya, Ottokár ellen, Morvaország táján, Istvánnal439 és a kunok vezérével, Alpárral együttesen. De csatát vesztett Hainburg környékén, és megfutamodott július tizenharmadikán. Béla király ugyanis békés ember volt, a hadban és ütközetekben pedig a legkevésbé sem szerencsés.
439 A későbbi V. István király (1270-1272).



235
A NÉP OSTOROZZA MAGÁT A KIRÁLY URALKODÁSA IDEJÉN
Ugyancsak az ő idejében, az Úrnak ezerkétszázhatvanharmadik esztendejében a köznép korbáccsal csapkodva magát, tömegesen futkosott szerteszéjjel.440 Meghalt pedig a király az Úrnak ezerkétszázhetvenedik esztendejében, május harmadikán, pénteki napon, a szent kereszt feltalálásának ünnepén, a budai szigeten, és testét Esztergomban temették el a minorita barátoknak a Boldogságos Szűz tiszteletére épített egyházában, amelyet maga Béla király úr kezdett el építtetni még életében, költséges és szép munkával. Itt nyugszik boldogan a királyné úrnővel, sorsának társával, név szerint Máriával, a görög császár lányával, és kedves fiával, Béla herceggel együtt. Erényekkel teljes férfiú volt, akinek emlékezete, mint az édességes méz, olyan édes mind a mai napig minden magyar és igen sok más nemzetbeli szájában.441 Testét Fülöp esztergomi érsek442 a jog ellenére kiásatva, az említett egyházból elvitette, és jogtalanul a saját székesegyházában temettette el. Eljárása miatt a pápa előtt igen hosszú ideig folyt a per, és a minorita barátok érdemesültek rá, hogy a testet a legnagyobb tisztelettel visszanyerjék, és a Szűz oltára előtt még
440 Az önostorozók (flagellánsok) laikus mozgalma 1260-ban indult el az olaszországi Perugiából, s lassan az Alpokon túlra is kiterjedt. Magyarországra talán 1263-ban ért el. A flagellánsok csapatokban vonultak városról városra, egymást kölcsönösen korbácsolták, és vallásos énekeket énekeltek. A vallásos buzgalomnak ez az eltévelyedése a laikus tömeg tiltakozása volt a kor feudális anarchiája és a nyomorúság ellen. 441 A Krónikának ebben a részében az időpontok végig hibásak (vö. Mályusz: Az V. István-kori i. m. III. 100. számú jegyzet). Az 1270. évben a szent kereszt feltalálásának ünnepe május 3-ra esett ugyan, de nem pénteki, hanem szombati napra. – A mai Margitszigetnek a középkorban budai sziget vagy Nyulak szigete volt a neve. Csak később nevezték el az itt apácáskodó Szent Margitról, IV. Béla leányáról. – Az Assisi Szent Ferenc által 1210ben alapított és 1223-ban megerősített kolduló szerzetesrend tagjainak alázatosságot kifejező neve: "kisebb testvérek", fratres minores. – IV. Béla felesége I. Laszkarisz Teodor bizánci császár (1204-1222) leánya volt; a királyné csak néhány hónappal élte túl IV. Bélát. 442 A Türje nemzetségből származó Fülöp 1262-től 1 272-ig volt esztergomi érsek.



236
nagyobb dicsőségben eltemették. Ezeket a szép sorokat lehet ott olvasni: Nézd ezt a kedves dolgot: hárman veszik körül a Szűz oltárát, király, herceg és királynő; legyenek háromszorosan boldogok. Míg lehetett, míg a te hatalmad, Béla király, erős volt, a csalárdság elrejtezett, a béke szilárd volt, tisztesség uralkodott.443
ÖTÖDIK ISTVÁNNAK, NEGYEDIK BÉLA KIRÁLY FIÁNAK KIRÁLLYÁ KORONÁZÁSA
Utána, az Úrnak ezerkétszázhetvenedik esztendejében egész Magyarország felett az ő fia, István kezdett uralkodni. Ez Ottokárt, a csehek királyát, aki a csehekkel, osztrákokkal, brandenburgiakkal és más vegyes hadinéppel erőszakkal jött be Magyarországra, túl a Rábca folyón vitézül legyőzte és megfutamította. Azután Bodonyt, a bolgárok városát ostrommal bevette, legyőzte a bolgárokat, és királyukat arra kényszerítette, hogy szolgáljon neki.444 Két évig uralkodott, és uralkodásának harmadik évében halt meg a nagy szigeten, és a Boldogságos Szűz egyházában temették el a budai szigeten, a beginák rendházában.445
443 E verses sírfelirat második része szerepelt I. Edvárd angol király (1272-1307) sírfeliratán is egy 1325 körül irt angol krónika szerint (vö. R. A. Browne: British Latin Selections A. D. 500-1400. Oxford, 1954. 113.) A vers nyilván a minoriták révén került Magyarországból Angliába. 444 Az "egész Magyarország felett" kifejezés arra utal, hogy V. István 1258-tól ifjabb királyként uralkodott az ország keleti része felett. Ebből adódik az események kronológiai rendjének összezavarása is: az Ottokár elleni ütközet 1271-ben volt, a bolgár Bodony (Vidin) meghódoltatása viszont még ifjabb király korában, 1266-ban történt meg. 445 A nagy sziget a mai Csepel-sziget, ahol Anonymus szerint is volt egy királyi udvarház, talán már Ill. Béla ideje óta. – V. István temetkezési helyéről részletesen beszámol a Margit-legenda. Eszerint az a rendház, amelyben Margit királyleány élt – és amelynek templomában V. Istvánt eltemették –, nem beginaház volt, hanem domonkos rendi apácakolostor. Ezt Ákos mesternek tudnia kellett, mivel 1266 óta a király megbizásábór éppen ő volt a szigeti domonkos apácakolostor gondnoka (vö. Györffy i. m. 173.). A beginaházak női egyházi társulatok voltak, tagjai szerzetesi fogadalom nélkül foglalkoztak betegápolással és női kézimunkával. Ezeknek Lambert le Beghe lüttichi belga hitszónok adott szervezeti formát 1180 körül, róla nevezték ezeket a jámbor nőket begináknak. Margit és a Nyulak-szigeti



237
NEGYEDIK LÁSZLÓ KIRÁLYNAK, ÖTÖDIK ISTVÁN KIRÁLY FIÁNAK – AKIT KUN LÁSZLÓNAK NEVEZNEK – KIRÁLLYÁ KORONÁZÁSA446
Utána fia, László következett, és ugyanabban az évben koronázták meg, amelyben apja meghalt, tudniillik az Úrnak ezerkétszázhetvenkettedik évében.447 Ez a László királya császár segítségével Morvaország táján megölte a már említett Ottokárt egy üt
kolostor lakói azonban a szigorú dominikánus regulák szerint éltek. Abeginaház minősítés nem Ákos mestertől származik tehát, hanem az Anjou-kori ferences krónikástól, aki a "vetélytárs dominikánusok iránti ellenérzését juttatta kifejezésre" az előkelő apácakolostort beginaházzá degradáló minősítésével (vö. Mályusz: Az V. István-kori i. m. 123.). 446 A Krónikában a IV. László trónra léptétől (1272) kezdődően 1332-1333-ig terjedő időszak történetét az I. Károly (1308-1342) uralkodása alatt működő János ferences rendi provinciális irat meg 1332 és 1336 között. Ez a János minorita – Karácsonyi János megállapítása szerint (Szent Ferenc rendjének története Magyarországon 1711-ig. Bp. 1923. 134.) – a magyar ferences rendi rendtartomány tartományfőnöke (provinciálija) volt 1323-tól 1331-ig. A szerkesztmény egységére vonatkozóan 1. Horváth: Árpád-kori i. m. 356.; Mályusz i. m. 57-60. Azokra a korábbi, illetve az utóbbi években újra felbukkanó nézetekre vonatkozóan, melyek szerint e krónikafejezetek több szerzőtől származnak, 1. János Horváth: Die ungarischen Chronisten der Angiovinerzeit. Acta Linguistica Acad. Scient. Hung. 21 (1971) 322-377. 447 IV. László 1272-től 1290-ig uralkodott. Anyja Erzsébet kun hercegnő volt, László már gyermekkorában erős kun hatás alá került, ezért is kapta a "Kun" melléknevet. – Az ő uralkodása idején működött Kézai Simon, a király udvari klerikusa, aki Kun Lászlókivánságára 1285 táján megirta a hunoknak, mint a magyarok állítólagos elődeinek történetét. Ettől kezdve a hun történet középkori történetírásunkban a magyar történet első része. A hun történetet Domanovszky (Kézai i. m.) még az V. István kori krónikás művének, Györffy (i. m. 152-180.) Ákos mester budai prépost és királynéi kancellár 1272 körül irt művének tartotta. Arra nézve, hogy a mű Kézai Simon eredeti műve, 1. Horváth Árpád-kori i. m. 350-391.; Horváth: A hun-történet i. m. 446-476. Teljesen elfogadhatatlan érveléssel IV. Béla király idejére teszi a hun történet keletkezését, és szerzőjét egy pannonhalmi bencés szerzetesben keresi Csóka J. Lajos (i. m. 540-546.). Kézai egy kivonatos magyar történetet is csatolt művéhez, s ennek utolsó fejezeteiben a legnagyobb dicséret hangján szól Kun László hadjáratairól és uralkodásáról. Ezt a részt éppen dicsőítő hangja miatt nem vették át a későbbi krónikások; a budai minorita sem.



238
közetben.448 Utóbb aztán, az Úrnak ezerkétszáznyolcvankettedik évében, amikor Oldamir, Kunország fejedelme, összegyűjtvén a kunok hadát, a Hódnak nevezett tó környékén ellenségesen be akart törni Magyarországra,449 László király, mint bátor Józsué, nemzetéért és országáért harcra szántan felvonult ellene. Seregében Tamás-fia Loránd, a serény vitéz450 lándzsát tört a kunok elleni vitéz rohamában, és sokakat dicséretesen levert és leterített. Majd amikor az ellenfelek között megkezdődött a kemény ütközet, hirtelen és váratlanul isteni kegyelemből a pogányokat szembeverő nagy zápor kerekedett, és akik íjaikban és a nyílban reménykedtek, a sűrű záporeső miatt – a próféta szavaival olyanok lettek, mint a föld sara,451 És így László király Isten segedelmében bízva győzelmet aratott.
A TATÁROK MÁSODIK BEJÖVETELE
Utóbb aztán a kunok közül azok a kevesek, akik megmenekültek, a tatárokhoz futottak, és ösztönzésükre a tatárok az Úrnak ezerkétszáznyolcvanötödik esztendejében másodszor is bejöttek Magyarországra, és egészen Pestig mindent irgalmatlanul felégettek.452 Ennek a László királynak az apulai Károly király lánya volt a házastársa,453 de ő megvetvén a házastársi ágyat, kun leányokhoz szegődött, Édua, Köpcsecs és Mandula nevezetű leányokat, meg igen sok másokat is ágyasokul tartott, a szerelmüktől valóban megromlott a szíve, és a bárók meg az ország nemes ei előtt gyűlölet tárgya lett.
448 IV. László Habsburg Rudolf szövetségeseként aratott a Morvamezőn, Dürnkrut mellett győzelmet Ottokár cseh király ellen 1278-ban. 449 A kunok elleni Hód-tavi űtközetet Hódmezővásárhely közelében vívták, de az ütközet időpontja bizonytalan, valószínűleg 1280. 450 Tamás-fia Loránd, a Barsa nemből a Hód-tavi ütközetben erdélyi vajdaként vett részt. 451 Bibliai kifejezés: Zsolt 83,11. 452 A tatárok másodszor 1284 telén-1285 tavaszán törtek be Magyar országra, de ez a tatárjárás korántsem járt olyan súlyos következményekkel, mint az 1241. évi. 453 IV. László felesége 1. Anjou Károly nápolyi király leánya, Izabella volt, akit azonban Magyarországon Erzsébetnek neveztek.



239
A FERMOI PÜSPÖKNEK, A PÁPA KÖVETÉNEK MEGÉRKEZÉSE
Ezenfelül ezután, mivel kun módra és nem katolikusként viselkedett, az apostoli szék követeként idejött ellene Fülöp, fermói püspök, és elrendelte, hogy hagyjanak fel a szakáll leborotválásával, a hajnak magyar szokás ellenére való lenyírásával, és hagyják el a kun süvegeket, amelynek használata szinte szokássá lett már Magyarországon; a királyt átokkal sújtotta, hogy a pogányokat gyűlölje meg, kedvelje meg a keresztény életmódot, és éljen há



240
zastársával. De a királlyal semmire se menvén visszatért hazájába.454
454 Fülöp fermói püspök 1278-ban jött apostoli követként Magyarországra, és 1281-ben Lengyelországba távozott. Itteni működésének eredménye az 1279-ben hozott két ún. "kuntörvény", amelyek nemcsak a kunok kereszténységre térítését írják elő, hanem állandó letelepedésüket, a sátrak elhagyását és a magyar szokásokhoz való alkalmazkodást is. A második "kuntörvény" kijelöli letelepedési területüket, a Duna-Tisza közét és a KörösMaros—Temes vidékét. Az már a krónikás balszerencséje, hogya Krónikában éppen azokat a követelményeket rögzítette, amelyekről a pápai követ – László király "alázatos kérésére" – végül lemondott: a kun hajviselet és öltözködés eltiltásáról (vö. Mályusz: Krónika-problémák i. m. 733.)' Mind a Krónika szövege, mind a második "kuntörvény" 2. pontjának fogalmazása félreértésre adott alkalmat. Sem a Krónika szövege, sem a törvény paragrafusa nem azt kívánta, hogy a kunok "nyírják le bozontos hajukat és szakállukat". Ebben az időben (és már jóval korábban is) a magyarok, mint általában a nyugati népek, hosszú hajat és hosszú szakállt viseltek. A keleti, többnyire pogány népek viszont a fejük tetejét kopaszra borotválták, de a fülek körül meg a koponya hátsó részén hosszúra növesztették a hajukat, és ezt két vagy három varkocsba fonva viselték; szakállukat viszont – a nyugati és magyar viselettel ellentétben – leborotválták. Ezért mondja Anonymus (Gesta Hungarorum c. 8.), hogy Álmos vezér vitézei "úgy aprították a kunok tar fejét, mint a nyers tököt". Ugyanez a hasonlat a Krónikában is előfordul a pogány kunokkal kapcsolatban. 1046ban viszont – ahogy a Krónikában olvastuk -a pogányságra visszatérő Vata első dolga volt, hogy "leborotválta fejét és hajából három ágban varkocsot font a pogányok szokása szerint". A Képes Krónika miniátora a "kuntörvények" meghozatala után csaknem száz évvel készítette el illusztrációit, de a nyilván a még Nagy Lajos király idejében is meglevő kun divat ismeretében például a Kun László megöletését ábrázoló képen a sátor körül ólálkodó két kun vitézt hegyes kun süvegben, hosszú hajjal (ami varkocs is lehet), de csupasz arccal ábrázolja. A Képes Krónika első lapján a trónuson ülő Nagy Lajos balján a kezében jogart vagy buzogányt tartó, keleti kaftánba öltözött kun vitéznek csupasz az arca, hosszú haja láthatóan csigákba van csavarva, illetve varkocsba fonva; a király jobb oldalán az egyik – lovagi páncélba öltözött – vitéznek hosszú szakállat festett a miniátor. A keleti hajviselethez és a szakáll borotválásához tehát szívósan ragaszkodott a kun nép. Azt egyébként, hogy a szakáll viselete nyugati és keresztény "divat" volt – legalábbis a Képes Krónika miniálása idején -, az is bizonyítja, hogy jóformán összes királyunkat szakállasnak ábrázolja a Képes Krónika miniátora. –- Mivel Kun László a két "kuntörvénybe" foglalt intézkedéseket a kényszerítő körülmények hatása alatt komolyan vette és végrehajtásukra törekedett, a kunok lázongani kezdtek, és rövidesen fegyveres öszszetűzésre került a sor – a Hód-tavi ütközetre.



241
LÁSZLÓ KIRÁLYT VÁRATLANUL MEGÖLIK A KUNOK
Röviddel ezután, az Úrnak ezerkétszázkilencvenedik évében, a Szent Margit szűz és vértanú ünnepét közvetlenül megelőző hétfői napon, Kőrösszeg455 várának közelében éppen azok a kunok, akikhez ragaszkodott, irgalmatlanul megölték a királyt. László király idejében Magyarország fényes dicsőségéből kezdett lehanyatlani, amint a siralmas romlás és a siralmas események megmutatják. Belső háborúk támadtak benne, városokat romboltak le, falvakat tettek semmivé felperzselve, a békét és egyetértést lábbal tiporták, a gazdagok elszegényedtek a nemesek parasztokká lettek a szegénység nyomorában. Ebben az időben a kordét, azaz a kétkerekű kocsit a nép a királyról László király szekerének nevezte, mivel az állandó fosztogatás miatt az igavonó állatok kipusztultak az országban, és az emberek barmok módjára kordéba fogva, az állatok tennivalóit végezték.
MÁSODIK ANDRÁS KIRÁLY UNOKÁJÁNAK, HARMADIK ANDRÁSNAK KIRÁLLYÁ KORONÁZÁSA; EZT VELENCEI ANDRÁSNAK IS HÍVTÁK
Ennek a királynak a halála után tizennyolc nap múlva, még ugyanezen évben velencei András herceget megkoronázták, őt még László király életében behozták Magyarországra. Lássuk ennek az András királynak születését és származását, mi okból érdemelte meg, hogy Magyarország koronáját elnyerje. Második András király, Negyedik Béla királynak és Kálmán hercegnek atyja, miután első felesége meghalt, vagyis inkább megölték – amint fentebb elmondottuk – az egyház parancsára átkelt a tengeren a Szentföldre, hogy az Úr sírjáért harcoljon. Itt győzedelmeskedvén, dicsőséggel és szerencsésen visszafelé vette útját. Végül is Itáliában kötött ki, és egy alkalommal az estei őrgrófnál vendégeskedett fényesen. Az őrgróf pedig megtudván, hogy a király özvegy, kiválóan szép lányát gyönyörűen felékesítve odaállította a király szeme elé. A király pedig látván, hogy a leány szép és szemének kedves, mivel úgyis meg akart nősülni,
455 Körösszeg vára Bihar megyében volt, Nagyváradtól nyugatra.



242
még aznap házasságot kötött ezzel a kisasszonnyal, és magával hozta Magyarországra.
Amikor aztán András király meghalt, ez az úrasszony vissza akart térni szüleihez, összehívta tehát Magyarország főembereit, az érsekeket meg a püspököket, nyilvánvaló jelekkel bizonyította, hogy terhes, így tért vissza Este nevű hazájába, és ott, apjánál, egy fiúgyermeket szült, akit a keresztségben Istvánnak neveztek el. Ezt úgy nevelték és táplálták, hogy Magyarország királyának a fia. Végre aztán, amikor életének utolsó szakaszához érkezett, nagyapja őrgrófságát akarta csellel megszerezni, de nagyapja erősebb lévén, messzire elűzte. És így István Spanyolországba me



243
nekült, Jakabhoz, Aragónia királyához, akinek a felesége ennek az Istvánnak nővére, András királynak, Magyarország királyának a leánya volt. És itt időzött egy ideig, majd ismét Itáliába ment, és Ravennában a polgárok podestának választották. Innét kiűzetve Velencébe ment. Itt pedig Velence városának egy igen hatalmas és igen gazdag polgára, amikor meghallotta és megtudta, hogy ő valóban Magyarország királyának a fia, feleségül adta hozzá lányát, és minden vagyonának részesévé tette. Ettől a feleségétől született Istvánnak egy fia, akit Andrásnak nevezett el, saját apjának neve után.456 Ez az András nagybátyjainak – akik végtelenül gazdagok voltak – segítségével és tanácsára még László király életében bejött Magyarországra,457 mivelhogy herceg volt, és nagyatyjának, András királynak jogán rész illette az országból. Amikor pedig László királyt megölték, az ország bárói őt koronázták meg szerencsésen. Uralkodásának második esztendejében igen nagy hadsereggel legyőzte Ausztriát.458 Uralkodása alatt az országnak néhány nemese, tudniillik János és Henrik bán,459 Henrik fiai, meg Ugrin, az újlaki Pócs fia,460 és mások is igen sokan András király sérelmére VIII. Bonifác pápától királyt kértek.
456 III. András 1290-től 1 301-ig uralkodott; II. András király unokája volt. – II. András szárazföldi úton tért haza a Szentföldről; Itáliában sohasem járt. A kitalált történetből csak annyi igaz, hogy II. András, miután második felesége, Courtenay Jolantha is meghalt, 1234-ben feleségül vette a fiatal Estei Beatrixot. Beatrix II. András halála (123 5) után visszatért Itáliába, és ott hozta világra fiát, Istvánt, III. András apját. Amikor Beatrix hazatért Itáliába, apja már nem élt; a fiatal özvegy apai nagybátyjának, Azzónak a udvarában tartózkodott. Azzo fiának a halála után az Estei hercegség örököse anyai ágon – István lett volna. Azzo azonban fiának egy ágyastól született fiát, Obizzót nyilvánította örökösének, és Istvánnak menekülnie kellett. Aragóniába indult, hiszen I. Jakab aragóniai királynak II. András Jolantha nevű leánya volt a felesége. Mielőtt azonban Aragóniába ment volna, Ravennában feleségül vette Albertinus Morosini leányát, Tomasinát. Aragóniából visszatérve élénken részt vett Ravenna politikai életében. Egy fia született, a későbbi III. András. – István felesége tehát nem velencei volt. 457 Először 1278-ban. 458 1291 júliusában-augusztusában. 459 Hatalmaskodó főurak az ország nyugati részén. 460 Ugrin ebben az időben Macsó és Bosznia bánja.



244
NÉMELY BÁRÓK KÉRÉSÉRE A PÁPA ANDRÁS KIRÁLY SÉRELMÉRE MAGYARORSZÁGRA KÜLDI A GYERMEK KÁROLYT
A pápa helyt adva kérésüknek, egy tizenegy éves gyermeket, név szerint Károlyt, Magyarországra küldött, az Úrnak ezerkétszázkilencvenkilencedik esztendejében, még András király életében. Ennek a Károlynak a nemzetségével és származásával a következőképpen áll a dolog: Ötödik István királynak, Negyedik Béla magyar király fiának többek között volt egy Mária nevű leánya, akit Sánta Károlyhoz, Nagy Károlynak – aki a Szentszék adományából Szicília királya volt – a fiához adott feleségül. Ennek a Sánta Károly királynak leányától született egy Martell Károly nevű fia. Martell Károlynak pedig Rudolf császár Klemencia nevű leányától született egy fia, akit előbb – szülőföldjén Karobertnak, mintegy Károly Róbertnak neveztek el. Magyarországon azonban elhagyván a Róbert nevet, Károlynak hívták őt a magyarok. Hogy ez a Károly uralomra juthasson, és András király ellenében a hatalmat elnyerhesse, a pápa egy és más követet küldött oldala mellől András király ellen Károly érdekében. Ezek azonban semmit nem tudtak elérni, és visszatértek hazájukba. Eközben az Úrnak ezerháromszázegyedik esztendejében, Szent Félix ünnepén András király a budai várban elnyugodott az Úrban, és eltemették Szent János evangélista egyházában, a minorita barátoknál.461
VENCESZLÁV HERCEGNEK, A CSEH KIRÁLY FIÁNAK BEHOZATALA ÉS MEGKORONÁZÁSA A GYERMEK KÁROLY MEGCSUFOLÁSÁRA
Azután, amikor meghalt András király, az ország bárói még ugyanebben az évben nagyhamar két pártra oszlottak, úgyhogy
461 III. András 1301-ben halt meg. Vele fiágon kihalt az Arpád-ház. – A ferences rendiek Szent János-temploma és – kolostora a budai várszínház helyén volt.



245
Máté,462 Amadé463 és Ugrin, az ország leghatalmasabb főurai, és még igen sok nemes a gyermek Károly pártjára állt, és őt szóval, de nem tettel királynak nevezte. Azonban a Porcsnak mondott István-fia Domonkos, néhai András király tárnokmestere, meg Miklós-fia Demeter, Henrik-fia Henrik, ezek a nagyságos főurak János kalocsai érsekkel, András egri püspökkel, Imre váradi püspökkel, Hab váci püspökkel, Antal csanádi püspökkel, Miklós boszniai püspökkel és Jakab szepesi püspökkel – aki csak címként kapta élete fogytáig ezt a püspökséget464 .:.. július havában Csehország felé vették útjukat Venceszláv királyhoz, hogy vegye át Magyarország kormányzását, mert ha a Szentszéktől adott királyt fogadják el, a szabad ország elveszíti szabadságát. Csehország királyához pedig azért irányították lépéseiket, mivel Ottokár királynak – akit, mint fentebb elbeszéltük, László király megölt – felesége Negyedik Béla király leányának, Anna úrnőnek volt a leánya, tőle született Venceszláv nevű fia, aki atyja halála után sok évig uralkodott Csehországban.465 Ez a Venceszláv nem akart idejönni, de Rudolf császár leányától született és ugyancsak Venceszláv nevezetű fiát odaadta a magyaroknak természetes királyukként egy Göding nevű faluban, a Morva folyónak Csehország felé eső partján, ahova az említett
462 Péter-fia Máté, a Csák nemzetségből, ekkor főlovászmester és pozsonyi ispán, később a Felvidék híres kiskirálya. 1321-ben halt meg. 463 Az Aba nembeli Amadé, Dávid fia, a király udvarbírája és nádor; 1311-ben halt meg. 464 A Rátót nembeli Domonkosnak a testvére, László, vett részt a követségben; a követség további tagjai: Demeter pozsonyi és zólyomi ispán; Héder nembeli Henrik, Szlavónia kánja; Gimesi János kalocsai érsek; András egri püspök (1275-1304); Imre váradi püspök (1297-1305); Hab váci püspök (1297-1312); Antal csanádi püspök, korábban ferences rendi szerzetes (1290-1306); Miklós boszniai püspök (1301-1303); Jakab szepesi prépost, címzetes püspök. 465 IV. Béla leánya, Anna, feleségül ment Rasztiszló csernyigovi herceghez; házasságukból egy leány született, Konstancia; őt Ottokár cseh király vette nőül 1261 -ben. Ebből a házasságból született II. Vencel cseh király (12781305), őt, tehát IV. Béla dédunokáját, akarták megnyerni a magyar főurak királynak. II. Vencel azonban maga helyett Habsburg Rudolf német császár leányától, Judittól született fiát ajánlotta. Ez a Vencel volt Magyarország királya 1301-től 1305-ig, majd III. Vencel néven Csehország királya 1306ig, haláláig.



246
nemesek és püspökök összejöttek. Ezek pedig egy szívvellélekkel elfogadták őt, szerződést is készítettek róla, és esküvel is megerősítették. Ezután harsogva hirdették: „Téged, Isten, dicsérünk”466 és Székesfehérvár városába mentek; itt János kalocsai érsek a többi fentebb megnevezett püspökkel együtt, nagy pompával megkoronázta Venceszlávot, az esztergomi érseki szék akkor ugyanis üresedésben lévén.467 Innen Budára jöttek, és itt János érsek elszunnyadt az Úrban, és Jakab szepesi püspök is békében elnyugodott, és Szent János egyházában, a minorita barátoknál temették el őket.
LÁSZLÓ, VAGYIS VENCESZLAV KIRÁLY ELTÁVOZIK MAGYARORSZÁGRÓL, ÉS VISSZATÉR CSEHORSZÁGBA
Ezután, amikor az említett király, akit a magyarok Lászlónak hívtak, Budán élt már, a bárók egyetlen várat, semmiféle hatalmat vagy tisztséget, semmiféle királyi jogkört nem adtak neki, éppen úgy, mint a gyermek Károlynak sem, hanem az ország egyik része Károlyt, a másik része Lászlót nevezte királynak, de csupán névleg, nem a királyi felség vagy hatalom valóságában. Ekkor Venceszláv király, az újonnan megkoronázott László apja, látván és megfontolván a magyarok kendőzött ravaszságát, az Úrnak ezerháromszázharmadik esztendejében Pannóniába jött nagy hadsereggel, egy ideig a Duna mellett, Pest környékén táborozott, László fiát az ország koronájával együtt magához vette, és elfogatta Werner-fia Lászlót, a budai bírót,468 vagyis rektort, majd békésen visszatért országába.
466 Nem lehet eldönteni, nem ironikusan fejezi-e ki magát a kétségtelenül Anjoupárti krónikás, János ferences provinciális. Ezt az egyházi himnuszt ugyanis a koronázás szertartásának a végén szokták énekelni. 467 A koronázás joga az esztergomi érseket illette meg. 468 Az ún. szabad királyi városokban a választott bíró volt a városi ügyek legfőbb intézője.



247
A PÁPÁT NÉMELY BUDAI PAPOK KIKÖZÖSÍTIK
Ugyanebben az időben Miklós, domonkos rendi szerzetes és egyben ostiai bíboros püspök az apostoli szék meghatalmazott jak ént Magyarországra jött Károly érdekében.469 Néhány napig Budán tartózkodott, de belátta, hogy semmit sem érhet el, és visszatért a pápai udvarba. Itt, amikor VIII. Bonifác meghalt, megvá
469 Bocasinus Miklós ostiai bíboros 1301-ben jött Magyarországra pápai nunciusként. Később XI. Benedek néven pápa lett (1303-1304).



248
lasztották pápának, és Benedeknek nevezték. Visszautazásakor valamiért egyházi tilalom470 alatt hagyta Buda várának polgárait. A szerzetesek és a plébánosok az egyházi tilalmat szigorúan megtartották, de támadták álpapok és hitszegők, akik a népnek nyilvánosan istentiszteletet tartottak, és az egyházi szentségeket a nyilvánosan tilalom alá vetetteknek kiszolgáltatták. Sőt a rosszat még elvetemültebben rosszal tetézve, összehívták a népet, az égő gyertyafényben hangos szóval kihirdették, hogy a pápát, Krisztus helytartóját, Magyarország összes érsekeit és püspökeit meg szerzeteseit együttesen kiközösítik az egyházból.471 Ez akkor történt, amikor Budavárát egy bizonyos Petermannak nevezett bíró igazgatta, akit Venceszláv király tett meg bírónak a fogságba vetett László bíró helyett.
OTTO BAJORORSZÁGI HERCEG MAGYARORSZÁGRA HOZATALA, MEGKORONÁZÁSA, FOGSÁGRA VETÉSE ÉS KIŰZETÉSE; MINDEZ NÉMELY BÁRÓK MŰVE A GYERMEK KÁROLY ELLENÉBEN
Eközben pedig Henrik fiai és némely más nemesek Ottót, Bajorország hercegét hozták be Magyarország királyának.472 Ez bejövén, az országnak Venceszláv által elvitt koronáját visszakérte, és ezt magával hozva az Úrnak ezerháromszázötödik esztendejében Székesfehérvárosába ment, hogy itt törvényesen királlyá koronázzák. Benedek veszprémi püspök és Antal barát, csanádi püspök fel is kente őt királlyá, és a mondott királyi koronával megkoronázta.473 Innen Budára indult, és egy ünnepnapon, királyi díszben, a szent koronával a fején nagyszámú nép kísére
470 Egyházi tilalom, latinul interdictum, az egyházi büntetésnek egy faja, amikor a papság nem tarthat istentiszteletet a népnek, keresztelőt, egyházi temetést stb. nem végezhet. A tilalom alá vetés oka az volt, hogy a budai polgárok megtagadták a dunai vám fizetését az óbudai prépostságnak. 471 A kiközösítés, latinul excommunicatio, az interdictumnál szigorúbb egyházi büntetés: az alattvalókat feloldja a hűség és engedelmesség köteléke alól. 472 Ottó Henrik bajor hercegnek IV. Béla király Erzsébet nevű leányától 1261ben született fia. Felesége, Katalin révén, aki Habsburg Rudolf leánya volt, sógorságban állt II. Vencel cseh királlyal; ezért Vencel 1305-ben, Brünnben átadta neki a magyar koronát. 473 Benedek veszprémi püspök a Rádi nemzetségből és a már említett Antal.



249
tében lóháton végigvonult az összes tereken és utcákon, hogy mindenkinek bizonyítsa, hogy ő a törvényes király. Rövid idő múlva jónak látta, hogy Erdély földjét is meglátogassa Tamás-fia Beke474 kíséretében, de László vajda475 elfogta, és sok napon keresztül megkötözve a várában tartotta. Ilyen szerencsétlen sorsra jutott, utána pedig kiűzték Magyarországról.
474 Tamás-fia Beke a Barsa nemzetségből. 475 A Kán nemből származó László erdélyi vajda.



250
AZ ÚTKÖZBEN ELVESZETT KIRÁLYI KORONA MEGTALÁLÁSA
Azt sem szabad elhallgatnunk, hogy amikor az említett Ottó herceg a szent koronát Magyarországra hozta, ellenségeitől való féltében esztergályos mesterséggel egy csobolyóba záratta. Amikor pedig emberei kíséretében az éjszaka csendjében lovagolt az országúton, amerre igen sok utas járt, a csobolyó a nyereg szíjairól – mert oda volt kötözve, mint valami boroskulacs – eloldódva leesett, és senki sem vette észre. Utóbb aztán, hajnal virradtával, észrevették, hogy nincs meg az értékes kincs, és amilyen sebesen csak tudtak, megrémülve visszafelé vágtattak nagy sebesen. A koronát a sok járókelő között, az országút közepén, senkitől fel nem fedezve megtalálták. Talán az éjszakai első őrségváltáskor veszett el, és annyi bizonyos, hogy másnap estefelé találták meg. Valóban csodálatos és el nem hallgatható rendkívüli eset! Mert mit értsek azon, hogy a korona leesett – ha nem azt, hogy az a herceg nem viselhette élete végéig a koronát; elvesztette a fejéről a koronát és a vele járó tisztséget. Hát az mit jelent, hogy senki sem találta meg, csak azok, akik vitték – ha nem azt, hogy Pannónia nem vesztheti el angyal adta koronáját. Ennek megtörténte után, ugyanezen események idején. Wemer-fia László bíró mintegy három év után kiszabadult Venceszláv király fogságából, és Csák-fia Jánossal, szűz Szent Petronella napja után való csütörtökön.476 az éjszaka csendjében belopózott Buda várába, azon a kapun, amely a zsidók zsinagógája mellett van, és egynéhány budai polgárt, ellenségeit és árulóit hirtelen megrohanta és legyilkolta. Petermann pedig, a városbíró, meztelenül futva is alig tudott elmenekülni. A polgárok közül kettőt, tudniillik Hermann Márkot és Márton mestert, akik a tizenkét esküdt polgár közül valók voltak, ló farkára kötve. kegyetlenül végigvonszoltatta, csontjaikat tűzzel megégettette. javaikat lefoglalta és birtokába vette.
476 1307. június 1-én.



251
Ezenfelül az említett hitszegő papokat – kezükre-lábukra bilincset rakva – elküldte Tamás esztergomi érsekhez. Ezeket az érsek börtönbe vetette, ott adták ki gyászos lelküket.477
GENTILIS BÍBORNOK-TESTVÉR MAGYARORSZÁGRA JÖVETELE, ÉS KÁROLY KIRÁLLYÁ KORONÁZÁSA
Minthogy tehát a gyermek Károly az ország támogatása nélkül időzött itt Magyarországon,478 Gentilis barát, a Hegybeli Szent Mártonról címzett bíboros áldozópap, a minorita barátok rendjéből,479 a pápa teljes felhatalmazásával Pannóniába jött, az Úrnak ezerháromszáznyolcadik esztendejében. Egy évet békében töltött itt el, de az Úrnak ezerháromszázkilencedik esztendejében rettenetes határozatot hirdetett ki: az ország nemeseit átokkal sújtotta, a szegényeket és gazdagokat pedig egyetemlegesen a legszigorúbb egyházi tilalom alá vetette. Ezt azokkal a nemesekkel tette, akik a fentebb említett Károly királynak a királyi és királynői birtokokat nem akarták megadni, és még csak királynak sem nevezték.480 László erdélyi vajdát pedig külön kiközösítéssel sújtotta, mert jogtalanul magánál tartotta az ország koronáját, amelyet Ottó hercegtől elvett, foglyul ejtvén őt; továbbá, mert ez a László vajda a leányát Szerbia királyához, István szakadár fiához adta nőül.481 Amikor emiatt az említett nemesek a holtak testét a temetőkön kívül látták heverni, keserű lélekkel és megzavarodva, az Úrnak ezerháromszáztizedik esztendejében összegyűltek Pest kör
477 Tamás esztergomi érsek (1305-1321) már előbb, 1307. május végén kiközösítette azokat a budai papokat és polgárokat, akik XI. Benedek pápát kiközösítették. Ezek között név szerint meg van említve Petermann és Szlav (Sclavus) Márton. 478 Róbert Károly 1288-ban született, s először 1301-ben koronázták meg. Mivel azonban a pártos nagyurak előbb Vencelt, majd Ottót választották királlyá, helyzete csak akkor kezdett javulni, amikor VIII. Bonifác pápa 1303-ban trónigényének jogosságát elismerte. 479 A ferences rendi szerzetesből bíborossá lett Gentilis bíboros 1307-ben jött Magyarországra V. Kelemen pápa megbízásából. 480 Gentilis bíboros az egyházi átkot 1309-ben mondta ki. 481 Milutin Istvánról és fiáról, Uros Istvánról, Szerbia királyáról van szó.



252
nyékén a Rákos mezején, a már többször említett Károlyt egyhangúlag elfogadták királyuknak, és Fehérvárra sietve, Szent István király nyolcadának csütörtökén, örömmel és ünnepélyesen megkoronázták a László vajdától visszaadott szent koronával.482
Ugyanebben az évben IV. Kelemen pápa483 Szent János keresztesei által felbecsülhetetlen kincset gyűjtetett össze bölcsen a világ keresztény népei között a Szentföld megvívásáért indítandó általános hadjáratra.
482 1310-ben már harmadszor koronázták királlyá Róbert Károlyt, mert egy évvel előbb egy másik koronával Budán is megkoronázták. 483 Téves adat V. Kelemen helyett.



253
Az említett kereszteseknek azt a különös kegyet adta, hogy azokat, akik pénzt adnak, minden bűnüktől öt egész esztendőre felmenthessék. De utóbb ebből a nagy kincsből semmi eredményt nem láttunk.
KÁROLY KIRÁLY HARCA KASSA VÁROSA KÖZELÉBEN TRENCSÉNI MÁTÉ ELLEN
Az Úrnak ezerháromszáztizenkettedik esztendejében, amikor Károly királya Sárosnak nevezett királyi várat – amelyet Máténak, ez igen hatalmas főembernek megbízásából Miklós-fia Demeter tartott a birtokában – saját haderejével ostrom alá vette, ez a Máté, Trencséni Péter fia, ezerhétszáz lándzsás zsoldoskatonát és a maga minden erejét is a király ellen küldte Demeter megsegítésére, hogy a királyt a vár alól elkergesse túlerejével. Seregének vezéreivé pedig az említett Demetert és a Szépnek vagy Nagynak nevezett Abát tette meg.484 Amikor a király jövetelükről hallott, azt hitte, hogy nem tud nekik ellenállni, és Szepességbe vonult vissza.485 A szepesiek pedig szerencsére adtak neki gyalogos és lovas katonákat, és segítségükkel a király nagy merészen megtámadta ellenségeit. Ezek pedig időközben a Kassának nevezett várost kezdték vívni Amadé nádor halála miatt, akit Kassán a kassai németek, vagyis inkább szászok ártatlanul meggyilkoltak.486 Amikor a kémek jelentették a király jövetelét, ezek bátran otthagyva a várost, a király serege elé vonultak. És mind a király, mind ők maguk nagy sietve siettek a csatára alkalmasabb terep felé, és ezt a terepet ők foglalták el előbb. A király ezalatt a Hernád környékén egy völgyben seregével együtt előbb a gyónás szentségében részesült, és a feloldozást elnyervén, magához vette az Úr testének szentségét a fentebb említett keresztesektől; és minden tekintetben felkészültek a halálra.
484 Szép vagy Nagy Aba (az Aba nemzetség galgóci ágából) szintén csatlakozott a felkeléshez. 485 Az egykori Szepes vármegye német lakói Róbert Károly pártján álltak. 486 A király az Aba nembeli Amadénak adományozta Kassát, később azonban visszavette Aba fiaitól. A város polgárai fellázadtak Aba Amadé ellen, és a királyhoz csatlakoztak. – A rozgonyi csatát 1312. június 15-én vívták.



254
De amazok – a békének legádázabb ellenségei – harci fegyvereiket felöltve egy hegynek a csúcsáról az említett völgybe leszálltak a király ellen harcra készen, és a mondott hegynek az oldalán, Szent Vid és Szent Modestus ünnepén, egy pénteki napon igen kemény ütközetet vívtak, a tatárok ideje óta nem volt ilyen Magyarországon. Ebben az ütközetben a király kíséretéből elesett a Pocsnak nevezett István-fia Kakas, Bágyon-fia István, Tamásfia László, Aladár-fia Jakab, Péter-fia Mihály, Györke fiai, Györke és Mihály, meg Péter beregi várnagy, csupa előkelő nemes. Györke a király zászlójával esett el, mint zászlótartó. Amikor a zászló lehanyatlott, a király a keresztesek zászlója alatt harcolt. A másik oldalon pedig Miklós-fia Demeter és Aba, a sereg két vezére, és Amadé két fia, a halál nyilától megsebesítve hamarosan elesett, és mások is, nagyon sokan halálosan megsebesítve ugyanott és más helyütt a halálnak lerótták adójukat. És jóllehet a király oldalán többen estek el, mégis a király nyerte el dicsőségesen a győzelmet. Hisszük és valljuk, hogy ez Isten akaratából történt.
MÁRIÁNAK, KÁROLY KIRÉLY ELSŐ FELESÉGÉNEK HALÁLA
Az Úrnak ezerháromszáztizenötödik esztendejében, Mária úrasszony, a király úr első házastársa, aki lengyel származású volt és Kázmér herceg leánya, Szent Lucia szűz és vértanú ünnepe után a harmadik napon, Temesváron élete folyását boldogan bevégezte,487 és Székesfehérvárott, a Boldogságos Szűz egyházában a föld kebelébe tették. Az Úrnak ezerháromszáztizennyolcadik esztendejében a király úr feleségül vette Beatrix úrasszonyt, a római király leányát, a cseh király nővérét, Luxemburg földjéről, de ő még ugyanezen
487 Mária, Róbert Károly első felesége, Kázmér lengyel hercegnek volt a leánya, 1317-ben halt meg Temesvárott, ahol 131 5 és 1323 közt Károly Róbert udvara volt.



255
esztendő leforgása alatt elszenderült az Úrban, és Váradon a székesegyházban temették el.488 Ugyanebben az évben a Boldogságos Szűz fehérvári egyházát, amelyet gyakran pusztított a tűzvész, a király elkezdte ólomlemezekkel befedni, és gyönyörű boltozattal díszíteni, s azonfelül még szilárd oszlopokkal is megerősíteni. Ugyanebben az évben meghalt Máté nádorispán.489
KÁROLY KIRÁLY FELESÉGÜL VESZI ERZSÉBET ÚRASSZONYT, LENGYELORSZÁG KIRÁLYÁNAK A LEÁNYÁT
Az Úrnak ezerháromszázhuszadik évében Károly király feleségül vette Lászlónak, a lengyelek királyának Erzsébet nevű leányát,490 és tőle az Úrnak ezerháromszázhuszonegyedik évében egy fia született, név szerint Károly, de ő gyermekként még ugyanabban az évben meghalt, amelyikben született, és Fehérvárott temették el. Az Úrnak ezerháromszázhuszonnegyedik évében Visegrádon, Szent Remig ünnepén, ugyanettől a királynétól született a királynak egy fia, név szerint László.
A LIPPAl KOLOSTOR ALAPÍTÁSA
Az Úrnak ezerháromszázhuszonötödik évében kezdte meg a király úr a minorita barátoknak a lippai egyházat építeni, az új szent, Szent Lajos toulouse-i püspök és hitvalló tiszteletére. Ez a király atyjának vér szerinti testvére volt, tudniillik Szicília királyának és Mária királynénak, István magyar király lányának, Negyedik Béla unokájának elsőszülött fia, aki a minorita barátok fogadalmát tette le, és az ő öltözetüket viselte.491
488 Károly Róbert második felesége Luxemburgi Beatrix volt, VII. Henrik német király leánya, János cseh király nővére. Két év múlva, 1319-ben meghalt. 489 Csák Máté, aki 1321-ben halt meg. 490 Róbert Károly harmadik felesége, Erzsébet, Lokietek Ulászló lengyel király (1288-1333) leánya volt. 491 Lippa (ma Lipova Romániában) a Maros mentén fekszik, Aradtól keletre. Toulouse-i Szent Lajos II. Anjou Károly szicíliai királynak volt a fia, Róbert Károlynak tehát nagybátyja; ferences rendi szerzetes volt, majd



256
LAJOSNAK, KÁROLY KIRÁLY FIÁNAK SZÜLETÉSE
Az Úrnak ezerháromszázhuszonhatodik esztendejében, március negyedikén ugyanezen királynak fia született, akit rokonának, ama szent hitvallónak a nevéről Lajosnak nevezett el örömében. Az Úrnak ezerháromszázhuszonhetedik évében, a Virágvasárnap előtti szerdán492 a Boldogságos Szűz székesfehérvári egyháza, bár a tűzvész ellen ólommal volt fedve – ahogy fentebb említettem –, mégis siralmasan leégett, és a lemezekké kalapált ólom a heves tűz miatt folyékonyan lecsurgott a tetőre, mint a viasz, kivéve egy harangtornyot, amely a sekrestye fölött van. A szenteknek nagyszámú ereklyéi vannak benne, és ott őrzik őket. Senki sem kételkedhet benne, hogy ez a torony az ő érdemeik miatt maradt meg. Mindamellett utóbb a király ismét ólommal fedette be az egyházat.
ANDRÁS HERCEGNEK, UGYANEZEN KIRÁLY FIÁNAK SZÜLETÉSE
Ugyanezen évben Szent András apostol napján született egy fia, Andrásnak nevezték el.493
FELICIÁN GONOSZSÁGA ÉS VAD KEGYETLENKEDÉSE
Az Úrnak ezerháromszázhuszonkilencedik esztendejében meghalt a fia, László. Ugyanezen időkben, amikor Magyarország az óhajtott béke nyugalmát élvezte, és sehonnan sem háborította az ellenség, a béke megbontója, a gyűlölség magvetője, az ördög, egy öreg és már őszbe vegyült hajú vitéznek, név szerint Feliciánnak, Zách nem
toulouse-i püspök. 1317-ben avatták szentté, ezért nevezi a Krónika "új " szentnek. 492 1327. április 1-én. 493 András, a későbbi nápolyi király 1327. november 30-án született.



257
zetségéből,494 azt a gondolatot ültette a szívébe, hogy urát, Károly királyt és úrnőjét, Erzsébet királynét, meg két fiukat, Lajost és Andrást egy napon ölje meg kardjával. Ezt a Feliciánt Trencséni Máté egykori nádorispán emelte fel, azonban ez végül is otthagyván Mátét, a király melléállott. A király őt királyi kegyébe fogadta, szabad bejárása volt hozzá, és a király ajtaja zár nélkül nyitva állt előtte. Amikor aztán a király a királynéval és említett fiaival az Úrnak ezerháromszázharmincadik esztendejében, április tizenhetedikén, a Húsvét nyolcada utáni szerdán VisegrádVáralján palotájában495 ebédelt, Felicián titokban besurranva odaállt a király asztala elé, és éles kardját kirántva a hüvelyéből, veszett kutya módjára egyetlen heves támadással könyörtelenül le akarta vágni a királyt, a királynét meg a fiaikat. De mivel az irgalmas Isten irgalma megakadályozta benne, nem tudta végrehajtani, amit akart. A király jobb kezén könnyű sebet ejtett ugyan, de fájdalom, a szentséges királyné jobb kezének négy ujját, amelyet könyörületes szívvel szokott a szegények, nyomorultak és elesett emberek felé nyújtani alamizsnálkodásakor, azon nyomban levágta. Ezekkel az ujjakkal varrt számtalan egyház számára kelengyéket, és ezekkel küldött fáradhatatlanul az oltárokra és a papokra drága bíborból varrt díszruhákat meg kelyheket. Amikor Felicián az ott álló királyi gyermekeket is meg akarta ölni, a gyermekek nevelői, tudniillik Kenezicsi Gyula fia meg Já
494 Zách vagy Záh Felicián régebben Csák Máté híve volt, 1318 után azonban Károly Róberthez csatlakozott, és szabad bejárása volt a királyi udvarba; leánya Erzsébet királyné udvarhölgyei közé tartozott. A királyi család elleni merényletet 1330. április 17-én hajtotta végre Felicián. A Krónikának erről szóló beszámolója a merénylet után egy hónappal utóbb kelt ítéletlevél ismeretében és annak felhasználásával készült. Az ítéletlevél szerint a merénylet oka az volt, hogy a király Feliciánt meg akarta fosztani méltóságaitól. A mende-monda azonban arról vélt tudni, hogy Felicián azért akart bosszút állni, mert leányát a királyné kiszolgáltatta az udvarnál tartózkodó testvérének, Kázmér lengyel hercegnek (vö. Mátyás Flórián: Népmondák és történeti adatok Zách Felicián merényletéről. Századok 1905. 97.). Az esetet nyilván a minorita krónikás is így tudta, mert – mint láttuk – Bánk bán történetét ilyen értelemben alakította át. 495 Anjou Károly Csák Máté halála után a visegrádi hegy tövében a Duna partján épített palotában tartotta udvarát. Az ő palotáját bővítette ki és építette át Mátyás király.



258
nos nádorispán fia, Miklós,496 közbevetették magukat, és bár az említett gyermekek megmenekültek, az ő fejüket halálos csapás érte. Ekkor a Patak megyei497 Sándor-fia János, egy derék jellemű ifjú, aki akkor a királynénak al-étekfogója volt, rárohant Feliciánra, mint valami vérengzővadállatra, és szíjas tőrével vitézül a nyaka és a lapockája közé sújtva keresztüldöfte és földre terítette. Az ajtókon innét is, onnét is berohantak a király bajvívó vitézei, és rettenetes kardjukkal darabokra szabdalták a nyomorultat, olyanná tették kardjukkal, mint valami szörnyszülöttet. A fejét Budára küldték, két kezét és két lábát pedig más városokba indították útnak. Végezetül egyetlen serdült fiát és egyetlen hű szolgáját, akik futásnak eredve sem tudtak megmenekülni, ló farkára kötve megölték, holttestüket kutyák rágták szét az utcákon csontjaikkal együtt. Bizony, méltó dolog is volt, hogy Feliciánt, aki sok keresztényt vadállat módjára megcsonkítva megfosztott tagjaitól, magát is Isten igazságos ítélete folytán megfosszák összes tagjaitól, és hogy az, aki fáradhatatlan kínzója volt a szegényeknek,498 az emberek közönséges halálából kirekesztve kutyához illő, hirtelen halállal haljon meg, és mint valami kutya a kutyák sorsában részesüljön. Klára nevű leányát is, ezt a gyönyörű szüzet kivonszolták a királyi udvarból, orrát meg ajkait csúful megcsonkították, úgyhogy a fogai kilátszottak, és kezéről nyolc ujjat levágtak, úgyhogy csak a hüvelykujjai maradtak meg, majd sok város utcáin és terein végighurcolták lóháton, és kényszerítették a félhalott szerencsétlent, hogy e szavakat kiáltsa: "Így lakoljon, aki hűtlen a királyhoz!"
Feliciánnak a másik, idősebb leányát, név szerint Szépét, aki egy Kopaj nevű nemesnek volt a hites felesége,499 Léva vára előtt, a vár várnagyának, Becsei Imrének parancsára lefejezték, és maga Kopaj is a fogság bilincsében fizette meg a halál adóját. Ennek a
496 Drugeth jános nádor családja provence-i eredetű, és Róbert Károly kíséretében jött be Itáliából Magyarországra. 497 A Zemplén megyei Sárospatakról van szó. 498 Felicián 1312. előtt elpusztította Vágszerdahelyet. 499 Palásthy Kopajnak volt a felesége.



259
fiait pedig a keresztes lovagok egy tengeri szigetre szállították, hogy sohase lássák viszont szülőföldjüket. Végül magának Feliciánnak a nemzetségéből sok nemest felkoncoltak. A boldogtalan Felicián tehát így esett a felségsértés vétkébe, az országot felbolygatta, saját magvát kiirtotta, nemzetségét hírhedetté tette s elveszejtette, kutyának lett eledele; evilágból szabadulva, a mélységbe lett taszítva, s eltemették a pokolba; szájára vette a világ, s lett a hűtlenek számára tanulság. Hihetetlen, hogy ilyen tett egy nap alatt megeshetett. Addig, amíg ez meg nem történt, Károly király kedvező szelekkel hajózott, és a tengernek tarajos felszínét szerencséjének hajójával kívánsága szerint szántotta. De a forgandó szerencse már elfordította tőle az arcát, búcsút mondva hátat fordított neki, mert mindenfelől háborúk támadtak, serege vereséget szenvedett. Lábának, kezének fájdalma is szerfölött gyötörni kezdte.500
KÁROLY KIRÁLYNAK BAZARÁB HAVASALFÖLDI VAJDA ELLEN VISELT SZERENCSÉTLEN HADJÁRATA
Ugyanabban az évben, amelyben a méltatlan emlékezetű Felicián elpusztult, tudniillik az Úrnak ezerháromszázharmincadik évében a király nagy hadsereget gyűjtött össze, de mégsem az egész haderejét, mivel igen sok harcost küldött országának határvidékeire különböző hadi vállalatokra az ország ellenségei ellen; maga pedig szeptember havában Szörényen501 át Bazarábnak,502 az oláhok vajdájának a földjére kelt át – ez a föld olyan nép számára, amely hozzá nem szokott, lakhatatlan – Tamás erdélyi vajdának és Miklós-fia Dénesnek,503 Iván unokájának ösztönzésére, hogy Bazarábot erről a földről elkergesse, vagy pedig földjét az
500 A krónikás így adja tudtul, hogy a Zách-merénylet kegyetlen megtorlását, a nemzetség ártatlan tagjainak kiirtását eltúlzottnak tartja: a kegyetlenség miatt fordul el a szerencse Károly királytól. 501 A szörényi bánság a Duna alsó folyása és az Olt közt terült el; székhelye Szörényvár volt (ma Turnu Severin Romániában). 502 Bazaráb 1330-ig hűbérese volt a magyar királynak. Később az ő nevéről neveztek el egy egész tartományt: Besszarábiát. 503 Szécsényi Tamás erdélyi vajdáról, illetve Szécsi Dénes szörényi bánról, a király főétekfogójáról van szó.



260
ösztönzők egyikének adja át birtoklásra, bár ez a fejedelem mindig hűségesen megfizette az 'adót, amelyre kötelezve volt.
Mikor pedig a király Szörényt és ennek a várát elfoglalta, mindent az említett Dénesnek adott át a báni méltósággal együtt. Mikor ez megtörtént, Bazaráb ezt üzente a királynak tisztes követek útján:
"Mivel te, uram királyom, fáradoztál a sereg összegyűjtésével, fáradságod kárát hétezer ezüst márkával fogom megtéríteni. Békésen átadom neked tartozékai val együtt magát Szörényt is, amelyet erőszakkal kaparintottál kezedbe. Ezenfelül az adót, amellyel tartozom a koronádnak, híven megfizettetem neked minden évben. Fiaim közül is egyet udvarodba fogok küldeni saját pénzemen és költségemen, hogy neked szolgáljon: de fordulj viszsza békében, és személyedet óvd meg a veszélyektől, mert ha továbbjössz, nem kerülheted el a veszélyeket."
Ennek hallatára a király fönnhéjázó elmével e szavakban tört ki, mondván a követeknek: "Így mondjátok meg Bazarábnak! Ő az én juhaim pásztora, rejtekéből a szakállánál fogva húzom elő!" Ekkor egy hűséges báró, név szerint Dancs, Zólyom és Liptó ispánja, így szólt a királynak: "Uram, nagy alázattal és a te tisztességedre szól hozzád Bazaráb, viszonozd ezt leveledben a királyi jóság jóindulatával és a kegyelem teljes szeretetével."
De a király csak elismételte fentebb mondott fennhéjázó és fenyegető szavait. A józan tanácsot félretéve, máris továbbindult a harcra készen. De mivel a neki és embereinek ismeretlen földön, a havas ok és erdős hegyek között nem tudott élelmet szerezni, egyszerre szenvedni kezdtek az éhségtől a király, a katonák, de



261
még a lovak is. Emiatt fegyverszünetet kötött Bazarábbal; és az hitét adta, hogy engedelmeskedik a királynak, továbbá, hogy biztonságos visszatérést enged a királynak és embereinek, meg hogy megmutatja a helyes utat; a király gondtalanul visszaindult, bízván a hitszegő szakadár hitében. Olyan útra érkezett egész seregével, amely körbefutott, mindkét oldalán meredek partok zárták körül, és elöl, ahonnét kezdve a szóban forró út már szélesebb lett, az oláhok több helyen erős torlaszokkal rekesztették el. A király és az övéi pedig nem is gondoltak semmi ilyesmire. A partokon fönt az oláhok megszámlálhatatlan sokasága futkosott, dárdákat dobáltak a király seregére, amely a mélyútnak a fenekén volt; nem is lehet ezt útnak nevezni, hanem valami szűk hajónak. A tolongásban mindenfelé hullottak a legderekabb lovak a vitézekkel együtt, hiszen a meredek fal miatt egyik oldalon sem tudtak az út partjaira felkapaszkodni az oláhok ellenében, és továbbhaladni sem tudtak, a menekülésre sem volt módjuk az elébük rakott torlaszok miatt; teljességgel olyanok voltak, mint a varsában vagy hálóban megfogott halak: hullottak az ifjak és öregek, főemberek és hatalmasok válogatás nélkül. Ez a szerencsétlen állapot péntektől hétfőig tartott; ezekben a napokban a válogatott vitézek is úgy ütődtek ide-oda, mint ahogyan a bölcsőben ringatják és rázzák a csecsemőket, vagy mint a nádszálak, amelyeket a szél ingat. Igen nagy volt itt a pusztulás, és a vitézeknek, főembereknek és nemeseknek megszámlálhatatlan sokasága esett el Szent Márton vigiliáján, pénteken és az utána következő napon. Elesett itt három prépost, tudniillik: András mester, a fehérvári egyház prépostja, e nagyon tiszteletre méltó férfiú, aki egyben a királyi felség alkancellárja is volt, és a király pecsétjével együtt pusztult el; továbbá Mihály pozsegai prépost és Miklós gyulafehérvári prépost, meg András sárosi plébános és Péter testvér, a prédikátorok rendjéből, ez a tisztes férfiú: valamennyien kiürítették a rettenetes halál poharát, agyvelejükbe irgalmatlanul faékeket vertek. Néhány más papot is megöltek, a király káplánjait. Végül a kunoknak is felbecsülhetetlen sokasága hullott el. Valamennyiüknek, mind az egyházi férfiaknak, mind a világi nemeseknek holtteste a küzdelem helyén várja az általános feltámadás idejét. És kedveseik semmi módon nem tudták visszaszerezni szeretteiket az ellenségtől, rohamaik



262
miatt. Az oláhok sok foglyot hajtottak el, sebesülteket is, sértetlenek et is, és a szétmorzsoltakról leszedték a sok fegyvert és drága ruhákat, elszedték a pénzt, aranyat, ezüstöt, drága edényeket és öveket meg sok erszényt garas okkal és forintokkal, sok lovat nyereggel és kantárral; mindezt elvitték és átadták Bazaráb vajdának. A király pedig elcserélte címeres fegyverzetét Dénes-fia Dezsővel,504 ezt pedig – mivel azt hitték róla, hogy ő a király – kegyetlenül legyilkolták. A király kevesedmagával tudott megmenekülni néhány hű emberének védelme alatt. Ezek úgy állottak körülötte, mint valami kőfal: Dancs mester a fiával, Lászlóval és a király kíséretéből való más vitézekkel, továbbá Márton mester, Berend fia; ezek a zápor zuhogásaként zúduló kardcsapásokat és nyíllövéseket felfogták, hogy a király életét a halálos támadásoktól megoltalmazzák. A hadsereg körül hullottak az oláh ebek, mint a legyek, elvesztették az utolsó kenet kegyelmét, mivel keresztény népet és Krisztus felkent papjait öldökölték irgalmatlanul. Ezeknek a magyarok által leölt oláhoknak a számát csak a pokolnak pontos számadója számlálta össze. A király pedig – ilyen eredménnyel – Temesvárra ment, onnan pedig haladéktalanul Visegrádra. Ámbár a magyarok mindenütt kemény és vitézi ütközeteket vívtak, ez a vereség azért esett meg velük, hogy a győzelem miatt ne bízzák el magukat, vagy hogy talán előbbi elbizakodottságuk miatt megfenyítve tanulják meg az alázatosságot, és azt is, hogy az isteni szeretet kegyelmét csak az atyai fenyítés korbácsa által lehet bőségesebben kiérdemelni, mert az Atyaisten azokat fenyíti, akiket szeret.505 Az Úr ezerháromszázharminckettedik esztendejében, Szent István király ünnepén fia született a királynak; Istvánnak nevezték el.
504 Szécsi Dénes szörényi bán fia, Szécsi Dezső. -A visszafelé vezető úton, a Vörös toronyi-szoros ban érte a támadás a király seregét. 505 János ferences provinciális műve, az ún. minorita krónika ezekkel a feljegyzésekkel ér véget. Műve – a zágrábi és váradi krónikák bizonysága szerint – 1334 után, de minden bizonnyal 1336 előtt már készen volt (vö. Horváth: Die ungarischen Chronisten i. m. 330-332; 350-351.). Az ezután következő híradások a Budai Krónika-család kódexeiben maradtak ránk: onnan veszi át Thuróczy is.



263
Az Úr ezerháromszázharmincharmadik esztendejében elindult a király Visegrádról hatéves András fiával együtt július havában, és derék vitézi kísérettel Zágrábon keresztül a tengerentúlra indult azzal a céllal, hogy fiát a pápa úrnak, tudniillik XXII. Jánosnak akaratából, és a legdicsőségesebb Róbertnak, Szicília királyának sürgetésére és kérésére Szicília királyává koronázza. A király kíséretében volt Csanád esztergomi érsek, András váradi püspök, Longobárd Jakab orvos, csanádi püspök, és a fent említett Dancs mester meg igen sok nemes az országból.506 A király visszatért március havában épségben, és azok is mindnyájan jó egészségben, akik elkísérték. Fiát azonban ott hagyta, de nem megkoronázva – ahogy szerette volna –, hanem nagybátyjának, Róbert királynak gyámsága és védelme alatt. Ez a Róbert Szicília királya volt, nagy tudományú és szent életű férfiú, aki elaggott korára való tekintettel le akart mondani a világról és a királyi méltóságról, hogy ájtatos elmélkedésnek élhessen; azt akarta, hogy az említett fiú kövesse őt a királyi méltóságban. De időközben alaposabban megfontolván a dolgot, nem akart még életében leköszönni a királyi méltóságról: ám halála után nyerje el az ország koronáját a jog szerint őt követő fiú. Róbert király örököse ugyanis igen korán engedett a halál követelésének.507
506 Telegdi Csanád esztergomi érsek (1330-1349); Báthori András nagyváradi püspök (1329-1345); Jacobus de Placentia, Károly Róbert udvari orvosa, csanádi püspök; Dancs magister, Zólyom és Liptó ispánja. 507 Róbert Károly nápolyi és dél-itáliai trónigénye régi keletű. Martell Károlynak, Róbert Károly apjának a halála után (1295) a hűbéri jog értelmében neki kellett volna atyját követnie. Ekkor azonban a még élő nagyapa, II. Károly (†1309), azzal az indokolással, hogy kiskorú, nem őt jelölte ki nápolyi királynak, hanem apjának harmadik testvérét, Róbertet. Az örökösödési rendnek ezt a megváltoztatását VIII. Bonifác pápa, Nápoly hűbérura 1297-ben jóváhagyta; Róbert Károly ennek ellenére továbbra is fenntartotta igényét. Mikor Róbert fia, Károly herceg 1328-ban meghalt, az örökösödési vita újból aktuálissá vált. Róbert a nápolyi trónt leányunokáinak, Johannának és Máriának akarta biztosítani, és felvetette azt a gondolatot, hogy Róbert Károly két fia, Lajos és András, vegye el az ő két unokáját, Johannát és Máriát. Róbert Károly 1333-1334. évi nápolyi utazása alkalmával megállapodtak, hogy András nőül veszi Johannát. A szerződést XXII. János pápa 1333. november 8-án jóváhagyta, de ebben az oklevélben nem arról van szó, hogy András lesz a nápolyi király, hanem csak ar



264
Az Úr ezerháromszázharmincötödik évében, szent Márton ünnepe körül János cseh király és fia, Károly, meg a lengyelek királya Magyarországra, Visegrád várába jött Károly királyhoz, hogy ott örök békeegyezséget kössenek. Ez meg is történt. A cseh királyebédjére Magyarország királyának bőkezűségéből mindennap kétezerötszáz kenyeret adtak, és a királyi étekből is bőségesen; a lovaknak pedig egy-egy napra huszonöt mérő abrakot. A lengyel király ebédjére pedig ezerötszáz kenyeret és élelmiszert bőségesen; borból száznyolcvan hordót mértek ki. Magyarország királya különböző drága ékszerekkel is megajándékozta a csehek királyát, úgymint ötven ezüstkorsóval, két tegezzel, két övvel, egy csodálatos sakktáblával, két felbecsülhetetlen értékű nyereggel, egy szíj as tőrrel, amely kétszáz ezüst márkát ért, meg egy csodálatos munkával kidolgozott gyöngykagylóval. Mivel Lengyelország királya adófizetője volt a csehek királyának, s mivel Károly, Magyarország királya feleségül bírta a lengyel király nővérét: Magyarország királya, Károly, ötszáz márka legfinomabb aranyat adott neki, hogy megváltsa őt a cseh királynak fizetendő adózástól. Elhatározták itt azt is, hogy ha e királyok közül bármelyiket vagy országukat valami ellenség támadná meg, a többiek kötelesek segítségére sietni. És ezt egymás között nagy eskükötéssel is megerősítették.508
KÖZBEN TÖRTÉNT ESEMÉNYEK
Az Úr ezerháromszázharmincnyolcadik évében, Péter és Pál apostolok ünnepe táján, Locka úr, a ruténok fejedelme, vitézeinek válogatott népével Visegrádra jött Károlyhoz, Magyarország királyához, és teljes baráti hűséget fogadott neki.
ról, hogy ő lesz a királynő férje. András herceg tragédiáját az okozta, hogy tényleges király akart lenni (vö. Mályusz: Krónika-problémák i. m. 729731.). Ezt ugyanis az öreg Róbert nem akarta. 508 Az 1335-ben megtartott visegrádi kongresszus résztvevői: János cseh király (1310-1346); a fia, a későbbi IV. Károly császár (1346-1378); továbbá Kázmér lengyel király (1333-1370) Anjou Károly feleségének, Erzsébetnek a testvére.



265
KÖZBEN TÖRTÉNT ESEMÉNYEK
Az Úr ezerháromszázharminckilencedik évében Kázmér, Lengyelország királya, július havában Visegrád ra jött Károly királyhoz, országa püspökeinek és báróinak kíséretében, és ezeknek egyetértésével és akaratából Lengyelországot szabad elhatározással Lajos úrra, Károly királynak és nővérének a fiára hagyta, mivel neki nem volt fia. Erről kétséget nem hagyó oklevelet is készítettek.509
KÖZBEN TÖRTÉNT ESEMÉNYEK
Az Úr ezerháromszáznegyvenedik évében, három egymás után következő évben, azaz negyvenegyben és negyven kettőben is mérhetetlen mennyiségű sáska jött be a Szerémségen keresztül Magyarország minden vidékére. Csapatosan vonultak repdesve és a földön mászva, és hatalmukba kerítettek mindent, ami zöld: fákat, vetéseket és legelőket, kivéve a szőlő leveleit. A három év elteltével szétoszlottak, és a környező országokba, Lengyelországba, Csehországba és Ausztriába vonultak, egészen Itáliáig és Franciaországig, és aztán elpusztultak.510
KÁROLY KIRÁLY HALÁLA511
Jaj, hogy e világ dísze és dicsősége az idők kezdetétől fogva nem marad meg ugyanabban az állapotban, hanem állandóan változik, forgandó, mulandó, és a megsemmisülés felé tart, tovahaladva, miként az elfutó patakvíz. Mert széthullik és földdé válik minden, ami csak van e kerek világon a föld mélyétől kezdve az ég boltozatáig. És mivel a kegyetlen halál semmit sem kímél, nem a béke ösvényén jár, és semminek nem irgalmaz: elhullik az em
509 Ennek a szerződésnek az értelmében koronázták Nagy Kázmér lengyel király (1333-1370) halála után Nagy Lajost lengyel királlyá. 510 Ez a sáskajárás a környező országokat is sújtotta, különösen Csehországot és Ausztriát. Ezeknek az országoknak a krónikásai egyöntetűen 1338-ra teszik az eseményt. Ebből joggal arra lehet következtetni, hogy a magyar Krónika híradása nem egykorú, hanem későbbi feljegyzés: ezért "csúszott" el az esemény évszáma (vö. Mályusz: Krónika-problémák i. m. 727.). 511 Ez a terjedelmes egykorú beszámoló Károly haláláról a népi halottsiratókra emlékeztet, és egészen elüt a krónikás stílusától.



266
beri élet a tőle való félelemben: még virulni látszik, mint a virág, majd egyszerre elszárad. Ó Halál! Te, aki a sárból gyúrt ősatyánk bűneinek vétke miatt, azáltal, hogy ők az ördögi csalárdság megfontolt gonoszságának az ösztönzésére beléharaptak a kárhozatos almába, behoztad a bűn mérgét a világba, elárasztván a kígyó mérgével; te rettenthetetlen, te félelem nélküli és tiszteletet nem ismerő, te, vétek csalárdságával töltekezett, ennek az ősatyának a fiait is elragadtad és felfaltad, és így kerestél magadnak utat a világba mindjárt a kezdetek kezdetén: csoda-e, hogy telhetetlen falánkságoddal és rabló útonállásoddal nem telsz el, és tovább nyeldekled a holtak testeit. És miért örülsz, örvendezel a holtak undok tetemének, miért nem az élőknek? Mert nem a lakodalmas házba és a vigasság ünnepére, hanem inkább a gyász helyére sietsz te, amúgy vaktában sietve; nem félsz belépni sem a szegények kunyhójába, sem a királyok udvarába vagy palotájába512 – minden bejelentés nélkül; nem rettensz vissza tőle, hogy az igaz szeretetben házassági kötelékkel kölcsönösen egymáshoz kötött házastársakat az elválás bilincsbüntetésébe verjed, s hogy fiút az apától, apát a fiától elválassz. Nemde megmutattad, milyen keserű, milyen kemény, kegyetlen s könyörtelen vagy, amikor az Úrnak ezerháromszáznegyvenkettedik évében, az apostolok szétoszlása után következő napon, július tizenhatodikán, nem riadtál vissza attól, hogy rókaravaszságú fortélyoddal titokban és láthatatlanul be ne lopózz a mérhetetlen magasságú legerősebb várba, megvíhatatlan falai közé, melyeken sem erő, sem a világ hatalma nem tudott semmi módon úrrá lenni; és nem féltél ellenséges fegyverekkel a leghatalmasabb uralkodónak, Károly úrnak, Isten kegyelméből Magyarország királyának életére törni, akinek erejét a Magasságbéli rendelkezése folytán rettegve rettegte Dalmácia, Horvátország, Ráma, Szerbia, Galícia, Lodoméria, Kunország, Bulgária és az egész Magyarország meg Salerno és a Szent-Antal-hegy,513 meg más országok is, úgymint Lengyel- és Csehország, meg Ausztria és más környező országok; te azonban negyvenkét évig, és tovább nem hagytad őt az Élet szolgálatában uralkodni, és a te megszo
512 Horatius-parafrázis: Carm. 1. 4,13-14. 513 A magyarországi Anjouk címében szereplő dél-itáliai helység.



267
kott csalárdságoddal, a mi boldog emlékezetű, kegyes, híresneves és hatalmas királyunkat, országa népeinek szeme láttára és nyíltan – nem kincseitől és drága ruháitól, vésett köveitől és drága, tündöklő, aranyba és ezüstbe ékesen befoglalt gyöngyeitől, hanem az életadó lélektől fosztottad meg, s vitted el őt közülünk kegyetlenül; fényes érdemeit semmivé, árnyékká tetted, őt magát földdé, hogy elföldeljük. Országának népei még legutóbb is látták, milyen kegyes és magasztos, mint Libanon cédrusa – és íme, elmenvén és keresvén őt országának népei, már nem is élt! Ennek okából, a te nagy és elvetemült tetted miatt a katolikus hit valóban igaz és szeretett követőinek, s a hit ösvényeihez ragaszkodóknak az a kegyes kötelessége, hogy Károly király urat megsirassák, és – fájdalom – siralmasan meggyászolják. Micsoda siralomban, micsoda siránkozásban vannak itt a főpapok. főnemesek, bárók és nemesek, hajadonok és úrasszonyok, minden rendű és rangú emberek, de különösen Erzsébet úrasszony, a felséges királynő és kedves hitvestárs, meg Lajos, mostani királyunk, és István herceg, a megholt fiai! Micsoda sírás, jajgatás tört ki halálának napján!514 Ó, ha valaki látta volna – és gondolatban előre is látni lehetett volna –, hogy a felséges királyné úrasszony orcája, ami maga volt a megtestesült öröm és vidámság, a keserű könnyektől mily szörnyen elváltozott, hogyan áztatta arcát a király halála óta szeméből szüntelenül, vízesés módjára földre hulló könnypatak. Hangos orgonahangja és búgása országa népeinek sírásával együtt az égboltozat csúcsáig felhatolt, még az eget is mintegy részvétre bírta, sőt a Nap is – úgy látszott – gyönyörű sugarait igen nagyon homályba vonja. A következő napon aztán az említett királyné úrasszony rendelkezésére össze gyülekeztek az érsekek, püspökök, prelátusok, bárók, papok, barátok és az egész papság, és könnyező menetben elindulván a mondott várhoz érkeztek. Ragyogó sokaságuk – mint mondottuk – könnyek közt kesergett, majd a király drága fejét királyi méltóságához illően arany koronával ékesítették, felséges testét skarlát ruhába öltöztették, lábára drágakövekkel kirakott csizmát húztak, s rá méltóságát megillető arany sarkantyút illesz
514 Ez az utolsó mondat Thuróczynak csak a brünni kiadásában található.



268
tettek, majd a mondott bevehetetlen várból nagy siránkozás kíséretében levitték Visegrád városába, a Boldogságos Szűznek ott épült plébániatemplomába. Elsiratta őt a város egész népe nagynagy siratással. Az isteni oktatás és a mise végeztével a testet egy bárkán lefelé szállították a Duna vizén a híres-neves Buda városába. A főpapok, bárók és nemesek tömege előtt ott haladt hadi lobogóval, sírva, a híres-neves, erős karú Tóth Lőrinc vitéz, aki a király úr életében reá háruló tisztsége miatt a királyi lobogót vinni szokta, ahogy illik. Itt, a híres-neves már említett város minden polgára, minden pap és szerzetes férfiú, és a város minden lakosa gyászolva, könnyező szemmel, és gyászruhába öltözve körmenetben vonult a király holtteste elé, egészen a Dunáig. És amikor már bevitték a mondott városba, a király teste fölött szüntelenül zsoltárokat énekeltek, és egyéb ájtatosságokat végeztek, ahogy ez szokás a megholtakért, és egész éjszaka könyörgéseket mondtak énekelve a Teremtőnek. A király halálát követő harmadik napon aztán, még ugyanebben a városban, a nap közepe táján, míg az előírt módon a vallási ájtatosságokat, vagyis a megkezdett szertartásokat és az ünnepélyes miséket végezték, az egyház ajtaja előtt állt Károly király úr három díszlova bíbor takaróval ékesítve, s rajtuk a király úr fegyverzetébe öltözött derék vitézek. Az első lovon ülő vitéz a királyi méltósághoz illő lövő fegyverzetbe volt öltözve, a másik meg dárdaökleléshez volt felszerelve, a harmadik – legpompásabb lovon ülő pedig a királyi méltóságot megillető harci fegyverzetben, a hadba vonulásra felvértezetten. A három lovon ülő három vitéz sisakján a hadijelvény egy struccmadárforma volt, arany koronával ékesítve; ilyen jelvényt szokott viselni a király úr, míg élt. Minden lószerszám, kengyel, zabla, kantár meg más idetartozó dolog aranyozott ezüstből volt a királyi méltósághoz illően, és a bőrhevederek és gyeplők és más efféle dolgok a szügyelőkkel és farmatringokkal együtt selyemanyaggal voltak bevonva. A három lovat és a vitézeket gyönyörű hímzésű bíborral sok gyöngy és drágakő borította, s testestül-lelkestül a király úrhoz voltak hasonlatosak ezeken a lovakon, úgyhogy amikor a mindenféle rendbeli emberek arra mentükben megpillantották őket, és meglátták az említett királyi jelvényeket, sírásban törtek ki, és hangos üvöltésükkel az eget ostromolták, mert a király úr az említett jelvé



269
nyek és lovak birtokában mindaddig szerencsésen kormányozta a magyar birodalmat. A szent oktatás és az ünnepélyes misék befejezése után, nem egynémely más, régen elhalt királyok módjára, akiket más írásos művek tiszteletre méltó tekintélye boldog emlékezetűeknek mond, azaz nem letakart arccal és néhány napig titokban őrzött testtel – mert egyes esetekben egynémely király halálakor állítólag ez a helytelen szokás kapott lábra –, hanem nyíltan mindenki jelenlétében, és nyilvánosan, mindenki szeme láttára szállították a mondott testet Fehérvárra, hogy ott eltemessék. Mikor Budáról elszállították a testet, bármelyik faluba értek, a férfiak is, az asszonyok is, minden ember, könnyek közt sírva gyászolta, és keserűségében hangos jajgatással az eget ostromolva kiáltozott. És amikor Fehérvárhoz érkezett a mondott felséges test, a fentebb említett módon, a város prelátusai, papjai, egyházi emberei és a többi nemes és polgár sietve eléje vonult a városon kívül, és megnézvén az éltető lélektől megfosztott testet, ennek láttán mondhatatlan sírásban törtek ki, és bevitték a városba. Ezek a papok és egyháziak egész éjszaka himnuszokat és zsoltárokat énekelve Istennek, virrasztással töltötték a hosszú éjszakát. És amikor felvirradt a nappal és megkezdődtek az ájtatosságok és az ünnepélyes misék, Károly király már említett három lova a már említett módon bíbor takaróval, s díszes lószerszámmal ékesítve ott állt a monostor ajtaja előtt, mint már mondottuk, s hátukon az említett derék vitézek a király úr fegyverzetébe öltözötten várakoztak, amíg a megkezdett szent szertartásokat és az ünnepélyes miséket azon a napon az előirt módon végezték. És amikor az ájtatosságokat méltóképpen elvégezték, s az aznapon tartandó miséket befejezték, a főmonostorban, ott, ahol szentséges István királynak és fiának, Imre hercegnek különféle erényekkel és csodatételekkel fényeskedő teste boldogan nyugszik az Úrban, s könyörületes szívvel a legnagyobb jótéteményekben részesíti a bizalommal hozzá könyörgőket – ott, a nagy oltár mellett temették el a király testét az őt megillető királyi ruhában az említett és felsorolt urak és egyházi ruhába öltözött érsekek, püspökök, prelátusok és apátok közreműködésével. Egy szívvel-lélekkel siratta őt mindenki, gazdag és szegény egyaránt, úgyhogy a márvány kövek a sűrű könnyhullatástól telje



270
sen átnedvesedtek. A nagy jajgatással siránkozó körülállók valamennyien berekedtek, s szemük a sok-sok könnytől csaknem elvesztette természetes látóképességét. Ekkor a Krisztusban tisztelendő atya, Csanád esztergomi érsek úr a körülállóknak a király úr halála miatt aggódó lelkét és jámbor szívét üdvös és kegyes beszédével illendőképp en megenyhítette. Akik még nem láttak királyokat temetni, azoknak a siránkozás és elmondhatatlan szomorúság keserű fájdalmáról és a könnyek hullatásáról – minthogy részt nem vettek benne –, úgy hiszem, fogalmuk sem lehet. De hát minden húsba és bőrbe öltözött teremtmény, mint előbb már érintettük, a sárból alkotott ősszülő bűnbeesése miatt büntetésből halandó lett. Vétkével minden utódára rászabta a halál törvényét, egyetemlegesen és megváltoztathatatlanul, annyira, hogy a Magasságbeli saját fiának sem kegyelmezett, noha isteni természettel volt felruházva, hanem odaadta őt is mindnyájunkért. Ezért tehát senki sem háboroghat, és senki sem szállhat szembe a Teremtővel a halál elkerülhetetlen és megváltoztathatatlan ténye miatt, mivel az Úr ellenében sem bölcsesség, sem tudás, sem bátorság, sem megfontoltság meg nem állhat; inkább béketűréssel kell elviselnünk a halál súlyos csapását, mivel csak azt vette viszsza az Úr, amit adott, s ami azon a napon úgyis feltámad őbenne.515
Akkor az említett főmonostor a többi egyházakkal egyetemben megszámlálhatatlan értékű királyi ajándékban és óriási mennyiségű fogadalmi adományban részesült. Végezetül a három díszparipa a fegyverekkel és takarókkal és minden díszes felszereléssel együtt, meg egy francia ringó kocsival, vagyis királyi hintóval – amelyen rajta volt az aranyozott és gyöngyökkel díszített címer s fölötte egy struccmadárféle, hasonlóképp aranyozott ezüstből készült hét gömb alakú gombbal – meg az említett számlálhatatlan mennyiségű pénzzel együtt az említett monostornak jutott és adatott ajándékul az elsiratás és a mondhatatlan kese
515 Telegdi Csanád érsek "halotti beszéde" a beszéd felépítését és az érvelés menetét tekintve lényegében megegyezik a XII. század végéről a Praykódexben ránk maradt Halotti Beszéddel (vő. Horváth: A Halotti Beszéd történetéhez i. m. 421-429,).



271
rűségű meggyászolás emlékezetére, hogy a mondott király úr emlékét felidézzék az utókorban. A temetés napján ott megesett és végbement adományozás és felajánlás mérhetetlen mennyiségét jelen írásunk ban nem tüntetjük fel részletesen, hogy hosszadalmas felsorolásuk ne fárassza az írók tollát és az olvasókat. A hatalmas király elhalálozásának megülésére a király rokona, Lengyelország híres-nevezetes királya, meg Morvaország őrgrófja Visegrád ra jött gyászba borult lélekkel. Harminc nap elteltével, a Szent Szűz mennybemenetelét megelőző szerdai napon, hogy Károly király halálának harmincad-gyásznapját ünnepélyes misével – mint föntebb mondva volt – megüljék, a főpapok és püspökök igen sok báróval együtt Fehérvárra mentek, ahol Károly király úr teste az Úrban elnyugodva ünnepélyesen el volt temetve; és ott Fehérvárott meg Visegrád városában a királyné úrasszony kedves fiával, az akkor királlyá koronázott Lajossal, meg a többi főpappal, püspökkel, pappal és báróval meg sok-sok keresztény hivővel ájtatosan megtartották a gyászünnepséget. És az országnak minden népe országszerte ugyanolyan ünnepélyes áhítattal és ünnepélyes misékkel ülte meg és teljesítette a halotti ájtatosságot. Kérjük tehát egy szívvel-lélekkel a mindenható Istennek kegyelmét Károly király úr számára, hogy lelke fölött kegyelmesen ítéljen, és bocsásson meg neki, és lelkét a szentek és hitvallók sorába, István és László király társaságába kegyeskedjék helyezni) hogy amiként a jelen világban királyi dicsőségben élt) a túlvilágon is együtt örvendezhessen az angyalokkal.516
SOROK KÁROLY KIRÁLY HALÁLÁRÓL
Égi Urunk, Krisztus, létünk végcélja, királyunk! Egymagad immár mindnyájunkhoz légy te kegyelmes, szüntesd vétkünket, vedd el bűnünk sokaságát, s Károly Urunk bűnét, aki pár hónapja pihent el. Még augusztus előtt tölté be a lelke, az áldott, Rák Képében Apostolok Elválása utáni ünnepek első napján élete évei számát, azt, mely adott a királynak, a hercegnek s a parasztnak.
516 Ez a halotti beszéd ún. "könyörgés" része; formulája szintén meg van a Praykódexben.



272
Nem sok időn át tartották tetemét temetetlen, három nap múlt el, majd elföldelve Urunk, egy pénteki nap volt, hogy megtért az örök pihenésre. Így – ég áldja! – Lajost kaptuk, s megkezdte uralmát, épp amidőn az ezerháromszáz évnek utána negyvenkettedik új esztendő végzi futását. Isten, az Égi Király is tudja, hogy ő menedékünk.
ELŐSZÓ LAJOS KIRÁLY TÖRTÉNETÉ
HEZ517
A királyok királya és az egész föld uralkodóinak ura, aki a magasságos égben gyakorolja mindenek felett a hatalmat, aki létet ad a dolgoknak, kiosztja a legfőbb méltóságokat, ahogy neki tetszik, és övé a bölcsesség és az erő, ő méri ki az idők és korszakok tartamát, ő alapít birodalmakat és adja át a hatalmat más népeknek, ő az erős és hatalmas úr, ő a hatalmas úr a háborúban, őtőle származik minden hatalom, miként a naptól a napsugarak, és az ő hatalma alatt uralkodnak az uralkodók, s gyakorolják hatalmukat a fejedelmek. Ő a seregek ura, a hadsorok elrendezője, a lelkek bátorítója, ő tanítja harcra a karokat, hatalmas erejével igazságot tesz, felemeli vagy megalázza azokat, akiket akar, és a fejedelmek hatalma alá veti őket. Ú gy kell tehát lennie, hogy az üdvösen uralkodó és győzelmesen diadalmaskodó fejedelmet az Isten emeli a hatalom csúcsára, ő díszíti a jó hírnév illatával, ő veszi körül vitéz csapatokkal, hogy magasztos nevének híre a földön elterjedve, s dicséretre méltó tettei jóvoltából az égig a magasba szárnyalva dicséretet nyerjen az Isten előtt, s dicsérettel magasztalják a különböző népek.518
517 Lajos király történetének nem Thuróczy a szerzője. Ő csak beillesztette művébe Tótsolymosi Apród János küküllői főesperesnek 1364 körül megkezdett és 1387 után befejezett Lajos-életrajzát. 518 Ez a több mondatra terjedő ünnepélyes – helyenként rímes prózába átcsapó bevezetés úgy hat itt, mint a középkori oklevelek arengá-ja, a beléjük foglalt rendelkezéseket (ítélet, adományozás stb.) elvileg megalapozó formulája. (Folytatását gyakorta vezeti be az oklevelekben is az "innét van az" = "hinc est" kifejezés!) Az elvi alap most a translatio imperii (a hatalom átszállása vagy átadása) tanában forrásozik. Ez még az ókorban fogalma



273
Innét van az, hogy a filozófusok fejedelme, a bölcs Arisztotelész Nagy Sándor számára írt Titkok titka című könyvében ezeket mondja: "Az értelem első oktatása: vágyakozz a jó hírnévre! Mert aki valóban vágyódik a jó hírnévre, az híres-neves és dicsőséges is lesz! A kormányzásban a fődolog tehát a hírnév maga, mivel a királyság sem önmagáért kívánatos, hanem éppen a hírnév kedvéért. A bölcsesség és értelem kezdete tehát a jó hírnévre való vágyakozás." És buzdítva hozzáfűzi: "Törekedj tehát, ó, Sándor, a hírnév vágyára, és ápold a vágyat magadban, mivel nincsen olyan érték, nincsen olyan kincs, amivel meg lehetne venni a jó hírnevet!"519
A bölcs és ékesszóló Vegetius520 A hadviselésről című könyvében a hírnév vágyán kiül a katonáskodást és a háborúban való serénykedést ajánlja mindenekelőtt. Szerinte ez volt az, ami a rómaiakat legdicsőbbé tette, mert ők leginkább a hadi dolgokkal foglalkoztak, és minden erejükkel arra törekedtek, hogy a népeket hatalmuk alá hajtsák. Ezért – szerinte – az uralkodó legfőbb törekvése az legyen, hogy állama bővelkedjék haderőben,521 és hogy ennek segítségével a maga hatalma alá hajtsa a népeket. Ismét másutt egy bölcs azt írja: "Ugyan, mi mást teszünk, amikor az uralkodók és vitézek hősi, dicső és emlékezetre méltó haditetteit és háborús vállalkozásait, diadalait, véletlen szerencséjüket és eredményeiket az utódok emlékezetére feljegyezzük, mint a harci vágyat ösztökéljük, a hallgatók bátor lelkét hősi tet
zódott meg, és továbbalakításán sokat fáradoztak a középkor elméletírói. Itteni megfogalmazása szerint Istennek, az abszolút hatalmú uralkodónak (bibliai idézetek: Jel 19,16; Péld 8,15-16; Iz 1,2.4 stb.) elvitathatatlan joga volt az, hogy a Magyarország fölötti uralmat új dinasztiára ruházza át. 519 Arisztotelész(i. e. 384-322.) görög filozófus Nagy Sándor (i.e. 356-323) makedón király nevelője volt. A Titkok Titka (Secreta Secretorum) című, eredetileg arab nyelven a VIII. században készült művet tévesen tulajdonították Arisztotelésznek. Egy példánya megvolt Nagy Lajos könyvtárában is. 520 Flavius Vegetius Renatus (383 és 450 között) római hadászati író volt. Nem szó szerint idézett mondatai: Epitoma rei militaris (Hadtudományi kézikönyv) 1,1. 521 A latinban "civilis potentia". Valószínű értelmezése szerint a zsoldosokkal szemben a honi – azaz magyar nemesi – haderőnek, a banderiális hadseregnek fontosságát hangsúlyozza. Ez a kifejezés természetesen nem található meg Vegetiusnál.



274
tekre tüzeljük, hogy a példák nyomán még vitézebben és lelkesebben viseljék el a fáradalmakat és a háborús szenvedéseket. Mert a múltak feltárása az utódok oktatása."522
Ennek okáért a szent királyok nemzetségéből származó fényességes uralkodónknak, Lajos király úrnak,523 Isten kegyelméből Magyarország stb. királyának tetteiről, hadinépének és a vitézi rendnek hadi vállalatairól – hogy hanyagságból és gondatlanságból ne kerüljenek feledésbe –, úgy gondoltam, az utókor tudomására feljegyzek a sok közül egyet-mást én, János, jelenleg az erdélyi egyházban küküllei főesperes, a lelkiekben általános esztergomi helytartó, akkoriban pedig -bár méltatlanul- Lajos király személyi titkára.524 Az események sorrendjében folytatólagosan, de címekkel ellátott fejezetekre és részekre osztva iram meg művemet, hogy az olvasó – szükséglete szerint –nyomban megtalálhassa, amit keres. Négy részre osztottam és különítettem el az anyagot, és alább minden részről világosan ki fog derülni, mi van benne.525 Ha pedig a gondos és jóindulatú olvasó úgy találja, hogy valamit nem helyesen vagy nem a megfelelő módon adtam elő, sértődés nélkül kérem, pótolja a. pótlandót, és javítsa ki a javítandót.
LAJOS KIRÁLY MEGKORONÁZÁSA, ÉLETE ÉS HADJÁRATAI
Lajos királyt – miután boldog emlékezetű atyja, Magyarország dicsőségesen uralkodó királya, Károly, az Úr hívására eltávozott az életből – az Úr megtestesülésének ezerháromszáznegy
522 Ez a "bölcs" alighanem Guillelmus de Nangis saint-denis-i apát (†1300), aki IX. (Szent) Lajos francia király (1226-1270) életrajzát írta meg. IX. Lajosnak a testvére volt I. Károly szicíliai király, akitől az Anjou-ház magyarországi ága is származott. 523 Nagy Lajos (1342.-1382.) dédanyja, Mária, V. István magyar királynak (1270-1272.) volt a leánya. A "szent királyok nemzetsége" az Árpád-házat jelenti. Az író ezzel Lajos uralmának törvényességét kívánja igazolni. 524 Apród János 1355-ben nyerte el javadalmul a küküllői főesperességet, s ezt valószínűleg megtartotta 1394 körül bekövetkezett haláláig. Esztergomi helytartóságáról 1364-1388 között vannak adataink. – Akkoriban: az első rész megírásakor, tehát 1364 körül. 525 Apród János műve nem maradt ránk eredetiben. Thuróczy krónikájába beillesztve már nem találjuk meg négyes felosztását.



275
venkettedik esztendejében, életének pedig tizenhetedik évében, az Apostolok szétoszlásának ünnepét követő vasárnapi napon,526 Székesfehérvár városában, a főuraknak, főnemeseknek, báróknak, lovagoknak és Magyarország nemesi közösségének egyhangú akaratából és helyeslése mellett ünnepélyesen és szerencsésen királlyá koronázták, és így atyja után ő következett a természetjog folytán őt megillető királyi trónuson. És bár ifjúsága virágjában kezdett527 el uralkodni, a derék jellemű ifjú az érettséget többre tartva az ifjúságnál, növekedvén elsajátította a bölcs gondolkodást, és egyre gyarapodott az erényekben. Emlékezetébe idézte, hányan hangoztatták derék férfiak, hogy a hazáért a vérüket is kiontják, s nem is haboztak kiontani, hogy haláluk után az utókor szemében dicsőséget nyerjenek. Ezen gondolkozni kezdett, és lelkében azt vizsgálgatta, hogy Isten segítségében bízva, hogyan és mi módon állíthatná helyre és szerezhetné vissza országa jogait, amelyeket a határ menti szomszédok és fejedelmek kisajátítottak maguknak, és amelyeket a lázadók és hitszegők a szent korona sérelmére vakmerő bátorsággal az ország fennhatósága alól kivonva bitoroltak.
LAJOS KIRÁLY ELSŐ HADJÁRATA A SZÁSZOK ELLEN
Eközben történt, hogy az országban az erdélyi részeken az egyik szász nemzet lázongani kezdett, és megtagadta a szokásos adó és királyi jövedelmek fizetését. A király tehát nagy sereget mozgósítva, báróival, lovagjaival, nemeseivel és országa népeivel személyesen indult oda, hogy megtörje vakmerőségüket, és miután megfékezte és az engedelmesség útjára visszavezette őket, dicsőségesen és diadallal tért vissza.528
526 Az ünnep napja, július 15-e, 1342-ben hétfőre esett; az ezt követő vasárnap július 21-e volt. 527 Lajos 1326-ban született, tehát koronázása kor tizenhat éves volt. 528 Az említett hadjárat valószínűleg 1344-ben volt.



276
SÁNDOR HAVASALFÖLDI VAJDA HŰSÉGRE TÉRÉSE
Amikor pedig a király az említett vidéken tartózkodott, egy fejedelem, vagyis hatalmas báró a fennhatósága alá tartozó Sándor havasalföldi vajda, aki a néhai Károly királynak, atyjának idejében a hűség útjáról letérve fellázadt, és hosszú ideig kitartott lázadása mellett, Lajos király kegyességének és hatalmának hírét hallván, önmagától és személyesen eljött e vidék határára, és a királyi felség lábaihoz földre borulva, megtért, és visszajött az engedelmességre és a köteles hűségre. Ünnepélyes ajándékokat, adományokat és ékszereket ajándékozva elismerte a király és a szent korona fennhatóságát, és így örömmel és vidáman visszatért otthonába, és attól az időtől fogva megmaradt hűségében.529
ERZSÉBET KIRÁLYNÉNAK, LAJOS KIRÁLY ANYJÁNAK ZARÁNDOKÚTJA ÉS A RÓMAI KÚRIÁBAN ÉS APULIÁBAN VISELT DOLGAI530
András király Apuliában még mindig nem gyakorolta a királyi hatalmat. Ennélfogva Erzsébet úrasszony, Magyarország királynéja és az említett királyok anyja, mivelhogy Károly király halála után fogadalmat tett a szent apostolok ereklyéinek meglátogatására és Péter és Pál szentegyháza küszöbének megtisztelésére: fogadalmát nem vonta vissza, és nem riasztotta vissza tőle sem női mivolta, sem az utazás hosszú fáradalma, és nem keltett benne félelmet a tengeri út sokféle veszedelme, hanem férfias lelkülettől sarkallva, isteni oltalomban bizakodva és égi vágytól lobogva, a Szentháromság ünnepén,531 az Úrnak ezerháromszáz
529 A "lázadó" még Sándor apja, Bazarád vajda volt 1330-ban. 530 Említettük, hogy Apród János életrajzi műve nem maradt ránk eredetiben. Thuróczy a maga krónikájába dolgozta bele, de valószínűleg ő is csak többé-kevésbé elrontott, esetleg kivonatolt másolatot használt. Ennek következménye az is, hogy ez a – időrend szempontjából tulajdonképpen előbbre teendő – fejezet most itt található. Megfigyelhetjük azt is, hogy mekkora aránytalanságok vannak az egyes fejezetek terjedelme és adatgazdagsága között. Lehet, hogy a terjedelmesebb, részletezőbb részek eredeti formájukban, a rövidebbek, vázlatosak a későbbi összevonás nyomait viselve maradtak ránk. 531 1343. június 8-án.



277
negyvenharmadik évében Visegrádról útnak indult Itália felé. Díszes háznéppel és az úrasszonyok, nemes leányok, bárók, lovagok és kísérői sokaságával, sok és nagy pompával indult el és vonult tova, királyi felségéhez illően. A kiadásokra huszonhétezer márka tiszta ezüstöt és tizenhétezer márka legfinomabb aranyat vitt magával. Fia, Lajos úr, Magyarország királya pedig még utánaküldött négyezer márka válogatott aranyat. Mintegy fél mérő forint is volt vele meg sok-sok apró dénár az ország határáig. A királynénak a velenceiek is nagyon tisztes és hasznos szolgálatot tettek, mert két gályával álltak szolgálatára saját költségükön, a mondott úrasszonynak a tengeren való átkeltekor, nagy figyelmesen. Átkelvén a tengeren, nagy békességgel megérkezett Apuliába. Itt eléje ment a fia, András király, hitvesével, Johanna királynő úrasszonnyal, és Erzsébet királyné úrasszonyt nagy ünnepélyességgel és pompával fogadták, úgy kisérték Nápolyba mindenkinek örvendezése mellett. Szent Jakab apostol vigiliáján.532 Amikor tehát Magyarország királynéja már ott volt Nápolyban. tanácsot tartván. Miklós nádorispánt, Pál királyi udvarbírót,533 Veres Tamást, Vid barátot, a nyitrai püspököt, Péter-na Tamást meg a beneventói érseket és igen sok más nemest ünnepélyes követségben az apostoli székhez küldte azzal a kéréssel, hogy a pápa úr adja áldását, és koronáztassa meg a királyi koronával András királyt.534 Eközben Erzsébet királyné úrasszony az Istennek és a szenteknek tett fogadalmát teljesíteni akarván, a szent kereszt feltalálásának ünnepén535 elindult Nápolyból egész házanépe meg a nápolyi érsek és Apulia sok nemese kíséretében, és Róma felé vonult, hogy meglátogassa Szent Péter és Pál apostolok küszöbét. A városokon és a várakon teljes nyugalomban és békével vonult át, és senki nem követett el sem erőszakot sem jogtalanságot az övéivel szemben. Amikor pedig ama föld lakói meghallották, hogy Erzsébet királyné, mint a fényességes csillag, ragyog eré
532 1343. július 24-én. 533 Gelet-fia Miklós; Nagymartoni Pál. 534 A pápák 1309-től kezdve Avignonban tartották székhelyüket. A királyné oda küldte el követeit. 535 Szeptember 14-én.



278
nyeivel, tisztes erkölcsével és szüntelen jámborságával, s hogy övéi teljes tisztességben vonulnak arra, kifutottak az utcára és terekre. hogy láthassák, és alaposabban megnézhessék. És amikor csodálattal és örvendezve látták, egy szívvel-lélekkel dicsérték az Istent, hogy ilyen nemes úrasszony és ily fényességes királyné, elhagyván országát és otthonát. a világ végéről eljött. akárcsak Sába királynője.536 hogy kérje és kiérdemelje a Megváltó kegyelmét. Mikor pedig néhány nap múlva szerencsésen megérkezett Rómába, az egész város megmozdult megérkezésének hírére, és a Tiberis egyik partján ama híres Colonnák, a másik parton meg az Ursinik fogadták a királynét a legnagyobb tisztelettel.537 A többi nép pedig, a polgárok apraja-nagyja. az asszonyok és a leányok arra futottak, amerre a királynéelvonult, és hangos szóval kiáltozták: .,Éljen Magyarország királynéja!" És visszhangzott a föld a kiáltozásuktól. És úgy látszott, hogy az egyébként szokatlan esemény következtében az egész néptömeget valami lelki ujjongás tölti el az ő látása miatt. Amikor aztán Szent Péter apostol szentegyházának ajtaja elé ért a királyné, az egész pápai udvar fogadta. körmenetben vonulva eléje nagy pompával és tiszteletadással. Végül a királyné Szent Péter apostol oltárán és ereklyéi fölött elhelyezte felajánlásként ünnepélyes ajándékait: kelyheket, papi díszruhákat és forintpénzt királynői fenségéhez illően. Még számos monostort, templomot és szent helyet meglátogatott, és mindezeket bőséges ajándékokkal és kegyes adományaival tisztelte meg. Kétszer is megengedték, hogy Krisztus képmását, vagyis Veronika kendőjét,538 felmenvén a lépcsőn, közelebbről is megnézze: áhítatosan odajárulván, a legnagyobb tiszteletadással és alázattal imádkozott előtte.
536 Sába királynőjéről az Ószövetségben olvassuk, hogy Salamon király hírét hallván, meglátogatta őt Jeruzsálemben, s ajándékokkal halmozta el (1Kir 10,1-13). 537 A befolyásos Colonna és Ursini (Orsini) család tagjai százados viszályban állottak egymással. 538 Legenda szerint a keresztjét hordozó jézus egy Veronika nevű szent életű asszony gyolcskendőjével megtörölte arcát, s a kendő azóta is őrzi Jézus vonásait. (Eredetileg a görög Veron eikon = "valódi képmás" név egy Rómában őrzött, ősi Krisztus-képre vonatkozott.)



279
Ezeknek elvégzése és befejezése után búcsút véve Szent Ferenc nyolcada napján,539 nagy ujjongás és öröm közepette visszatért Nápolyba, mivel áhitata példaként ragyogott mindenki számára. Amikor tehát a királyné már Nápolyban volt, és látta, hogy a menye, Johanna, gőgös és nagyravágyó, a világi hatalmat a szokásos emberi mértéken felül sóvárogva jár-kel, és férjének, András királynak, nem adja meg a királyt megillető tiszteletet, hanem minden erejével, sőt azon is túl törekszik rá, hogy a koronától és a királyi méltóság tól megfossza – ahogy ezt utóbb az események igazolták is –, szíve összeszorult, és a fájdalom éles tövise járta át. Mikor aztán a követek és hírnökök Avignonban hosszú ideig késedelmeskedtek a pápa úr ravaszkodása miatt, aki nem akart hozzájárulni András király megkoronázásához, a királyné úraszszony és tanácsa helyesebbnek látta inkább hazatérni, mint hiába, céltalanul és unalomban ott időzni540 Ezért az úrnak ezerháromszáznegyvennegyedik évében, fiát, András királyt épségben és egészségben Apuliában hagyván, Szent Mátyás apostol ünnepe táján541 elindult Nápolyból egész kíséretével együtt Magyarország felé. Bariban pihenőt tartott, Szent Miklóshoz imádkozott, és megtisztelte őt ajándékaival és adományaival, majd nagyböjt közepe táján Manfredoniába érkezett, és hajók meg gályák hiányában Húsvét ünnepét itt kényszerült ünnepélyesen megülni. Másnap aztán megérkezett négy gálya, amelyet András király küldött anyjának, Magyarország felséges királynéjának a szolgálatára. Ő meg beszállva minden holmijával és kíséretével együtt, több más hajó kíséretében áthajózott az Adriai-tengeren, és az Úr engedelmével megérkezett Zenggbe. A királyné tehát Apuliából visszatért Magyarországra a fentebb említett időben, és elutazásának évfordulóján érkezett haza Visegrádra, és itt fiai, Lajos úr, Magyarország királya és István herceg úr meg az ország főnemesei nagy ujjongással és örömmel fogadták.
539 Október 11-én. 540 A krónikás tudósítása itt alighanem rosszhiszemű. VI. Kelemen 1344 februárjában elrendelte Endre megkoronázását. Erzsébet fáradozásai tehát nem vesztek kárba. 541 Február 24-e táján.



280
Ezalatt Lajos király úrnak és anyjának, a királyné úrasszonynak követei VI. Kelemen pápa úr542 elé terjesztették a Consistoriumban András királyságának egyházjogi és világi törvények szerinti bizonyítékait, és más választott bírák előtt az összes törvények alapján bebizonyították, hogy Szicília királysága a királyi örökösödési jog alapján teljességgel András királyt illeti meg. Sokat fáradoztak, mégsem értek el semmi eredményt a dologban; és mivel az említett követek az igazság útján – ahogy akarták –, nem tudták elvégezni, amit rájuk bíztak, de tudták, hogy az ajándékok és az adományok a bölcsek lelkét is lépre csalják, azért Lajos úr és az anyakirályné asszony tudta nélkül megígérték és esküvel kötelezték magukat, hogy a pápa úr kincstárának negyvennégyezer márka aranyat fizetnek, ha András király Szicilia királyságának kormányát elnyeri. Amikor ez a jelentés Magyarországra érkezett, és az egyezség a király úr és a királyné asszony elé került, nem kevéssé nyugtalanította őket, hiszen megértették, hogy a királyság fölötti jogot, amely Isten és az igazság szerint is őket illeti, pénzen kell megváltaniuk. De hogy gonosz és rosszindulatú embereknek ne adódjék alkalmuk és okuk rá, hogy bármely tekintetben is helytelenül ítéljék meg és ócsárolják őket, mondván, hogy kapzsi módon és nyereségvágyból tartanak igényt a királyi méltóságra, megengedték az említett pénzösszeg kifizetését, nehogy a követekre a hazugság vétkének a bélyegét is rásüssék. Szétfutottak tehát az adószedők minden vármegyébe, a királyi és királynői falvakba az egész ország területén, és a mondott pénzösszeget teljes egészében behajtották, és a behajtott összeget megbízható követek útján VI. Kelemen pápa úr kincstárába hűségesen beküldötték, abban a szilárd reményben, hogy az András király megkoronázását illető ígéretet haladék nélkül teljesíteni fogják. Miközben a többször említett követek Avignonban a rájuk bízott ügy végrehajtásával voltak elfoglalva, azalatt Lajos úr, Magyarország híres-neves királya az Úr ezerháromszáznegyvenötö
542 VI. Kelemen (1342-1352), eredeti nevén Pierre Roger, nagyra becsülte ugyan Nagy Lajost, a nápolyi (szicíliai) királyságra való igényét azonban nem támogatta. Ő rendelte el, hogy 1350-ben – s attól fogva minden ötvenedik esztendőben – ún. szent évet ünnepeljen az egész keresztény világ.



281
dik évében Lengyelországba ment apósához,543 akinek leányát, név szerint Margitot, már megkapta feleségül. Itt már említett apósával, a lengyelek öreg királyával és annak fiával tanácsot tartva, vitéz és erős sereget gyűjtöttek, és a Boldogságos Szűz Mária ünnepe táján544 egy közönséges nap alatt a befagyott jégen átkeltek a tengeren a pogány litvánok ellen. Tűzzel-vassal akarták földjüket pusztítani, de déli szél kerekedvén, olvadni kezdett a jég, és a késedelmeskedés veszéllyel fenyegette őket. A lehető leggyorsabban visszavonultak tehát, és eredménytelenül és üres kézzel tértek vissza.
LAJOS KIRÁLY SEGÍTSÉGE LENGYELORSZÁG KIRÁLYÁNAK
Ugyancsak Lengyelország királyának a védelmére és Kázmér király megsegítésére odaküldte nagy sereggel serény vitézét, Szécsi Miklóst Poháros Péterrel és más vitézekkel, a felséges János fejedelem úr, Csehország királya ellen, aki nagy haderővel megtámadta az országot és Krakkó városát.545 Ezek aztán a cseh király támadása, ostroma és pusztítása ellen megvédelmezték az országot, fel szabadították a várost az ostrom alól, a király kezére adták, majd szerencsével visszatértek.
A TATÁROK ELLENI HADJÁRAT
Ugyancsak, amikor a tatárok hadinépe Magyarország ellen dühöngve az erdélyi rész határvidékeit és a székelyeket már több ízben is megtámadta, a király egy serény és harcias férfiút, Lackfia András erdélyi vajdát küldte a tatárok ellen a székely nemesek és erős hadinép élén.546
Ezek erőszakosan behatoltak arra a földre, ahol a tatárok laktak, és amikor Athlamos nevű fejedelmük vezetése alatt nagy
543 Helyesen: Csehországba ment Károly morva őrgrófhoz, illetőleg ennek apjához, János cseh királyhoz. Az említett hadjárat nyomán ellenségeskedés támadt Cseh- és Lengyelország között is. – A helyes évszám: 1344. 544 Talán Gyümölcsoltó Boldogasszonykor, március 25-én. 545 Ez volt az előbb említett háború a következő év, 1345 nyarán. 546 1345-ben.



282
tatársereg vonult ki ellenük a harcmezőre, leverték a szembeszegülőket, fejedelmüket lefejezték, és sok zászlót és tatár foglyot küldtek a királyi felségnek Visegrádra. Ezután is a székelyek gyakran megrohanták a tatárokat, és nagy zsákmánnyal tértek vissza hazájukba. Akik életben maradtak a tatárok közül, azok a távol fekvő tengerparti részekre menekültek a többi tatárokhoz.
A HORVÁTOK ELLENI HADJÁRAT
Végül közös tanácsot tartva főuraival, lovagjaival és báróival, elhatározta, hogy hadat indít a hűtlen és lázadó horvátok, Cirjék-fia Gergely és Nelipic ellen,547 akik Horvátországot, Dalmáciát és Szlavónia nagy részét bitorolva, a szent korona sérelmére hatalmuk alatt tartották. Elindult a nagy hadsereggel, hogy Horvátországot visszanyerje és elfoglalja. Vele mentek más országrészek fejedelmei is, különösen a nagyságos és hatalmas István fejedelem, bosnyák bán548 – akinek szépséges leányát, Erzsébet úrnőt, a mostani királynét utóbb házastársául vette. Bihács városáig nyomult előre, és annak közelében, a Klokothfő nevű patak forrásánál tábort ütött. E helyen hosszabb ideig pihent seregével, és nem vonult innen tovább, úgyhogy a bitorlók és lázadók, Cirjék-fia Gergely és Nelipic-fia Iván, atyjának halála után kénytelenek voltak a szent korona engedelmességére térni. És midőn megesküdtek, hogy hí
547 Nelipic ekkor már nem élt; Lajos ennek a fia ellen harcolt. 548 Kotromanic István.



283
vek maradnak, a király egynémelyüket visszahelyezte méltóságába, és seregével együtt hazatért. Am Cirjék-fia Gergely újból fellázadt. Lajos király másodízben báróit és lovagjait küldte ellene hatalmas sereggel, akik a lázadó vakmerőségét megtörve visszatérítették Horvátországot a királyi felség fennhatósága alá, a lázadót pedig, és azokat, akik vele tartottak, kényszerítették, hogy engedelmeskedj en és hogy kegyelmének alávesse magát, azokkal együtt, akik vele tartottak. Ezután vidáman visszatértek hazájukba.549
A VELENCEIEK ELLENI HADJÁRAT DALMÁCIÁBAN Ezt követően, idő multával nagy hadat indított a király Dalmát-ország megvívására és visszaszerzésére, amelyet a velenceiek már hosszú idő óta elfoglalva tartottak. A környező országrészek számos fejedelmének, a báróknak és lovagoknak meg országa népeinek kíséretében eljutott Zára városáig, amely már előbb viszszatért a királyi felség iránti engedelmességre. A velenceiek a várost német, francia és olasz zsoldosokkal ostrom alá fogták, és vele szemben egy Székács nevű erődítményt építettek, és azt fegyveres hadinéppel és hadigépekkel megrakva a legnagyobb erővel ostromolták a várost, mind az erődítményben felállított hajítógépekkel, mind a tenger felől, a gályákról. A király pedig seregével az erődítmény körül, a mezőn táborba szállt, és hajítógépeket meg egyéb különféle hadi gépeket állított és szerelt fel, és erős ostrom alá vette velük a velenceiek erődítményét, így akarta megszüntetni Zára városának ostromát. A király vitézei és hadinépe állandó rohamokkal zaklatták az ellenséget, és kemény csatákat vívtak. De mivel az ellenség bezárkózott az erődítménybe, és hajítógépeik lövései a király hadinépéből sokakat megsebesítettek, a király hadinépe egészen a falakig nyomult, és visszafizette nekik a kölcsönt. De amikor alkalmuk nyílott, a velenceiek hadinépe is hirtelen és észrevétlen kirontott az erődítményből, és összecsapott a király vitézeivel és hadinépével, és mindkét részről sokan estek el. A király részéről itt, ebben a csatában esett el Tóth Lőrinc fia: Bertalan és a német
549 A király személyesen csak a második hadjáratot vezette!



284
Harsendorfer, két serény vitéz.550 A király serege vitézül iparkodott megvenni az erődítményt, de az szerfölött meg volt erősítve, és nem boldogultak vele. Ezt látva a király seregével együtt hazatért, emberben és hadianyagban nagy veszteséget szenvedve. A velenceiek hadinépe pedig folytatta az ostromot mind az erődítményből, mind a tenger felől a gályákról, és néhány városi árulása miatt el is foglalták a várost. Sok polgárt és nemest kivégeztek vagy különféle kínzásoknak, gyötrésnek és büntetésnek vetettek alá; sok férfit, nemes asszonyt és leányt fogságra vetettek és elhurcoltak Velencébe. Nem féltek az Istentől, nem tekintettek sem életkorra, sem a nemre: asszonyokat és leányokat meg más foglyokat éhséggel és szomjúsággal gyötörtek kegyetlenül, csupán nyomorult életüket hagyták meg, de utóbb kínzások közt ezeket is lassanként elpusztították a börtönökben. A király emiatt mélységesen bánkódott, és szilárdan elhatározta, hogy mihelyt alkalom kínálkozik, bosszút fog állni.551
LAJOS KIRÁLY TESTVÉRÉNEK, ANDRÁS KIRÁLYNAK A HALÁLA
Ezután rövid idő elteltével – mivelhogy úgyszólván semmi sem marad változatlan és állandó, hanem fut az idő, s mindig sok változást rejt magában, amit nem lehet egykönnyen előre látni és előre megjósolni, és nincs semmi, ami a változandóságot ne érezné: háború is a béke kellős közepén támad – így esett meg ez a siralmas és borzalmas szerencsétlenség: a néhai hírneves fejedelemnek, András úrnak, Jeruzsálem és Szicília királyának, Lajos magyar király édestestvérének a halála.552 Az András király udvarában tartózkodó Chensa lovag terve szerint az elvetemült Corrardo de Catanzo és más felségárulók gyilkolták meg és veszejtették el Aversa városában – pusztult volna a föld színéről! Nagy gyász és siralom támadt Magyarországon. De a felségárulók is megkapták vétkük büntetését és istentelen felségárulásuk ju
550 Tóth Lőrinc fia, Bertalan, nem esett itt el; szerepel ugyanis Lajos király második apúliai bevonulásakor. ("Tóth Lőrinc fia, Miklós és testvérei, Lőkös és Bertalan" -mondja Apród János.) 551 Erre a hadjáratra a következő fejezetben elbeszélt események után került sor. 552 1345. szeptember 19-én.



285
talmát. Novelli hatalmas és nagyságos grófja,553 a király rokona és hűséges embere kocsira kötöztette és végighurcoltatta őket grófsága összes falvain, testüket tüzes vasfogókkal tépette, gyötörte, szabdalta, és a legrútabb halállal és különleges halálbüntetéssel pusztította el őket. Testvérének szerencsétlen halála miatt Lajos király kimondhatatlan heves fájdalommal és vérző szívvel bánkódott, bánatában bosszúra gondolt, és azt kezdte elméjében forgatni, hogy ily istentelen gonoszság ne maradjon büntetlenül. Először Tóth Lőrinc fiát, Miklóst – kit utóbb Kontnak neveztek – küldte oda, hogy tárgyaljon ama vidék főuraival, grófjaival és báróival. Ő pedig Aquilába, ebbe a híres városba érkezve, a város kormányzójával, Lallóval, egy bölcs férfiúval, aki András király halála miatt nagyon búsult, tárgyalásokat folytatott, és megnyerte az ügynek a vezetése alatt álló kis államot, majd tovább ott időzvén, Lallóval együtt igen sok embert is Magyarország királyának a hűségére térített és buzdított, és erről a királyt levélben és követek útján értesítette.
LAJOS KIRÁLY HADJÁRATA NÁPOLY ELLEN
A király erős sereget gyűjtött, és Itália tartományain keresztülhaladva Nápoly városa felé sietett.554 Átvonulása alatt a városállamok urai és a városi tanácsok minden városban nagy tisztelettel fogadták és megvendégelték. E városok urai közül Malatesta de Malatestis, Francesco di Forli, Filippo di Mantova555 és még néhányan, tekintélyes fegyveres hadi néppel kísérték egészen Nápolyig, a király pedig lovagi címmel és lovagi övvel tüntette ki őket.
553 Bertrand de Beaux, akinek a felesége Róbert Károly testvére volt. 554 1347. november 11-én indult útnak. 555 A két utóbbi: Francesco Ordelaffi, Forli ura, illetve Filippo Gonzaga, Mantova fejedelme.



286
JOHANNA KIRÁLYNŐNEK ÉS FÉRJÉNEK, LAJOSNAK MENEKÜLÉSE
A király jövetelének hírére Johanna királynő Tarantói Lajossal, a férjével,556 aki királynak tartotta magát, titokban elmenekült, és a királytól való féltében három gályán a tengeren át Provence felé, Avignonba igyekezett. Lajos király pedig bevonult Nápoly városába; nagy ünnepélyességgel és örömmel fogadták. Ettől kezdve a "Magyarország, Jeruzsálem és Szicília királya" címet használta. Itt-tartózkodása alatt557 kutatni kezdte, kik voltak bűnrészesek és vétkesek testvérének, az említett András királynak a meggyilkolásában, és elfogatta az alábbi kiskirályokat: Durazzo hercegét558 két testvérével, Lajossal és Róberttal együtt, de még másokat is, tudniillik Taranto fejedelmét,559 és a Johanna királynő említett férjének, Lajosnak testvérétől származó gyermek Fülöpöt.560 A durazzói herceget mint vétkest lefejeztette Aversa városában, András király palotájában, amelyben akkoriban lakott, és ahol András királyt megölték és meggyilkolták. A többi királyocskát András király fiával, a gyermek Károllyal együtt Magyarországra küldte megbízható bárók és vitézek kíséretében.561 Mivel ezek elmulasztották megbüntetni a felségsértés bűnében vétkeseket, feltehető volt róluk, hogy valamelyest ők is egyetértettek a gaztettel, hiszen azt mondják: aki a nyilvánvaló gaztettel nem száll szembe, nem mentesülhet a titkolt bűnrészesség gyanújától. Visegrádra vitték őket fogságba. Nagy tapintattal és tisztelettel, jól és bőven tartották őket, ahogy a királyi felség vérrokonaihoz illik.
LAJOS KIRÁLY VISSZATÉRÉSE MAGYARORSZÁGRA
Lajos király végül is vissza akart térni Magyarországra, és ezért saját felségének képviseletében ott hagyta a nagyságos és
556 Akivel 1347. november 13-án házasságra lépett. 557 Még nápolyi bevonulása előtt, Aversában. 558 Durazzói Károlyt. 559 Róbertet. 560 Szó szerint: Lajos említett fivérének a fiát, Fülöpöt. 561 A kis Károly 1348. június 19-én meghalt.



287
tekintetes Lack-fia István erdélyi vajdát országos főkapitánynak,562 a német Wolfhardot pedig Nápoly városkapitányának,563 ő maga pedig visszatért Magyarországra.564
ISTVÁN VAJDA ÜTKÖZETE ÉS GYŐZELME
A király visszatérése után egynémely nápolyi meg capuai vitézek lázadást szítottak, az említett Wolfhard kapitányt elűzték, és gőgös elbizakodottságukban felkeltek, hogy magát István vajdát is elűzzék. Aversa és Nápoly között ütköztek össze, és elkeseredett csatát vívtak.565 Isten akaratából István vajda a király úr seregével győzelmet aratott, sok grófot, bárót, lovagot, nemest és nápolyi polgárt fogott el, és egyeseket megöl vén, hatalmas zsákmányra tett szert. A zsákmányt a király hadinépe között bőkezűen szétosztotta. A foglyokat nagy pénzösszeg lefizetése ellenében szabadon bocsátotta, és győzelmében bizakodva, nyugodtan ott maradt az országban.
VERNER VEZÉR FOGLYUL EJTÉ SE
Néhány nap elteltével István vajda Vemer vezért, Tarantói Lajos seregének kapitányát a hozzá szegődött ötszáz főnyi zsoldos csapattal együtt elfogta.566
ISTVÁN VAJDA ÜTKÖZETE NÁPOLY KÖRNYÉKÉN JOHANNA FÉRJÉNEK, LAJOSNAK HADINÉPÉVEL
Ennek utána Lajos pártja István vajdát ki akarta űzni az országból, nagy sokaságot gyűjtött össze zsoldos hadinépből, és szövetségbe vonta a hűtleneket Szicília királyságából is, és Nápoly városa előtt felállította hadsoraikat; harcba bocsátkoztak, és megfújván a harci kürtöket, megkezdték a támadást. És bár
562 A vajda azonban ezt nem fogadta el, s hazatért a királlyal együtt. 563 Wolfhardi Ulrikot. 564 Lajos király hazatérésének valódi oka az Itáliában pusztító pestis volt. 1348. május végén tért haza. 565 Valójában Lackfi Istvánt csak 1348 végén küldte vissza a király Itáliába. Wolfhard 1349 januárjában titkon távozott el Nápolyból, s a vajda seregével egyesülve Troia mellett ütközött meg Tarantói Lajossal január 23-án. 566 1349. január végén. Vemer korábban egyszer Nagy Lajos szolgálatában állt.



288
Tarantói Lajos sokkal több hadinéppel rendelkezett a maga seregében, és bár mindkét részről egyformán ellenséges indulattal bocsátkoztak harcba, István vajda mégis a hűség lelkesedésétől vértezetten – mivel inkább akart halála után is élni a hírnév dicsőségében, mint hátat fordítani az ellenségnek –, győzelmet aratott, ahogyan kívánta.567 Ebben az ütközetben István vajda igen sok grófot, főurat és hatalmas lovagot ejtett foglyul, és általában igen sokszor leverte Lajos seregeit, igen sok várost elfoglalt. Lajos hívei között nagy öldöklést, embereiben nagy pusztítást vitt véghez. A leghatalmasabb nemeseket Magyarország királya iránti hűségre kényszerítette, és az ő szolgálatába állította, ahogy ez, más tetteivel és szolgálataival egyetemben írásba van foglalva a királynak abban az oklevelében, amelyet szolgálatainak jutalmazására a Dráva és a Mura között fekvő Asztrag és Csáktornya nevű várak adományozásáról kiállított neki.568 De az említett ország harcosai, sőt a lakosok is élve megnyúzták és más kínzásokkal kegyetlenül gyötörtek mindenkit, akit csak elfogtak a magyarok közül.
567 1349. június 6-án. 568 Az író ebből az oklevélből – melyet jól ismert – már korábban is idézett egyegy mondatot István vajda vitézségének jellemzésére.



289
JOHANNA KIRÁLYNŐNEK ÉS FÉRJÉNEK VISSZATÉRÉSE
Időközben azonban Johanna királynő és férje, Tarantói Lajos visszatért Nápolyba, és az országot saját hatalma alá akarta hajtani. Ekkor István vajda Magyarország királyát fegyverbe hívta, hogy az országot megvédelmezze ellenük.569
LAJOS KIRÁLY MÁSODIK BEVONULÁSA APULIÁBA
A király úr pedig minden késlekedés nélkül, be sem várva seregének összegyülekezését, hirtelen áthajózott Apuliába egynémely bárójának és lovagjának kíséretében.570 Ezek voltak a főbb ek közülük: Gilét-fia Miklós nádorispán és fiai, János és Domonkos lovagok, és testvére, Gilét-fia János; aztán Tóth Lőrinc fia, Miklós és testvérei, Lőkös és Bertalan; továbbá Bebek fiai, István és György; Szécsi Miklós, Tamás vajda fia, Kónya; András vajda a testvéreivel; Lack-fia Miklós, Pál és Mihály; a főpapok közül a Krisztusban tisztelendő atya, Miklós zágrábi püspök úr, akit ott, Aversa városában szenteltek püspökké; meg a tisztelendő férfiú, István budai prépost úr a testvérével, a tekintélyes lovaggal, Kanizsai Lőrinc fiával. A király Manfredonia kikötőjében kötött ki, és békésen, a városi tanács egyetértésével vonult be a városba; Teanót és Barlettát elfoglalta; Bari városát, ahol szent Miklós pápa nyugszik, ostromzárral foglalta el, úgy vonult oda be, és miután a város erődítményekkel megerősített várát újból visszaszerezte, ebben rendezte be szállását, és a német zsoldosoknak, szám szerint négyezer sisakosnak571 – kiknek kapitánya Wolfhard Konrád volt, a már említett Wolfhard testvére bőven és bőkezűen kiosztotta a zsoldot.572
569 VI. Kelemen pápa és avignoni környezete ugyanis Johannát és Tarantói Lajost támogatta, nem látván kézzelfogható bizonyítékát, hogy közvetlen részesei voltak Endre meggyilkolásának. 570 1350. április végén. 571 A német zsoldosok bőrsisakot viseltek. 572 Az előző esztendőben ugyanis háromhavi zsoldjukkal adósuk maradt.



290
A ZSOLDOSOK ÁRULÁSA
Eközben pedig a hadinépek Magyarországról is hajón átkelve hozzá sereglettek, és így serege nagymértékben megnövekedett. Ennek láttára a német zsoldosok – kapitányuknak, Wolfhard Konrádnak és többi tisztjüknek akarata ellenére – árulást követtek el, és támadást intéztek a király és magyarországi hadinépe meg a város ellen, mivelhogy ki akarták fosztani.573 A magyarok ellenük vonultak, a város lakói pedig elreteszelték az utcákat és a tereket láncokkal, melyek a falak között a föld alá voltak rejtve; a láncok közé beszorították a zsoldosok nagy tömegét, leöldösték őket, és sokat lefejeztek közülük; lovaikat, számszeríjaikat, fegyvereiket, vállszíjaikat és minden holmijukat el szedték tőlük, és ha a zsoldosok nem tartottak volna egy városkaput elfoglalva és őrizetük alatt, alig menekülhettek volna meg közülük néhányan. Végül azonban kimenekültek a városon kívülre, és táborukban heverve, hírnökök közbenjárására kegyelmet nyertek a király úrtól azzal a kikötéssel, hogy az országból mindnyájan eltávoznak, és nem csatlakoznak a király ellenségeihez. Ezt írásban, okirattal is megerősítették. A király úr mindamellett egyeseket közülük, akik a lázadás szításában ártatlanoknak bizonyultak, megtartott szolgálatában.
CANOSA VÁRÁNAK BEVÉTELE
Ezután a király, aki a sereg vonulásakor napokon keresztül állandóan fegyverzetében szokott lovagolni a katonák csapatai között, elindítván seregét, körülzárta Canosa várát, és ostrommal elfoglalta, vagyis inkább visszavette. De itt, amikor fegyveresen igyekezett felmászni egy létrán, kődobásoktól súlyosan találva lezuhant a várárokba, és testén súlyos sérülést szenvedett. Emiatt a bárók és lovagok szerfölött megszidták, hogy olyasmibe avatkozott, ami nem illik a királyi méltósághoz.
573 Ti. Barlettát.



291
TARANTÓI LAJOS ZSOLDOSAINAK FOGLYUL EJTÉSE
Ezután néhány kis várat foglalt el, és bevonult Lucerába, melynek falai le voltak rombolva. Ennek közelében volt egy igen erős vár, mely hű maradt Lajoshoz, Johanna királynő férjéhez. Mialatt a király ebben a városban tartózkodott, Lack-fia Miklós és Pál, alig ötven magyar zsoldossal Tarantói Lajos vegyes hadinépéből százötven fegyveres zsoldost fogott el a mezőn vívott harcban. Hátrakötözött kézzel, de lóháton és fegyverekbe öltözötten vezették őket a király elé. A király pedig a barátok kolostorában, a refektóriumban megvendégelte és ebéddel felüdítette őket azon a napon, de a következő napon elszedte tőlük fegyvereiket ahogy ez a zsoldosoknál szokás –, és megengedte, hogy elmenjenek.574
SALERNO ELFOGLALÁSA, ÉS AVERSA
VÁROSÁNAK OSTROMA
Ebből a városból tovavonult, és Isten segítségével – aki kedvező szerencsével vezérelte útjain – elfoglalta Salernót és Scafatti várát. Ezután a Nápoly felé eső Som ma nevű megerősített várost vette be, ahol sok gyalogos volt. Innét elvonulva Aversa városát vette ostrom alá, amelynek falai még nem voltak teljesen befejezve, de ostromgépek védelme alatt éjjel-nappal építették, és mármár befejezték. Itt a király, elmozdítván István vajdát, seregének vezérévé Kont Miklóst, ezt a tanácskozásokhoz bölcs férfiút tette meg. Ez a dolog sokaknak nem tetszett, és István vajdát is elkeserítette, s ez nagyban zavarta a király ügyeinek előmenetelét.
A KIRÁLY MEGSEBESÜLÉSE AVERSA VÁROSA MELLETT, ÉS AVERSA ELFOGLALÁSA
Amikor pedig a király hozzákezdett seregével Aversa városának ostromához, s maga is részt vett a harcban, egy számszeríj
574 Más forrás szerint ezek a német zsoldosok azt fogadták meg, hogy Nagy Lajost élve elfogják.



292
nyilától életveszélyesen megsebesült a lábán,575 és Isten segítségében bízva és az orvosok kezelése jóvoltából is alig menekült meg a haláltól. Az ostrom jó három hónapig tartott,576 és Tarantói Lajos német fegyveres zsoldosai, mintegy háromszáz sisakos, mindennap váratlanul és hirtelen kitörtek a városból, és rohamot intézve, csatát vívtak a király német és magyar hadinépével, és mikor már mindkét részről sokan megsebesültek, ismét visszafutottak a városba. Az ostrom elhúzódása miatt a városban elfogytak az élelmiszerek, és az éhség miatt sokakat kiűztek a városból; ezeket a király serege elfogdosta. A zsoldosok sem tudtak amiatt kitartani, és így személyük és vagyonuk bántatlanságának kikötése után feladták a várost az igen erős várral együtt, amelynek Pignataro Jakab volt a kapitánya és várnagya. A király úr a várba, a hadsereg pedig a városba vonult be. Ezen a helyen a királya vele lévő báróknak, lovagoknak és nemeseknek sok földbirtokadományt adott Magyarországon, egyiket a másik után. A megadományozottak serénykedése és szolgálatai a nekik adott adománylevelekben vannak elbeszélve. V égre a király a várban töltött idő alatt jól megerősödött, és egészségének visszanyerése után Lack-fia András vajdát, ezt a merész és harcias férfiút személyének képviseletében az ország főkapitányává tette meg, Drugeth Miklóst, Vilmos nádorispán testvérét Salerno városának kapitányává, és a Jeruzsálemi Szent János Rend lovagját, Moriale fráter várnai perjelt577 pedig Aversa városának kapitányává. Ez utóbb hűtlenül járt el, mivel a várost a várral együtt visszaadta Johanna királynőnek. A király tehát hátrahagyva őket, a jubileumi szentév miatt áhítatos buzgalomtól lobogva elindult Róma felé Capua városán keresztül,578 amelynek kapujára egy díszes művű igen magas torony van építve. Elhaladt Monte Cassino alatt, melynek falai földrengés következtében leomlottak. Aztán tovavonult Campanián keresztül.
575 Ez állítólag azon a részen történt, ahol annak idején a meggyilkolt Endre tetemét a városfalról lelökték. 576 Csak kerek egy hónapig: 1350. július 1-től augusztus 3-ig. 577 A Szent János lovagrend (johanniták) vránai házának elöljáróját. 578 Aversából 1350. szeptember 17-én indult el.



293
LAJOS KIRÁLY MEGTISZTELTETÉSE RÓMA VÁROSÁBAN
A tribunus579 Róma előkelőivel külön erre az alkalomra készített egyforma bíbor-bársony ruhába öltözve, meg mintegy száz személy trombitákkal és különböző fajtájú zeneszerszámokkal egyforma ruhába szépen felöltözve, ünnepélyesen eléje vonult négy francia mérföldre, nagy tisztelettel fogadta, bevezette Róma városába, melynek utcáit szőnyegekkel gyönyörűen beborították és feldíszítették. A rómaiak urának is megválasztották, de a király vonakodott ezt elfogadni. A pápa úr palotájában szállt meg. A tribunus pedig a római előkelőkkel együtt mindennap meglátogatta, és tisztelgett előtte, és nagy örömmel meghívták palotájukba lakomára. A király pedig mindennap Szent Péternek, az apostolok fejedelmének bazilikájában hallgatott misét, és mindennap megmutatták neki az Úr arckendőjét a zarándokok és az ott összesereglett népsokaság nagy vigasztalására. Miután a király több napot töltött ájtatoskodással, a pápa úr felhatalmazása folytán feloldozást nyerve, és Szent Péter oltárára négyezer aranyforintot ajánlott fel, és adott ajándékba.580
LAJOS KIRÁLY VISSZATÉRÉSE MAGYARORSZÁGRA
Ezután seregével visszafelé indult Itália tartományain keresztül, és minden városban örvendezve fogadták; ilyen megtiszteltetések közepette érkezett Veronába. Itt négyezer sisakos német zsoldosból álló hadinépét elbocsátotta, és Wolfhard meg Konrád kapitányok kíséretében – mivel zsoldjuk még nem volt teljesen kifizetve – örvendezve visszatért Magyarországra,581 hogy itt öszszeszámolják a király terhére történt kiadásokat. Innét aztán megküldte nekik hiánytalanul a zsoldjukat, az említett Wolfhard és Konrád kapitányok at pedig magához hívatta, és szolgálataik
579 Cola di Rienzo, aki VI. Kelemen (avignoni) pápa jóváhagyásával a római nemesség hatalmát meg akarta törni, és antik mintakép szerint köztársasági uralmat létesített Rómában. (Az időrend itt összezavarodott: a "tribunust" egy fölkelés már 1 347-ben elűzte Rómából.) 580 Mert 1347 őszén a Nápoly ellen vonuló királyt a pápai követ kiközösítette. 581 1350 október 25-én.



294
megjutalmazására bőséges királyi adományokkal tüntette ki őket. Tetteik és szolgálataik a nekik adott oklevelekben vannak előadva.
SZICILIA KIRÁLYSÁGARÓL VALÓ LEMONDÁS A PÁPA ÚR JAVÁRA
András vajda, az országos főkapitány, és Drugeth Miklós, Vilmos nádorispán testvére, Salerno városának kapitánya más előkelő lovagokkal és a király úr nagyszámú hadinépével mintegy három évig tartózkodott az országban és azokon a vidékeken, számos ütközetet vívtak, Lajos hadinépét sokszor leverték, és úgyszólván megsemmisítették, úgyhogy azok az erődítményekbe és várakba zárkóztak. András vajda tetteiről és hadakozásairól a neki adott birtokadományozó oklevélből bárki meggyőződhet, aki azt akarja, hogy mindenről hiteles tudomást szerezzen; én a rövidség okáért ezúttal nem térek ki rájuk. Ekkor V. Ince pápa úr582 először a Krisztusban főtisztelendő atyát, a Szent Cecilia egyházáról címzett Guido bíboros áldozópap urat, mint különleges megbízatású legátust, majd több alkalommal ünnepélyes követeket küldött az említett kiskirályok kiszabadítása érdekében a királyhoz, és utóbb ugyancsak követe, Bertalan egyházjogi doktor úr útján üdvös intelmekkel atyailag sürgette a királyt, hogy hívja vissza hadinépét abból az országból. A pápa kérésére a király, mint az egyház alázatos és engedelmes fia, követei útján, tudniillik János választott veszprémi püspök, a kánonjog licenciátusa, meg mások közvetítésével a pápa kezére adta az említett országot, várakat, városokat, erődítményeket és azokat a területeket, amelyeket hatalmában tartott, de fenntartotta magának az országra való jogát, amely meg is illette. Az említett kiskirályokat is, akiket Visegrád várában tartott, szabadon bocsátotta, és megadva nekik a tiszteletet, Velencéig kísértette őket biztos kísérettel, hogy megtérhessenek hazájukba.583 Nagy öröm
582 VI. Ince (1352-1362). A Szentszék itt leírt diplomáciai tevékenységének elindítója azonban még VI. Kelemen volt. 583 1352. október 4-én bocsátotta őket szabadon, de csak a következő év januárjában érkeztek meg Itáliába. Közben halt meg VI. Kelemen pápa, december 6-án.



295
mel hajóztak át a tengeren Nápolyba, ott pedig nagy ünnepélyességgel és tisztelettel fogadták őket, és visszahelyezték mindet méltóságaikba, fejedelemségeikbe és hercegségeikbe. Nem hallgatom el azt, hogy a megtörtént események sorát nem tudtam szépen és világosan, évekre és napokra elkülönítve előadni, mivel az azóta eltelt időköz megakadályozott benne; egyes dolgokat ugyanis magam tapasztaltam, másokról meg hitelt érdemlő emberektől értesültem, akik ismerték az eseményeket. Amikor illendően mentegetem magam, adassék meg nekem a bocsánat, mivel elég nagy feladat számomra az események sorát elbeszélnem. A többi megírni és elbeszélni valót azokra hagyom, hogy megírják és tárgyalják, akik többet tudnak a király szerencsés vagy szerencsétlen kimenetelű viselt dolgairól, mint ami itt meg van irva.584
A VELENCEIEKHEZ KÜLDÖTT KÖVETSÉG DALMÁCIA VISSZAADÁSA TÁRGYÁBAN
Ezeknek az eseményeknek elmondása után szükséges viszszatérnünk a Dalmáciáról és a tengerparti városokról megkezdett tárgykör előadásához. Mivelhogy a király az országhoz tartozó és a szent koronának alávetett fejedelemségeket, birtokokat és domíniumokat meg akarta őrizni, és az elbitoroltakat régi állapotukba visszaállítani, azért ünnepélyes követek, levelek és külön hírnökök útján, mint a béke buzgó híve, többször is megkereste és intette De Angulo András velencei dogét, a híres fejedelmet, hogy adják vissza neki és a szent koronának Dalmátországot és a tengerparti városokat, amelyeket teljes egészében elfoglaltak és birtokukban tartottak. Ezt azonban a doge és Velence urai585 megtagadták és ellenezték, és elhatározták, hogy szembeszállnak a felséges királlyal.
A KIRÁLY HADJÁRATA A VELENCEIEK ELLEN
Ennek okáért a király a doge és Velence városának tanácsa ellen, a jogtalanság ellen súlyos panaszt emelt a szomszédos or
584 Ezek a mondatok arra mutatnak, hogy Apród János eredetileg itt akarta befejezni életrajzát. Később mégis folytatta. 585 A Százak Tanácsa.



296
szágok tanácsurai, fejedelmei, nemesei, őrgrófjai és hercegei előtt, hogy ne az legyen a látszat, hogy jogtalanul és igazságtalanul támad. Az ellene és országa ellen elkövetett jogtalanság megbosszulására és elhárítására, s hogy erővel visszaszerezze országának felségjogait, melyeket amazok hosszú idő óta bitoroltak, megindult személyesen Itália felé, a velencei doge ellen, saját hadinépével meg az őt támogató s neki segítséget nyújtó külföldi, német grófokkal és lovagokkal. Ezeket a németeket nagyon szerette, a nyelvüket is értette, és bőkezűen gondoskodott zsoldjukról és ajándékokról, s ezért szívesen sereglettek hozzá, s hű szolgálatokat tettek neki. Átvonulva a velenceiek területén és birtokaikon, Serravalle vára közelében elfoglalta Coneglianót, majd innen Treviso városához ment, megszállta, és a birtokában lévő várakat és földeket, nevezetesen Asolót Roccavernivel – ahol egy apátság van –, Crispiniacumot, Kewerdet, Gorgoniát, Forgoniát586 és még sok más helyet is elfoglalt, és hadinépeket helyezett el bennük. És így a tiszteletre méltó Miklós fráter esztergomi érsek úr testvérét, a tekintetes Tamás lovagot587 hátrahagyva hadinépe kapitányának, ő maga fegyveresen visszatért Magyarországra.588
CASTELFRANCO VÁRÁNAK OSTROMA
Utóbb aztán a már említett Kont Miklóst, a nagyságos és hatalmas férfiút, Magyarország akkori nádorispánját küldte arra a vidékre. Ez nagy hadsereggel ostrom alá vette a doge és a velenceiek Castelfranco nevű várát, és bár több napot töltött el itt, mégsem ért el semmi eredményt, mivel a vár jó erődítményekkel volt ellátva, és fegyveres hadi néppel jól megrakva; visszatért tehát Magyarországra, és csak a mondott Tamás lovag maradt ott. Ez a Tamás lovag és a király hadinépe először Treviso városának kapuja előtt, másodízben pedig az ennek közelében elterülő mezőn ütközött meg és vívott harcot a velenceiek fegyveres hadinépével; legyőzte őket, és sok foglyot ejtett. Harmadízben a Brenta folyó
586 Az itt megnevezett városok egy részének neve a másolások során eltorzult, azonosításuk bizonytalan. 587 Vásári Tamást. 588 1356. augusztus 23-án.



297
nál, ott, ahol már hajózható – a folyó mély vize miatt nagy veszélyek között –, lóháton átkeltek a folyón, és kora reggel váratlanul rárontottak a velenceiek német zsoldosaira. Legyőzték a zsoldosokat, és foglyokat ejtettek. Ezeket, miután zsoldos szokás szerint elszedték tőlük lovaikat és fegyvereiket, szabadon bocsátották. Néhány más magyarral együtt a folyóba veszett Csel-fia Jánosnak testvére, Pál lovag. A király pedig vissza rendelte Tamást, és helyébe Hem-fia Benedek lovagot küldte oda. Amikor Benedek lovag oda érkezett, sok ütközetet vívott egymás után a velenceiek hadinépével, és le is győzte őket. Majd ismét az említett Tamás ment oda, és a várakat és megszerzett területeket mindaddig vitézül és szilárdan megtartotta a király uralma alatt, amíg Zára városának bevételével és visszaszerzésével a király hatalma meg nem szilárdult a tengerparti részeken és Dalmáciában. Zárát egy Elderbach nevű serény német lovag foglalta el és vívta meg a király hadinépével. Egy éjszaka megmászta a város falait, igen kemény csatát vívott a velenceiek német és francia fegyveres hadinépével, maga is halálosan megsebesült, és befejezte földi életét, miután legyőzte és megfutamította a velenceiek ispánját, vagyis oda kinevezett kapitányát hadinépével együtt.589 Miután a király visszanyerte rendelkezési jogát Dalmátország és a dalmát városok felett, nem akarta a velenceiektől elfoglalt birtokokat továbbra is megtartani: visszaadta és békésen átengedte nekik a várakat és elfoglalt birtokokat, visszarendelvén onnan hadinépét azzal a kikötéssel, hogy Velence dogéja és tanács urai esküt tesznek rá, hogy a király által visszaadott területeken senkit sem bántanak vagy büntetnek meg a király iránt tanúsított hűsége miatt. Utóbb azonban a velenceiek ama területek s különösen Conegliano lovagjait, városi vezetőit és előkelőit esküjük megszegésével – a király nemtetszése ellenére – lefejezték, kivégezték, és vagyonukat elkobozták. Ezenkívül – még amikor tartott a háború köztük és a király között – Marino nevű dogéjukat több tanács úrral együtt Velencében a Doge-palotában felakasztották,
589 1357. szeptember 17-én.



298
azzal vádolván őket, hogy a királyhoz pártoltak.590 Igen sok trevisóit megöltek és száműzetésbe küldtek puszta gyanúsítgatás alapján. E területek visszaszolgáltatása után Treviso városa végül is szerződés útján Lipótnak, a király rokonának, Ausztria hercegének kezére jutott, és neki vetette alá magát. Lipót herceg a város feletti uralmat elfogadván, egy ideig megtartotta, végül azonban hasonlóképpen szerződés útján Padova urának, Francesco de Carrariának adta át tulajdonul, meghatározott kikötések alapján kivonván hadinépét.
A LITVÁNOK ELLENI HADJÁRAT
Egyébként személyesen indult el nagy hadsereggel, saját lovagi népével meg más hozzásereglő népekkel a litvánok ellen, akik rátámadtak a keresztényekre, de leginkább a királyságához tartozó Oroszországra.591 Területüket és birtokaik nagy részét elpusztította, és fejedelmüket592 elfogta, de mikor ez nyomban hűséget és engedelmességet fogadott neki, szabadon bocsátotta, és szerencsésen visszatért Magyarországra.
HADJÁRAT OROSZORSZÁGBA
Utóbb még két ízben indult erős saját és külföldi hadinéppel a magyar szent koronának alávetett Oroszországba, hogy megvédelmezze ezt az országot a litvánok ellen.593 És miután megfutamította az ellenséget, győzelmében bizakodva az ország kormányzására nagy hatalmú férfiakat nevezett ki vajdáknak, illetve kapitányoknak, először Péter bánt594 meg a Krisztusban tisztelendő atyát, Imre egri püspök urat és Zudar Györgyöt, akik testvérek voltak, utána meg Bebek Imrét és őutána Kapoly Jánost; mindezek az országot jól és dicséretre méltó módon megvédték, és
590 Marino Falierit 1355. április 7-én csakugyan lefejezték, de ennek oka más volt. 591 Galíciára és Lodomériára. A hadjárat 135 1 derekán volt. 592 Lubartot. 593 1352.-ben és 1355-ben. 594 Czudar Pétert.



299
megtartották a szent korona fennhatósága és a király úr kormányzása alatt.
A PÁPA ÚR MEGSEGÍTÉSE HÁROM HADJÁRATBAN
A boldog emlékezetű Ince, Gergely és V. Orbán római pápa595 kérésére elküldötte először Lack-na Mikót, aki sok várost, mezővárost és várat visszahódított a római szentegyház hűségére, meghódoltatta a lázadókat, és az apostoli szék legátusának, Egyed bíboros úrnak a hatalma alá adta őket;596 őutána Móric-na Simont küldötte el, de ez semmi eredményt sem tudott elérni, s ezért a királyi felség haragját vonta magára;597 őt követően pedig, Orbán pápa úr idejében Péter bánt küldötte el, hogy Bologna városát megvédelmezze Milano urai, Barnabo és Galeazzo ellenében, akik ezt a várost megtámadták. Ez a Péter bán a várost megtartotta, és megvédelmezte a pápa úr számára, és dicsőséggel tért vissza Magyarországra.598
AUSZTRIA HERCEGÉNEK HADDAL VALÓ MEGSEGÍTÉSE
Utóbb aztán Ausztria hercegének, az öreg Albertnek a megsegítésére elküldötte Lack-fia Pált nagy sereggel, hogy ostrommal bevegye Thorgau városát. Ezt hosszú ostrom után el is foglalta, és a herceg uralma alá hajtotta.599
595 VI. Ince (1352.-1362.), XI. Gergely (1370-1378) és – akit sorrendben másodikul kellett volna említeni – V. Orbán (1362.-1370). 596 1357-1358-ban. 597 1360-ban. 598 1368-ban. 599 II. Albert megsegítésére még 1355-ben küldött hadat. Az "öreg" jelzőnek megfelelő latin szó – antiquus – jelenthet "egyszerűt", "puritánt" is; más felfogás szerint a herceg testi hibájára utal.



300
A BOSZNIAI RÉSZEK ELLEN VEZETETT HADJÁRAT, ÉS A KIRÁLY ÚR KETTŐS PECSÉTJÉNEK ELVESZTÉSE
Bosznia földjére, amely szintén a királyi koronának volt alávetve, némely lázadók vakmerőségének a megtörésére elküldte a nagyságos férfiút, Kont Miklóst, az ország nádorispánját, és a Krisztusban tisztelendő atyát, Miklós esztergomi érsek urat, országának néhány más bárója és lovagja kíséretében, nagy hadsereggel. Ezek benyomulva ostrom alá vették Zbornik várát, de elfoglalni nem tudták, és sok embert és hadianyagot vesztve távoztak onnan.600 E hadjárat alkalmával az egyik éjszakán az érsek és kancellár úr sátrából a király úr hiteles kettős pecsétjét Beliál valamely fiai601 titokban ellopták, és bizonyos idő elteltével – miként később hitelesen kitudódott – Besztercében maguk a tolvajok összetörve eladták egy aranyművesnek. A király azonban e véletlen szerencsétlenségből megesett dologgal nem sokat törődött: másik hiteles pecsétet készíttetett, azt adta oda az érsek és kancellár úrnak. Az elveszett másik pecséttel kiadott kiváltságleveleket és okleveleket ezzel a pecséttel erősítette meg.
A KIRÁLY BULGÁRIAI HADJÁRATA
Ezután a magyar szent koronának alávetett Bolgárországba nyomult be nagy haderővel, és elfoglalván Bodony városát, az országot saját hatalma alá igázta, Stracimir nevű fejedelmét, aki magát Bulgária császárának neveztette, elfogta és Magyarországra küldte. És miután bizonyos ideig a zágrábi püspökség Govnik nevű várában hozzá illő és tisztes őrizet alatt tartotta, visszaküldte őt örömmel Bodonyba, hogy kormányozza az országot őfelsége nevében és fennhatósága alatt, bizonyos feltételek és szolgáltatások mellett. A fejedelem azután – miként megígérte – meg is őrizte őfelsége iránti hűségét és engedelmességét.602
600 Az 1363-as hadjárat a bogumilok (patarénusok) eretnekségének megtörését célozta. 601 Talán így értelmezhetjük: "valamiféle sátánfajzatok ", mivel a béliál szó a héberben gonosz szellemet is jelent. Lehet, hogy a bogumilokra céloz. 602 Ezek az események 1368-ban és 1369-ben történtek.



301
A KIRÁLY HADJÁRATA KÁROLY CSÁSZÁR ELLEN
Ugyancsak személyesen indult Morvaország határai felé, Károly császár úr, a híres-neves uralkodó ellen,603 nagy sereggel és haderővel, némi nézeteltérések miatt. Levélben üzent hadat a császárnak, és bevonult Trencsén városába, serege pedig a környező mezőn és réteken telepedett meg. De közben, mikor seregével megindult, hogy megrohanja Morvaországot, a császár nevében megérkezett Trencsénbe a schweidnitzi herceg bizonyos más bárók és lovagok kíséretében, hogy a békéről tárgyaljanak. Fegyverszünetet kötöttek tehát, és a béke megkötésére Kont Miklós nádorispán és Bebek István országbíró ment a császárhoz néhány lovaggal Brodba, ahol a császár nagy serege és számos lovagja összegyűlt. Minthogy közben a király serege szétoszlott, békekötés nélkül tértek vissza.604
A MORVAORSZÁG ELLENI HADJÁRAT
Ezután László urat, Oppeln hercegét és Péter bánt nagyon erős sereggel Morvaországba küldte. Ezek ott gyújtogattak, és igen nagy károkat okoztak, majd visszatértek hazájukba.605
HOGYAN VÁLASZTOTTÁK ÉS KORONÁZTÁK MEG LAJOS KIRÁLYT LENGYELORSZÁG KIRÁLYÁVÁ
Idő haladtával, miután nagybátyja, Kázmér,606 Lengyelország királya meghalt, hatalmas hadsereggel benyomult Lengyelországba, és ott nagybátyja után, az örökösödés jogán szerencsésen királlyá koronázták.607
603 IV. Károly császár (1346-1378), aki korábban, mint láttuk, morva őrgróf volt. 604 Fegyverszünetet 1362. augusztusának derekán kötöttek, békét csak 1364 februárjában. 605 1371-ben. 606 Nagy Lajos anyja, Erzsébet és III. Kázmér (1333-1370) testvérek voltak. 607 1370. november 17-én.



302
A KIRÁLY HADJÁRATA HAVAS ALFÖLD ELLEN
A havasalföldi területeket, amelyek a szent koronának voltak alávetve, szintén személyesen támadta meg Bulgária felől. Másrészt meg a Székelyföld felől erős hadsereggel és Erdély nemeseivel és a székelyekkel oda indította Miklós erdélyi vajdát Móric-na Simonnal és más nemes lovagokkal együtt Havasalföld vajdája, a királyi felség ellen fellázadt Lajk608 ellen, hogy támadják meg a mondott vidéket. Lajk ekkor nagy sereggel a Duna mellett tanyázott, Bolgárországgal szemközt, hogy őrködjön és megakadályozza a király úr seregének benyomulását. Miklós vajda pedig a mondott seregével átkelt a Jalomica folyón, az erődítményeket és sáncokat, amelyeket az oláhok emeltek, haderejével bevette, és harcba bocsátkozott, és kemény csatát vívott Lajk vajda nagyszámú seregével, melynek kapitánya a dombrovicai várnagy, Oláh Dragomér ispán volt. Győzelmet aratott, sok embert legyilkolt, és a kapitányt futásra kényszerítette. De azután – mivel a szerencsének biztonságot nyújtó segítsége gyakran cserbenhagy, és változékony szeszélye egy és ugyanazon ütközetben súlyos vereséget okoz – elővigyázat nélkül haladt, csapdák, sűrű tüskebozótok és nagyon szűk szakadékok közé szorult, az erdőkből és a hegyekből az oláhok nagy sokasága rohanta meg; ott lelte halálát alvajdájával, Péterrel, a tekintetes férfiúval együtt, meg Vas Dezsővel és Vörös Péterrel, Küküllővár várnagyával, Székely Péterrel és Lászlóval, ezekkel a harcias férfiakkal és igen sok vitézzel, nemessel és főemberrel együtt. És amikor a sereg hadi népe hátat fordított és futásnak eredt, a mocsaras, ingoványos, csapdákkal tele és körülzárt vidéken sokat megöltek közülük az oláhok, alig néhányan menekültek meg, sok embert és hadianyagot vesztettek. Miklós vajda holttestét nagy küzdelem árán kimentették az oláhok keze közül, és Magyarországra hozták, hogy Esztergomban a Boldogságos Szűz klastromában eltemessék. A kedvezőtlen eset megtörténte után a szerencse ismét kedvezőre fordult, mert Garai Miklós macsói bán, ez a serény és harcias férfiú a király had seregét mellvédekkel és tornyokkal felszerelt hajókon bátor kézzel átszállította a Dunán Lajk vajda harco
608 Lajk a már ismert Sándor vajda fia volt. A hadjáratra 1369-ben került sor.



303
sainak és íjászainak, a záporként nyilazó oláhoknak támadása ellenére is. Erre az ellenség megfordulva futásnak eredt, és úgy elpárolgott, miként a füst. A hadsereg többi része Szörény felől nyomult az országba, és el is foglalta. A király ekkor először felépítette Szörény várát, néhány év múlva pedig Brassóban, a havasalföldi határnál az igen erős Törcs-várát építette fel, és fegyveres hadinéppel, angol könnyű fegyverzetűekkel és számszeríjászokkal erősítette meg a várőrséget,609 és meg is tartotta birtokában.
LAJOS KIRÁLY KÜLÖNFÉLE HADJÁRATAI, JÁMBORSÁGA ÉS EGYÉB ERÉNYEI
Csaknem minden évben vagy minden harmadik évben hadat indított ellenségei és a lázadók ellen; leggyakrabban a rácokkal és moldvaiakkal szemben kellett elővigyázatosnak lennie, kivált Rácország miatt: asi-fia Domokos macsói bán, Szemerével, a helyettes bánnal, később meg Garai Miklós, ez a nagyon tevékeny, serény és a háborúban körültekintő férfiú, aki ifjúkorában lett bán, fáradozott azon állandóan, hogy ezt az országot a királyi fennhatóság hatalma alatt megtarthassák. Maga a király bölcs és igen bőkezű volt, sok háborút viselt szerencsésen, és sok mindent visszaszerzett országának. Hadi dicsőségén kívül a tudományokban való jártassága miatt is híres volt, nagy buzgalommal foglalkozott a csillagászattal,610 és erényeinek tökéletessége még a barbároknál is nagyon kedveltté, nevét sok nemzet előtt dicsővé tette. Jámbor volt a katolikus hitben, a szegényeknek szívesen adott, tiszteletben tartotta az egyház jogait, és nagyra becsülte az egyház szolgálatait.
609 Ez idő tájt Itáliában is sok angol zsoldos harcolt. (Egyik alvezérük Toldi Miklós volt.) Valószínűleg ezek egy része szegődött most a magyar király zsoldjába. 610 Beleértve a csillagjóslást, a horoszkópkészítést is. Ez a további századok során is népszerű volt az európai királyi udvarokban.



304
AZ URALKODÁSA ALATT TÖRTÉNT ESEMÉNYEKRŐL
Mivel azonban a bölcs mondása szerint a jó cselekedetnek dicső a gyümölcse és tiszteletre méltó az emléke, azért méltán és nem érdemtelenül feljegyezzük ide mindazt, ami az ő idejében, az ő gondoskodása mellett, jámbor igyekezete jóvoltából végbement.
A ZSIDÓK KIŰZÉSE
A hit buzgó terjesztője lévén, katolikus hitre akarta téríteni a zsidókat, és meg akarta nyerni őket Krisztusnak; amikor tervét a zsidók megátalkodott makacssága miatt nem tudta megvalósítani, az összes zsidókat elbocsátotta egész Magyarországon, s elrendelte, hogy űzzék ki őket. Javaikat és kamatszedésből felhalmozott vagyonukat megvetette, mint a sarat, s nem akarta sem birtokba venni, sem lefoglalni. A zsidók valamennyien kivonultak Magyarországról, és szétszóródtak Ausztriában és Csehországban.
A REMETÉK SZERZETESRENDJE ÉS AZ ELSŐ REMETE, SZENT PÁL TESTÉNEK ELHOZATALA
Végül Szent Pál első remete szerzetesrendje, a remetebarátok rendje virágozni és gyarapodni kezdett Magyarországon.611 A mondott rend ősatyjának, Szent Pálnak testét Velencéből Magyarországra hozták, és Buda mellett Szentlőrincen, a remeték klastromában, a hegytetőn helyezték el ünnepélyesen. E helyen tisztelik a szent atyának érdemeit, nagy néptömeg szokott itt öszszegyűlni Isten dicséretére. Először ugyanis a királynak boldog emlékezetű atyja, Károly király hozta be a mondott rend szerzeteseit, de kevés gyülekezetük és rendházuk volt, úgymint a szentlőrinci, a pilisi erdőben pedig a szentkereszti, szentléleki és szentlászlói rendház. Más helyeken is laktak remete néven vándorló laikusok.
611 A Remete Szent Pálról elnevezett társulást Özséb esztergomi kanonok alapította a tatárjárás után. Szerzetesrend ként 1308-ban erősítette meg V. Kelemen pápa.



305
KOLOSTOR ALAPÍTÁSA NOSZTRÁN
Lajos király az említett rend számára egy díszes művű kolostort építtetett Nosztrán.
KOLOSTOR ALAPÍTÁSA LÖVÖLDÖN
Egyébként a karthauzi barátok rendje számára Lövöldön, a Bakonyban építtetett kolostort, és bőségesen ellátta javakkal.
KÉT KÁPOLNA ALAPÍTÁSA
Egy szép és csodálatos mívű kápolnát építtetett Aachenban,612 egy másikat meg Mariazellben a Boldogságos Szűz tiszteletére; bőségesen és bőkezűen ellátta javakkal, és drága felszereléssel ékesítette: az istentisztelethez szükséges edényekkel, kelyhekkel, könyvekkel és különböző egyházi ruhákkal, és egy-egy színarany kehellyel. Bőkezűségével és példaadó cselekedetével sok bárót, lovagot, nemest és a főpapok közül is egyeseket rávett hitbeli buzgalmának követésére. Ezek a remeték említett rendje számára földeket adományoztak, és kolostorokat építettek, és javakkal is ellátták Isten dicsőségére és Szent Pál tiszteletére.
A KUNOK MEGTÉRÍTÉSE
Boldogságos István király példájára, akit az isteni gondviselés választott ki arra, hogy Magyarországon az új hit alapjait lerakja, s aki az apostolokat követve a hivők szívét mennyei lelki esővel öntözte: ugyanígy Lajos király is, az Úr nevének dicsőségére, hogy terjedjen a keresztény vallás, az Apostoli Széknél jámboran sürgette és fáradozott rajta, hogy a tatárok vallását követő kun nép megtérjen a katolikus hitre. E népnek, amely már oktatást nyert a keresztény hitben, az Apostoli Széktől nyert felhatalmazás folytán a minorita rendű barátok látták el lelki gondozását, gyakorolták a plébánosi jogokat, és egyházi oktatásban részesítették őket. Így napról napra erősödtek a hitben.
612 Erzsébet, Nagy Lajos anyja ide is elzarándokolt. A kápolna 1367-ben készült el.



306
A PATARÉNUSOK MEGTÉRÍTÉSE BOSZNIÁBAN
A boszniai patarénusokat, akik nagyon elszaporodtak, és különféle tévtanokba bonyolódtak, a király támogatásával Peregrinus boszniai püspök úr a nagy jámborságú és tudományú minorita rendű férfiú megtéríti és megkereszteli.
NÉMELY SZLÁVOK MEGKERESZTELÉSE
A lippai kerület szlávjai, ez a kemény nyakú nép szintén megtért és megkeresztelkedett. A katolikus papok Szent Jeromosnak, az anyaszentegyház tanítójának a fordítása szerint részesítették őket az anyaszentegyház egyházi oktatásában,613 de most, mint beszélik, hitüket elhagyták, visszatértek régi tévelygésükbe, és még sokkal rosszabbak lettek.
MOLDVA, AMELY ELŐBB NÉPTELEN VOLT, HOGYAN KAPOTT ÚJ LAKOSSÁGOT
Az ő idejében a máramarosi oláhok vajdája, Bogdán, maga köré gyűjtvén e vidék oláhjait, visszatért titokban a magyar korona alá tartozó Moldva földjére, amely a tatárok szomszédsága miatt már hosszú idő óta lakatlan volt. És bár a király gyakran támadt rá haddal, az e területen lakó oláhok száma nagyra nőtt, országgá gyarapodtak. A vajdák pedig, akiket az ország oláhjai választanak, a magyar király hűbéreseinek vallják magukat, és hogy a szokásos időben megfizetik az adójukat Magyarországnak.
PESTISJÁRVÁNY, ÉHÍNSÉG ÉS FÖLDRENGÉS
Uralkodása idején egyes helyeken, sőt egész Magyarországon és más szomszédos országokban is pestisjárvány volt.614 Nagy méreteket öltött az éhínség is különböző időkben, mivel a sáskák
613 Szent Jeromos (Hieronymus, 340-419) a korai egyház egyik legtudósabb személyisége; a Szentírást nagy részében újra lefordította latinra. Ez a fordítás vált kés(Jbb hivatalossá (ún. Vulgáta-fordítás). – Az író itt valószínűleg nem csupán a szentségek kiszolgáltatására, hanem az istentiszteleti nyelvre is gondol. Fogalmazása mindenesetre elnagyolt. 614 1348-ban volt pestisjárvány Magyarországon.



307
és az egerek a búzakalászokat és a többi vetést is lerágták. Több ízben nagy földrengés is volt egyes helyeken.
AZ UDVARNOKOK ÉS MÁS SZOLGÁLTATÁSOKRA KÖTELEZETT NÉPEK MENTESÍTÉSE
.Az ö idejében sok udvarnokot és a királyi udvar szolgálatában álló és különféle szolgáltatásokra kötelezett embert felszabadítottak, és felvettek az ország nemeseinek gyülekezetébe; mivel háláját mindenkivel szemben birtokok adományozásával mutatta ki, és mert bőkezű és kegyelmes volt mindenkihez, mindenki módfelett szerette.
LAJOS KIRÁLY FELESÉGEIRŐL ÉS GYERMEKEIRŐL
Úgy gondolom, azt is érdemes elmondani, hogy az említett Lajos királynak két felesége volt. Az első a hírneves Margit, a fényességes Károly úrnak volt a leánya, aki akkor Morvaország őrgrófja volt, és aki utóbb császári méltóságra emelkedett. Ez gyermektelenül halt meg.615 Második felesége, a nemes Erzsébet úrnő az említett István bánnak volt a leánya;616 három leánya született tőle: Katalin, Mária és Hedvig. Katalin korai halállal halt meg, még gyermekkorában. És mivel a királyi nemzetségből származó sarjadékoknak olyan fényes házasságot kell szerezni, hogy a belőle származó utódok a fényes származás rangjával ékeskedve tündököljenek: fényes nemzetségének emelésére Máriát a fenséges fejedelemmel, Zsigmond brandenburgi őrgróffal jegyezte el házassági szerződéssel, amikor még mindketten gyermekkorúak voltak. Zsigmond császári nemből, császári fényben ragyogó atyától származott.617 Előzőleg a király megtanácskozta az ügyet a felséges királyné asszonyokkal, anyjával és feleségével, továbbá a főpapokkal és ... ... majd a császárnénak, Zsig
615 A hároméves Margitot 1338-ban jegyezte el Lajos, de esküvőre csak 1345ben került sor. A fiatal királyné 1349-ben pestisben meghalt. 616 Kotromanit Erzsébet (1339-1387). 617 Zsigmond IV. Károly császár fia volt. I 368-ban született, 1378-ban lett brandenburgi őrgróf. 1385-ben vette feleségül Máriát, és 1387. március 31-én Magyarország királyává koronázták.



308
mond jelenlétében, Nagyszombat ... ...aggal megülték az eljegyzést. Zsigmond ...ogott magánál tartotta;618 most a király trónra emelve feleségével együtt uralkodik.619 Hedviget pedig atyjának halála után Lengyelország királynőjévé koronázták.620 Utóbb aztán Lengyelország főurai, bárói és nemesei jagulához, a litvánok hatalmas fejedelméhez adták őt feleségül,621 amikor ez testvéreivel együtt megtért a katolikus hitre és megkeresztelkedett. Ezt a Jagulát azután ünnepélyesen Lengyelország királyává koronázták, és Lászlónak nevezték el; hasonlóképp boldogan együtt uralkodik a feleségével abban az országban.
LAJOS KIRÁLY BÉKÉS ÉS CSENDES NAPJAI
Midőn a király az ezután következő időkben hatalmának teljességében uralkodott az ország trónján, minden boldogságát Istentől várta – mivel tőle származik minden jó –, és egész uralkodását és kormányzásának minden gondját neki rendelte alá. Az igazság őreként, nem kénye-kedve és saját akarata szerint kívánt uralkodni; semmit sem akart megfontolás nélkül és törvény ellenére tenni, mivel a rátermett ész körültekintéssel, uralkodói bölcsességgel az erény jóvoltából uralkodik, az ország kormányzásában körültekintő megfontolással és a törvény szerint jár el. Uralmának – mely őt származása alapján megillette – tetőpontján, nem emberi indulatból, hanem inkább isteni sugallatra, vágyait és törekvéseit arra irányozta, hogy királyi szent elődeinek és atyjának nyomdokait követve – kikben a legteljesebben és legtökéletesebben élt a hit lelkesedése és a keresztény vallás – megőrizze országait meg a hatalmának alávetett területeket és népeket szabadságjogaikban, szokásaikban és törvényeikben, jó békességben és nyugalomban. És győzedelmesen megvédelmezze őket, kiváltképp azokat, akiket ő nyert meg az Úr ... különösen a pogányok
618 Zsigmond 1377-től kezdve Magyarországon élt Nagy Lajos udvarában. 619 Most – azaz az életrajzíró idejében! Mivel Mária 1395-ben halt meg, Apród Jánosnak ezt megelőzően kellett befejeznie Lajos-életrajzát. 620 Krakkóban, 1384. október 15-én. 621 1386. február 18-án. E napon vette föl a keresztséget is Jagelló Ulászló.



309
áskálódásaitól és támadásaitól ...egyházait is megtartotta jogaikban és kiváltságaikban, és gyarapította világi javakban.
LAJOS KIRÁLY ELMÉLKEDŐ ÉLETERŐL
Miután pedig fontolóra vette és meggondolta, hogy országai és birtokai körös-körül mindenfelé békességben és nyugalmas állapotban virulnak, eltökélte magában – noha gyermekkora óta szerfölött szerette megszokásból és szórakozásként a vadászatot , hogy mégis félretéve a földi dolgokkal való foglalatoskodást és gondokat, melyeket bűn nélkül intézni nehéz dolog, a test vágyait megfékezve és maga alá gyűrve, csak az Isten parancsainak engedelmeskedik, hiszen minden, ami testi, olyan, mint az elszáradó fű, és minden földi vágy olyan, mint a mező virága: félrevonult az emberi sokaság nyüzsgésétől, és az ájtatos elmélkedő életet választotta magának, hogy szívvel-lélekkel és teljes áhítattal élhessen a jámbor cselekedeteknek, és imádkozásba merülhessen. Ebben állhatatosan meg is maradt.
LAJOS KIRÁLY HALÁLA ÉS ELTEMETÉSE
Végül itthagyta a szenvedésekkel teli életet, és az örök élet után vágyakozva a zsoltáríró ama mondása szerint: "Jó nekem az Úrhoz szegődnöm, és Uramba, Istenembe helyezni reménységemet”,622 – az Úr hívására eltávozott ebből a világból szeptember havának tizenegyedik napján. Kevéssel ezelőtt egy csodálatos üstökös tűnt fel. Halála miatt akkora gyász támadt az országban, hogy szinte mindenki megsiratta, mint saját halottját. Eltemették Székesfehérvár városában, abban a kápolnában, amelyet ő építtetett a Boldogságos Szűz társas káptalani temploma mellé, melyet azonban utóbb, ugyanennek a hónapnak tizenhatodik napján, az Úr ezerháromszáznyolcvankettedik évében – felesége, Erzsébet királyné látott el javadalmakkal. Negyven évig, egy hónapig és huszonkét napig uralkodott. Közepes magasságú ember volt, büszke tekintetű, göndör hajú és szakállú, barátságos arcú, vastag ajkú és kissé görbe vállú.623
622 Bibliai idézet: Zsolt 72.,2.8. 623 Lehetséges, hogy ezt a rövid jellemzést már Thuróczy illesztette hozzá a Nagy Lajos-életrajzhoz.



310
THURÓCZY JÁNOS MAGISZTER ELŐSZAVA
a "Kis" melléknevű Károly király szerencsétlen esetének elbeszélése és Magyarország királynőinek gyászos története elé, a Királyi Kúria bírájának első jegyzőjéhez, Nagyságos Haserhag magiszter úr
hoz624
Általában jó volna nem kívánni másnak az osztályrészét; az idők változnak, az események kimenetele – mivel a szerencse vak – némelykor homályba borul, és az emberi színjáték néha nem sejtett véggel zárul. Károly625 a világ két legnagyobb országa fölött rendelkezett, és hatalma egész Itáliát rémülettel töltötte el: de mivel nem elégedett meg a saját határaival, a szerencsétlen vérével együtt a lelkét is kiadta, s végül még a temetés végtisztességétől is megfosztva, hosszú időn keresztül temetetlenül kellett feküdnie a puszta gyepen, a rothadás bűzét árasztva, így sújt le fájdalom! – a végzet villáma a felséges királyokra, a világ uraira, és így igazgatja ama mindenható az ő dolgaik folyását.626
624 Hásságyi (Hassághi) István 1475 és 1493 között viselte a protonotarius tisztét. Thuróczy őalatta szolgált az országbírói törvényszéken, és 1481 és 1485 között az ő biztatására írta meg Kis Károly történetét. Ez a művecske a Thuróczy-krónika legelsőül elkészült része. 625 II. (Kis) Károly Durazzói Lajos fia volt. Apja halála után Nagy Lajos nevelte föl, majd megtette Dalmácia és Horvátország hercegévé. 1381 -ben III. Károly néven nápoly-szicíliai király lett. 1385-ben elfogadta az Erzsébet királynőnek, Nagy Lajos özvegyének uralmával elégedetlen főurak meghívását a magyar trónra. – A két ország: a Nápolyi Királyság és Magyarország. Thuróczy forrásának – az alább ismertetendő Lorenzo de Monacisféle költeménynek – szavait úgy érti, hogy Kis Károly nem elégedett meg kettővel: még a magyar trónra is áhítozott. 626 A Krónika ma használatos, Bél Mátyás-féle kiadásában így olvassuk: "gubernator ille omnipotens". Csakhogy Thuróczy "Bernabos ille omnipotens "-t írt – márpedig azért, mert forrásában, Monacisnál ezt találta: "altissimus ille Bernabos armipotens" (ama magasságos, fegyverrel hatalmas Bernabos). De mert e név nem mondott neki semmit, földöntúli lénynek értelmezve, omnipotensszé, "mindenhatóvá" tette meg. Valójában



311
Arra kértél, igen kedves Uram. hogy írj am meg ennek a Károlynak szerencsétlen esetét, erőimet meghaladó terhet raksz vele gyenge vállamra; nem arra alkalmas tehetségnél kopogtattál! A királyok nagyszerű tettei ugyanis nem kisszerű írókat kívánnak, és a nagy hírnév nem találja örömét az egyszerű előadásmódban. Mégis, a figyelmesség arra késztet, hogy engedelmeskedjem óhajodnak, és meghajoljak kívánságod előtt, leginkább azért, hogy hálátlannak ne ítélj. Hozzákezdtem tehát nagy bátran, nem azért, hogy mindenki óhajának, hanem csakis a te akaratodnak eleget tegyek. Mégsem hiszem, hogy munkám a rosszindulatú magyarázatot kikerülje. Honnan vette – mondják majd – ez a tanulatlan ember ezt a vakmerőséget, hogy "énekeket" szerezzen, és parasztos írásmódjával összevissza forgassa a ragyogó eseményeket? A gyűlölködés miatt minden ember életét nyomon követi az ócsárlás, még ha dicséretet érdemelne is; és a gonosz nyelv nem kiméi senkinek sem a korát, sem társadalmi állapotát. Mégis a közösen viselt teher – bármily nagy is – kevésbé nyom; és kevésbé igazságtalan a büntetés, ha vannak az embernek – bűntársai! Ennek a Károly királynak gyászos halálát egy éppen nem tanulatlan velencei ember, név szerint Monaci Lörinc az események idején, rövid mértékes versekben vázlatosan megírta.627 Nagyrészt öt követtem, leginkább azért, hogy azt higgyék, hogy magamtól csináltam valamit. De mindazt, amit ö összeszerkesztett, meg amit ifjúkoromban hallottam a szóban forgó királyról, öreg és szavahihető emberektől, akik maguk ide-oda hánykolódtak a vészes viharokban, igyekeztem bővebben megírni. Olvasd hát és ítéld meg művemet; magasztald vagy ócsárold: és mivel éppen te róttad ezt a szokatlan terhet egy járatlan ember
Monacisnál Visconti Bernabosról van szó, Milánó bukott uráról. – A Krónikának ebben a részében több hasonló félreértés van. 627 Monaci Lőrinc (Lorenzo de Monacis, †1429) velencei politikus és történetíró volt. 1386-ban egy hexameteres költeményt írt Kis Károly történetéről. Többször járt Magyarországon, és közelről ismerhette azokat az eseményeket, amelyekről költeményében olvashatunk. (Magyarul 1. Márki Sándor: Monacis Lőrinc verse Kis Károlyról. Kisfaludy Társaság Évlapjai 1885.)



312
re, légy részese a dicséretnek vagy ócsárlásnak, már amit kapni fogok érte, magad is. És hogy Károly király életének gyászos kimenetelét és Magyarország királynőinek siralmas történetét jobb rendbe szedhessem, és hosszú panaszénekemmel lelked kielégíthessem, könyörögve kérem, segítsen rajtam a Magasságbeli az egekből, ki a jajt is üdvre változtatja.
MÁRIA KIRÁYNŐ MEGKORONÁZÁSA ÉS AZ EZT KÖVETÖ GYŰLÖLSÉG
Lajos király uralkodása véget érvén, fiúsarjat nem hagyott maga után, csak két lányt. Egyiküket, a születés rendjében az idő



313
sebbet, akit Máriának neveztek, bár még nem volt kiházasítható korú, házassági szerződésben kötelezte a serdületlen gyermek Zsigmondnak, Brandenburg őrgrófjának ígérte – Károly római császár és cseh király fiának, még atyja életében –, azzal a kikötéssel, hogy amikor a hajadon eléri a házasulandó kort, hozzámegy feleségül, és hitvesét teszi meg királynak.628 Az ország összes nemeseinek tetszett ez a feltétel. Szemük előtt ragyogtak még az atyának friss érdemei: ugyanis sokakat paraszti kunyhóból a legnagyobb tisztségekre emelt; egyeseket egyházi, másokat világi méltóságokkal tüntetett ki; az udvari nemeseket,629 akiket helyzetük arra kötelezett, hogy a királyi háznak különböző szolgálatokat tegyenek, minden kötelezettségük alól feloldozta és ugyanolyan szabadságjogokkal ruházta fel, mint a valódi nemeseket. Minek részletezzem? Az ország békéjét megőrizte, a magyarokat a külföldi nemzetek szemében félelmetesebbé tette, mint valaha voltak, és elérte, hogy a magyarok világszerte elterjedő híre-neve a csillagokig érjen. A nép változatlanul szerette még a megholt uralkodót a tőle kapott jótétemények miatt: az egész köznép egy szívvel-lélekkel királynőnek nevezi ezt a hajadont, az asszonyi nemet ezzel a fényes névvel kitüntetve, atyjának magas trónusára ülteti, és a szent koronával övezi a fejét. Ennek a leánynak élt még az anyja, név szerint Erzsébet, egy éles eszű, tehetséges és nem kis ítélő erővel rendelkező asszony. Ő töltötte be asszonyi érettségével leánya feladatkörét az uralomban és kormányzásban. Mellettük volt Garai Miklós is, az ország legtekintélyesebb embere, származását, gazdagságát és birtokait tekintve egyaránt nemes, akit Lajos király országa nádori tisztségének magas méltóságára emelt, és csupán a királynak rendelt alá. Ez a kapott jótéteményekről még nem feledkezett meg, s a kegyeletnek bizonyos fitogtatásával, teljesen és minden lehető módon a királynő szolgálatának szentelte magát, és tanácsaival kormányozta. "Te igazgatod – mondta – az ország gyeplőit, te vagy a magyarok ki
628 Mária 1370-ben született, s kilencévesen jegyezték el a nála két esztendővel idősebb Zsigmonddal. 629 Az udvari nemesek a királyi szolgák (szerviensek) voltak.



314
rálynője: nem látod-e, hogy az előkelők semmit sem gondolnak veled? Vedd el emettől a báni méltóságot, amattól meg az ispáni méltóságot, nehogy elbizakodottságában ellened szegüljön. Azokat részesítsd jótéteményeidben, akik melletted állnak. Sokan ferde szemmel néznek rád: az a gyanúm, hogy titokban cselt vetnek ellened, és megvetik királynői jogarodat. Rajtam kívül senki sincs, aki megemlékeznék az elhunyt király mérhetetlen érdemeiről. "
Mihelyt a gyöngébb nemet, ezt a hiszékeny asszonyt kívánsága szerint irányíthatta, kicsikarta tőle az engedélyt, és ő gyakorolta kényére-kedvére a királynői hatalmat. A királynő a gonosz sugallatoktól megrontva titkos gyűlölettel viseltetett a főemberek ellen, és az ország jogrendje megrendült. Amikor az ország főemberei észrevették ezt, kegyetlen viszály tört ki, hiszen az egyenlőség elve megbomlott, a félelem egymással szembenálló rosszindulatú pártokra osztotta a bárókat, és az egész nép megoszlott: teljes erővel marcangolják az országot, lázongó hadak lepik el a földeket, megvetik a hajadon uralmát, és keresik módját, hogyan foszthatnák meg a leány fejét a koronától. Nem az ország egész lakossága helyeselte ezt a gazságot: egy pártot azonban ez a gazság naggyá dagasztott. [Horváti] Pál zágrábi püspök, az az olasz,630 akit Lajos király emelt erre a méltóságra, mindenkinél készebb volt a legnagyobb gonoszságra; aztán döbröközi Lackfi István és András, [Lackfi] István erdélyi vajda és egy másik [Lackfi] István, a simontornyai; Horváti János bán és [Horváti] János, a vránai perjel. Pedig ezek közül egy sem akadt, aki ne kapott volna birtokokat az említett Lajos királytól! Mert az említett Lackfi Istvánt Csáktornya és Stridó várainak nagy birtokaival ajándékozta meg, és az említett országrészben a legtekintélyesebb méltóságokkal ruházta fel. Az említett Horváti Jánost, ezt az igen alacsony sorsú nemest is ő tüntette ki, ő emelte Dalmátországban a báni méltóság magasára, és ő tette meg mindezeket udvara legnevesebb embereivé.
630 E mondat eredeti, latin szövegét két különböző formában hozzák a kiadások. Az egyik szerint "ez az olasz" (iste Italicus) maga Pál püspök. A másikban Pál neve után "és ez az olasz" (et iste Italicus) olvasható, tehát másik személyre utal. Tagadhatatlan, hogy Horváti Pál nem volt olasz.



315
És a többiek közül mit mondjunk a vránai perjelről? Őt is a király emelte fel az alacsony kunyhóból és a névtelen köznép homályából, azt gondolta, hogy méltó lesz ekkora tisztségre, és hatalmas emberré tett valakit, akiről a természet is azt javallta, hogy csak maradjon lent a mélyben. Mindezek csak úgy okádták a bennük megfogamzott mérget, és ez úgyszólván egész Magyarországot megfertőzte. Mert amikor látják, hogy ekkora feladat végrehajtására magukban nem elégségesek, társakat keresnek, megkörnyékezik, állandó rábeszélésükkel zaklatják őket, s mindaddig nem nyugodnak, míg meg nem nyerik őket maguknak, míg azok nem hajlanak akaratukra. Ilyeneket mondogattak ugyanis: "Mit járjuk a bolondját esztelenül? Miért gondolkozunk még? Meddig tűrjük ezt a sértődékeny és szeszélyes asszonyi uralmat? Megveti a mi szolgálatainkat) mogorva pillantással néz reánk. Elfeledkezik róla, mennyi vért ontottunk egykor kegyes királyunk szolgálatában, hogy mennyi veszélyt és micsoda fáradalmakat viseltünk el, amikor Lajos király ami kardunk segítségével összemorzsolta az idegen népeket: meg akar fosztani bennünket azoktól a tisztségeinktől, amelyekre egykor felemeltettünk. Bezáratja előttünk ajtaját, amely előbb nyitva állott előttünk; és Garai nádoron kiül senki sem tetszik neki. Meg kell találnunk az ellenszerét, hogy ez a hirtelenharagú asszony ne ontsa ki vérünket, ne oltsa ki életünket, és ne prédálja fel véres verejtékünkkel nehezen megszerzett vagyonunkat.”
KIS KÁROLY KIRÁLLYÁ VÁLASZTÁSA ÉS A HOZZÁ KÜLDÖTT KÖVETSÉG
Amikor úgy látják, hogy népes csapat gyűlt köréjük, még nagyobb hévvel fognak terveik megvalósításához. Több alkalommal összegyűlnek, és arról tárgyalnak, hogy Apuliába küldenek Károly királyért, melléknevén "Kis” Károlyért. Ez a Károly vérrokona volt Lajos király leányának, Máriának. Ezt a Károlyt ugyanis a boldogult András úr, Szicília királya, boldogult Lajos király édestestvére nemzette.631 Ezt a Károlyt, aki
631 Thuróczy tévesen azonosítja Kis Károlyt Endrének csecsemőként elhalálozott, ugyancsak Károly nevű fiával.



316
Magyarország királyainak fényes törzséből sarjadt, méltónak ítélték rá mindazok, akiknek a terv tetszett, hogy felettük uralkodjon. Egyhangúan megkérték tehát a zágrábi püspököt, hogy menjen Szicíliába, Károly királyhoz. Ez nem is kéreti magát sokáig, hajlandó rá, nem riasztja a hosszú utazás terhe, és igent mond, mivel az istentelen ügyet mindenki másnál jobban a szívén viselte, és örömmel ajánlkozott a kimondhatatlanul nagy gonosztett megvalósítására. És hogy ki ne tudódjék a még befejezetlen ügy, le ne lepleződjenek a gaztett szerzői, meg ne előzze őket a királynők jogos óvintézkedése, s így szándékaik meg ne hiúsuljanak: hazug híreket koholnak, megtévesztő lepelbe burkolnak mindent, és azt híresztelik, hogy az említett püspöknek vágya támadt meglátogatni az apostolok szent küszöbét és a római udvart. Az asszonykirály még két éve sem ült atyja trónján, mikor a püspök útra kel szárazon és vízen, jól előkészítve az úthoz szükséges dolgokat. Jó szerencsétől kísérve meg is érkezik minden baj nélkül Nápoly városába, ahol a király tartózkodik.632 Miután elfoglalta a szállását, késedelem nélkül – még tagjait sem pihentette meg ekkora úti fáradalmak után, hiszen semmi sem volt előbbrevaló számára a megkezdett ügy véghezvitelénél –, sebtében a királyhoz siet, csupán kíséretének és magának díszruháit hozatja rendbe előbb. Mikor a király elé járul, mély térdhajlással üdvözli, ahogy az olaszok szokták. Aztán így szól: "Mély tisztelet a királyi szent felségnek! Magyarország összes egyházi méltóságai, a bárók és előkelők bíztak meg azzal, hogy ezt felséged előtt kifejezésre juttassam, miután őket és hív szolgálataikat alázatosan felséged jóindulatába ajánlottam."
Egyszersmind átad neki egy sok pecséttel lepecsételt levelet. A váratlan és szokatlan eseményen elcsodálkozik a király, szemét egy darabig a földre szegzi és azon gondolkodik csodálkozva, miféle sors hozta eléje ezt a nem várt követet. Majd szemét ismét a püspökre emeli, és látván, hogy az vidám tekintettel áll előtte, úgy gondolja, hogy nem hozhatott semmi rosszat; majd viszonozza az üdvözlést, és hogy egyedül, tanúk nélkül ismerhesse meg az eléje hozott ügy sorát, elrendeli, hogy a teremből a követen kívül min
632 1385 augusztusában.



317
denki távozzék; aztán felnyitja a levelet. És amikor a király megtudja belőle, hogy a követséggel egyedül a püspök van megbízva, s hogy a levél arra kéri, adjon hitelt szavainak, megkéri a követet, hogy adja elő az üzenetet, és ezzel helyet is foglalnak. Az említett főpap a következőket mondta Károly királynak: "Nagylelkű uralkodó! Az őseidre való hálás visszaemlékezés, amelyet nálunk a hálátlan feledékenység még nem semmisített meg, arra ösztönzött minket, hogy hozzád folyamodjunk. Tudjuk, hogy te Magyarország királyainak fenséges véréből eredsz, s rajtad kívül a mi országunk jogara senkit sem illet meg. A mi boldogult királyaink férfisarja vagy; női hatalom nem tud egy féktelen nemzetet kormányozni; a gyöngébb nem tudja lecsendesíteni azt a háborúskodást, amit felidézett.633 Azt a Magyarországot, amelyet egykor gyönyörű gazdagságában hatalmasnak láthattál, most kegyetlen háborúskodás marcangolja. A gyászos lángoktól összedőlt épületek gyászfáklyájává válva mutatják ennek siralmas nyomait. Urak legyilkolása öntözi vérrel a terméketlen földeket; a nép gonosz pártokra szakadva vadul dühöng az ország szívében, és az ország valamennyi lakosa dühében egymást marja. Mit mondjak? Mint egykor Phaethon634 tüzes lábú lovai, mit sem törődve a gyenge kezű kocsissal, letértek az útról, és üszök kel töltötték meg a világot, így van súlyos vésszel tele mindenütt az ország. Téged hívunk, hogy lecsendesítsd az erejében megtört országot, egyesítsd a viszálykodó főembereket; és az alacsonyabb rendhez tartozó népet örvendeztesd meg a béke nyugalmas szépségével, vállald magadra a mi szenvedéseinket, mivel mi magunk nem tudjuk féken tartani őket, és ne vonakodj attól, hogy urunkká és királyunkká tegyünk. Hívunk téged, jog szerint téged illet meg a királyság; neked örök hűség köteléke alatt és teljes bizalommal
633 Thuróczy itt is, később is ismételten, félre nem érthető agitációt folytat – Beatrix uralma ellen. A krónika írásának idejében már világos volt, hogy Mátyásnak Beatrixtól nem lesz gyermeke. Ezért a király arra törekedett, hogy elfogadtassa utódjául a törvénytelen születésű Korvin Jánost. A nagyravágyó Beatrix azonban mindenáron a maga uralmát akarta biztosítani. Thuróczy a királynők uralkodását jogosnak tartja ugyan, de ügyesen elfogadtatni igyekszik azt a véleményt, hogy asszony nem alkalmas az uralkodásra. 634 A Napisten (Héliosz) fia a görög mitológiában.



318
alávetjük magunkat, hogy te is szerethesd azokat, akiket a te szüleid szerettek. Jöjjön tehát felséged; mi hűségesen meg fogjuk tenni mindazt, ami az útra és az ügyek rendezésére szükséges. És ha felséged lelkiismeretét mardossa az unokanővérén megesett sérelem, hiszen, mint tudod, őt tiszteltük meg atyja trónszékével: hát őt a szokás ellenére emeltük oda, és a női bölcsesség nem tud megbirkózni az adott terhes feladattal; egy érett korú férfi is izzadna ekkora teher alatt. Magyarország népe, régi bűnei miatt mindenfelől ellenséggel van körülvéve. Ezenkívül a belső ellenségeskedések miatt is hatalmas tenger módjára hánykolódik: férfiút követel, hogy megvédje az idegen támadásoktól. Ami pedig azt illeti, hogy ekkora ország gyeplőit egy hajadon irányítja: bizony ilyen körülmények közt néha még egy nagylelkű férfiú keze is meginoghat. Minek fejtegessem tovább? Ha mérsékletet tanúsítotok mindketten, neked is, neki is elég lesz Magyarország, hiszen téres az." Károly király e beszéd meghallgatása után csendben maradt, gondolataiba mélyedve halogatta a válaszadást, és elbocsátván a püspököt szállására, ez új esemény lehetőségeit forgatta magában. Miután sokáig gondolkozott rajta, elfogja a legfőbb magyar méltóság utáni féktelen vágy, és lelkét heves küzdelem dúlja: az értelem alul marad és elbukik: legyőzi a királyság utáni vágy. Nem is halasztgatja az ügyet: a királynéhoz megy, aki termeiben tartózkodik, és e szavakkal tárja fel előtte lelkének nyavalyáját: "Nem remélt új lehetőség merült fel számomra: Magyarország kormányzására hívnak! Kedves feleségem, elhatároztam, hogy elmegyek, magammal viszem közös fiunkat is, és a dolgok rendbetétele után neki adom át a koronát, neki engedem át a kormányzatot, s magam ismét visszatérek Itáliába. Kemény küzdelmeket vívtunk mostanában, és ahelyett, hogy fellélegezhetnénk, még súlyosabbak fenyegetnek. Ellenségünk a Severini uralkodóház;635 a pápa súlyos haragja is minket sújt villámai val; a franciáknak irigységtől eltelt népe is fegyvert szorongat a kezében, hogy életünket és e terület feletti jogainkat elvegye; a szegénységet, amely itt benn szorongat bennünket, nem is említem. Ha az égiek kívánságunk szerint irányítják az eseményeket, és elnyerem
635 "Severina domus": nem tudni, kire gondol a krónikás.



319
Magyarország kormányát, a magyar erőforrásokkal kifoltozzuk a hiányokat. Mondd el te is a véleményedet, hogy mennyire tetszik neked ez a dolog."
Férje szavain a királyné elszomorodott, elszürkült, mint a tenger, és zavarában nem tudta visszatartani könnyeit, mintha a veszélyt előre megsejtette volna a lelke. Szomorúan és sóhajoktól el-elcsukló hangon így szólt a királyhoz:
"Legkegyesebb király, hagyjad te a fondorlatosan viszálykodó és istentelen gyűlölködéssel terhes Magyarországot! Tőrvetésre gyanakszom, meg arra, hogy a téged hívó párt ellenséged neked. Ismerjük ennek a népnek álnokságát! Jaj, kérlek, ne vesd alá magad ennek az ígéreteit megszegő népnek! Ami pedig a mi kedvezőtlen helyzetünket illeti: a Mindenható a magas égből harc nélkül leterítette Bajor Ottót,636 azt a fejedelmet, aki sok katonaságában bízott, aki fegyveres vitézekkel tiporta Itália földjét, büszkélkedett népeivel és gazdagságával, és téged országodtól és életedtől is meg akart fosztani; különböző ellenségeinket számos csapásával szórta szét: meg fog könyörülni rajtunk, és meg fogja mutatni az utat, hogy a súlyos nehézségeket elviselhessük és legyőzzük."
A királyné könyörgései nem indították meg a királyt, akit lángra gyújtott a velejében izzó nagyravágyás; magában küszködve így szólt: „Asszonyi aggályoskodás miatt csak nem fogom megvetni a szerencsét, amely önmaga ajánlkozik számomra, és a fiamat sem fosztom meg a legnagyobb magyar méltóságtól. A királyok híre széles e világon elterjed: hát illenék-e, hogy siránkozó feleségem könnyei miatt odahagyjam a szerencsét, amelyet a végzet maga kínál fel nekem?"
Magához hívatván a püspököt, közli vele, hogy hajlandó eleget tenni az őt hívók óhajának. De szigorúan meghagyta, hogy királyi elhatározását ne jelentsék a királynénak.
636 Ottó bajor herceg, IV. Béla királyunk unokája 1305-ben a magyarországi eseményekben szerepelt mint trónkövetelő. Thuróczy tévesen említi az ő nevét Braunschweigi Ottó helyett, aki Johanna nápolyi királynő negyedik férje volt.



320
KÁROLY KIRÁLY HITVESÉNEK SIRALMA ÉS PANASZA, AMIKOR A KIRÁLY MAGYARORSZÁGRA INDUL
Az az időszak volt éppen, amikor az illatozó virágok tarka színeivel hímzett réteket – melyeket a kegyetlen fagy elpusztított – újra kisarjasztotta a föld, amikor a csalogány a kegyetlen tél csendjét megtörvén, álmatlanul tölti az éjszakát, és édes énekével hirdeti, hogy közeledik az eljövendő nyár, és a többi madárkát is piros hajnal hasadtakor – mikor az alvók szemét még az édes álom tartja fogva – zengő hangjával ébresztgeti, vagyis amikor a tavasz lépteivel végsőhatáraihoz közeledik, és amikor a tenger az északi szél viharos fúvása múltán békés nyugalomba egyengeti háborgó hullámait, és a hajósok számára biztos és szerencsés utat ígér. Ekkor Károly király elrendelte, hogy gondoskodjanak az úthoz szükséges dolgokról, és rakjanak be mindent a hajókba; ő maga meg a város felé vette útját. Amikor a királyné látja, hogy férje s vele együtt fia is el akar hajózni, könnyeit – melyeket egyre ontott – egyszerre haragra váltja át, és felhagyván a könyörgéssel, a Thymbraei Apollón637 papnője módjára, őrjöngve, hangos kiáltozással rátámad férjére, és könyörgő kezét összekulcsolva, lelkének keserűségében ilyen szavakkal vet férje ellenére:
"Minden atyák legkegyetlenebbike! Miért viszed magaddal fiadat a nyilvánvaló halálba? Ha te magad nem félsz a haláltól, melytől mindenki retteg, ha már magadat nem sajnálod, legalább engem sajnálj, és a kétségbeesett anyának hagyd meg a vigaszát. Szétbontott hajjal, orcámat kegyetlen körmökkel marcangolva, a város közepére rohanva, sóhajok közt siránkozva kérem majd a nép segítségét, és azt kiáltozom, hogy vegyék el tőled és adják vissza nekem a fiamat, mintegy a pokol torkából kiragadva!"
A király a nagy kiáltozástól megzavarodva, halkan és korholóan rászól a királynőre, hogy hallgasson. De a királynő nem csendesedik el, és a király izzó haragra lobbanva nem fékezi férfitermészetének indulatát, és kezével arcul csapja a királynőt, és
637 Thymbrae kisázsiai városnak Apollón-temploma volt az ókorban a nevezetessége.



321
megparancsolja, hogy távolítsák el a városból. Azzal is megfenyegeti, hogy ha nem hallgat, a tenger sós vizébe dobatja. Az pedig, mintha eszét vesztette volna, még nagyobb dühre lobban dúlva-fúlva, mint a dühös vadkan, amely mély verembe esett, és ki akar törni belőle a gyümölcsös cserjésbe – és dühöngve, égő szemmel és fogát csikorgatva tart a kijárat felé, és mivel nincs kinek kiönteni szívének keserveit, gyötrődik szerfölötti fájdalmában. Károly király végül az igaz házastársi szeretettől meghatódva, szívére vette a királynőnek mind sírását, mind szidalmait, s lelkében megrendülve, hosszú ideig forgatja titkon lelkében felesége szavait, és remény és félelem között hánykolódik ide-oda. Arra gondolt ugyanis, hogy az a szív, amely ekkora dühvel őrjöng, előre érzi a jövendő szerencsétlenséget. De dacos nagyravágyásában semmiféle lebeszélés nem tudta eltéríteni szándékától. Mégis engedett a királynő szeretetének, fontolóra vette, mekkora fájdalmat okoz az anyának fia távolléte, és megígéri, hogy édesanyjánál hagyja a fiút. A királynő annyit elért, hogy a fiát kimentse a gyászos helyzetből, de aggódik férjének sorsa és szerepe miatt, és nagy szomorúságában naphosszat ontja könnyeinek árját.
KÁROLY KIRÁLY MEGÉRKEZIK ZÁGRÁBBA
Ezenközben Károly király, miután házának és utazásának összes ügyét higgadt megfontoltsággal elintézte, a termeiben gyászoló szomorú királynéhoz ment, és ahelyett, hogy mint akarta, megvigasztalta volna, kedveskedő szavaival "megújította az ő régi fájdalmait", és megint csak megríkatta, újabb zokogásba fúló sírással. Végre megindult a férj szíve, és hitvesének fájdalmát részben enyhítve. fiát anyja gondjaira bízta, majd végső búcsút vett – eközben a királyné és ő is, bőven hullatta könnyeit –, és elsietett a hajókhoz. Dagadtak már a szélben feszülő vitorlák. Károly király és a királyné a tengerpartra érkezett, és mielőtt elváltak volna egymástól, a királyné így szólt a királyhoz: „Nálad hajlíthatatlanabb embert még nem láttam, süket a füled a kérésre, és önszántadból rohansz a vesztedbe! El fogsz pusztulni! Én magam királynői öltözékemet, melyben a te jelenlétedben büszkélkedtem, levetem, és fekete ruhákat készíttetek magamnak, hiszen



322
úgyis özvegy leszek. Mindig félve várom, hogy egy ismeretlen ember hírül hozza halálodat, ezzel a súlyos újsággal sebzi meg fülemet, ezzel a szomorú hírrel tölti be városaidat." Szavai közben szíve mélyéből feltörő sóhajokat hallatott. A király pedig hajóra szállt országának olasz főemberei kíséretében, dagadó vitorlákkal a vizekre bízta magát, és kedvező szelek fújdogálása mellett szántotta a mély tengert. A szerencse mindenütt kedvezett neki, és végül Zengg partjain kikötött. Zengg egy tengerparti város, Dalmácia vidékén fekszik. Itt Károly királyt illő szállással fogadták. Zengg polgárai ugyanis örültek az olasz uralkodónak, mert maguk is inkább olaszul csevegnek mind a mai napig, semmint hazájuk régi nyelvén. Ebben a városban csatlakozott Károly király az őt behívó bűnszerzőkhöz, akik nagy és erős katonai csapattal várták. Egy kis pihenőt tartottak, hogy a király tengeri utazástól fáradt tagjai felüdülhessenek. De az uralkodó mohó vággyal sietett, hogy mielőbb elnyerje a legfőbb hatalmat. Megindítja tehát csapatait, a hegyeken való átkelés nehézségei sem tartóztatják fel, és megérkezik Zágráb városába; a város püspöke nagy bőségben és kedves vendégszeretettel fogadja. Károly király elhatározta, hogy míg a róla szóló hír el nem terjed egész Magyarországon, ebben a városban várakozik. Mind ő maga, mind emberei jól nyitva tartják a fülüket, hogy meghallják, mennyire tetszik a népnek a király eljövetele. Az ország minden részében becsmérlő beszédeket terjeszt, szavaival megvetetté akarja tenni a nép szemében az asszonykirályt. A főnemeseket, akiket a szavak nem tudnak megvesztegetni, pénzzel és ajándékokkal bérelte fel, a megvesztegetés szenynyével fertőzte meg. Másokat ígérgetésekkel elhalmozva vont a maga oldalára, mint egykor Orpheus, aki állítólag hangjának édességével az állatokat és a fákat is megindította. Kevesen maradtak meg a királyné pártján régi hűségükben, színlelő arccal. A kisebb nemesek pedig, akiknek nyakát a Károly királyhoz csatlakozó urak nagy erővel szorongatták, nem tehettek egyebet, kénytelenek voltak csatlakozni hozzá.638
638 Kis Károly 1385. szeptember 15-én indult el Nápolyból. Itáliát csak október vége felé hagyta el, Zágrábban decemberig időzött.



323
ZSIGMOND ŐRGRÓF HÁZASSÁGA, ÉS KÁROLY KIRÁLY BEVONULÁSA BUDA VÁROSÁBA
Miközben Károly király ezeket cselekedte, a császári szülött a forrongásról szóló hírektől sürgetve egyházilag is, meg egyszersmind a nyoszolyán is érvényesítette a már előbb elhatározott házasságot. Őt ugyanis a szülei még Lajos király életében a császári házból a királynő udvarába hozták, hogy mint jövendő király, megtanulja a magyar nyelvet és elsajátítsa az itteni emberek szokásait. Hogy a közelgő trónbitorló ármánykodása és a hozzá csatlakozó nép dühe tőrbe ne ejtse őt, otthagyta a feleségét, és hazájának határai felé menekült. Amikor ennek a házasságnak híre eljutott Károlyhoz, nagyon lehűtötte kedvező esélyekben bízó reményeit. Azt gondolta ugyanis, hogy a császár a fiát ért sérelem miatt maga is megmozdul, és haderejét és fegyvereit ellene indítja. De a királynők előtt sem maradtak rejtve Károly ravasz mesterkedései. Ezért, mintha a lázadásról mit sem tudnának, követet küldenek hozzá, és tudakozódnak, vajon vendégként vagy ellenségként jön-e. Ő pedig szívének gonoszságát a kedveskedő szeretet hamis látszatával akarta takargatni, és ezt felelte a követnek: "Hálás lélekkel emlékezünk vissza arra a büntető hadjáratra, amelyet egykor galádul megölt atyánk iránti szeretetében, nagy erővel és nagy költségekkel vezetett Lajos király, akinek érdemei elevenen élnek szívünkben. Ezenkívül a testvéri szeretet és az a mély vonzalom, amelyet nővérünk iránt kegyelemmel teljes szívünkben hordozunk, arra ösztönöz, hogy országát lecsendesítsük, hiszen a háborúskodás – mint nekünk jelentették – tönkretette. A mi jövetelünknek az a célja, hogy az ország viszálykodó nemeseit egyesítsük, és a népet lecsendesítve visszaadjuk az országot nővérünknek."
Ez a királynőktől jött követség ismét megerősítette Károly reményét, amelyet Zsigmond házasságkötése már-már romba döntött. Azt gondolta, hogy a királynők elhiszik, amit mondott, örült, hogy ilyen jó magyarázatot agyalt ki, és tőle feltüzelve Buda felé vette útját nagy sietve.



324
A királynők nem hitték, hogy a királyi üzenet őszinte, mégis tanúk jelenlétében azt színlelik hamis arccal, hogy elhiszik. Mivel azonban belátják, hogy az ellenséges indulatú, nagy számú nemes kíséretében érkező ellenséget erővel visszaűzni nem tudják, biztonságosabbnak ítélik, ha maguk segítik hozzá óhajtott gonosz céljához. A királynők ugyanis valamiféle reménységtől vezetve amely a szerencsétlen helyzetekben gyakran fel-felcsillan: ilyen az emberi sors! – azt gondolták, hogy talán visszatér a szerencséjük, és bosszút állhatnak. Ezért mindkét királynő lenyelte a súlyos sérelmeket, és aranyos kocsiban előkelők díszes csoportjától kisérve, a közeledő Károly elé mennek, fogadják őt, és vele együtt bevonulnak a városba. Jóllehet a királynők kérték, Károly mégsem akart a várba belépni, hogy annál jobban leplezhesse gonoszságát: a szemrehányó vádak tól óvakodva általában távol tartotta magát a királyi palotát ól mindaddig, amíg nem kínálkozott alkalmas idő kívánságának beteljesülésére. Amikor tehát a szállásukra értek, és Károly a királynők közt helyet foglalt, az idősebb királynő így szólt Károly királyhoz: "Édes fiam, kedves a te emberies, a hálás szív kegyeletévei teljes magatartásod, mivel szívedben hordozod a néhai Lajos király jótéteményeit, és nem feledkezel el a te véredről: ott hagyod országodat, királynéját meg a szülötteid et, távoli földekről ide jössz, hogy lecsendesíts d a magyarok viszálykodását, és megkönnyítsd a mi küzdelmeinket. Mi nem is tudjuk meghálálni ezt a te nagy érdemedet és dicséretre méltó tettedet: a Mindenható jutalmazzon meg helyettünk mindezekért!"
Eközben és egyidejűleg halk sóhajokkal kísérte szavait. A király pedig szerény óvatossággal és lesütött szemmel ezt felelte a királynő szavaira: "Tiszteletreméltó anyám, amíg csak éltető lélek mozgatja tagjaimat, a nagylelkű Lajos király hatalmas érdemei mindig elevenen élnek a szívemben!"
Ezek után a királynők elbúcsúztak a kellemetlen vendégtől, visszatértek a királyi palotába, ahonnan jöttek, és innen figyelték, hogyan szítja Károly ellenük a lázadást.



325
KÁROLY KIRÁLY BEVONOLÁSA BUDA VÁRÁBA, ÉS A KIRÁLYNŐK GYÁSZA
Amikor Károly király látja, hogy az előkelők csoportjai körülötte rajzanak, és a fecsegő nép az ő pártjára áll, és hogy a királynőket nyíltan gyalázkodásokkal illetik, ravasz módon valami ország kormányzói címet vesz fel; ezen a címen bevonul a királyi várba.639 Károly király átkos cinkosai pedig a férfi király nevével viszszaélve, a kisebb nemeseknek és a közemberek sorából való népnek ezt mondogatták: "Ez az ország bőségesen meg van öntözve a mi vérünkkel; tapasztaltuk, hogy a tűzvész mindenfelé elpusztította az épületeket. Nos, nem is annyira a saját érdekünk, inkább a közérdek keltette bennünk a vágyat, hogy ehhez a Károlyhoz forduljunk menedékért, aki a mi királyaink törzséből sarjadt. Ekkora feladat terhét merészeltük – bízva bennetek – a vállunkra venni, abban a reményben, hogy ami nekünk tetszik, nektek is tetszeni fog. És ha a nagy teher súlya alatt elhagyna erőnk, a ti segítségeteknek kell ezt kipótolni. Tudjátok ugyanis, hogy államunk a belső csapások következtében meggyengült; rendbehozatalára és az országot külső támadásoktól való megvédelmezésére pedig ez a férfiú alkalmasabb, mint egy asszony."
Ezt mondogatták széltében-hosszában. Így azután a félrevezetett nép mintegy önmagának szerencsét kívánva mondogatta: "Meddig nyom még bennünket ez az asszonyi iga? Veszélyes dolog egy olyan király, akinek asszony a neve! Ezt a Károlyt a Mindenható az égből küldte hozzánk. Azt akarjuk, hogy ő legyen a király, mert férfi."
Ilyen ordítozással ostromolta a szemtelen tömeg a város magas palotáit, és ezek a nyugtalanító mendemondák megrontották még a királynőket is. Ennek következtében a királynők nem kis riadalomban, rettegve és remegve féltek, hogy megfosztják őket királyságuktól és egyszersmind életüktől is. Az öregebb királynő tehát szíve mélyéből feltörő sóhajok között a következő szavakat mondta: "Magyarország hálátlansággal emlékszik rólunk, hiszen
639 1385 decemberének dereka táján.



326
elfelejtkezvén a néhai Lajos király hatalmas érdemeiről, leányának ilyen hálátlan jutalommal fizet."
És elősorolván ezeket és sok más panaszait, szeméből előtörő könnyekkel öntözi sápadt orcáját. Károly király pedig a nép kegyében elbizakodva sóvár módon ráveti magát az ország gyeplőire, és mintha békét akarna teremteni, megbeszélést hirdet ravaszul, és összehívja az összes nemeseket a várba. A vár kapuit olasz őrséggel erősíti meg. Volt is a nép között ékes szavú rábeszélés! A király párthíveinek javaslatára, néhány hű ember kivételével az egész megvesztegetett nép ígéretet tett rá, hogy neki adják át Magyarország jogarát, és ebbe a hű emberek is beleegyeztek – félelemből. Egy kíméletlen hírvivő aztán a válságos helyzet hevében ilyen szavakkal tört ki a királynőkre, közölve velük a kíméletlen határozatot: "Legyetek megelégedve vele, hogy eddig uralkodtatok; ezzel is csak Isten és a mi jóvoltunkból dicsekedhettek: a továbbiakban mondjatok le békés szívvel koronáról és a kormányzásról. Nem akarjuk, hogy ezután asszony parancsoljon nekünk. Jog szerint nem is illet meg benneteket a királyság: nők vagytok, és Magyarország rajtatok kívül még nem tisztelt meg nőket királyi címmel. A ti okosságotok nem elegendő ilyen nagy ország kormányzására. Férfi dolga ez! Megmutattátok ennyi idő alatt, hogy az ország nehéz ügyeinek intézésében mennyit ér a törékeny nem értelme és karjának ereje. Amit mondtam, az ország akarata! Célszerű tehát a közösség akaratának engedni, főként olyan akaratnak, amely meg nem másítható."
E szavakra a királynők, mivel erőt vett rajtuk az asszonyi gyöngeség, érzékeiktől és erejüktől megfosztva összeomlanak, a halálos rettegéstől megsebezve alig tudják magukat tartani, hogy össze ne essenek. Mivel az anya hallgatott, a leány könnyekre fakadva ezeket a szavakat mondta: "Atyám koronájáról, amely jogszerűen illet engem, nem mondhatok le; ami a ti akaratotokat illeti, hát csak menjetek azon az úton, amelyre ráléptetek: egy aszszonynak nincsen hatalma, hogy ekkora tömeggel szembeszálljon. Csak arra kérlek benneteket, hogy néhai atyám érdemeit tekintve – ha ugyan becsülitek még valamire – legalább életünket hagyjá



327
tok meg, és engedjétek, hogy Magyarországot száműzöttként elhagyva férjemhez mehessek.”640
Az anya pedig, mivel egyáltalán nem volt megelégedve leánya válaszával, így szólt a követhez: "Kedves fiam, súlyos hírt hozol számunkra. Az asszonyi ész fogyatékossága nem engedi, hogy olyan gyorsan válaszoljunk, amint kívánod. Menj, és mondd meg azoknak, akik hozzánk küldtek, hogy a rád bízott dolgot teljesítetted. Mivel Károly király, akinek az ügyében jársz, és mi magunk egy és ugyanazon palotában vagyunk: azt, amit válaszolunk neki, személyesen mondjuk majd el." Amikor a követ eltávozott, a királynők jajgatásban törtek ki; ezt a követ jelenlétében is alig tudták már visszatartani. Egymás karjába omolva kölcsönös könnyhullatások között egyre csak sírtak. Nem is jutottak hozzá, hogy beszéljenek egymással, vagy hogy a friss fájdalmak miatt újból panaszolkodjanak, mert zokogás fojtogatta a keblüket. Sóhajtoztak és könnyeztek a királynő termében tartózkodó udvarhölgyek is. Végül a sok búsulás után az öregebb királyné ezeket a szavakat mondta, miközben a leánya hallgatott: "Ó, te Mindenható, özvegyek és árvák védelmezője! Miért felejtkeztél el igazságosságodról? Miért késik a bosszúd e hálátlan útonállóval szemben, aki a saját véréből való szerencsétlen asszonyokat, a szent méltóságuknál fogva is tisztelendő anyát és nővért, magas trónusukról elűzni, s egyszersmind a jog szerint nekik adott jogartól igyekszik megfosztani." Befejezvén szavait, a szeméről még le sem törölt könnyek árja kétszeresen ömlik. Majd az arcát elárasztó sok könny áradata után, az asszonyi dühkitörés már csillapodván, így szólt leányához, aki állandóan csak sírt: "Kedves leányom – szólt –, ez a hitszegő útonálló erővel birtokában tartja már a te királyságodat, és a kedvezősikerben bizakodva már nyíltan követeli a koronát, s azzal fenyegetőzik, hogy kiontja a mi ártatlan vérünket. Hogy tehát az új királynak örvendő tömeg hirtelen haragtól felingerelve ne rohanja meg egyszerre a királyi lakot, s hogy mi vérünkben ázva ne fosztassunk meg egyszerre a királyságtól és életünktől is: hagyjuk e félelmetes ügyet, és húzódjunk félre az elkövetkező szerencsétlenség elől. A magyar nép dühe néha a habzó szájú vadkan
640 Zsigmond Csehországba menekült.



328
dühét és a tenger hatalmas dühöngését is felül szokta múlni: sem a tisztségünk, sem a nemünk, sem a méltóságunk és érdemeink iránti tisztelet nem biztosít számunkra kegyelmet. Ez a nemzet ugyanis az alázatosság külszíne alatt büszke főt hordoz a nyakán. Ebben a nagy válságban elég, ha meggyötört lelkünket megmentjük valahogyan. Az elvesztett királyságot, ha életünk megmarad, a szerencse kedvező fordulatával még visszaszerezhetjük: Isten igazságossága megfizet minden rosszért."
A leánya erre fátyolos és zavart hangon így felelt: "Jaj nekem, drága anyám! Királyi ölben születtem, atyámtól örökölt királyi méltóságban tiszteltek, és már fel is nőttem: inkább kívánnék az életemtől megválni, semmint jogaromtól megfosztva s idegen fedél alatt élni! "
Ekkor az öregebb királyné ismételten sóhajtozva így szólt a leányához: "Királyság, hatalom és vagyon nem kívánság szerint jut osztályrészül valakinek: mindezeket a kedvező szerencse adja. Száműzetés, bilincs, szegénység, gyász és a halálnak számtalan válfaja: mindezek az emberi sors velejárói. Amit tehát a mindenható sors ad nekünk, viseljük el béketűrő lélekkel mindaddig, amíg a kedvező szerencse, mely felől nincs kétségem, vissza nem tér hozzánk."
E szavak után ruhájával felszárította könnyező szemét, Károly királyhoz megy, és kedveskedő csevegéssel így beszél hozzá: "Magyarországot – szólt –, ezt a büszke és féktelen nemzetet aszszonyi kéz nem kormányozhatja; vedd át őseid királyságát; rád száll az uralkodói jogar; használd ki tehát helyzetedet azzal a kéjes örömmel, amely vezérelt!"
A királynénak ez a válasza, amelyet Károly királyhoz intézett, nyomban elterjedt városszerte, és minden utcán visszhangzott az a hamis hír, hogy Lajos király leánya önként lemondott a koronáról.
KÁROLY KIRÁLY MEGKORONÁZÁSA
Károly a királyné válaszának nagyon megörül, és most már nem halasztja a dolgot, hanem az előkelők gyülekezetéből és a



329
köznép csoportjaitól kísérve Székesfehérvárra siet, hogy az álnoksággal elragadott koronát minél előbb elnyerje.641
Ez a város egy mély fekvésű síkságon van. A természet a falakon kívül, amelyeket nem tudom, ki épített, ingoványos vizekkel, köröskörül elterülő mocsarakkal meg mocsaras nádasokkal védi ezt a várost. Nem kevéssé díszíti ezt a várost egy kőből épült magas templom, a város közepén. Ebben a templomban van a néhai királyunknak, Istvánnak tiszteletreméltó teste, aki Magyarország első királya volt, s aki a szent hit küszöbére vezette, s megtérítette a magyar nemzetet, megsemmisítvén a régi istenek bálvány képeit. Mindig ebben a templomban szokták megkapni Magyar
641 1385. december 31-én.



330
ország királyai az ország első méltóságát és a végtisztesség utolsó kíséretét. Ebbe a templomba Károly nem úgy lépett be, mint Magyarország régi királyai, aranytól ragyogva és békés ruhákba öltözötten; iszonyú fegyveres őrségtől körülvéve jött ide. Jelen vannak a királynők is, akiket iderendeltek a kegyetlen látványosságra. Ezek előbb a szent oltárokat járják körül, majd Lajos király sírkápolnájába lépnek be. Amikor megpillantják a kegyes király márványszobrát, szívük csaknem meghasad, és a hideg követ átölelve sokáig csókolgatják a szomorú képmást, a vörös márványt elárasztják könnyeik záporával. Végül, miután szívük eltelt a szomorúsággal, haragjukat és sóhajaikat bezárják szívük mélyébe, és felszárítva könnyektől nedves orcájukat, és egyúttal mély fájdalmukat is elrejtve, képmutató arckifejezéssel felmennek a felső szentélybe. Már a szent palásttal borítva,642 az előkelőségektől közrefogva ott állt Károly, és miközben a papság a titkos értelmű isteni igéket énekelte, az esztergomi érsek kezében tartva a királyi koronát, hangos szóval, ahogy szokás, háromszor megkérdezi a népet, vajon akarja-e Károlyt királyának. Amikor aztán egyesek a párthívek ösztönzésére, mások meg félelemből felkiáltottak, hogy akarják: felkente őt királlyá, és miközben a papok ünneplő torkából harsogtak a himnuszok, a fejére teszi a szent koronát. De csodálatos dolog! Aki előbb még állítólag mindenkinek tetszett, úgy látszott, hogy senkinek sem tetszik, amikor az óhajtott célt elérte. Ugyanis a tömeg sajnálni kezdi a trónfosztott királynőket, a főembereket pedig, e gaztett szerzőit, láthatóan mardossa a belső lelkifurdalás. Ezért aztán nem volt vidám zajongás, sem dicsőítő ujjongás, ami egykor a koronázási ünnep menetét kísérni szokta. A királynők hívei pedig égtek a vágytól, hogy megöljék a hálátlan bitorlót, hogy Isten szent templomát beszennyezzék vérével, sőt bosszúálló lelküket a király vérében megfürdetve, ezer sebet osztva csillapíthassák. A király számára rosszat jelentő csodajelek nem hiányoztak! Mert amikor a szokásnak megfelelően az ünnepélyes szentmise után királyi büszkeséggel, a főemberek csoportjától kísérve kilép
642 Szent István koronázó palástja.



331
a templomból, hogy az aranytól csillogó lóra szálljon, Szent István híres lobogója, amelyre egykor a királyság legelső napja bizakodva nézett, s amelyet annyi éven keresztül kegyes tisztelettel megőriztek a jövendő királyok számára: ez a lobogó, amint előtte vitték, beleakadt az ajtósarok borításába, darabokra szakadt, és a jogart csalárdul magához ragadó királyt méltatlannak jelezte. Amikor pedig gondtalanul a budai várban tartózkodva büszkélkedett új méltóságában, gyászos csodajelekkel rémíti őt az Isten a magasból. Ugyanis az őszi időszak kellős közepén egy napkelet felől kerekedő, óriási tömegű ijesztő felhő támadt, amilyenre a letűnt nemzedékek között egyetlen öreg ember sem emlékezett Magyarországon, és igen sűrű zápor kerekedett belőle, viharos szelével, zúgásával és hatalmas üvöltés évei megrengette és remegésbe hozta a magas tornyokat és a kiemelkedő házakat, és a tetők magas csúcsait leszakítva, magával sodorta a levegőbe. Borzalmas még elmondani is. Amikor már három napja haragosan dühöngtek a vízzel terhes felhők és a hatalmas erejű szelek, az emberek azt hitték már, hogy örök káoszba tér vissza a világ. És aztán, királyi díszének leáldozása idején, csaknem közvetlenül életének váratlan romba dőlte előtt megszámlálhatatlan sokaságú holló jött és telepedett le a királyi palota tetejére. Sem emberi erő, sem ügyesség nem tudta őket elűzni, csapatosan szállongva repdestek a vár területén, és ijesztő károgásukkal az eget és az emberek fülét is rémülettel töltötték el. Csőrükkel egymás ellen fordulva sebeket vágtak egymáson, testükről kölcsönösen kitépdesték a tollakat, és a fekete tollakat meg a királyi lak tetejét piros vérükkel összevissza vérezték. Ezek a csodajelek megrendítették Károlyt, és bár érezte, hogy a fenyegető végzet súlyos előjelekkel rémítgeti, mégis a jövő reményébe ringatta magát, és úgy tett, mintha észre sem venné mindezt.
KIS KÁROLY HALÁLA ÉSPUSZTULÁSA
Eközben Erzsébet királynét, miután magas méltóságának csúcsáról letaszíttatott, súlyos keserűség gyötri, és az imént elvesztett királyság után vágyakozva meg a bosszúállás dühétől égve, burkolt cselszövéssel akarja visszaszerezni a tőle álnok csalás



332
sal elvett hatalmat. Garai nádor sugalmazása is segítette. Nála jobban senki sem sajnálta a magas méltóságuktól megfosztott királynőket. Részint a királynők iránti tisztelet indította erre, részint Lajos király érdemeit is a szívén viselte. Ekkora merészséget kívánó gonosztett elkövetésére képtelen egy nagylelkű asszony; a nádor vette rá a királynét Károly meggyilkolására, és azt mondogatta, hogy van neki egy embere, aki fegyverrel merészen rátámad a királyra. Volt ugyanis a nádor környezetében egy nemes származású, testben-lélekben bátor ember: Forgách Balázs volt a neve. Korunk nem kételkedik abban, hogy az ő nemzetségéből származnak Gimes várának ugyanezen a néven nevezett urai. A királyné és a nádor egyezséget köt vele Károly megölésére, és ahogy némelyek mondják, állítólag az említett Gimes vára volt a merénylet jutalma Forgách Balázs számára. Miután tehát a királynő és a nádorispán közt titokban egyezség jött létre, hogy megtámadják a királyt, keresték az utat-módot, hogyan hajtsák végre ezt a nagy horderejű dolgot a legbiztosabban. Ezért a nádor azt híresztelte ravasz fogással, hogy leányának közelesen tartandó menyegzőjére kell mennie: ezt színlelve új katonákkal véteti körül magát, és a külső szárnyakon is figyelmezteti a hű embereket, akiknek fájt a királynékon esett sérelem, hogy a király ellen lázadás fog kitörni, és már elő vannak készítve a fegyverek is. És mikor már úgy látták, hogy felkészültek a nagy gonosztettre, a nádorispán kioktatja a királynét, hogy koholt ürüggyel hívja meg a királyt termeibe. Február hó hideg napjai voltak, és közeledett annak a szent szűznek az ünnepe, akinek, mint mondják, Krisztus a saját rózsáskertjéből küldött rózsákat és gyümölcsöt.643 Az Úr megtestesülésének ezerháromszáznyolcvanadik éve után éppen az ötödik év végezte új körforgásával a pályáját, amikor Erzsébet királyné ennek a napnak alkonyulat a felé közölte Károly királlyal, hogy friss levél érkezett hozzá vejétől, Zsigmond őrgróf tól; arra kérte a királyt, hogy jöjjön az ő lakosztályába, vegye szemügyre a levél
643 A szűz, akinek a legenda szerint Krisztus a saját kertjéből küldött rózsát: Szent Dorottya (†300 körül). Emléknapja február 6. Az említett véres esemény pedig 1386. február 7-én történt.



333
felbontását és annak titkait, és hallgassa meg, milyen rejtett célzásokat tartalmaz. A szerencsétlen Károly király – a bűn sötét homálya már kerülgette – lejön magas lakosztályából, és olasz udvari emberei kíséretében a királyné szállására megy. Ugyanebben az órában Garai nádor – mivel így állapodtak meg – nagy csapatot hozva magával behatol a királyi várba, és miközben emberei csoportokban, ahogy meghagyta nekik, a vár kapujában visszamaradtak, ő maga azzal az ürüggyel lép be a palotába, ahol a király és a királyné tartózkodik, hogy búcsút akar venni urától és úrnőjétől, mert másnap leánya menyegzőjére kell mennie; de vele volt az összeesküvő is, karddal a ruhája alatt. Miközben tehát a királyné és a nádor a király oldala mellett ültek és különböző tárgyalásokba merültek, az olaszok eltávoznak a tanácsból, és a palotából kilépve, kettesével, ahogy ez az olaszok szokása, járkálnak a várban. Amikor a nádor úgy látta, hogy a tervezett merényletre itt a kívánt alkalom, a szeme sarkából az ott álló Forgách Balázsra tekintett, aki magára vállalta ezt a dolgot. Ő pedig megértvén a jeladást, köpenye alól előhúzza fényes kardját, villám módjára lecsap vele a királyra, és vitéz karral súlyos csapást mérve rá, rettenetes sebet ejt rajta a fején és szemöldökén, a két szeme között. A gaztett elkövetése után eltávozik az udvarból, és miközben az olaszok mindenütt nagy zajt csapnak és összecsődülnek, véres kardjával nyit utat magának a nádori csapatokig. Károly király pedig, annak ellenére, hogy ilyen nagy sebet kapott, nem esett el, hanem felemelkedvén arról a szerencsétlen helyről, ahol ült, lassú és ingadozó léptekkel megindult, és a padlózaton hosszú vérnyomokat hagyva, betegen visszament lakosztályába, ahonnan egészségesen jött le. Erzsébet királyné pedig, megrendülve a szokatlan látványtól, lakosztálya közepén eszméletlenül összeesett. A nádor pedig örülve annak, hogy véghezvitték a tervezett gaztettet, félelem nélkül megrohanja a vár erődítményeit, és a kapukat meg a tornyokat ismét magyar fegyveresekkel látja el. Az olaszok pedig, amikor látják, hogy uralkodójuk nélkül és fegyverek nélkül vannak az ellenség kellős közepén, és amikor látják, hogy a királynak vére hullik, úgy gondolják, hogy biztonságosabb, ha futásban keresnek



334
menekülést, és a várból távozva szétfutnak az egész városban, hogy fegyvert ragadva és erőben meggyarapodva visszatérjenek királyuk megbosszulására. Észrevevén azonban, hogy a király megbosszulására senki sem mozdul, és hogy a várfokokat elfoglalták, és az ellenséges csatlósok megakadályozzák őket a várba hatolásban, az első éjszaka homályában a király párthíveitől kísérve elmenekülnek, és Itália vidékei felé tartanak. Végül ugyanennek az éjszakának csendjében, kiemelik az ajtókat, kivonszolják a megsebesült királyt, fogolyként egy magas toronyba zárják és őrzik. Jaj! A sors milyen játékai győzedelmeskednek az emberi nem felett! Íme, fájdalom! Egy hitvány torony zárja börtönébe most azt a királyt, aki még az imént vigyázó őrséget állított ebbe a toronyba! Isten engedelmével ugyanis kire-kire saját vétke sújt le óriási erővel. Bárki vagy is, miért csak a kedvező sors feléd forduló arcát látod? Miért örülsz neki? Hiszen az események változásai bizonytalanok! És a végzet az eseményeket gyakran kedvezőtlen véggel zárja le! Nos, ugyanezen az éjszakán, mélységes sötétségben a királynőknek erre a célra a szomszédságában tartogatott hadi népét, mely sóvárogva várta ezt a nagy látványosságot, beviszik a városba; alig várják a kétségtelenül beköszöntő nappal megérkezését. És amikor a Titán kocsija meghozza a pirosló hajnalt, és amikor a napnak aranyos fénye elűzi a nedves sötétséget, a csoportosuló hadi erők bejárják a város összes utcáját, és azt kiáltozzák, hogy Mária a király, és bosszuló kézzel keményen sújtanak le Károly párthíveire. Betörnek az olaszok házaiba, és az általuk összehordott kincseket mohón felprédálják, és a bűnösök vérét mindenütt nagy dühvel ontják. És hogyha Horváti János bán horvátjainak erős csapatával véres küzdelemben nem keríti birtokába a Szombati kaput, ő is itt szenvedi el vétkének súlyos büntetését. Ezután Károly királyt elviszik, és Visegrád magas várába zárják fogságba. Itt sebére, mint némelyek mondják, mérgezett orvosságot tettek, és gégéjét eltörve belefojtják a lelket: szomorúan végezte be életét.644
644 Károlyt a maga kérésére szállították át egy hét múlva a visegrádi várba, s február 24-én – más forrás szerint 27-én – itt halt meg.



335
Nos, mit használt a vagyon, a királyság, mit használt, hogy a fenséges királynőket megfosztottad a hatalmi jogartól? A mindenható Szerencse megtagadta tőled, hatalmas városaid ellenére is azt az egyet, amely minden halandót megillet: a temetés végső tisztességét. Ugyanis Szent Andrásnak a már említett Visegrád vára alatt épített kolostorában jó néhány évig rothadó hullaként temetetlenül heverve az emberi nyomorúság szörnyű látványát nyújtottad, tanulságul és nagy példaként a jövendő királyoknak. Ugyanis ez a király előbb a római egyházzal is szembeszállt, és megtagadta tőle a Szicilia királysága fejében járó évi hűbéradót. Ezért szerencsétlen halálának napjánál valamivel előbb a pápa az egyházi átok bilincsébe verte őt. Ez volt az oka, hogy a király tagjai szentelt földbe nem juthattak.645
ELŐSZÓ ZSIGMOND KIRÁLY ÉS CSÁSZÁR TÖRTÉNETÉHEZ ÉS AZ Ő EGYÉB VISELT DOLGAIHOZ
Amikor hozzá merészkedem kezdeni, hogy az emberek elfelejtett tetteit újra napvilágra hozzam, nehogy hanyagságból elvesszenek, úgy gondoltam, nagyobb mértékben engedelmeskedem a te kívánságodnak, mint kérted, hiszen ésszerű oka is van, sőt a régi és meg nem ingott barátság is kényszerit rá; leginkább azért, hogy a te ösztönzésedre vakmerően elkezdett művemnek ne hiányozzék a befejezése, és hogy a mi hajdani uralkodónknak, Zsigmond királynak és római császárnak646 – akit fentebb brandenburgi őrgrófnak neveztem – a korszaka, amit az én valahogy elkészült munkám semmilyen megfogalmazásban sem érintett még, ne tűnjön tova az emberek emlékezetéből. Ahogy ez a balgatag emberek szokása, erőimnél nagyobb feladatba fogok, felvázolva azokat az eseményeket, amelyek az említett Károly király
645 Kis Károlyt még VI. Orbán pápa közösítette ki, ezért egyelőre megtiltotta eltemetését. – Itt végződik Thuróczy krónikájának harmadik része – elkészültének rendjében az első, mint láttuk. 646 Zsigmond 1387-től volt magyar, 1410-től választott német-római király (koronázása: 1414); 1433-ban római császárrá koronázták. Meghalt 1437-ben.



336
szomorú halálától kezdve jelenlegi uralkodónk647 ragyogó kormányzásáig Magyarország határain belül végbementek, és leginkább rászolgáltak a halhatatlanság dicsőségére. Ezekről az eseményekről nagyságos Országh Mihály nádorispán uram tájékoztatott engem – kit az említett császár fényes érdemeiért a szerény nemesi kunyhóból a bárói méltóság magas tisztségére emelt -, továbbá egy regisztrum,648 melyet a császár idejében saját kora emlékezetének megőrzése céljából foglaltak írásba. Mindenekelőtt elnézést kérve stílusomért és szűkszavú előadásomért, úgy gondolom, neked ajánlom mindezt, ki nem voltál rest, és írásaiddal rászorítottál engem, a gyenge műveltségű embert, e mű megkezdésére. Jó egészséget!
HORVÁTI JÁNOS BOSSZÚT ÁLL A KI RÁLYNŐKÖN ÉS A NÁDORISPÁNON
Károly király nyomorult megöletése után, amikor az ország gyeplőit ismét a királynők vették kezükbe, Károly király segítőtársai ugyancsak remegtek félelmükben, számukra biztonságot nyújtó vidékeket kerestek fel, és égtek a vágytól, hogy a király halálát megbosszulják. A királynők és a nádorispán pedig éppen ellenkezőleg azt hitte, hogy a király megölésével minden ellentétet elsimított és legyőzött, és ezért, az évnek az a része közeledvén, amikor a perzselő nap az Oroszlán csillagzat jegyébe lépve perzselő forróságával gyötri az aratókat, a boldogtalan királynők és velük együtt a nádorispán is, az esztelenség ösztönzésére, csupán az udvari emberek csapatától kísérve elindultak Budáról, hogy az ország déli részeit látogatják meg. És amikor éppen Szent Jakab apostol jeles ünnepnapján649 Diakovár felé tartanak a mezőn, a cselvetés legkisebb gyanúja nélkül, Horváti János bán, hatalmas fegyveres csapatot gyűjtve maga köré, őrjöngve és a bosz
647 Mátyás király. 648 Nyilvánvalóan: oklevél regisztrum, azaz birtokadományozó oklevelek másolatát, illetőleg rövid tartalmi kivonatát tartalmazó könyv. A XIII-XIV. századi adománylevelek bő részletességgel mesélik el egy-egy megadományozott szolgálatait, hőstetteit. Így történeti kútfőül való felhasználásuk, még kivonatban is, kézenfekvő volt. Mint a Nagy Lajosról szóló részben láttuk, Tótsolymosi Apród János is követte ezt a módszert. 649 Július 25-én.



337
szúállás hevétől égve megrohanja az udvari emberek csapatát. Heves küzdelemben csap össze a két ellenfél. És amikor a királynő és a nádorispán katonái látják, hogy az ellenség ereje meghaladja az ő számukat, megfutamodva hanyatt-homlok futásnak erednek mindazok, akik még nem estek el. Forgách Balázst pedig, aki bátran felfogta az összeütközés első csapásait, egy ellenséges lándzsadöfés a harcolók kellős közepén leveti a lováról; foglyul esik, és a királynők szeme láttára fejét veszik. Garai nádorispán pedig fontolóra véve, hogy ebből a válságos helyzetből nincs más menekvés, csak a halál, leugrik lováról, és a királynők kocsijához támaszkodva kardját villogtatja az ellenség ellen, minden erejével védelmezi önmagát és a királynőket. De mit használt egyetlen kéz védelme, amikor mindenfelől ellenséges karok szorongatják, és halálos nyíllövések sebzik? A testébe fúródó nyilakat, hogy ne akadályozzák sújtó karját, nádként tördeste el, és mindaddig szembeszállt az egész csapattal, míg egy katona a királynők kocsija alól, ahonnan nem tartott támadástól, a lábánál fogva le nem rántotta, és a királynőknek és szolgálóiknak az elkövetkezendő halál félelmétől egyre erősödő éles sikoltozása közben le nem vágták a fejét. Az ő pusztulása után – a királynők udvari kísérete részint elesett, részint megfutamodott – a horvátok tiszteletet nem ismerő vadsággal megrohanják és feldöntik a királynők kocsijait. A királynőket és udvarhölgyeiket, nemüket nem kímélve és királyi méltóságukat nem tisztelve kivonszolják a kocsikból, és sok gyalázkodással illetve fogolyként viszik bánjuk színe elé. Amikor a bán Károly király meggyilkolását számos szidalmazó szóval szemükre veti, az öregebb királynő a földre borulva, térden állva, könyörögve emeli fel a kezét: "Könyörülj, bánom, könyörülj – szólt –, emlékezz arra a jótéteményre, amelyben néhai Lajos királyunk részesített! Ne légy kegyetlen az ő ártatlan lányához! Én vagyok a gonosztett szerzője! A gonosztett másik szerzője, aki engem is ide juttatott, már elvette büntetését. Könyörülj a gyöngébb nemen legalább a becsületed kedvéért, mert én sem vétkeztem ok nélkül."
A királyné még tovább beszélt volna, de a bán eltávozott. Amikor pedig az éjszaka a nappali világosságot elűzve mindenütt szétöntötte homályát, Erzsébet királynét elvezetik, és nyakára



338
kötelet kötve belefojtják az Ózsva folyó mély vizébe.650 A királynő nemességükkel és szépségükkel tündöklő palotahölgyeit pedig ugyanezen éjszakán, mint mondják – és ezt én hitelesnek tartom a gyalázat ágyába vonszolták. Amikor aztán a hajnali szürkület a nappalt fényessé tevő közelgő nap felkeltét hirdette, sebtében felkerekedtek, és lovaik gyeplőjét Horvátország felé irányítva, sietősen átkeltek oda, és magukkal vitték fogolyként az ifjabb királynőt. Mennyire forgandó, fájdalom, a szerencse különféle változásai miatt az emberi sors! Ki gondolta volna, hogy a királynőkre előbb reá mosolygó sors hirtelen megváltozik, s hogy bosszújuk végrehajtása után ilyen hamar és ilyen váratlanul elkövetkezik vétkük megtorlása? A királynők és a nádorispán ugyanis Károly király meggyilkolása miatt szenvedték el ezt a büntetést. Mert az, aki a mindenséget teremtette, lát mindent, és nem tűri, hogy bármilyen vétek elkerülje ítéletét és megtorlás nélkül maradjon.
ZSIGMOND ŐRGRÓF VISSZATÉRÉSE BUDÁRA, ÉS A KIRÁLYNŐ KISZABADÍTÁSA
Akkor, amikor Károly király vérét és vele együtt a lelkét is kiadta, Erzsébet királyné friss örömében megíratta a véghezvitt események sorát Zsigmond őrgrófnak, és követei útján arra kérte, hogy sietve jöjjön vissza. Ennek következtében Zsigmond – őrgróf, mielőtt még a királynők rettenetes szerencsétlenségének hírét hallotta volna, a csehek nagyszámú fegyveres csapatával és Felső-Magyarország számos főemberének kíséretében késedelem nélkül bevonul Budára, és a várba is bebocsátják várakozás nélkül. Ezekben a napokban az ifjabb királynőt a Krupa nevű, Horvátország vidékén fekvő várban tartották fogva.651 Mikor Horváti János bán meghallotta, hogy az őrgróf Budán van, s hogy a főemberek az ő pártjára álltak, szívében-lelkében elcsüggedt, és súlyos gondok zúdultak rá. Ezért felkereste a ki
650 Erzsébet királynét 1387 januárjában gyilkolták meg. Tetemét jó egy hónap múlva temették el Zágrábban. 651 Időközben Horváti Pál átkelt Nápolyba fegyveres segítségért. Zsigmond levonult a szlavón határszélre, s csak a nápolyi erősítés közeledtének hírére vonult vissza Budára.



339
rálynőt, és így szólt hozzá: "Bár nagyon is megérdemeltétek mindazt, amit veled és anyáddal szemben elkövettem: most mégis szánom és bánom mindezt. Az volt a szándékom, hogy téged is ugyanolyan végre juttatlak, mint anyádat, mert jól tudom. hogy nekem az életembe kerül, ha a te életed megmarad. De hogy kezemet ne szennyezze jóltevőm vére, úgy döntöttem, hogy szabadon engedlek, de csak azzal a feltétellel, hogy hitedre megesküszöl, hogy sohasem lesz okom megbánni szabadon bocsátásodat. Ha nem esküszöl meg, végrehajtom, amit elkezdtem: hadd fizessek mindenért, ha kell, egy és ugyanazon rajtam vett büntetéssel."
Ezekkel a szavakkal eltávozott. A zsarnok gőgös beszéde a királynő szíve mélyéig hatolt. Szeméből bő áradatban csorognak könnyei, és végigfolynak sápadt orcáján. Végre hosszú kesergés után megszárítván szemét, kéri, hogy hívják hozzá a bánt. Amikor megjelenik, a királynő félelemtől remegve nemcsak az eskütételt vállalja, hanem azt is, hogy mint atyját fogja tisztelni, mivel az életét meghagyta. Odahozzák tehát a szent ereklyéket, és a királynő valóságos esküvel megerősíti mindazt, amit a bán kíván. Utána befognak a királynő kocsijába, és a királynőt, mintegy villámcsapás elől menekítve, az óhajtott Buda városába kísérik.652
ZSIGMOND KIRÁLY MEGKORONÁZÁSA
Mindezek kegyetlenül gyorsan, három év vagy alig valamivel több idő leforgása alatt történtek. Lajos király halálát követően, sok vér ontásával és nagy vagyonok elrablásával. Végre az ország nemesei – mivel inkább a béke kedves gyönyörűségének akartak örülni, mint súlyos háborúskodásban gyötrődni – az Úrnak ezerháromszáznyolcvanhatodik esztendejében,653 ennek az évnek is abban a szakaszában, amikor a madárkák édes dalától zengő kedves tavasz a maga pályafutásának a vége felé közeledik, és már az elkövetkező forró nyár számára készíti a szállást, piros rózsákkal
652 Mária 1387. június 4-én szabadult ki Frangepán János, valamint a velencei flotta ostroma következtében. 653 Az évszám téves; ettől függetlenül is Thuróczy itt meglehetősen összevonja az időben egymástól távoli eseményeket, és motivációjukkal is adós marad. – Zsigmond királlyá választásakor és megkoronázásakor (1387. március 31.) Mária királynő még a Horvátiak fogságában volt. A koronázás természetesen nem esett pünkösd napjára.



340
ékesítve, amikor a Nap szekerét húzó két paripa az ég boltozatán már magasabbra szokott hágni: azaz Pünkösd nagy napja táján, összegyülekeztek Székesfehérvárra.
Itt Mária királynő egybehívta a nemesek egész testületét, és tőlük körülvéve felállt, és miközben orcáit könnypatakok öntözték, nehéz sóhajok kíséretében ilyen szavakat intézett a néphez: "Urak, testvéreim! Ti megemlékeztetek atyám érdemeiről, jó lélekkel voltatok hozzám, és nem ingattátok meg uralmamat, amelyet ti adtatok nekem. Ezért Istennek is, nektek is mérhetetlen hálával tartozom. Tudjátok, hogy a háborúnak milyen szélvésze rázta meg kormányzatunkat a most elmúlt napokban. Hogy én magam milyen veszélyes viharokat szenvedtem el, nem is szükséges színetek előtt elmondanom, sem nektek végighallgatnotok.



341
Úgyis mindent láttatok vagy hallottatok. Azt hiszem, még nem veszett ki elmétekből, hogy drága emlékezetű atyám még életében és a ti hozzájárulásotokkal, milyen feltételek mellett kötött hozzá engem házassági szerződéssel ehhez a herceghez (és itt kezével a mellette álló Zsigmondra mutatott). Hiszem, hogy ami akkor tetszett nektek, most is tetszik. Íme tehát jegyesemet megteszem királynak, és az ország fölötti rendelkezési jogot s egyszersmind a koronát is neki engedem át. Legfőként azért teszem ezt, mivel figyelembe veszem, hogy ti nem szeretitek az asszonyi uralmat, és nem is elég erős ez -a tények tanúsítják – ilyen szilaj nép gyeplőinek irányítására."
Egyszersmind az egész nép színe előtt maga mellé állította az őrgrófot, és így szólt: "Ez az én uram és férjem, ez a ti királyotok. Kíméljétek tehát az országot, és ne pusztítsátok saját magatokat kölcsönös gyilkolással. Mert a világon mindenhol a legfőbb jó a béke: és egy nép egyetértése a szomszédos országoknak félelmetes!"
Tetszett a királynő beszéde az összes jelenlevőknek. Tehát az említett Pünkösd ünnepének nevezetes napja beköszöntvén, Zsigmond őrgrófot életének huszadik évében Magyarország többi királyának módjára és nagy vigasság közepette ünnepélyesen felkenték királlyá és megkoronázták.



342
HORVÁTI JÁNOS BÁN MEGBÜNTETÉSE
Amikor Zsigmond király szerencsésen elnyerte Magyarország jogarát, Mária királynő az elszenvedett szerencsétlenség megbosszulásának már rég megfogant vágyától égve, egyre gyakrabban biztatta Zsigmond királyt arra, hogy emelje fel bosszúálló karját a felségsértők ellen. Sűrű ösztökélésével állandóan zaklatja, könnyeit sem kíméli, és az általa elviselt szenvedéseket ezer változatban hánytorgatja fel előtte. Ezekben a napokban Horváti János bán a Pozsega várának nevezett királyi várba vonult be fejének védelmére. Zsigmond király tehát felesége állandó panaszai miatt felindulva felszereli csapatait, azt színleli, hogy a Dunán túli részekre küldi, Bulgária felé: de aztán visszafordul, és az említett várat ostrom alá veszi. Ostromzárral vette körül az említett várat, hadigépekkel vette heves ostrom alá. Mivel az ostromlók joggal reménykedhettek a város gyors bevételében: egy éjszaka, amikor a földön mindenütt szétterülő sötétség titokban történő cselekedetekhez alkalmas időt biztosított, Horváti János bán leugrott a várból, és szabad utat kapott a várnak azon az oldalán, ahol Lackfi István vajda, meg egy másik [Lackfi] István, a simontornyai, tartott őrséget; ezek hűséget színlelve részt vettek a király hadivállalatában.654 A bán még azon éjszakán átkelt a Száva folyón – nem tudni, hajó segitségével-e vagy úszótudományával – és a Dobor nevezetű várba futott, amely Boszniának Ozora nevű vidékén fekszik. Itt találta Pál zágrábi püspököt, és gonosztettének többi cinkostársát. Ezekben az időkben a bosnyákok, dalmátok és velük együtt a horvátok ugyanezen János bánnak és kísérete főembereinek rábeszélésétől megfertőzve a magyar jogar iránti köteles hűségtől elpártoltak, és az országnak azon a vidékén tűzzel-vassal nagy pusztítást vittek végbe. Ezért Zsigmond király csapatai számát más csapatokkal megnövelve, mindenfelől nagy fegyveres erőtől kisérve átkelt a már említett Száva folyón, hogy ezeket az országrészeket is saját uralma alá hajtsa, és hogy azt a várat is bevegye, amely a hűtle
654 Ez még korábban esett meg, 1386 tavaszán. Zsigmond csak az utóbbit marasztalta el árulásért; a vádat Thuróczy terjeszti ki Csáktornyai Lackfi Istvánra



343
neknek védelmet nyújtott. Hatalmas erővel bevonult Bosnyákországba. János bán pedig a király hadjáratának komoly voltától megrémülve, jobban bízott a futásban – amely már egyszer sikerült neki –, mint az említett vár védelmében, és ezért több, ugyanazon mételytől megfertőzött cinkosával együtt kiment a várból, mielőtt körülzárták, és szökevényként kóborolt a dombok és szakadékok között. De ez a szökése egy cseppet sem vált a javára, beleesett a király által ellene állított csapdába, és fogságba került. Zsigmond király pedig, miután az említett Dobor várát bevette, és a bosnyák királyt655 meg Dalmáciát és Horvátországot a hűség igájába fogta, visszatért hazájába. János bánt pedig Pécs városában a kivégzés legborzalmasabb válfaj ával, ahogy a királyné dühe követelte, végeztette ki. Először ló farkához kötözve körülhurcolták a város utcáin, majd tüzes fogókkal megkínozták, azután négyfelé vágták, és az utókor elrettentő okulására a város kapuira függesztették tagjait: ugyanazt a kegyetlenséget szenvedte, amellyel ő sanyargatott másokat. Sokakat kivégeztek, a zágrábi püspököt azonban nem ölték meg; de azt egész életében nem tudta már elérni, hogy visszahelyezzék püspöki székébe.
ZSIGMOND KIRÁLY MOLDVA ELLENI HADJÁRATA
Korábban, amikor Magyarország az asszonyi kormányzás idején súlyos háborúskodás ok között hánykolódott, Moldva és vele együtt Havasalföld vidéke nem tért jó belátásra – méltatlannak tartván a királynői uralmat –, és nem engedelmeskedett utóbb Zsigmond királynak sem. Ő tehát megkoronázásának negyedik évében újból fegyvert fogott, és megtámadta, hogy engedelmességre szorítsa őket. Ebben az időben egy bizonyos István vajda tartotta kezében Moldva irányításának gyeplőit.656 Ez egész népének haderejét mozgósította, hogy a király elől elzárja a behatolás útját, és a havasokat és a szakadékok között vezető meredek uta
655 Dobisa Istvánt. 656 Moldva és Havasalföld fejedelmei a lengyel királlyal léptek szövetségre. Zsigmond 1394-ben szánta rá magát, hogy visszatérítse őket a maga hűségére.



344
kat, amerről a királynak jönnie kellett, torlaszokkal meg íjászőrséggel erősítesse meg. És amikor a király a kelepcéről mit sem sejtve a havasok közé érkezett, rátámad íjászainak hatalmas seregével. Hullanak a dárdák emberekre és lovakra egyaránt, és a nyilak sűrű zápora csaknem az egész királyi sereget elborítja. A király katonái azonban leszállnak lovukról, vitéz kézitusával kísérlik menteni életüket, és nagy harci hévvel megrohanván az oláhokat, visszavonulásra kényszerítik őket, sokakat megölve, a futókat a havas ok meredélyein kíméletlen öldökléssel sújtva közülük. Így, miután karddal vágtak maguknak utat, a király az említett István vajdának csaknem a lakhelyéig nyomult előre. A vajda pedig, amikor eszébe vette, hogy a kegyelemkérésen kívül semmi sem segíthet rajta, a királyhoz ment, és az uralma alá tartozó oláh főemberekkel együtt a király előtt földre borulva ezekkel a szavakkal könyörgött a királyhoz, hogy a súlyos vétkéért járó büntetést elkerülje:
"Dicsőséges fejedelem! Királyi kegyelmed bocsásson meg nekünk, kik bocsánatodért esdeklünk. Annak súlyos következményeit, amit vakmerőségünk a köteles hűség ellen vétve botorul elkövetett, hárítsa el kegyelmes jóságod. A királyi méltóság számára ugyanis nem kisebb dicsőség megkegyelmezni a legyőzöttnek, mint megtörni a kemény makacsság ot. Hiszen úgyis csak por vagyunk a talpad alatt! Te vagy a mi urunk és királyunk! Azt a kegyet tehát, amelyet tetteink alapján nem kérhetünk, királyi jóságod megadhatja nekünk."
Szavaik végeztével mindnyájan lehajtották fejüket, és várták a király bocsánatát. Zsigmond király így felelt:
"Noha királyi felségünk sérelme méltó büntetést kívánna, mégis, hogy hírnevünk dicsőségét kegyetlenség vétke ne mocskolja, megkegyelmezünk s egyszersmind megbocsátunk nektek, és ismét kegyelmünkbe fogadunk, ha ezután nem vétetek ellenünk."
István vajda és hívei erre a király lábához borulnak, és csókolgatják a királyi köntös szegélyét. Ezután őszinte hűséget fogadnak, az évi adó megfizetését ígérik, és mindezt hitbeli esküvel megerősítik. Zsigmond király visszatérve, katonáit és fegyvereit egy évig nyugtatta.



345
ZSIGMOND KIRÁLY HAVASALFÖLDI HADJÁRATA, ÉS MÁRIA KIRÁLYNÉ HALÁLA
Ezek után Zsigmond király, kormányzásának hatodik évében, a havasokon túli népek ellen háborút indított. Ez a nép, hogy megvédje önmagát, nem elégedett meg a saját haderejével, hanem egy erős török sereget is zsoldjába fogadott. A királyi csapatok a havasokon átkelvén, leereszkedtek ennek az országnak sík vidékeire, a két ellenség felállította hadsorait, és összecsapott hadi zászlóik alatt, és már-már kézitusába kezdett; de a törökök meg az oláhok megrémültek a király serege ragyogó fegyverzetének fényétől, és a biztos futásra bízták magukat. A királyi hadsereg pedig üldözte őket, amíg csak tudta. Jobbra-balra hullottak a törökök meg az oláhok, és még sokkal többen estek volna el, ha a király katonáinak lovai, amelyeket a rajtuk ülők fegyverzetének óriási súlya nyomott, utol tudták volna érni futásban a futókat, és a bekövetkezett éjszaka nem tette volna lehetővé a menekülőknek, hogy biztonságosan átkeljenek a Dunán. Zsigmond király tehát megfutamította a vele szembeszálló csapatokat, és Kis-Nikápoly várát657 vette körül erős ostromzárral. A törökök és az oláhok együtt védelmezték, és a falak közül gyakran kitörve nem kis kavarodást keltettek a király seregében. A király azonban hadigépeket hozatott oda, a várat nagyrészt rommá tette, és ostrommal bevette. Védőiket részint megölte, részint foglyul ejtette, és a várat magyar őrségre bízta. Végül a vidék népét az engedelmeskedés igájába hajtotta, és diadallal, szerencsésen visszatért Magyarországra. De még nem volt otthon, amikor Mária királynőt súlyos betegség lepte meg, és a királynő itthagyta az országot s egyszersmind az életet is. Halála nem kis gondot okozott Zsigmond királynak. Ugyanis a lengyelek királya, László, a házasság kedves életközösségében feleségül bírta az elhunyt királyné édes testvérét, akit Hedvignek neveztek. László azt gondolta, hogy az ő felesége az elhalt nővér jogarát birtokába veheti, és nagy hadat indított Zsigmond király ellen. És ha a tisztelendő atya, Kanizsai János
657 Erődítmény Nikápolytól (ma Nikopol Bulgáriában) mintegy tizenkét km-re, a Duna északi (román) partján.



346
esztergomi érsek úr nem erősíti meg az ország végeit a fegyveresek nagy csapatával, a nagyravágyó uralkodó Zsigmond király távollétében nem csekély zavart okozhatott volna a kormányzásban.
HARMINCKÉT VITÉZ KIVÉGZÉSE
A sikerek nemcsak a királyokat, de még a kisebb vagyonú egyszerű embereket is – akiknek helyzetük azt javallaná, hogy maradjanak csendben – szokatlan dologra ragadják, erkölcseikben megváltoztatják, és különféle csalóka ábrándokba sodorják. Amíg az ember sorsa a szerencse ösvényén halad, megnövekszik a szerencsés ember önbizalma; és ez egyszersmind arra készteti, hogy veszélyes ügyekbe bonyolódjék. Míg Zsigmond királyt kedvező szerencse kísérte, a szokásosnál is önhittebb lélekkel törekedett rá, hogy az ország lakosai közül azokat a kitűnő nemeseket, akik ellene és a királynő ellen súlyosan vétettek – amikor tudniillik a királynők kormányzata a maga balszerencsés útján haladt –, vagy hűségre és hálára kötelezze, vagy halállal sújtsa. Ezeket azonban a vakmerőség esztelen makacssága vezette, és inkább akartak meghalni, semmint egy nekik nem kedves uralkodó alatt élni. Ezek voltak azok a nemesek, akiket a mi korunk harminckét vitéz néven emleget. Ezek közé tartozott egy dicső és minden magyarok közt nagy dicsérettel magasztalt híres-neves vitéz, név szerint Kont István, a Hédervári urak előkelő véréből, s akiről a mi korunkban kiváló ereje és vitézsége miatt nemcsak beszélnek, hanem zengő lanton énekelnek is. Ezek a vitézek kóborolva bejárták az ország vidékeit, és ez Zsigmond király gyalázatára volt. Ezért ő, gyanakodva, hogy felkelést szerveznek ellene, elhatározta, hogy elfogatja őket, és egy cselvetésben és fegyverforgatásban egyaránt jártas férfiút, a hozzá hűséges Vajdafi Györgyöt bízta meg, hogy erőszakkal vagy csellel vezesse őket a színe elé. Mialatt a vitézeket a Száva mentén az ellenségeskedés minden gyanúja nélkül a közelgő hajnal édes álma tartotta fogva tábori szállásukon – kivéve Korpádi Jánost, akiről az a hír járja, hogy az álom sohasem tartotta fogva piros hajnal idején –, Vajdafi György rájuk rontott. Az alvók talpra ugorva fegyvert ragadnak.



347
Amaz ígéret azt ígéri nekik, hogy kiengeszteli irányukban a királyt: de mert fegyveres katonasága is erősebb volt a vitézek erejénél, meg is félemlítette őket. A vitézek látták, hogy egyenlőtlen küzdelem volna az ellenséggel fegyveresen szembeszállni, és engedtek az ígéreteknek. Mikor azonban Horom városához érkeztek, súlyos bilincseket raktak rájuk, és kocsin Buda városába szállították őket. A nemesek még az úton összebeszéltek, hogy ha a király színe elé kerülnek, egyetlen üdvözlő szóval sem tisztelik meg. Így is történt. Mert amikor Zsigmond király nemeseinek karától körülvéve helyet foglalt, és a nemeseket színe elé vezették: egyikük sem nyitotta üdvözlésre a száját, és sem fő-, sem térdhajlással nem mutatták ki tiszteletüket. Ez a megaláztatás még nagyobb haragra ingerelte Zsigmond királyt. Ezért heves haragjában Buda városában, Szent György vértanú piacán lefejeztette őket. Némelyek azt állítják, hogy Kont István, amikor a lefejezés büntetését el kellett szenvednie, a hóhér csapását szembefordulva akarta fogadni, szemtől szembe, és azt mondta, hogy ő már sokszor és szemrebbenés nélkül nézett szembe a fenyegető halállal, és most sem fél tőle, hanem szembe akar vele nézni. Egyesek azt állítják, hogy ezek a nemesek harmincegyen voltak. Kivégzésük után azonban Kont István Csóka nevű kardhordozója feltartóztathatatlan könnyekben tört ki, és állandóan zokogott. A király látta, és azt mondta: "Fékezd, fiam a könnyeidet, hagyd abba a sírást; íme én, a te urad, többet adhatok neked, mint az, akit lefejeztek." A fiú állítólag ezt felelte neki: "Sohasem szolgálnálak téged, te cseh disznó." A király parancsára ugyanazt a büntetést kellett elszenvednie, mint urának, így lett teljes a mondott szám. Miután a vitézek vérüket és ezzel együtt lelküket is kiadták, az említett város külvárosában levő, az Utolsó Útról nevezett kápolna temetőjének szentelt földjében nyertek örök lakóhelyet, míg nem harsan fel az angyal trombitája.658 Ezeknek a vitézeknek a halála volt az a hamu alatt lappangó szikra, amely utóbb hatalmas tűzvészt vetett Zsigmond király és a
658 Ti. a végítélet harsonája. – Ezek az események 1388-ban történtek.



348
magyarok közé; és ez volt az oka, hogy uralkodása életének utolsó napjáig sohasem volt biztonságos.
ZSIGMOND KIRÁLY SZERENCSÉTLEN HADJÁRATA NAGY-NIKÁPOLY VÁRA ALATT
Boldogult Lajos király szerencsés uralkodása idején a görögök között nagy viszálykodás támadt, és Görögország súlyos belviszályok között hánykolódott. Két ura volt ugyanis a görögöknek; nem azonos szülőktől származtak, mégis mindketten azt állították, hogy a császár rokonságából valók, és megilleti őket az uralom joga. A görögök pedig egyformán szerették és követték őket: tetszésük szerint ki ezt, ki amazt, s az így bizonytalan császári címért polgárháborúban csatározva küzdöttek. És mikor az egyikük659 úgy látta, hogy pártja alulmarad, a bosszú vágyától vezérelve ügyének megsegítésére pénzzel és ígéretekkel Ázsiából Görögországba hívta I. Amurát török császárt, a törököknek a császárság kezdete óta a harmadik uralkodóját. Nem is került nagy fáradságába, hogy rávegye a török császárt arra, amire már azelőtt is vágyva vágyott, és amin minden erejével fáradozott. A görög tehát hajókon átszállította őt és csapatait a Hellészpontoszon Trákiába, azzal a feltétellel, hogy a háború befejezése után ismét visszaszállítja. Így vonult be a török nép Ázsiából Európába. A görögöknek ez a fonák tette olthatatlan máglyát lobbantott lángra Európa területén, azóta is állandóan lobog, és a mi földünkön is kisarjasztotta nyomorúságunk bőségesen tenyésző dudváit. Amurát ugyanis nem azt forgatta elméjében, amit megígért, hanem azt, amiről úgy gondolta, hogy hasznára válik. Napról napra húzta-halasztotta ugyanis – ha alkalom adódott rá – a háború megindítását, hogy a görögök ereje a kölcsönös öldöklésben megtörjön, és ő még ép haderejével rájuk támadva könnyűszerrel fölébük kerekedhessen és elnyomhassa őket. Számításában nem is csalódott. Mihelyt észrevette, hogy a görögök a hosszas háború következtében meggyengültek, és belső erőforrásaik kimerültével már nem tudnak önmagukon segíteni: ürügyet keresve ellenük
659 V. (Palaiologosz) János császár (1341-1391) 1379-ben I. Amurát vagy Murád szultán (1359-1389) segítségével szerezte vissza trónját pártütő fiától, Andronikosztól.



349
fordította fegyvereit, s miután alkalmas időben elfoglalta a Hellészpontosz tengere mellett fekvő Gallipoli városát, a többi görög várost ostromzárral veszi körül, földjeiket pusztítja, s mindaddig szakadatlan dúl mindenfelé, míg Trákia nagy részét saját hatalma alá nem hajtja. Ettől kezdve a törökök hatalma napról napra gyarapodott, és amikor Lajos király halálával Magyarország gyeplői Zsigmond királyra szálltak, Bajazid török császár,660 aki atyjánál, Amurátnál nem kevésbé éles eszű és rátermett volt, sőt a veszélyes vállalkozások megkísértésében még merészebb is, rövid idő leforgása alatt egész Trákiát, Tesszáliát, Makedóniát, Phókiszt, Boiótiát és Attikát részint erőszakkal, részint meghódolás révén elfoglalta és saját uralma alá vetette. Ellenséges fegyverekkel támadt a moesiaiakra is, akiket mi bolgároknak nevezünk, és akik Zsigmond király fennhatósága alá tartoztak. A király elküldte követeit Bajazidhoz, és megüzente neki, hogy a jog szerint hozzá tartozó országot ne dúlja. A császár azonban különböző ürügyekkel halogatta a választ, és közben Bulgária egész földjét hatalmába kerítette. Végül egy háznak minden falát teleaggatta különféle fegyverekkel: lándzsákkal és pajzsokkal meg tegezekkel, amilyeneket a törökök harcaikban használnak; ide vezette a király követeit, és állítólag így szólt hozzájuk:
"Térjetek vissza királyotokhoz, és mondjátok meg neki, hogy ehhez a földhöz, mint látjátok, nekem is elég jogom van" – és a falakon függő fegyverekre mutatott. Ez az esemény Zsigmond királyt nem kevésbé félelmetes bosszúra ingerelte. Ezért uralkodásának tizedik, az Úr testetöltésének pedig ezerháromszázkilencvenhatodik esztendejében birodalmának egész fegyveres erejét mozgósítva óriási sereget hozott össze. A nagy királyi hadjáratra egyéb népek közt Burgundia hercege és a frankok vagyis gallok népe is nem kis fegyveres erőt és harcos férfiak vitéz csapatát hozta el. E fegyveres csapatok nemeseinek címere egészen az én időm ig Budán, a domonkos
660 I. Amurát a szerbiai Rigómezőn ivott ütközetben (1389) – amely eltörölte a középkori szerb állam önállóságát – meghalt. Utódja I. Bajazet vagy Bajazid lett (1389-1403).



350
rendi barátok Szent Miklós hitvallóról elnevezett kolostorában, festményeken megörökítve és a falakra aggatva megmaradtak emlékeztetőnek. Zsigmond király tehát elindult seregének hatalmas sokaságával, átkelt a Dunán, és nemcsak hogy nem félt a törökök császárától, hanem némelyek szerint a következőket mondotta: "Kell-e félnünk embertől? Hiszen ha a mérhetetlen égbolt ránk szakadna, lándzsáinkkal még azt is föltartanánk, és nem esne bajunk."
Rácországon kegyetlen dühvel, nagy fosztogatással és borzalmas hadizajjal keresztül vonult, és megérkezett Bulgária vidékére. Itt Orehovo és Viddin városát meg e vidék számos más erődítményét, melyeket a törökök harcias csapatai védelmeztek, bevette a saját maga meg övéi nem csekély vérhullatása árán. Végre az év nyarán, mikor a szőlőtők ék már édes gyümölccsel fizetnek gondozóiknak, azaz Szent Mihály arkangyal ünnepe táján661 tábort ütött Nagy-Nikápoly várának mezején. A törökök pedig gyakran kitörvén a várból, ingerelték a király seregét. Sokakat megsebesítettek, de még gyakrabban tértek vissza ők maguk sebektől borítva. A török császár pedig – akit a mi véneink, mint említettük; Bajazidnak hívtak, Nicolaus Secundinus pedig Aeneas, sensi püspök662 számára a törökök népéről és eredetéről írva Chalapinnak nevez – hallván, hogy a király nagy hadikészültséggel betört a birodalmába, hasonlóképpen népe egész haderejét fegyverbe szólította, és övéi vitéz seregének közepette közeledett, hogy szembeszálljon a király hadával. A gallok, vagyis a frankok pedig felbuzdulva az ellenség jövetelének hírén, a király elé járultak, és kérték: engedje meg, hogy ők fogják fel az ütközet első csapásait, amelyek a leghevesebbek és legkegyetlenebbek szoktak lenni. Amikor tehát feltűnt maga a császár mindenfelől ordítozó csapatoktól körülvéve, és a pogányok nagy haderejét a király tábora ellen vezetve, a frankokat féktelen harcvágy fogta el, és mielőtt az egész királyi sereg hadirendben felállt, hogy zászlai alatt meg
661 1396. szeptember 29-e táján. 662 Nicolaus Secundinus ismeretlen személy. A másik író Enea Silvio Piccolornini, jeles XV. századi humanista, később II. Pius néven pápa (1458-1464).



351
kezdje az ütközetet, csatába bonyolódtak, kirohantak a táborból, és előreszáguldva rárohantak a szemben álló csapatokra, szokásuk szerint lóról leszállva, gyalogosan harcolva. A két ellenfél közt javában tombolt még a rettentő ütközet, amikor a magyarok megpillantották a frankok rendetlen futásban a király tábora felé száguldó felkantározott lovait. Nem ismerték még a harcmodorukat, és azt hitték, hogy az ellenség teljesen elpusztította őket. Egyszerre felbomlott a rend, és nagy tolongás közepette otthagyták a tábort, és benne az ostromgépeket; a mezőn mindenfelé szétszélednek, az ellenség kíméletlenül a nyomukban van, és futásra kényszenti őket. Óriási öldöklés vette kezdetét. A magyarok közül sokan elestek, sokan fogságba jutottak. És ha a király egy hajón nem lel menedéket, akkor nem az ég – miként állítólag a fejedelem elbizakodottságában kijelentette –, hanem az ellenség fegyveres ereje zúzta volna össze.
A ZSIGMOND KIRÁLY ELLENI ÖSSZEESKÜVÉS, ÉS ZSIGMOND ELFOGATÁSA
Fájdalom, micsoda viszályokat támaszt, mekkora gyűlöletet szül az emberi sors, ha mostoha szerencse vezérli, és nemkívánatos ösvényeken halad! Néha kedves barátokból is ellenséget csinál- főként a magyar nemzet sarjainál. Zsigmond király, aki eddig kedves volt nemzetének szemében, népének súlyos veresége után gyűlölet tárgyává lett. Félt ugyanis, mint egykor a perzsák királya, Xerxész, szerencsétlen görögországi hadjárata után,663 hogy azok, akiket olyan szerencsétlenül vezérelt, előre nem látásáért megbüntetik. Ezért, mint valami szökevény, evezős hajóján a Dunának és a tengernek mély hullámain Konstantinápoly városába, innen Rhodosz, majd Dalmácia és Horvátország partvidékére hajózott. Kíséretében voltak az ország leghatalmasabb emberei: János esztergomi érsek úr meg a testvére, Kanizsai István. Követek útján kipuhatoltik az ország főembereinél, mi volna a király számára a legelőnyösebb. Közben a fentebb már említett férfiak, Lackfi István vajda meg a másik István, a simontornyai,
663 I. Xerxész perzsa király (i. e. 485-465) 480-ban Szalamisz szigeténél vereséget szenvedett a görögöktől.



352
régi bűnükben elbizakodva több bűntársukkal egyetemben akiknek szívügyük volt, hogy Zsigmond király ne uralkodjék tovább – követeket küldtek a felséges ifjú Lászlóhoz, a nem sok évvel ezelőtt meggyilkolt Károly király fiához,664 aki ekkor Apuliában atyja szerepét töltötte be az ország kormányzásában, és megígérték neki, hogy Magyarország jogarát a lehető legsimábban átadják neki. Ő azonban szem előtt tartván és emlékezetébe vésvén atyjának szerencsétlen sorsát, ami őt magyarországi uralma idején utolérte, nem sietett annyira, mint atyja, hogy a magyar uralmat megszerezze magának, noha megígérték, hogy Zsigmond királyt eltávolítják az útból, és biztosítják nyugodt uralmát. A két István észbe véve, hogy László nehezen mozdul, nem állt el szándékától, és hogy akaratukat könnyebben véghezvihessék, követek útján írásbeli esküt vettek ki László királytól, hogy ha elnyeri a jogart, mindazt jóváhagyja, amit az ő nevében megcselekedtek az országban. Ez a megegyezés a nemesek nagy részét a hűtlenség tévútjára vitte. E bűn bélyege sokakat lealacsonyított: ezeknek sarjadékai még a mi korunkban is sírnak innen származó paraszti sorsuk miatt. A dolgok titokban szervezték, de a király előtt mégsem maradt rejtve. Ez alatt az idő alatt a napok a maguk szokásos körforgásában teltek-múltak, és maga Zsigmond király másfél évig időzött a tengerparti vidékeken: de néhány főúrnak, főként az esztergomi érseknek és Kanizsa urainak meg Maróti János bánnak a segítségével visszakerült a királyi székbe. És noha tudta, hogy az említett két István áskálódik és terveket sző ellene, mégsem volt méltányos, hogy a körülöttük tömörülő egész csoport miatt rajtuk álljon bosszút. A király visszatérése után ismét három és fél év telt el. Közben egyre növekedett az uralma ellen összeesküvők száma, és Magyarország egész népe, mintegy megfertőzve a bujtogatástól, sanda szemmel nézett rá. Az ellene való gyűlölködésre leginkább a harminckét vitéz kivégzése ösztönözte a magyarokat, és a nikápolyi hadjárat szerencsétlen kimenetele. De nem kevésbé szidalmazták a királyt a magyarok azért is, mivel hitvesi kapcsolata megszűntével a test örömeinek engedte át magát, és hajadonok
664 Nápolyi László, Kis Károly fia. 1387-től 1414-ig volt Nápoly királya.



353
erőszakos megrontására vetemedett. Mindezeken kívül az említett két István sűrű rábeszélése is egyre erősebben hatott a népre. Azok tehát, akik ilyen lelkülettel viseltettek iránta, kitervelték, hogy a királyt fogságba vetik, mihelyt alkalom kínálkozik rá.665 Az Úr testet-öltésének ezernégyszázegyedik esztendejében tehát, az évnek abban a részében, amikor a termékeny tavasz a Bika csillagzatának hatása alatt langyos fuvallat kíséretében hozza a nappalokat, és a tél rideg kegyetlensége miatt viruló leveleitől megfosztott fákat zöldülő lombokkal ruházza fel, vagyis azon a napon, amikor az Anyaszentegyház Szent Vitális vértanúságának dicsőséges diadalát zengi:666 az ország bárói csalárdul megrendezett tanácskozás ürügyével a királyi palotába mentek, és azt kívánták, hogy a király is jelenjen meg körükben. Mikor a király megjelent, szemére vetették összes gonosztettét, amit csak össze tudtak hordani ellene, majd nagy zajongás közepette rávetették kezüket. És hogyha azok, akik szerették a királyt, nem tiltakoznak, Julius Caesarhoz hasonlóan számos sebbel összeszurkálva, vérét és egyszersmind lelkét is kiadta volna a hely színén. Ezekben a napokban a Garai-házban két kedves jellemű ifjú volt. Az a néhai Garai Miklós nádorispán volt az apjuk, akit egykor a királynők oldala mellett öltek meg. Egyikük apja nevét kapta, a másikat Jánosnak hívták. A királyt fogságba ejtők azt gondolták, hogy a két ifjú apjuk halála miatt neheztel a királyra, apjuk leginkább őmiatta bűnhődött halállal. Így a királyt a két ifjúnak adták át, hogy Siklós nevű várukban őrizzék.667
665 Zsigmond ebben az időben már újabb házasság tervével foglalkozott: eljegyezte Margit briegi (Szilézia) hercegnőt. – Az elégedetlenségnek egyébként egyik fő oka az volt, hogy Zsigmond környezetében túlzott befolyásra jutottak idegenből jött kalandor elemek. 666 Április 28-án. 667 Thuróczy téved. A királynők védelmében elesett Garai Miklós fia, Miklós, Zsigmond hű embere volt, 1402-től kezdve az ország nádora. Az ő öccse, János, illetőleg ugyancsak Miklós nevű fia kezesekül szolgáltak a foglyul ejtett király ellenében. "Az említett két István" ekkor már négy esztendeje nem élt!



354
ZSIGMOND KIRÁLY KISZABADÍTÁSA
Mikor Zsigmond királyt a fogság nyomorúságára vetették, azok, akik rosszindulattal voltak iránta, nyíltan is kimutatták titkolt ármányaikat. Már-már azt gondolták, hogy óhajtásuk akadálytalanul teljesül. Nyíltan csapatokba sereglettek tehát, és dölyfösen jártak-keltek. Felemelvén László király zászlaját,668 járták az ország vidékeit. És amikor a zászló kíséretében valamely városhoz értek, a felszentelt papi rendet arra kényszerítették, hogy körmenetben szent tisztelettel vonuljanak ki eléjük. Ezenközben megüzenték László királynak, hogy mindent elintéztek kívánsága szerint, tehát siessen. Amikor pedig László király hallotta, hogy Zsigmondot elfogták, s hogy az ő pártja hatalomra jutott: mintegy kész helyzet elé állítva meghajolt az őt hívók kívánsága előtt, s gyorsan megtéve az előkészületeket, Magyarország felé vette útját.669 Zsigmond király az említett várban töltötte fogságának. gyászos napjait szigorú őrizetben. Királyi szeméből sűrűn megeredtek a könnyek, elárasztották sápadt orcáit. Amikor a király állandó szívbéli keserűségét s folytonos könnyhullatását látta a király őrizetével megbízott említett ifjak anyja, szívében felébredt iránta a részvét, ellágyult a keble, s ahogy ez már az asszonyi természet sajátja, egészen a szívébe fogadta a királyt, a fiaihoz ment, és ezt mondta nekik:
– Kedves fiaim! Vajon súlyosabb okotok van-e nektek ez ellen az ember ellen a gyűlölködésre, mint az ország többi nemesének? Mások elhárították maguktól őrzésének a gondját; egyedül csak a ti kötelességetek, hogy biztonságos őrizetére gondoljatok? Nagyon is emlékszem néhai atyátoknak előttem ejtett szavaira. Azt mondta, hogy a törvényesen megkoronázott királyt még akkor sem szabad cserbenhagyni, ha valóságos barom. Csináljanak tehát
668 Kívüle további trónkövetelők is támadtak: a felvidéki nemesség meghívta Jagelló Ulászló lengyel királyt, a dunántúliak egy része pedig Vilmos osztrák herceget. 669 Nápolyi László nem ekkor indult meg Magyarországra, hanem jóval Zsigmond kiszabadulása után, 1403-ban. Zsigmond ekkor Csehországban hadakozott. A nápolyi párt egyik vezéralakja, Kanizsai János esztergomi érsek 1403. augusztus 5-én koronázta meg Lászlót Zárában – természetesen nem a Szent Koronával.



355
mások akármit, azt szeretném, ha ti nem vennétek részt benne. Mert ha megölitek, ahogy ellenségei remélik: a királyi vér kiontásának bélyegét örökre rásütitek utódaitokra. Lehet, hogy a többiek az új király behozatalától azt remélik, hogy újabb adományokat kapnak; ti azonban gyűlöletesek lesztek a szemében. Mit gondoltok, micsoda vétek az, királyok vérét kiontani? Ha ezzel a borzalmas vétekkel beszennyezitek kezeteket, micsoda méltóságot nyerhettek el ti vagy az utódaitok valaha is ebben az országban? Ez az ember meg van koronázva, számos éven keresztül királyként tisztelték; az, akinek az érdekében mozgolódnak, nemcsak hogy nem királyunk, de még csak nem is ismeri az országot. Hagyjatok fel a dologgal, fiaim, ne esküdjetek ennek az embernek az élete ellen. Óvakodjatok ilyen gaztettel beszennyezni családotok magas méltóságát. Tudjátok, milyen halált halt atyátok ezért a királyért. Nem kételkedem benne, hogy ismeritek azt, akiről azt mondják, hogy a meggyilkolt király fia. Ha ő nyeri el Magyarország jogarát, ne higgyétek, hogy nem gondol majd apja halálára, melyet leginkább atyátok készített elő. Ha viszont továbbra is ez fog uralkodni, aki most fogoly, ha megteszitek, amit tanácsolok: mindig jó véget remélhettek dolgaitok folyásának, s mindig el fogja ismerni érdemeit eket az, akiért atyátok életét áldozta."
Az ifjak mindezt döbbenten hallgatták, egy jó óra hosszat megzavarodva álldogáltak, és anyjuk beszéde hallatán mély gondokba merültek. Míg ők gondolataikkal voltak elfoglalva, az eszes asszony Zsigmond királyhoz ment, és ezt mondta neki:
"Tudd meg, Zsigmond király, hogy ellenségeid új királyról és a te elpusztításodról gondoskodnak. Engem meghatottak könnyeid, melyek szüntelenül patakzanak orcádról. Folytonos sírásod szívem mélyéig hatolt, s részvétet érzek irántad, hogy fiatal korod ilyen nagy keserűségek között hánykolódik. Egyedül én, egy aszszony, törődöm a te kiszabadításoddal. De amikor gondolkozom róla, egy körülmény mindig rémít és visszariaszt. Attól félek, hogy ha téged kiszabadítalak, elvesztem két fiamat, akiket ismersz. De ha hitedre megígéred, hogy megemlékszel jótéteményemről, ha újból elnyered a jogart, és nem hagysz cserben engem meg fiaimat, a legnagyobb buzgalommal rajta leszek a te kiszabadításodon."



356
Zsigmond király erre földre borult, két karral átölelte a lábát, majd remegő, síró hangon így szólt:
"Tedd meg, úrnőm és anyám! Ha visszanyerem a királyságot, ha életem megmarad, és valaha is megfeledkezem rólad vagy fiaidról, érjen nagyobb baj, mint a jelenlegi, és Isten se adja többé vissza szabadságomat. Íme, a mai napon téged anyámmá fogadlak, őket meg testvéreimmé, és hitemre fogadom, hogy mindezt meg is tartom."
Sok rábeszéléssel meggyőzte a' fiait is az asszony: eleresztették a királyt, megszabadították ellenségeinek mohó karma közül, és titkos megegyezésük értelmében a morva őrgrófság területére kísértették. 670
ZSIGMOND KIRÁLY MAGYARORSZÁGRA VALÓ VISSZATÉRÉSE
A király kiszabadulásának híre nem kis rémületet keltett ellenségeiben, és ez sokban hozzájárult ügyének helyrehozásához. Azok, akiknek kedvére volt az ő elfogatása, mihelyt az uralkodó visszanyerte szabadságát, mintegy nehéz álmukból ébredve minden erejükkel azon voltak, hogy a felségsértőkön bosszút álljanak, és a királyt visszahozzák Magyarország felséges trónjára. Ezért szörnyű dúlással pusztították az ellenkező véleményen levők falvait és egyszersmind földjeit. Így tett Maróti János bán is, ez a kemény, zord, hajthatatlan és kevély férfiú. Az általa rendelt pusztítást még nem felejtették el korunk öregjei. De a másik párt is latba vetette minden erejét önnön védelmére is, ellenfelének károsítására is. Mindenütt háborúskodás dúlt, a nagy dühöngésben inkább elharapódzott a fosztogatás; eközben Zsigmond király hatalmas segítséggel visszatért Magyarországra, részint szülőföldjének fegyverforgató hadinépéből, részint a magyarországi felvidék főnemeseiből álló vitéz csapatok kíséretében. Magyarország fel vidéke ugyanis nem tántorodott el hűségétől. Nem is ütközött
670 Valójában hosszas huzavona és tárgyalások előzték meg Zsigmond szabadon bocsátását. A királynak és híveinek komoly áldozatokat kellett hozniok ennek érdekében. Zsigmond fölbontotta Margittal kötött eljegyzését, és eljegyezte a kilencéves Cillei Borbálát.



357
nagy nehézségbe, hogy a király újból hatalmába kerítse a jogart, mivel Budavára és az országnak úgyszólván minden erődítménye az ő híveinek kezén volt. Ezekben a napokban Apulia királya671, az őt hívogatóknak sűrű ígérgetéseitől félrevezetve már útban volt, hogy a megígért hatalmat bittokába vegye; és már Dalmátország határára érkezett, amikor meghallotta, hogy Zsigmond király teljes épségben Budán tartózkodik, és Magyarország fölött kénye-kedve szerint gyakorolja a főhatalmat. Ezért tervével tüstént felhagyott, visszafordult az útról, és visszatért atyja országába. Mondják, hogy az atyja meg ellene elkövetett méltatlanságon felindulva levelet írt Zsigmond királynak, és kérte, hogy illő módon fizessen meg azoknak, akik mindig új meg új király után vágyakoznak, pedig királyuk még életben van.
ZSIGMOND KIRÁLY MEGBÜNTETI ISTVÁN VAJDÁT ÉS A TÖBBI HŰTLENT
Bár a királyt a bajoknak nagy tömege sokszor sújtotta, súlyos bosszúja mégsem csapott le mindjárt visszatérésekor a vétkesekre. Csak a birtokaikat kobozta el és adta bérbe saját híveinek, de nem kegyetlenkedett azokkal, akik oly gyakran ellene szegültek, és nem vonta meg jóságának kegyét azoktól, akik kegyelmet kértek. A színlelt jóindulatának mézével megkent horgot oda tartotta a jelentéktelen kisnemesek elé, hogy annál könnyebben megfoghassa a nagyokat, akik a neki okozott nyomorúság bűnével mocskolták be magukat. Az éles eszű király eltitkolta lelke súlyos fájdalmát, és híveinek száma napról napra gyorsan gyarapodott. Ezért a király lélekben már felbátorodva hívei számára a Szlavónia vidékén levő Kőrévudvarhely nevű városba országgyűlést hívott össze. A kitűzött napon a nemesek nagy tömegben tolongtak az országgyűlésen. Lackfi István is odament – vitte a vétke –, mert bízott a király kegyelmében vagy saját fegyvereseiben, hiszen nem kevesebb katonát vitt magával, mint a király. Az egyik napon tehát, amikor a király és az ország főemberei meg a vajda együtt voltak egy házban, István vajdát a helyszínen,
671 Nápolyi László.



358
a tanácskozás kellős közepén elfogták és lefejezték.672 Amikor halálának híre eljutott embereihez, bosszúvágytól ösztönözve fegyvert ragadnak. Kétségkívül nagy vérontás támadt volna nyomban, ha híveit nem borzasztja el uruk magas házból kidobott holttestének szörnyű látványa, és ha valaki nem kiált rájuk, látva, mekkora veszélynek teszik ki magukat: "Hagyjátok abba, szerencsétlenek, hagyjátok abba, hiszen a halálba rohantok; látjátok, hogy halott már az is, akiért fegyvert akartok ragadni." Erre vad dühük lelohadt, és mindegyikük menekülve a maga számára biztonságos vidéket keresett. Ezt az István vajdát azzal vádolták, hogy egyéb, a királyi méltóság sérelmére elkövetett gonosztettén kívül – abban az időben, amikor Zsigmond királya Nikápoly mellett elszenvedett vereség után a tenger melléki részeken tartózkodott – a következő gazságot is elkövette: tudniillik követeket küldött Bajazid török császárhoz, és ígéretet tett neki, hogy a császár leányát a házasság kötelékével köti László királyhoz, akit be akart hozni az országba; egy feltételt szabott csupán, hogy a török császár segítségére legyen Lászlónak Zsigmond király ellenében. Azt is mondogatták, hogy tervének alátámasztására óriási török sereget hozott be a Száva és Dráva folyók közt fekvő magyar területekre, és szörnyű dúlást vitt végbe. A törökök eddig még nem látogattak el magyar földre. Ez volt a törökök első bevonulása Magyarországra. Azóta óriási pusztításokat vittek véghez, ma is láthatjuk nyomait a szerémségi városokban. És hogy ezek nem kicsiny városok voltak, az épületek puszta helyei még most is tanúskodnak róla.
ZSIGMOND MEGVÁLASZTÁSA RÓMAI KIRÁLLYÁ, ÉS GALAMBÓC VÁRÁNAK SIKERTELEN OSTROMA
Miután István vajda elnyerte vétkéért a halálos büntetést, bűntársai közül pedig egyesek halállal, mások száműzetéssel lakoltak, mindenütt lecsillapult a király ellen szőtt ármánykodás. És ettől kezdve a királyt élete végéig nem háborgatta országában belső zavargás: nyugodtan viselhette uralkodói jogarát. Mivel pedig
672 A Lackfiakon vett bosszú korábban történt: 1397. február 27-én.



359
ifjúkorában sok baj hányta-vetette az uralkodókat, erkölcseiben és életmódjában is megjavult, s miután az idegen nemzetek látták, hogy országában szilárdan kezében tartja a hatalmat, huszonhárom évi magyarországi uralom után megválasztották római királynak.673 Ezért a császári nagy méltóságtól fellelkesülve a király nem csekély fegyveres erőt szervezett, és újból próbára akarta tenni a törökök hadierejét. Galambóc várát, amely Rácországban a Duna folyása mellett egy magas sziklán fekszik, s ebben az időben a törökök fennhatósága alá tartozott, nagyszámú katonasággal vette körül.674 Harcba bocsátkozott a két ellenség, és mindig Zsigmond csapatai kerekedtek felül, mindaddig, amíg a törökök császára, Salapin,675 övéinek szorongatott helyzetétől sarkallva, hatalmas hadikészülettel oda nem jött: és a királynál erősebbnek látszott az ellenség. Ezért a király, miután harcosai mindenütt vereséget szenvedtek, elhagyta a harcmezőt, átkelt a Dunán, és kimenekült az ellenség kezéből. Bár ebben az ütközetben sokan elhullottak, mégis a mi korunkig emlegetik szívbéli szomorúsággal, hogy itt esett el a "fekete Kanizsainak " nevezett nagynevű vitézségben és fegyverforgatásban kiváló férfiú.
A HUSZITÁK EREDETE
Nemcsak a halandók dolgai omlanak össze egy nem várt fordulattal, hanem néha még az Isten tiszteletének a rendje is – Isten engedelmével – fogyatkozást szenved. Zsigmond király fentebb jelzett idejének vége felé ugyanis a keresztény vallásban is nagy meghasonlás támadt. Angliában Wycklifi Jánosnak, Csehországban Husz Jánosnak a vezetésével egy elvetemült eretnekség dögvészt hozó kórsága született meg, és lassan-lassan elterjedve bemocskolta az emberek gondolkodását. Ennek a szektának a követőit Csehországban és a velük szomszédos vidékeken huszitáknak nevezzük.
673 1410. szeptember 20-án. 674 Thuróczy meglehetősen elnagyolja az események leírását. Zsigmond 1410ben nyerte el a német királyi és csak 1433-ban a császári címet, a galambóci hadjárat pedig 1428-ban volt. 675 Ezzel a névvel találkoztunk már Bajaziddal kapcsolatban is. Valójában II. Murád (1421-1451) volt a győztes szultán.



360
A katolikus hitnek e borzalmas ellenségén kívül ugyanabban az időben az adamitáknak nevezett ocsmány rend is felbukkant, ha ugyan lehet rájuk a rend nevet használni. Nem tudni, ki alapította rendjüket. Mondják, nem kis vonzerőt gyakorolt ez a szekta, ocsmány cselekményeinek mindkét nembeli öreg és fiatal embereket egyaránt megnyert, legfőként azért – gondolom –, mert megengedte a testi gyönyörök szabad élvezetét. A szekta követői azt mondogatták ugyanis, hogy rendjüket maga a Teremtő alapította a világ keletkezésekor, ő parancsolta meg, hogy mindenük közös legyen, és hogy növekedjenek és sokasodjanak. Meztelenül jártak, és barlangok rejtekén laktak. Szertartásaik végeztével, ha ugyan szertartásnak lehet mondani, amit végeztek, lámpáikat eloltván félrevonultak a sötétbe. Vezetőjüket cseh nyelven otyecnak, azaz atyjuknak nevezték. Ezt az igét mondogatták: "növekedjetek és sokasodjatok ",676 és korkülönbség nélkül nekiestek egymás ölelésének és testi vágyaik kielégítésének. Mondják, hogy hálójának kiszélesítése és növelése céljából az ördög – mert hisz ő vetette ki ezt a hálót az emberi nem ellen – annyira segítségére volt ennek a boszorkány szerzetnek, hogy amikor a szekta vezetője – egyéb általa tett csodákat nem is említve – megparancsolta a magas levegő eget szántó madaraknak vagy a sötét erdőben rejtőző vadaknak, hogy jelenjenek meg: azok meg is jelentek, és lehajtott fővel tisztelegtek előtte. Mert azt akarta az ezerféleképpen mesterkedő ördög, hogy azokat, akiket az ördög tiszteletével együtt járógyönyör nem ejtett rabul, csodajeleivel ejtse hálójába. Ez meg is történt. Mert a szent vallásnak ez a veszedelmes felforgatása néhány nap alatt annyira elterjedt, hogy utóbb az említett husziták is alig tudták legyőzni és megsemmisíteni, noha nem csekély hadat indítottak ellene fegyveres erővel.
ZSIGMOND KIRÁLYNAK A HUSZITÁK ELLEN VISELT HÁBORÚI, ÉS HUSZ JÁNOS MEGÉGETÉSE
Zsigmond király pedig, azért is, mert ráruházott római királyi tisztségénél fogva is köteles volt megvédelmezni a katolikus vallást, de elsősorban azért, mivel a husziták nagy haddá tömörülve
676 Mint a legtöbb szekta, ez is a Bibliára hivatkozott. Itt is bibliai idézettel érvelnek: Ter 1,28.



361
pusztították az ő szülőföldjét, és tűzzel-vassal kegyetlenül harcoltak a szektájukhoz nem tartozók ellen, fegyverbe szólította ellenük nem egy ízben majd a magyar, majd a német nemzet haderejét, és nem kímélve őseitől örökölt hazája földjét és annak népét, nagy pusztításokat vitt véghez Csehországban. De a husziták nem hajoltak meg akarata előtt, hanem mintegy Krisztus kiontott vérének nevében hadra kelve harci jelvényként zászlaikra, pajzsaikra és egyéb harci felszerelésükre a kehely képét festették, és egy hatalmas, félszemű ember, Ziska, vezérlete alatt csapatokba tömörültek, és a velük kegyetlenkedőkkel szemben még nagyobb kegyetlenséggel jártak el. Így a vallás tekintetében is, a világi dolgokban is óriási felfordulás volt ebben az országban. Gyakran csapott össze a két ellenfél embereit súlyosan veszélyeztetve; a legnagyobb ütközetet azonban akkor vívták, amikor egy napon a két ellenfél egy Katumbánya nevű bányavárostól nem messze fekvő mezőn találkozott össze: egyik fél sem hátrált meg a másik elől, bár óriási veszteséget szenvedett. A két hadinép között sokáig dúlt a kétes kimenetelű csata, mindkét oldalon sokan elestek, végre azonban Ziska maradt felül: a király elhagyta a csatamezőt, meghátrált, és életben maradt híveivel együtt futásnak eredt; ez még csak növelte az ellenség erejét és elszántságát.677 Mivel Zsigmond király úgy vélte, hogy nem tudja erővel megfékezni a hitszegők dühét, egyetemes zsinati határozattal óhajtotta elfojtani a vészt, és összehivatta a keresztény vallás híres egyetemes zsinatát, a konstanzit. A zsinaton az említett Husz Jánost és tanítványát, Jeromost, az eretnekség fejeit, tanaikkal együtt bűnösnek találták, és tűzhalállal megsemmisítették. De azért egészen a mi korunkig sem szűnt meg az általuk elhintett métely melengetése az említett Csehországban.678
677 Zsigmond két alkalommal szenvedett súlyos vereséget a huszitáktól : először 1420 nyarán Prága ostromakor, másodszor 1421 augusztusában Kutná Horánál (Kuttenberg, Katumbánya). 678 A konstanzi zsinatot elsősorban nem a huszitizmus miatt hívták egybe, hanem a nyugati egyházszakadás megszüntetése és az egyértelmű pápaválasztás megvalósítása érdekében. Összehívásának éve (1414) még jóval a csehországi vereségek előttre esik. Az azonban igaz, hogy Husz Jánost és



362
A MAGYAROK HADJÁRATA BOSZNIA VIDÉKÉN
Sok és különféle háború zajlott ennek a királynak uralkodása idején, és ezek nem mindig jártak a kívánt véggel. De ki tudná egy ekkora, ennyi évig uralkodó fejedelem korát tollával akár csak felvázolni is? Egyéb háborúk között, amikor az Úr megtestesülésének ezernégyszázadik esztendeje után a tizenötödik következett, a magyar nép nagy fegyveres ereje indult meg Spalato hercege, név szerint Hervoja ellen. Ez a herceg ugyanis, aki azelőtt hű volt a királyhoz, ezekben a napokban vakmerőségétől ösztönözve hűtlenségre vetemedett, Magyarország ellen hadat akart indítani, országrészének megerősítésére hatalmas török csapatokat fogadott zsoldjába, és Bosznia vidékeinek, melyek a király fennhatósága alá tartoztak, útonállója lett. A király hosszú távolléte adott bátorságot ennek az embernek.679
Prágai Jeromost megidézték a zsinat elé, s az előbbit 1415-ben, az utóbbit egy esztendővel később máglyahalálra ítélték. 679 Zsigmond 1411-ben fegyveres konfliktusba keveredett Velencével, amely rá akarta tenni a kezét Dalmáciára. Zsigmond vereséget szenvedett, 1413-ban fegyverszünetet kötött Velencével, és hat évig birodalma egyéb ügyeivel foglalkozott – többek között a zsinattal. Hervoja ezalatt igyekezett függetlenségét kivívni. Nem sok eredménnyel: török szövetségesének hűbérese lett, Dalmáciát pedig Velence vette birtokba.



363
Maga a király ugyanis éppen ezekben az években a már említett konstanzi zsinaton a mondott eretnekséggel volt elfoglalva, és azzal is, hogy a római császárság megszentelt koronáit elnyerje. Az ország hatalmas férfiai tehát, akiknek ez a király megbízásából kötelességük volt, a lázadás hírétől ösztönözve elég nagy magyar haderőt küldtek ellene Bosnyákországba. Seregeik vezéreivé Garai Jánost és egy másik Jánost, Marótit, meg Monoszlói Csupor Pál bánt és több más kiváló férfiút tettek meg. Hervoja pedig részint saját, részint zsoldos hadinépével egy síkságon szállt szembe velük. A hadilobogók már egymással szemben lobognak, a kürtök mindkét részen nagy recsegő zúgással rivalognak. A két ellenfél egymás megsemmisítésére szomjúhozva harcba bocsátkozik, a vitéz karok teljes erővel viaskodnak. Hatalmas lárma terjeng, törnek a lándzsák, lándzsatörés közben sokan lefordulnak a lóról, és a holtak teste hull innen is, onnan is, mindkét részről. De ki szárnyalhatná túl a bosnyákok agyafúrtságát? A magyarok hadereje sokkal erősebbnek mutatkozott ebben az ütközetben az ő erejüknél, de ekkor azok, akik a hegycsúcsokra voltak felállítva, elkezdték kiáltozni – mivel ilyen utasítást kaptak –, hogy: "Futnak a magyarok !" Ez a kiáltozás zavarba ejtette a magyarokat. Férfiasan küzdöttek, de amikor meghallották ezt a kiáltozást, abban a hitben, hogy egy részük megfutamodott, otthagyták a csatateret és meghátráltak. Emiatt aztán nagy vereséget szenvedtek, és az ellenség prédájává lettek.680 Maguk a vezérek sem menekülhettek a nagy veszedelemből: egyesek foglyul estek, mások ottpusztultak. Garai Jánost elfogták, és súlyos vasra verték, és amikor a fogságban töltött hosszú idő múltán visszanyerte szabadságát, hatalmas súlyú bilincseit, az utókor emlékezetére a bátai monostorra hagyta ott tett fogadalmának beváltásaként, a mi Urunk és Megváltónk drága vérének dicsőségére. Maróti János pedig nagy mennyiségű aranyat adott szabadulásáért az ellenségnek.
680 Az 1415 nyarán vívott doboji ütközetről van szó.



364
De mit mondjak Csupor Pál bánról? Bevarrták egy ökör lenyúzott bőrébe, mivel Hervoja szerint nem szolgált rá, hogy tovább éljen. Ugyanis amikor Hervoja herceg még hitszegése előtt, Zsigmond királyt engedelmesen szolgálva az udvarba járt, és mind életmódjával, mind erkölcsi magatartásával otrombának mutatkozott, Pál bán kigúnyolta, ahányszor csak találkozott vele, hahotára fakadva üdvözlés helyett ökörbőgéssel gyalázta meg a herceg méltóságát. Ezért Hervoja herceg, amikor Pál bánt már a mondott ökörbőr ruhával megtisztelte, azt mondogatta neki: "Te, ki ember alakban is ökör módjára használtad hangodat, most már élj az ökör alakjával is, ne csak a hangjával."
LOSONCZI ISTVÁN BÁN HAVASALFÖLDI HADJÁRATA
E király uralkodása idején többször folyt hadakozás Havasalföld területén is, amelyet mindig az ottani nép lázongása idézett elő. Mégis talán az a hadjárat méltó leginkább az élők emlékezetére – bár szerencsétlenül végződött –, amelyet Losonczi István bán, e nagyságos férfiú vezérlete alatt vívtak a havasalföldi részeken. Ez idő tájt két fejedelem uralkodott ezen a területen: Dán az egyik, Mircse a másik. Mindketten ugyanabból a vérből származtak, és mert ez az egyenlőség zavarta őket, mindketten egyeduralomra vágytak. Amikor Dán észrevette, hogy pártja meggyöngült, sietve a törököktől kért segítséget, és az ő segítségükkel menekülésre kényszerítette a másik pártot. Mircse pedig,



365
mivel érezte, hogy erői a külső ellenség elhárításához gyengék, Zsigmond király segítségét kérte. Megsegítésére a király Losonczi István bánt küldte sok fegyveres csapattal. Véres ütközetet vívott az ellenséggel, de alulmaradt, és miután mindkét fél nagy veszteségeket szenvedett, fejének feláldozásával életének s egyszersmind a háborúnak is véget vetett. A mondott vezér eleste után a megfutamodók holmija és személye az ellenség prédája lett.681 A háború befejezését egy nagy csoda követte. E vereség után mintegy két évvel, amikor némelyek az elesettek csontjainak megszemlélésére odamentek a harcmezőre, és csodálkozva nézegették mind a leöldösött emberek, mind az állatok megszámlálhatatlan csontját, hirtelen halk és gyenge emberi hangot hallottak. Megrettenve néznek erre-amarra, de senkit sem látnak, és ezért arra gondolnak, hogy kísértet játszik velük. Még jobban megrémülve sokáig egy helyben állnak. És amikor a hang nem szűnik, felfigyelnek rá, hogy a mormolás ban többször is ismétlődik a mi Urunk Jézus Krisztus és az ő boldogságos anyja, Mária, égi neve. Ekkor végre felocsúdva továbbmennek, kutatják, miféle csoda ez. Végre emberi csontokra találtak, a sorvadás már lekopasztotta róluk a húst, és mindenfelől körülfonta már a burjánzó növényzet, csupán a feje volt még ép. Ó, dicsőséges égi királynő! Micsoda dicsérettel magasztaljuk szent nevedet? Hogyan adjunk neked hálát? Milyen glóriával tiszteljünk? Emberi erő nem elégséges a te magasztalásodra. Csak az maradjon távol a te magasztalásodtól, aki a te szent neved segítségül hívásakor még nem tapasztalta jóságodat. Mert te nem hagytál senkit sem magára, aki a segítségedet kérte és szent oltalmad alá menekült. Nagy bizonyság számunkra, ó, Szent Szűz, az a rendkívüli csoda, melyet ennek az embernek esetében mutattál!
681 Thuróczy különböző időben történt eseményeket von össze. Mircse havasalföldi vajda érdekében 1394 őszén vonult fel Zsigmond. Ebben a hadjáratban szerepelt Losonczi István is. A hadjárat végcélja Kis-Nikápoly visszavétele volt. – Dán havasalföldi vajda ugyancsak Zsigmond szövetségese volt, őt is a törökök űzték el. Visszatételére 1425-1426-ban indított hadjáratot a király.



366
Mert amikor látták, hogy az egész test élettelen és oszlásnak indult, csupán a feje él, és a nyelve beszél: döbbenten csodálkoztak, hogy a nyár perzselő forrósága, a tél zord fagya, az éhség és szomjúság ellenére a fej annyi időn keresztül épségben maradt, holott testének minden húsa elemésztődött már. Miközben csodálkoztak, megszólalt a fej: "Mit csodálkoztok, én is Isten teremtménye vagyok, és keresztény. És ha ti is keresztények vagytok, annak a nevében, aki meghalt értetek a kereszten, kerítsetek papot, hogy meggyónhassak." És amikor megkérdezték tőle, miképpen élhetett el addig, így felelt: "A boldogságos Szűz Mária pártfogolt és tartott életben a ti jöveteletekig, hogy ne haljak meg az egyházi szentségek vétele nélkül. Nem tudok meghalni, míg nem gyóntam. "
Ekkor újból megkérdezték: "Miért részesít téged ekkora jótéteményben a Boldogságos Szűz?" Erre így felelt: "Az ő hét ünnepének vigíliáján mindig kenyéren és vízen böjtöltem és az ő ünnepeit a legnagyobb áhítattal ünnepeltem: ő volt minden reménységem életemben és halálomban."
Papot hoztak, megtörtént a gyónás meg ami azután szokott következni, majd a test feloszlott és békésen elpihent.
PÉTERFIA MIKLÓS KÉT ÜTKÖZETE
Ugyanebben az időben a török nép, nem tűrve a békét, és állandó fosztogatás után áhítozva a Dunán inneni vidékeket és azt a földet, amelyet saját nyelvünkön Temesköznek nevezünk, erőszakos betörésekkel nyomorgatta. Ezeket egy serény férfiú, akinek volt bátorsága nagy dolgokba kezdeni, Makedóniai Péterfia Miklós, barátai és toborzott katonasága segítségével két ízben is leverte, zsákmányukat elszedte, az ellenséget megfutamította és prédává tette. Ugyanebben az időben ugyanis első Mohamed,682 a törökök ötödik császára nyerte el az uralmat, miután testvérei, akik vele együtt a fentebb említett néhai Bajazid fiai voltak – s aki egyébként szintén császára volt a törököknek –, meghaltak. Szárazon és vízen egyaránt gyarapította országát, és Moesiának egy részét is uralma alá vetette, amelyet mi felső Bosnyákországnak, a nép
682 I. Mohamed 1403-tól 1421-ig uralkodott.



367
nyelvén Vrebosznának hívunk. Elhatározta, hogy e terület fölé új királyt is állit. Tehát egy bizonyos Ikács nevű, csekély vagyonú, alacsony származású és hírnévvel sem rendelkező embert nevezett ki Bosznia királyává. Ez elragadtatva új címének fényétől, a rábízott nép egész haderejét fegyverbe szólította, és zsákmányra vágyva megrohanta az említett vidékeket. Már mindenfelé füstölögtek az udvarházak, és a vidék minden lakója, akinek csak módja nyílt a menekülésre, félelmében futásnak eredt. Csak az említett Péterfia Miklós szállt szembe vele; lovagi vakmerősége ösztönözte rá, mert katonaságának száma nem mérkőzhetett az ellenségével. Amikor összecsaptak, és kavargott a kétes kimenetelű viadal, a harcosok közt szembekerült Ikács királlyal. Mihelyt felismerte, feléje irányította lova gyeplőjét, és olyan erővel támadt rá lándzsájával, hogy Ikács királya lándzsadöféstől súlyosan megsebesülve hanyatt-homlok lebukott a lováról, és hívei nem tudták megvédeni fegyvereikkel. A haragos vitéz nem kegyelmezett a földre terített embernek, leszállt lováról, vértezett lábával rálépett a mellére, és nem törődve a legyőzött könyörgéseivel, meztelen kardjával levágta a fejét. Ennek láttára az egész csapat, amelyet Ikács vezetett, megfordult és megfutamodott. Maga Péterfia Miklós pedig embereivel együtt, zsákmánnyal gazdagon megrakodva tért vissza, és győzelme jeléül elküldte Zsigmond királynak az ellenség hadijelvényeit, vagyis zászlóit, és nem csekély számú foglyot. Egy másik alkalommal is harcolt ez a vitéz az említett végekre betörő törökökkel. És mivel az ellenség szétmorzsolására sem vitézei, sem fegyverei számánál fogva nem volt képes, azt gondolta, hogy az éjszaka segítségére lesz, és összegyűjtött annyi katonát, amennyit csak tudott. Ezt a hadifortélyban jártas ember kiegészítette kancák és más, a mezőn legelő igásbarmok kóborló csordáival, és egy-egy csorda élére dobosokat, kürtösöket meg olyan embereket állított, akik nagy lármát csapnak. Ilyen erőktől segítve rárohant a táborában éjszakai nyugovóra tért ellenségre. Megzavarta, ütötte-vágta, fejetlen futásba kergette. Övé lett a győzelem és vele együtt a bőséges zsákmány. Az ő rendjéhez tartozó nemesek mind a mai napig emlegetik, és mindörökre jó nevet szerzett magának.



368
Egyesek azt mondják, hogy ebben az ütközetben az említett vitéz meghagyta katonáinak, hogy az ütközet kegyetlen kavargásában ezt a jelszót kiáltozzák: "Isten, Szent Mihál", és erről saját hadinépe megismerje egymást, nehogy az éjszaka homályában egymást üssék. És amikor az éjszaka sötétjében kavargott a csata, és ellenség nem ismert rá ellenségre, a törökök azt hívén, hogy ez a jelszó Isten vagy az ellenség előtt segítségükre lesz, hatalmas lármával csupán Mihált kiabálták, elhagyván az Isten szót; erre az ellenség hevesen üldözőbe vette őket.
ZSIGMOND KIRÁLYT CSEH KIRÁLLYÁ KORONÁZZÁK
Zsigmond királyt már harmincnégy év óta övezte Magyarországon a királyi méltóság dicsősége, amikor az Ur testetöltésének ezernégyszázhuszadik évében Csehország királyává koronázták. Ezt az időt megelőzően testvérének, Venceszlávnak a halála után Zsigmond király ebben az országban nem király, hanem kormányzó címén uralkodott.683 Ez a király nemcsak alacsony származású nemeseket, hanem igen sok közrendű embert is magas méltóságra emelt, és hatalmassá tett országában. Pálócz és Rozgony urainak családja meg Országh Mihály néhai nádorispán úré – akit fentebb, úgy emlékszem, már említettem – e király segítségével jutottak hatalmas földek birtokába. Ezeknek utódai most a magas "Nagyságos" címnek örvendenek az országban. Azután Ozorai Pipo ispán – aki vér szerinti örökös hátrahagyása nélkül halt meg -, továbbá Matkó bán és testvérei, Frankó, Petkó és Zován684 – akiknek utódai most nem valami nagy részt bírnak atyjuk vagyonából – raguzaiak voltak. Ezek a városi polgárság rendjéhez tartoztak, mégis a király nagy jóindulatát élvezték, bőven volt aranyuk és földjük, s amíg éltek, hatalmasak voltak az országban. Nem volna könnyű dolog előszámlálnom a jelentéktelen nemeseket, akiket ez a király faluról vagy fénytelen nemesi kunyhóból emelt fel. Minthogy
683 IV. Vencel (1378-1419) Zsigmond bátyja volt. Zsigmond már az ő életében is viselte a Csehország kormányzója címet. 684 A Thallóczyak.



369
azonban az események szempontjából ennek nincs jelentősége, úgy gondolom, az olvasókat is csak untatnám vele.
KIK LÁTOGATTÁK ZSIGMOND KIRALY UDVARÁT, ÉS HOGYAN ADTA ÁT NEKI A DESPOTA NÁNDORFEHÉRVÁR VÁRÁT
Az uralkodó udvarát az odalátogató nagy hírű nemesek fényessé, az odaözönlő idegenek sokasága hírnevessé tette. Németország és Itália sok főnemese kereste fel. És nem kevéssé vált a király udvarának díszére Portugália királyának a fia,685 aki országa számos nemesének kíséretében eljött a szárazföld nyugati határáról, hogy tisztelegjen e nagy uralkodó előtt. Róla mondják, hogy amikor a tél kegyetlen hidegének beálltával meglátta a befagyott Dunát, elcsodálkozott, és ezt atyjának a legnagyobb csodaként jelentette, amit idegen földrészek meglátogatása alkalmával valaha is látott. György, Rácország despotája és híres fejedelme Zsigmond király iránt a legnagyobb engedelmességgel viseltetett.686 Nándorfehérvár várát, amely a hatalmas Duna és Száva folyók összefolyásánál van, s amelyet az ókorban Taurinumnak, a mi öregjeink meg Bolgárfehérvárnak neveztek, s amelyet a despota meg ősei tartottak birtokukban egészen az Úrnak ezernégyszázhuszonötödik esztendejéig, ekkortájt igaz hűségének zálogaként átadta Zsigmondnak. Ez a vár utóbb, amikor a törökök hatalma megnövekedett, nem kis hasznára volt a magyar földnek, amint alább röviden majd szólnak róla. Zsigmond király ennek fejében hasonló bőkezűségről tett tanúságot a despota iránt. Neki adományozta ugyanis Magyarország területén Zalánkemén, Kölpény, Becse, Világosvár, Tokaj, Munkács, Tállya és Regéc várát, továbbá Szatmárt, Böszörményt, Debrecent, Turt, Varsányt és még néhány más mező várost; Buda városában pedig egy fényes, méltóságához illő házat szállásul és vendégeskedésének céljaira. El is látogatott a király udvarába, és a király és a magyarok szemében kedvelt ember volt.
685 I. János portugál király (1385-1433) fia, Péter. 686 Brankovics György szerb uralkodó (1427-1456).



370
A BLASKO ÁLTAL OKOZOTT PUSZTÍTÁSOK
Zsigmond király az anyaszentegyházat, amelyet hol a fegyverek döntöttek gyászba, hol meg az egyházszakadás és eretnekségek óriási viharai és örvényei rengettek meg, több alkalommal részesítette vigaszban, és omladozó állapotából többször felemelte; sokszor kiürítette a kincstárát, és ontotta érte övéinek vérét és életét. Végül, amikor magas kora már nem kecsegtethette hosszú élettel – nehogy a halál megelőzze és a császári cím megtiszteltetésétől elüsse –, el akarta nyerni a római királyságnak az egész földkerekségen a legnagyobb nevet nyújtó koronáját és a római császári méltóság süvegét: Róma városa felé irányította tehát lovainak gyeplőjét, miután az ország védelmére kijelölte a kiválóbb férfiak közül az őrködőket. De ezek az őrködők nem valami jól védelmezték az uralkodója jelenlététől megfosztott Magyarországot. Mert az üdvösség ezernégyszázharmincegyedik esztendejében, amikor a király idegen országokban intézte ügyeit, egy bizonyos Blaskó, egy csekély vagyonú és nevű ember, hatalmas sereget szervezett magyar és cseh gyülevész katonaságból; egyetlen vágyuk a zsákmány volt. Először Nagyszombatba, ebbe a magas tornyokkal és az azokat összekötő téglafallal körülvett mezővárosba vonult be titokban haderejével, mikor a polgárok éppen éjszakai álmukat aludták. És miután ezt az erődítményt birtokába vette, megnövelte haderejét, és mint valami heves szélvész, rátámadt az ország északi vidékeire, amelyet mi Mátyusföldjének hívunk, és nem kegyelmezve sem a szent dolgoknak, sem a nemnek, sem a kornak, egészen a Dunáig mindent tűzzel-vassal pusztított, és a ragadozó prédavágynak vetett oda.687 Még tovább is hatolt volna, ha az említett őrködők Magyarország nemeseinek egész összesereglett sokaságával meg nem fékezik falánk étvágyát, és békekötés színe alatt nem kényszerítik, hogy felhagyjon megkezdett vállalkozásával.
687 Erre az után került sor, hogy 1431. augusztus 14-én a husziták ellen toborzott keresztes had Domazlice mellett döntő vereséget szenvedett. A hosszú évek óta dúló huszita háborúk során Csehországban lehetetlenné vált a termelőmunka: fölváltotta a rablás.



371
PARASZTKIRÁLYOK AZ ORSZÁG BAN
Ezeket az éveket megelőzően, de nem egy és ugyanazon időben, Magyarországon két parasztháború zúgott végig bizonyos parasztok vezetésével: az egyiknek Antal, a másiknak Márton volt a neve.688 Egyikük, Antal, az ország erdélyi részein, másikuk meg, Márton, a Nyír és Szamosköz vidékén parasztokból álló nagy haderőt gyűjtött, és a királyi címet bitorolva kibontott zászlókkal, hatalmas erővel tört előre, mint az áradat. Az országot a maguk hatalma alá akarták hajtani, ide-oda vonultak, és az eléjük kerülő nemeseket leöldösték. A falvakba és a mezővárosokba követeket küldtek véres karddal, hogy csatlakozzanak hozzájuk; az erre nem hajlandókat fosztogatták és öldökölték. Ez a paraszti haderő olyan nagyra növekedett, hogy még a felfegyverzettek is féltek megtámadni őket. Végül az előkelők több ütközetben felmorzsolták és legyőzték őket, elnyerték méltó büntetésüket. Mert magukat a királyokat halállal büntették, a többiek közül pedig azokat, akik nem tudtak elmenekülni, szemük kitolásával, orruk vagy ajkuk levágásával, kezük megcsonkításával büntették meg.
HOGYAN KORONÁZTÁK ZSIGMOND KIRÁLYT ELŐBB RÓMAI KIRÁLLYÁ, VÉGÜL RÓMAI CSÁSZÁRRÁ
Eközben Zsigmond királyt, miután bejárta Toszkána és Lombardia vidékeit, Milánó városában a Róma feletti uralom második koronájával is megkoronázták ennek a méltóságnak választófejedelmei, mivel az első koronát már ezelőtt elnyerte Aachenben.689 Ezután útját folytatván, Róma városába ment, és itt a Krisztusban szentséges atya, IV. Jenő pápa, nagy ünnepélyességgel és a nép áldása kíséretében felékesítette a nagy uralkodó tiszteletre méltó ősz hajfürtjeit a császári méltóság szent koronájának kitüntető díszével. Ennek következtében Zsigmond királyt alattvalói nem
688 1437 tavaszán. Az erdélyi felkelők vezére Budai Nagy Antal volt; a nyírségiek vezérének csak a keresztnevét ismerjük. 689 Aachenban 1414. november 8-án tette a kölni érsek Zsigmond fejére a római királyi koronát. Milánóban 1431. november 20-án koronázták meg a longobárd királyok vaskoronájával.



372
csupán királynak vagy császárnak nevezték, hanem királynak és császárnak.690 Visszafelé jövet Itáliában és Németországban mind a római egyház ügyeit, mind az eléje kerülő birodalmi ügyeket bölcs megfontolással a kívánalmaknak megfelelően elintézve Magyarországra érkezett, amelyet távolléte idején sok jogtalanság ért, és békés állapotát az előkelők súlyos viszálykodásai megrendítették. Pozsony városában rendezte be udvartartását, és mivel országának, Magyarországnak főemberei és főurai, mintegy az egész ország képviseletében hozzá sereglettek, hogy urukat új méltóságában lássák: finom érzékkel lecsendesítette a viszálykodás minden szelét és viharát, amelyek az ő királyi jelenlétét nélkülöző országot időközben megrázták. Ezenfelül, hogy az ország nemeseinek további viszálykodásait gyökerestül megszüntesse, és hogy békéjüket biztosítsa, kiváltságával és jogaival élve, új rendelkezéseket és új törvényeket hozott és emelt érvényre az országban, hogy azokat mindenki mindörökre megtartsa.691
ZSIGMOND KIRÁLY HALÁLA
Csehország ugyancsak háborúskodás tüzében égett uralkodója távollétében, leginkább azért, mert a keresztény király ellen lázongó husziták ama vágyuk ban, hogy a keresztény hitet megdöntsék, a velük egyet nem értök vagyonára és vérére szomjaztak. És mivel bennük megvolt az erő is, a képesség is, olyan kegyetlenségeket követtek el a keresztények ellen, amilyet a keresztények a pogányok ellen sem gyakoroltak soha. Szülőföldjének viszálykodása megindította tehát a keresztény uralkodót, és még magas életkora sem tarthatta vissza; Csehország felé vette tehát útját, és bevonult Prága városába,692 hogy békét teremtsen, és a nép vallási viszályait megszüntesse. Mivel az öreg fejedelmet magas kora, a sok gond meg a bénaság gyötörte,
690 A császárrá koronázást hosszas tárgyalások előzték meg, mivel IV. Jenő pápa (1431-1447), velencei származású lévén, nem támogathatta Zsigmond Velence-ellenes politikáját, s hosszú ideig a zsinat kérdésében sem jutottak megegyezésre. Végre 1433 pünkösdjén (május 3 1.) történt meg a császári koronázás. 691 Thuróczy az 1435. évi két törvényre utal. 692 1436. augusztus 23-án.



373
erőt vett rajta a súlyos betegség, és amikor öreg testének elgyengüléséből felismerte, hogy az élet végső határához közeledik, titkon magához hívatta a magyar főembereket, akik elkísérték, és így szólt hozzájuk:
"Kedves fiaim! Úgy gondolom, hogy a világ legfőbb alkotója megelégelte már az én életem napjait, legalábbis ezt érzem testem elgyöngüléséből. Attól tartok, hogy ha engem itt ér a halál, rátok rohannak majd a csehek, akik engem és titeket mindig gyűlöltek, és benneteket meg vagyontárgyaitokat is kapzsi módon kifosztják. És tudjátok meg, hogy én, aki eddig is kedveltelek benneteket, most is szívem mélyéből kedvellek, miattatok gyötör a legnagyobb gond, és az engem bágyasztó betegséggel és egyéb ügyekkel nem törődve, éjjel-nappal csupán a ti megszabadításotokra gondolok. Meg is találtam a ti megmeneküléstek bizonyos útját, s ezen az úton, azt hiszem, épségben visszaadhatlak benneteket otthonaitoknak. Holnap szakállamat és hajamat rendbe hozva, ősz fejemet koszorúval díszítve helyezzetek el egy gyaloghintóban, császári trónusomon ülve velem együtt vonuljatok végig a város közepén, és vigyetek ki engem magatokkal együtt azok közül, akik véretekre szomjúhoznak."
Ezek után a szavak után a császár szeméből előtörtek a könynyek, és végigfolytak az arcán. A magyaroknak tetszett a császár jóindulatú tanácsa. Amikor az elkövetkező éjszaka sötétségét – ami a csillagokat fényesebbé teszi – a felkelő nap szétoszlatta a palota csúcsait elöntve ragyogó titáni fényével, a magyarok, miután az útra szükséges dolgokat előkészítették, mindenben a császár tanácsa szerint jártak el. És amikor az öreg uralkodót tiszteletreméltó ősz hajával, zöld koszorúval felékesítve végigvitték a városon, mindkét nem ifjai és vénei összesereglettek mindenfelől, és könnyes szemmel néztek rá, mintha soha többé nem látnák, és térdhajtással meg szíves üdvözlő szavakkal tisztelték meg. Ő pedig körülhordozván tekintetét, csupán császári fejének meghajtásával felelt nekik. Prága városából tehát kijutott, de óhajtott hazájába már nem érkezhetett meg. Amikor Znaimba, Morvaország egy városába érkezett, az Úrnak ezernégyszázharminchetedik esztendejében, a



374
Boldogságos Szűz Mária fogantatásának Ünnepén,693 életének hetvenedik esztendejében, uralkodását illetően pedig: magyar királyságának ötvenegyedik, római királyságának huszonhetedik, cseh királyságának tizenhetedik, császárságának pedig ötödik esztendejében befejezte életét. Utóbb aztán övéinek bőséges siránkozása közepette Magyarországra szállították, és a váradi egyházban, elődeihez hasonló tisztelettel eltemették. Zsigmond császár, ami arca milyenségét és termete nagyságát illeti, eléggé derék ember volt; a világ legfőbb alkotója szép orcával, göndör, kékes hajjal és nyájas tekintettel áldotta meg. Hosszú szakállt hordott a magyarok iránti vonzalomból, mivel ezek is hosszú szakállt viseltek egykor.
ALBERT KIRÁLY MEGKORONÁZÁSA, ÉS A BUDA VÁROSÁBAN TÖRTÉNT FOSZTOGATÁS
A királyság örököseként Zsigmond király csupán egy leányt hagyott hátra, akinek Erzsébet volt a neve. Ez a leánya a fenséges Borbála királynétól, tudniillik második feleségétől született, aki a néhai tekintetes Cillei Hermann gróf leánya volt. Ezt a leányt a császár még életében azzal a feltétellel adta keresztény szokás szerint törvényes feleségül Albertnak, Ausztria hercegének, hogy utána veje és vele együtt a leánya következzék a trónon.694 És mivel ez ellen az intézkedés ellen a magyar népnek sem volt ellenvetése, a császár temetése után behozták Albert herceget, és az akkor elkövetkező új év első napján, azaz az Úrnak ezernégyszázharmincnyolcadik esztendejében az Úr körülmetélésének neves ünnepén megkoronázták ugyanazzal a fényes pompával, amellyel az első magyar királyokat. A király uralkodásának első évében hatalmas zavargás támadt Buda városában.695 Mivel ennek a városnak a lakossága két népből áll, tudniillik magyarból és németből, azért a németek az ő nyelvüket beszélőuralkodó miatt elbizakodva, a magyarokat saját
693 December 8-án. (A halál valóságos napja 1437. december 9.) 694 Albert 1422-ben kelt egybe Erzsébettel. 1438-ban koronázták meg római királlyá, majd császárrá. 695 Ez 1439-ben történt.



375
fennhatóságuk aláakarták rendelni, és el akarták törölni ennek a városnak azt a régi időktől fogva megőrzött szokását, hogy egyik évben magyar legyen a bíró, a másikban pedig német. Időnként, amikor alkalom kínálkozott rá, a magyarokat gyalázkodásokkal illették, majd erőszakosan zaklatták őket.
A magyarok pedig, akik régtől fogva késedelmesen szoktak a megtorláshoz fogni, de néha a megtorlás késedelmét az elégtétel



376
súlyosságával pótolják ki, hatalmas viharként zúdulva bántalmazóikra; mindezeket a sérelmeket – mintegy súlyos álomba merülten – figyelembe se vették, és csak várakoztak, hogy mit szül a németek értelmetlen vakmerősége. Élt ekkor ebben a városban egy bizonyos magyar, Ötvös János volt a neve, nem kis tekintélyű és nem is utolsó ember a városban. Ez a többieknél jobban a szívére vette az egész magyar népet érintő gyalázatot, és amennyire tőle telt, szóval is, erővel is védelmezni igyekezett a magyar polgárok becsületét. Ezért nagyon nagy szálkának látszott a németek szemében, és a németek élve az alkalommal, titokban el is fogták őt, és a foglyot a városháza belsejében különféle kínzásokkal gyötörték. Végre, amikor a szerfölötti kínzások következtében meghalt, egy hatalmas súlyú követ kötöttek a nyakára, és elsüllyesztették a Dunába. A rettentő gonosztett nyolc napig nem derült ki, addig tudniillik, amíg a víz a kő nehezékétől megszabadult holttestet partra nem vetette. A megtalált élettelen testen jól látszottak a kínzás sebhelyei, hiteles tanúbizonyságot téve gyilkosai felől. Ugyanebben az időben a királyi udvarban csak úgy hemzsegtek a németek. Ezért a magyarok a rendkívüli gonosztett láttán felzúdulva óriási kiáltozás ban törtek ki, és dühük nagy hevében berohantak a városba, hogy bosszút álljanak, és mivel a gyilkosokat nem tudják megtalálni, rávetik magukat palotáikra, és vasalt borítású ajtóikat betörve, kapzsi prédának vetik oda a németek kincseit. Ezekben a napokban élt Buda városában egy szerzetes barát, név szerint Jakab, egy ájtatos, tökéletes hitű, olasz származású ember Szent Ferenc rendjéből. A magyarok hallgattak is rá, mert tudós módon prédikált. A barát felriadva a hatalmas lármára, magához ragadva az Isten képét hordozó feszületet, mihelyt tudomására jutottak a történtek, meztelen lábbal futkos ott a magyarok között, és eléjük tartva Krisztus képmását, panaszos és siránkozó hangon kérlelte őket, hogy annak a kedvéért, akit értük megfeszítettek, hagyják abba a megkezdett munkát. Ok azonban annál erősebben kiáltozva mondogatták: "Az Isten is velünk van"; és fosztogatásra adva magukat, nem törődtek a barát könyörgésével. És amikor a barát látta, hogy semmi eredményt sem ér el, sőt csak fokozza a zavargást, visszatért a Szent János evangélistáról elne



377
vezett kolostorba, ahonnan jött. A magyarok pedig, miután a németeken elvetemült gaztettük miatt bosszút álltak, felhagytak a fosztogatással, mivel már több holmit nem találhattak.
ALBERT KIRÁLY HADJÁRATA A HUSZITÁK ELLEN
A császárt halála után Albert király nemcsak a magyar trónon követte, hanem miután Magyarországon fejére tették a koronát, megválasztották a rómaiak királyává és Csehország királyává is. Amikor tehát arról értesült, hogy a husziták a császár halála után Csehországban még hevesebben dühöngenek a katolikusok ellen, magyar és német népből álló hatalmas sereget indított ellenük. Azok pedig, amikor megtudták, hogy a király táborba szállt hadai az ő haderejüket számban és erőben meghaladják, bevették magukat egy Tábor nevű város falai közé, jóllehet lengyel csapatok is segítették őket.696 Ez a város Csehországban a husziták fő helye és dajkálója, maguk a husziták, amikor tévhitük még csak sarjadóban volt, hadi táborukból építették ki, új falakkal véve körül a természettől is megerősített helyet. E mellett ütötte fel a király a harci táborát. Azok a városból, a királyi hadsereg pedig a táborból gyakran kirontva kölcsönösen osztogatták a kiéletlen halált. Ez a küzdelem három napig tartott. Közben pedig mindkét oldalon, részint a viadalokban, részint a hadigépek lövedékeitől sokan elestek. És amikor Albert király ráeszmélt, hogy az ellenségnek egyedül csak a kiéheztetés árthat, úgy érezte, hogy ilyen óriási néptömegtől sem az élelmet megvonni, sem az élelmet szállító utakat lezárni nem tudja, feloszlatta táborát, és elvonult az ellenség elől. Amikor a husziták haderejének és eretnekségének megdöntés ére szervezett, híres hercegekből, grófokból és más hatalmas nemesekből álló, fegyveres vitézekben hatalmas nemesi hadsereg felbomlott és átengedte a helyet a huszitáknak, még az eddiginél is jobban megnőtt a husziták bátorsága és reménye.
696 A huszita érzelmű csehek Zsigmond halála után Kázmér lengyel herceget, Ulászló öccsét választották meg királyukul. Albert fegyverrel igyekezett trónigényének érvényt szerezni, s 1438. június 29-én meg is koronázták őt Prágában.



378
ALBERT KIRÁLY TITELRÉVI HADJÁRATA ÉS HALÁLA
Ezek után, Albert király uralkodásának második évében elterjedt az a fontos hír, hogy Amurát, a törökök császára hadinépének nagy erejét mozgósítva meg akarja támadni Magyarországot. Ezért Albert király összehívta a főnemesekből álló országgyűlést, és velük együtt azt a határozatot hozta, hogy nem várja meg, míg az ellenség behatol az ország belsejébe, hanem vitéz karral ellene vonul. Magyarország egész katonai erejét mozgósítva nagy hadsereget gyűjtött össze, és azon a helyen ütött tábort, amelyet a nép nyelvén Titelrévnek hívnak. A törökök császára pedig, amikor megtudta, hogy a király az ország védelmére elegendő katonával és fegyveres erővel rendelkezik, ostrommal bevette Szendrő várát,697 csaknem egész Rácország földjét hatalma alá vetette, úgyhogy az ország ura, a despota is Magyarországra menekült. Ezután lándzsáját és egész hadierejét a görögök ellen fordította, és megostromolta Thesszalonikét, Görögországnak ezt a nagy és híres városát, amelyet régisége, kincsei, népének sokasága, kiváló és nemes polgárai világszerte híressé tettek. Elfoglalta és teljesen kirabolta a várost. Azután Epirusz és Aitólia híres tartományát támadta meg; megadásra kényszerítette és országához csatolta őket. A magyarok pedig megunták a hosszú tábori szállást, leginkább azért, mivel közülük sokan szenvedtek a vérhastól: régi szokásuk szerint "farkast" kiáltva a király akarata ellenére különkülön és összevissza elszéledtek, otthagyták a király táborát. Albert király Budára érve megbetegedett. És mivel Bécsbe szándékozott menni, nem tekintve gyöngélkedő állapotát, folytatta útját Bécs felé. Amikor Simon és Judás apostolok Ünnepén698 Neszmély faluban megszállt, betegsége súlyosbodott, és egyévi, kilenc hónapi és huszonnyolc napi magyarországi uralom után az Úrnak ezernégyszázharminckilencedik évében e faluban meghalt. Elődeihez hasonlóan Székesfehérvár egyházában temették el királyi pompával, megadván neki a végtisztességet.
697 Szendrő 1439 nyara végén esett el. 698 Október 28-án. (Albert halálának valóságos napja 1439. október 27.)



379
Albert király közepes magasságú ember volt; arca inkább barnába játszott, mint fehérbe; szelíd erkölcsű, övéinek kérése előtt meghajló.
ULÁSZLO KIRÁLY BEHOZATALA, ÉS A KÖZTE MEG ERZSÉBET KIRÁLYNÉ KÖZÖTT TÖRTÉNT ESEMÉNYEK
Albert király halálakor Erzsébet királyné terhes volt, és a maga meg az ország miatti gondjában – amint már ez az özvegyek sorsa – szomorúan élte napjait. Bővében volt ekkor az ország emberséges főuraknak, akik mind megfontoltságukkal, mind ragyogó hadierényeikkel ékeskedtek. Amikor ezek a jövendő király miatt aggodalmaskodtak, a királyné így szólt hozzájuk:
"Urak, testvéreim! Az ország gondja ugyanúgy nehezedik a ti vállatokra, mint az enyémre. Én vagyok, mint tudjátok, a királyság örököse, de úgy vélem, hogy az ország gyeplőinek irányítására nem elégséges az én erőm. Ha a tőlem születendő gyermekre vártok: ha az asszonyi természet ki tudja ismerni az ilyet, úgy gondolom, hogy leányt és nem fiút fogok a világra hozni. Keressetek tehát magatoknak uralkodót, aki alkalmasabb egy nagy ország gondjainak viselésére, mint egy asszony: de őrizzétek meg szívetekben és tartsátok szemetek előtt atyám jótetteit, és ne foszszatok meg engem annak a királyságától, akitől születtem."
Ezen szavai után nagyokat sóhajtva megtörölte könnyező szemét. A királynénak ez a beszéde sok éven keresztül gyújtogató fáklyát vetett Magyarországra. Mert a főurak a királyné fenti szavaiból kiindulva meglehetősen könnyed elhatározás alapján egybehangzó akarattal döntöttek az új király behozataláról. Élt ekkor Lengyelországban egy ifjú fejedelem, név szerint Ulászló, Litvánia nagyfejedelme, Kázmér király testvére.699 Kiváló erényei Magyarország számára is kívánatossá tették, és a főurak egész gyülekezetének tetszett személye. Megegyeztek tehát, hogy behozzák őt az uralkodásra. Ezért az ország hatalmas és tisztes hírű férfiait: Zengg püspökét, Matkót, Dalmácia, Horvátor
699 Ulászló 1424-ben született, ekkor tehát tizenöt éves volt.



380
szág és egész Szlavónia bánját, továbbá Marcali vajda fiát, Imrét meg Pálóczi Lászlót megválasztják és elküldik, hogy juttassák el hozzá a közönség kívánságát, és hozzák őt be. Ezek még nem teljesítették a rájuk bízott követség feladatát, amikor a királyné hírvivői utolérték őket azzal a hírrel, hogy a királynéfiút szült,700 és egyszersmind megtiltották nekik, hogy teljesítsék feladatukat. Ők azonban, mivel már Krakkó városának falai közt voltak, és mivel Kázmér király és testvére, Ulászló herceg előtt nyilvánvaló volt jövetelük célja, nem mertek visszafordulni a rájuk bízott dolog végrehajtása nélkül. Miután pedig a hercegnél teljesítették követségüket, az ifjú fejedelmet hatalmába ejtette az uralkodás vágya. Haladéktalanul előkészítette az úthoz szükséges dolgokat, lengyel katonaságból illő kíséretet toborzott magának, és Magyarországra jött. Magyarország főemberei, akiknek volt miért örülni az új uralkodóért, az ország nemeseinek nagy csapatával eléje vonultak. Ugyanezekben a napokban a budai várat az ország régi szokásai értelmében a nádor, Hédervári Lőrinc őrizte. Ez is a bejövő uralkodó elé vonult, és önként megnyitván előtte a vár kapuit, bevezette a felséges királyi termekbe, mint Magyarország királyát.
A GYERMEK LÁSZLÓ SZÜLETÉSE, MEGKORONÁZÁSA ÉS A KORONA ELVITELE
Az Úr megtestesülésének ezernégyszáznegyvenedik esztendeje pergett éppen, és Pünkösd jeles ünnepe közeledett, amikor Ulászló királyt bevezették a budai várba. De azért Erzsébet királyné, aki ezenközben egy fiút szült, nem mulasztotta el megtenni az ő érdekeit szolgáló intézkedéseket. A főurak közül sokan a királyné pártján állottak; ezeknek a szívében még nem hűlt ki Zsigmond császár jótéteményeinek emléke, és általában nem tetszett nekik az új király dolga. Erzsébet királyné a pártján álló bárókkal Székesfehérvárra ment, és László nevű fiacskáját, aki még életének negyedik hónapját sem töltötte be, királlyá kenette és megkoronáztatta, miközben a gyermek harsányan sírt-rítt.701 A papság a szokásos királyavató dicséreteket énekelte, a királyné
700 Utószülött (V.) László 1440. február 22-én látta meg a napvilágot. 701 1440. május 15-én.



381
pedig állandóan ontotta könnyeit, de nem kevésbé könnyezett az ott álló bárók gyülekezete sem, együttérző szívvel fogadva a királyné sírását.
Jelen volt a csecsemő időszerűtlen megkoronázásán Szécsi Dénes bíbornok úr, esztergomi érsek, ez a nagy hírű férfiú, aki méltóságának jogán maga kente fel a fiúcskát, és ő maga tette a fejére a szent koronát. Ott volt még Mátyás, a veszprémi és Benedek, a győri egyház püspöke, Cillei Ulrik gróf, a királyné rokona



382
szintén ott volt: ő mondotta el ténylegesen az esküt a megkoronázott gyermek helyett, Magyarország többi királya példájára, akik esküt szoktak tenni a koronázás alkalmával népük szabadságjogainak megtartására. Ott volt Ujlaki Miklós és Garai László macsói bán meg ugyancsak a Garai nemből Botos András, a néhai Tamási János vajda fiai, László és Henrik, és Szécsi Tamás az ország sok nemesével, hogy lássa a dicső látványt, és kimutassa hűségét a királyné és a csecsemő király iránt. Miután a koronázás ünnepsége ilyen módon lezajlott, Erzsébet királyné Visegrád vára felé vette útját, hogy visszavigye a helyére a királyi koronát; a vár kulcsai és őrizete akkoriban az említett Garai László bánra volt bízva. Ez a vár pedig természeti fekvésénél fogva is biztonságos, és a Duna folyása mellett egy hegynek a csúcsán emelkedik, és gyönyörű látványt nyújt falainak méltóságos művészetével; felső falai a ragyogó eget és az égen úszó felhőket, alsó erődítményei pedig az említett folyó hullámait érintik. Ezért választották Magyarország hajdani királyai ezt a várat a korona biztonságos őrizetére. Mikor a királyné belépett a várba, a korona visszahelyezésénél félrevezette a mellette álló főurakat. Ú gy tett ugyanis, mintha visszahelyezné a koronát a helyére; de valamilyen asszonyi fortéllyal ellopta és elrejtette magánál a koronát, és a nagy kincs ősi őrzőhelyét lepecsételtette a bárókkal, pedig nem volt benne az, amit őrizni szoktak. El is távozott innen a királyné fiával és a koronával együtt, Frigyes római királyhoz és Stájerország hercegéhez ment – gyermekének nagybátyjához –, és mindkettőt átadta neki: a fiát neveltetés végett, a koronát pedig megőrzés céljából.702
AZ UJ KIRÁLYHOZ CSATLAKOZOTT URAK, ES AZ Ő ÉRDEKEBEN TARTOTT BUDAI ORSZÁGGYŰLÉS
Ezek végeztével Erzsébet királyné visszatért a rómaiak királyától, és párthíveinek védelme alatt bejárta a városokat és várakat, amelyek igaz szívvel voltak hozzá. Sok üldöztetést szenve
702 IV. Frigyes német király (144Z-1493; 1452-től mint császár: III. Frigyes) nagyapja és Albert király nagyapja testvérek voltak.



383
dett mégis, nem is annyira az új király és annak idegen hadinépe miatt, inkább saját földijei részéről. Számos főúr támogatta Ulászló királyt, és azon fáradoztak, hogy ügyét előremozdítsák. Ezek közé tartozott mindenekelőtt Rozgonyi Simon, egri püspök, aki testvéreivel és Felső-Magyarország csaknem valamennyi bárójával és nemesével együtt az új király ügyéért buzgólkodott. Ujlaki Miklós bán is, látva, hogy Ulászló király párthíveinek a csapata növekszik, s hogy a királyné pártja nem sokat nyom a latban, meggondolta, hogy a csecsemő király jelenleg sem nem használhat, sem nem árthat; elpártolt a királynétól, és az új királyhoz csatlakozva még a többinél is buzgóbban magasztalta a király pártját. Élt ekkor az országban egy bátor vitéz; Havasalföld népének nemes, nevezetes szülöttje. Hunyadi János; harcos férfiú, aki fegyverforgatásra és hadak vezetésére termett. Amiként a halaknak életeleme a víz, a szarvasoknak az árnyas erdő, úgy volt neki életeleme a fegyver és a hadi vállalkozás. Ezt az embert – tetteinek tanúsága alapján ki merem mondani – a gondviselés egyenesen az égből küldte és hozta idegen tájról Magyarország vidékére az ország jövendő védelmére. Mondják ugyanis, hogy Zsigmond királyt e vitéz apjának híre-neve vette rá. hogy őt Havasalföld vidékéről a saját országába hozza, és országának lakosává tegye, továbbá, hogy örök birtokként méltóképpen megajándékozza Hunyad erődítményével, ahol most, nemes és nézni is gyönyörűséges vár emelkedik.703 Az említett Hunyadi János tehát feljebbvalójának oldala mellett kitartva egyre gyarapodott hírben-névben, és a kisebb tisztségekből, amelyekkel megbízták, fokozatosan emelkedve akkora hírnévre tett szert, hogy méltóságban az ország erdélyi részeinek vajdaságáig vitte. Most már nem csekély hatalommal rendelkezett az országban, és ő is Ulászló királyhoz csatlakozott.
703 Hunyadi János apját Vajknak hívták, a Havasalföldről származott. 1409-ben kapta királyi adományul Vajdahunyadot, s nevét is erről vette. A "Törökverő" ennek a Vajknak volt legidősebb fia.



384
Ulászló király érdekében tehát gyűlésbe hívják az ország öszszes főurát.704 Zajlik az élet a sok nemes megérkeztével Buda városában; vidám szemmel jár-kel a nép a város utcáin: az új uralkodónak mindig örülni szokott. Menlevél oltalma alatt eljött a gyűlésre az említett Dénes bíboros úr is meg Garai László bán és számos főnemes. akiket inkább a királyné iránti szeretet vonzott ide, semmint az új király iránti.705 Mikor ezek a többi nemesek együtt bementek a királyi várba, a kapuk, amelyeken bementek. mindaddig nem nyíltak meg előttük a visszatérésre, amíg esküvel hűséget nem fogadtak az új királynak. De Garai Lászlót még ezután sem engedték ki mindaddig, amíg Visegrád várát – ez, mint mondottuk, az ő hatalmában volt – a kényszer hatása alatt át nem adta Ulászló királynak.
ULÁSZLÓ KIRÁLY MEGKORONÁZÁSA, ÉS AZ EZUTÁN KÖVETKEZŐ BELVISZÁLYOK
Mikor Ulászló király Visegrád várát hatalmába kerítette, átkutatták a szent korona őrzőhelyét. Nem találják a keresett tárgyat, és nagy kavarodás támad Ulászló király pártjában. Nem akartak ugyanis királyt korona nélkül. Megmozdult tehát a nemesek egész gyülekezete, akiket jóindulat kötött a királyhoz, és a királlyal együtt Fehérvárra mentek. És miután itt a papi rend a gyülekezet előtt fennhangon elvégezte a hódolatot kifejező koronázási szertartást, a királyt nagy örvendezések közt megkoronázták azzal a koronával, amelyet egykor csodálatos művészettel Szent István király fejereklyéinek díszeként készítettek.706 Eközben Magyarország egész népe pártokra szakadt, minden szeretet felbomlott, és mindenki a másik vesztére tört. Miként egykor ama híres Makedóniai Sándornak a halála után vezérei szétmarcangolták hatalmas birodalmát, megbontván az egységet, melynek segítségével éppen úgy le tudták igázni Sándor életében az egész világot, mint fegyvereikkel: ugyanígy a pannón föld urai és vezérei azt az országot, amely a szent királyok alatt az édes
704 1440. június 29-re. 705 Ti. azzal a szándékkal jöttek, hogy megakadályozzák Ulászló királlyá koronázását. 706 1440. július 17-én.



385
nyugalom biztonságában élt, és telve volt a gazdagság nagy bőségével – mert az egyetértés gyarapít –, most rettentő pártharcokkal
marcangolják. Akik a csillagokat tisztelik, és állását mérik, nem ok nélkül állítják, hogy Magyarország a Nyilas csillagzat befolyása alatt áll. Mert lakosai – ahogy a régiek híradásai vallják – valóban mindig gyászos fegyverzetben izzadtak, és ha külső háborúkban nem ontottak idegen vért, egymás vérét ontották egymásra acsarkodva, és őseik meg saját maguk gyűjtötte kincseiket kapzsi préda martalékának vetik oda. Erre mind a régi idők, mind a saját korunk



386
eseményei elég bizonyítékot szolgáltatnak. Az említett Ulászló király uralkodásának ideje mindezekről hitelt érdemlő tanúságot tesz. Mert egyetlen egyházi vagy világi méltóság sem hagyta nyugodni a fegyvereket, és egyetlen életkor sem részesítette kíméletben más életkorát, mihelyt ártani tudott. A meghasonlott ország nemesei valamennyien a viszálykodás szellemétől űzve harcra keltek, csupán azért, mert bizonytalan volt, kit illet a királyi cím. Egyesek Ulászló királyt követték, mások Erzsébet királynét és annak fiát igyekeztek előtérbe tolni. És akiknek a hazai haderő nem volt elég, hogy leszámoljanak ellenfelükkel, idegen népből pénzen fogadtak fel – ellenséget. Ez a körülmény aztán nem kis lángot vetett az országban.
A BÁRÓK ÖSSZECSAPÁSA A SZÉKI MONOSTORNÁL
Mialatt tehát az említett pártok hívei, urak és szolgák egyaránt, pártjuk érdekeit tekintve kölcsönösen görbe szemmel néztek egymásra, és rosszat forraltak egymás ellen, az ország hatalmas férfiai – Garai László bán, Kórógyi Fülöp János, Kóródi Botos András, Tamási (János) vajda fia Henrik – minden haderejüket fegyverbe szólították, hogy a királyné és fia ellen elkövetett jogtalanságot megbosszulják. Cikádor monostora mellett ütöttek tábort; ezt a helyet a nép Széknek nevezi. Ellenük felvonult az említett Hunyadi János vajda úr és Ujlaki Miklós, akkor macsói bán, rendezett csapatokkal és kibontott zászlókkal, és nagy harci hévvel rárontottak amazok táborára. Hatalmas harci zaj támad mindkét fél oldalán, mindkét részen harsognak a kürtök és dobok. De mivel Ulászló király pártja nagyobb hévvel harcolt, a másik párt tábora előbb zavarodott meg, és felbomolva szerteszét futkos ott; és a tábor nyújtotta védelemtől megfosztva, szétszórtan menekültek valamennyien, és az erdők rejtekében kerestek menedéket. A vajda és a bán katonái üldözőbe vették őket, és akkora öldöklést vittek végbe köztük, mintha tengereken túli idegen ellenséget találtak volna maguk előtt. Itt pusztult el Botos András is, ez a kegyetlen ember, kegyetlen halállal, a vajda fia Henrik, foglyul esett. Garai László bán és Kórógyi Fülöp János pedig, bár nehéz testű emberek voltak, nem bizonyultak nehezebbnek a többieknél,



387
mikor arról volt szó, hogy az ellenséget futásban legyőzzék. De miután futásukkal megmenekültek, soha többé nem merészeltek az ellenség előtt nyílt csatában mutatkozni. Hunyadi János vajda úr és Ujlaki Miklós bán pedig kifosztotta az ellenség táborát, csapataival együtt dúskált a javakban, majd a sereget elvezetve onnan, Simontornya és Siklós várát támadta meg, ostrommal próbálván megvívni. Bevenni azonban nem tudta. Elvonultak tehát onnan, az országban szerte jártak, és kényszerítették az ország nemeseit, hogy Ulászló királynak engedelmeskedjenek.
AZ ESZTERGOMI VÁRBÓL VÉGREHAJTOTT PORTYÁZÁSOK, ÉS A VÁR OSTROMA
Ebben az időben egy férfiú, aki valóban rászolgált a férfiú névre, és termetét, testalkatát tekintve sem volt utolsó Magyarország főemberei között: Szécsi Tamás, Dénes esztergomi érsek úr testvére, őrizte Komárom várát. Ez az ember a többieknél is jobban elkötelezte magát a királyné szolgálatára, és ezért Esztergom várából vitéz csapatával gyakran előtört, és a királynétól és fiától elpártolt nemesek falvaiban tűzzel-vassal nagy pusztítást vitt véghez. Eljött a fürdők városába is, amelyet magyar nyelven Felhévíznek neveznek, és Buda városához van csatolva. Ezt a király szeme láttára felgyújtotta, lángokba meg sötét füstbe borította. Ulászló király pedig látta, hogy pártja minden erejét megfeszítve harcol érte, hallotta, hogy az ellenséges érzületű bárók alul fognak maradni a küzdelemben, összevonta tehát fegyveres csapatait, és merészen táborba szállt. Először is Esztergom várát akarta bevenni, és ezért ostromzárral vette körül, és miután Szent Tamás hegyén erődítményt épített, az ostromlók és ostromlottak gyakran csaptak össze kemény ütközetben, kölcsönösen sebeket osztogatva öntötték vérüket és adták ki lelküket. Amikor ezt Dénes érsek úr látta – minthogy részvéttel teli, természetében, erkölcseiben és életében nemes férfiú volt –, sóhajtozott és könnyezett, és úgy gondolta, hogy Isten büntetése lesújt rá, ha meg nem fékezi a pusztulás áradatát. Ezért szószólókat küldött a királyhoz, és a béke és fegyverszünet létrehozásán fáradozott; meg is kapta. Ulászló király tehát elvezette onnan seregét, és Zala megyébe vonult. Itt bevett két erődítményt, amelyet akkor a németek szemte



388
len csapata tartott birtokában.707 Az egyiknek Páka, a másiknak Kígyós volt a neve. Ezeknek elfoglalása után szerencsésen viszszatért Budára.
MIT MŰVELTEK AZ IDEGEN NÉPEK AZ ORSZÁGBAN?
Erzsébet királyné Albert király halála után Zólyom várát és más hozzá tartozó erődítményeket egy bizonyos Brandisról elnevezett Giskra Jánosnak adományozta, egy cseh embernek, aki jártas volt a fegyverforgatásban és telhetetlen a fosztogatásban. Őt tette meg a bányavárosok, Kassa és a többi város védnökének, amelyek még nem szakadtak el a királyné és fia hűségétől. Amikor ez a Giskra látta, hogy a bárók egymás ellen kölcsönösen acsarkodnak, prédára lesve azonnal megrohanta az egész Mátyusföldjét és a Kassa városával szomszédos vidékeket és megyéket, Magyarországnak csaknem egész felvidékét. Mindenkinek ártott, akinek csak tudott, de leginkább azoknak, akikről tudta, hogy a királyné és fia iránt rossz szívvel viseltetnek. Zsoldjába fogadott tehát sok idegen katonát,708 és vitéz seregével nyíltan síkra szállt, járta a magyar földet, tábort ütött, és mindent, ami útjába került, kíméletlen fosztogatással és gyújtogatással pusztított. Azután egy Liptó megyei lakos, Pongrác, aki kegyetlenebb volt, mint a külföldi ellenség – és Komorovszki Péter, Akszamit, Talafusz, Ribald, Kereczky, Wryk és Szlovacskó meg sok más cseh, lengyel és szláv, aki a zsákmányolásban lelte örömét – katonaságot toborzott, minden erejét az ország fosztogatására fordította, és erődítményeket meg favárakat épített magának, a szomszédságában levő egész vidéknek rémületére volt. Így ez az idegen had óriási mohósággal széjjelhurcolta azokat a javakat, amelyeket a belháború nem emésztett meg. A közrendű népet súlyos adó nyomorgatta, és a békességet váltságdíj ak gyakori fizetésévei sem tudta megváltani. Puszta életüknek biztosítására elbujdostak, barlangokban meg az erdők rejtekén kényszerültek meghúzódni. Lángokban álltak az újra meg újra felgyújtott város
707 Frigyes császár ugyanis fegyveresen beavatkozott a magyar trón körül folyó harcokba. 708 Elsősorban a huszita hadak maradékait.



389
ok és falvak, magasba okádták a füstöt, megfertőzték a környék levegőjét. Egész Magyarország a vaskor kegyetlen éveit élte. A parlagon hagyott földeket urak és szolgák vére szennyezte. Hány ártatlan ember életét és vérét ontották ki? Hányat fosztottak ki vagyonukból? Hány asszony jutott férjétől megfosztva özvegységre? Hány szűzi szépségben ragyogó leányzót fosztottak meg erőszakkal tisztaságuk liliomától ezekben az időkben? Mindenki boldog volt, ha ennyi veszély közt puszta életét megmenthette a jövő számára mindenéből kifosztva! És hogy Cillei Ulrik gróf, a királyné nagybátyja, mit művelt azokban az időkben, hogy a királynéért bosszút álljon: azt Szlavónország vénei még most is emlegetik, és mély sóhajok között mesélik fiaiknak. És nem volt a belháborúkban szenvedő országnak egyetlen szomszédja sem, aki ne lett volna ellensége. Ezek a zavargások, magas hullámokat verve az ország területén, több mint huszonnyolc éven keresztül marcangolták Pannóniát kegyetlen mardosással.709 És a belháborúk viharát senki sem tudta lecsillapítani, bár többen megkísérelték. És ha jelenlegi uralkodónk, a hírneves Mátyás király, az Úr ezernégyszázhatvankettedik esztendeje táján vitéz karjával nem kényszeríti rá az országot, hogy dühével felhagyjon, elmondhatnánk, hogy ezek a zavargások mind a mai napig óriási dühvel forrnak.
NÁNDORFEHÉRVÁR OSTROMA
Sok különféle esemény történik ugyanazon időben, ezeket azonban nem lehet egyidejűleg és egyszerre elbeszélni. Mert ugyanabban az évben, amikor az említett néhai Albert. király befejezte életét, a törökök császára, Amurát, az egész Szerbországot, amelyet közönségesen Rácországnak nevezünk, uralma alá hajtotta, és minden várat és erődítményt hatalmába vett. Amikor meghallotta, hogy Magyarország nemességének egész testülete belső háborúskodásban marcangolja egymást, azt gondolta, hogy a meghasonlott nép nem képes saját védelmére. Ú gy érezte tehát, hogy megtámadhatja a magyar királyságot, és elsőnek Nándorfehérvár várát ostrom alá veheti. Fegyverbe szólí
709 Nem tudni, hogy ez a huszonnyolc év milyen számítással jött ki Thuróczynak.



390
totta tehát az uralma alá tartozó fegyveres erőket, mozgósította minden hadifelszerelését, hadi- és ostromgépét, megindult és megtámadta az említett várat, mert be akarta venni. Ebben a várban egy kitűnő ember volt a várkapitány, János vránai perjel, melléknevén Zovány, raguzai nemzetiségű, Matkónak, Dalmácia, Horvátország és egész Szlavónia bánj ának a testvére, egy serény és rettenthetetlen lelkű férfiú. Amikor a közeledő ellenséget látta, eléje vonult, és csatázva vonult vissza a várba, mert az ellenséges csapatoknak óriási tömegével hosszabb küzdelemben nem mérhette össze az erejét. Visszatért tehát a várba, és kötelességszerűen gondoskodott mindarról, ami a vár falainak védelmére szükséges volt. A törökök császára pedig körös-körül szétosztotta csapatait, mindenfelől őrségeket állított, és erős ostromzárral vette körül a várat. Felállíttatta a gépeket és más ostromszereket, omladozó rommá lövette és a föld színével egyenlővé tette a tornyokat és falakat. De Zovány – és azok, akik vele voltak – egyáltalán nem rémült meg a sok ellenség látványától és a kemény ostrom tól. Valamennyien serényen végezték a feladatukat, a várfalakat, amelyeket a császár nappal fáradságosan lerontatott, éjszaka megerősítették, a várból darazsak módjára gyakran kirajzottak nagy zavart keltve az ellenség sorai közt. Mikor a császár látta, hogy Zovány vitézül védi a várat, cselt eszelt ki a vár elfoglalására. Van ugyanis a vártól az ellenséges föld felé egy fél magyar mérföldnyire vagy még közelebb egy kis dombocska, amely alkalmas rá, hogy eltakarja a várbeliek szeme elől azokat a műveleteket, amelyeket mögötte végeznek. A császár tehát ennek a dombnak az árnyékában egy föld alatti alagutat ásatott, egészen a vár belsejéig, olyan hosszút meg széleset, hogy egész csapatok átvonulhattak rajta. A munka állandóan folyt, és a sok ezer ember rövid idő alatt a vár falaihoz egészen közel jutott az alagúttal, mivel a földet az emberek részint maguk, részint tevékkel, lovakkal és szamarakkal kihordták onnan. De közben a császár cselvetését megjelentették azoknak, akik a vár védelméről leginkább gondoskodtak; akár isteni intés ből történt ez, akár úgy – mint némelyek mondják –, hogy a várba egy nem tudni, kitől belőtt nyíl röppent be, egy rátekert írás volt



391
rajta, és elárulta, hogy az említett helyen alagutat ásnak, és már közel vannak a várhoz. Ezért – akár az előbbi, akár az utóbbi módon értesült a császár szándékáról – Zovány elrendelte, hogy sietős munkával egy a vár belsejéből kiinduló föld alatti alagutat készítsenek a császár alagútjával szemben, töltsék meg salétrommal és puskaporral meg egyéb égő, gyorsan lángra lobbanó és nagy füstöt okádó anyagokkal. Ennek az alagútnak a belső bejáratát nagy ügyességgel erősen elzáratta, csupán az anyagok és az említett puskapor meggyújtására hagyott egy kis rést, és igen sok őr fülelte szakadatlanul és csodálatos körültekintéssel a cselt vető ellenséget. És amikor az ellenség alagútja a vár falain belül elérte a várbeliek által ásott alagutat, és az őrök meghallották az alagútásók zaját, Zovány meggyújtatta az említett összehordott anyagokat, és a tűz óriási lángjával és füstjével minden élőlényt, tudniillik az embereket és a barmokat, amelyek az alagútban voltak, hirtelen halállal megölt. A császár látva, hogy a vár elfoglalásához ez a mód sem segítette hozzá, hadinépéből – mint mondják – tizenhétezer embert elveszítve és az ostrommal két hónapot eltöltve, megszégyenülten visszatért hazájába.710
JÁNOS VAJDA ÚR NÁNDORFEHÉRVÁR KÖRÜL VÍVOTT CSATÁJA
Ezekben az időkben Hunyadi János az erdélyi vajda és a szörényi bán tisztében fényeskedett. Megválasztották temesi ispánnak is, és a helyzet rákényszerítette, hogy a már említett Nándorfehérvárban is ő legyen a várkapitány.711 Magyarország déli vidékeit egészen a Tisza folyóig, egész Szlavóniát és a Száva és Dráva folyók közt elterülő egész földet kegyetlen dühvel pusztították a törökök: a városokat, falvakat és mezővárosokat kímélet
710 Az ostrom abban az időben kezdődött, amikor Ulászló bevonult Budára 711 A szörényi bánság a mai Románia területén feküdt, a Dunának a Kazánszorostól csaknem Nikápolyig terjedő szakaszától északra. Ettől északkeletre volt a temesi ispánság, keletre pedig, a Duna északnak forduló szakaszától határolva, Havasalföld vagy Havaselve. Szlavónia a Dráva-Száva közének nyugati részét és a Száva felső folyásától délre levő terület egy darabját foglalta magába, a Vrbas folyótól nyugatra, a mai jugoszlávia területén.



392
len tűzzel perzselték, a lakosok vagyonát elragadták, az embereket nemre és korra való tekintet nélkül megölték vagy örökös szolgaság igájába hajtva elhurcolták. Ezalatt az ország nemesei belső gyűlölködésükben tobzódtak, az ország említett vidékeit magára hagyták, pedig nyilvánvaló volt válságos helyzetük. Csupán János vajda úr viselte elkeseredve szívén a keresztény hit ekkora üldözését. Ezért a törökökkel vívott számos apróbb ütközet után – amelyekben mindaddig ő lett a győztes – Szendrő alatt is megütközött velük. Ezekben a napokban ugyanis a törökök egy vajdája, név szerint Izsák, aki Szendrő várát meg Rácország többi várát és csaknem egész Rácországot, vagyis Szerbiát az említett török császár ajándékából hatalma alatt tartotta, alattvalóiból nagy sereget gyűjtött, és a Nándorfehérvár körül fekvő falvakat fosztogatni és égetni kezdte, és az új kapitány bátorságát próbára akarta tenni. János vajda úr megtudván az ellenség szándékát, mindent gondosan elrendezett, amit az ilyen nagy ellenséggel való harc megkíván. Összegyűjtötte fegyvereseinek igen derék csapatát, csatarendbe állította őket, és kivonult a csatamezőre, ellensége elé. Nagy hévvel csap össze a két ellenfél, és sokan már a csata elején lebuknak lovaikról. Hatalmas lárma keletkezik, halálos tusa következik, és mindkét részről számosan esnek el áldozatul.
Amikor Izsák vajda látja, hogy a magyarok vagy győzni, vagy halni akarnak, visszafordul, és gyorsan vágtató lován Szendrő vára felé fut életben maradt embereivel együtt. János vajda úr és katonáinak serege karddal üldözi őket, és sokakat le



393
kaszabol, míg csak meg nem pillantja Szendrő várának falait. Aztán győzedelmesen megtérnek Nándorfehérvár várába a zsákmányolt holmik nagy tömegével.712 HUNYADI JÁNOS VAJDA ÚR ERDÉLYI HADJÁRATA ÉS ÜTKÖZETE Nem sok nap telt el a vajda úr isten adta győzelme után. Egy másik török hadsereg Magyarország és más szomszédos népek fölött aratott győzelmei miatt elbizakodva, nagy feladatokat tűzött maga elé, bízott a hadinép nagy sokaságában és nem csekély fegyveres erejében. Vezére egy bizonyos Mezetbég nevű vajda volt: kíméletlen, a hadidolgok intézésében járatos ember. Ez Havasalföld felől váratlan támadással átkelt a havasokon, és betört Magyarország erdélyi részeire. Ez a nép elsöpör mindent, ami csak az útjába kerül; most is kímélet nélkül, tűzzel-vassal pusztított mindent, kora, neme senkinek sem nyújtott menedéket. A törökök gyászos hadának betörése előtt néhány nappal János vajda úr az erdélyi részekre érkezett, bevonult Fehérvárra, amelyet a nép nyelvén Gyulafejérvárnak neveznek, és gondokba merülve töprengett, hogy mit tegyen az ellenséggel. Az ellenség váratlan jövetele miatt nem volt módja összevonni csapatait és eléje vonulni. Ezért nagy aggodalom szorongatta, súlyos gondjai miatt orcái meghervadtak, és ajka megrepedezett. Amikor pedig a törökök Erdély földjének nagy részét beszáguldozták, és emberekben, javakban és barmok ban nagy zsákmányt magukkal hurcolva megérkeztek a mondott Fehérvár közelében elterülő síkságra, és a füstöt okádó gyújtogatásaik már tanúsították, hogy nem lehetnek messze: János vajda úr – nem törődve önmagával, hogy másokkal törődhessen – bosszúvágyban égve elhatározta, hogy szembeszáll az ellenséggel, és viadalra szántan kivonult a harcmezőre éppenséggel nem megfelelő katonai kísérettel. A város püspöke ezekben a napokban egy nagy tiszteletben álló, de a dolgok intézésében heves természetű ember volt.713 Ő is elkísérte a vajda urat. Megindultak tehát, és amikor vigyázatlanul Szentimre falu mezejére érkeztek, hirtelen előtörtek a környező
712 1441-ben. Ez volt Hunyadi első, bár nem jelentős győzelme. 713 Lépes György, akinek a nevét az 1437. évi Budai Nagy Antal-féle felkelésből ismerjük.



394
völgyekből az ellenség titokban ott rejtőzködő és csak a vajda úr érkezésére várakozó óriási csapatai. Minek a sok szó? A vajda úr arra kényszerült, hogy otthagyja a csatamezőt, és a túlerőben levő ellenség elől kitérjen. Mindenki futott, aki tehette. Akinek futás közben elfogyott az ereje, azt az ellenség elfogta vagy megölte. Az említett fehérvári püspök is száguldva menekült lován, de amikor egy patakocskán keresztülugratott, a földre zuhant, és fejét vették. Ez a győzelem elbizakodottá tette Mezetbég vajdát, és még nagyobb tettekre ösztökélte. Ezért minden félelem nélkül járt-kelt az erdélyi részeken. Örül a zsákmánynak, különösen annak, amit a hadiszerencse jutta tott neki. Arra gondolt, hogy mindent elküld a császárjának. Erre a célra szállítókat és kocsikísérő őröket tartogatott.
Ezalatt János vajda úr a vidék katonaságát nagy sietséggel összegyűjtötte, már amennyit ilyen rövid idő alatt sebtében össze tudott gyűjteni, és bosszúvágytól égve útnak indult, és követte az ellenséget. Hírül vitték ezt Mezetbég vajdának, és ő állítólag így szólt: "Csak hadd jöjjön, hadd növelje hasznunkat, jobban, mint eddig." Amikor ezt mondta, ott állt az említett Mezetbég vajda körül álldogáló törökök közt János vajda úr kémje, hallotta mindazt, amit az ütközet megvívására vonatkozóan megbeszéltek. Sietve visszatért tehát János vajda úrhoz, és titokban a következőket mondta neki: "Mezetbég vajdának elárulták, milyen vagy te, milyenek önmagad védelmére használt fegyvereid ismertetőjelei, milyen a lovad színe, és kijelölték a legerősebb fegyvereket leg



395
különbül forgató vitézeket; az lesz a dolguk, hogy elsőnek téged vegyenek körül, és a lehető leghamarabb végezzenek veled.”
Volt János vajda úrnak egy vitéze, név szerint Simon, a Kemények nemesi nemzetségéből, aki testalkatra nézve nem sokban különbözött tőle, és vitézi lelkületével bajtársai közül is kivált. A vajda úr ezzel a vitézzel fegyvert és lovat cserélt, és Simon védelmére számos erőben, vitézségben és harcvágyban kitűnő katonát rendelt. Végre, miután nagy körültekintéssel mindent elrendezett, ami a harc szempontjából fontos, nagy harci hévvel rátámadt a korábbi győzelmétől elbizakodott és az említett vidék egyik falujából éppen hadsorait ütközetre rendező ellenségre. Mint a heves szélvihar, rohant rá, és mindjárt az összecsapás elején megzavarta és vitézeinek bátor karjával több részre szakította az ellenséges csapatokat. Mindkét ellenfél dombokon és völgyeken át száguldott, és a nagy küzdelemben a magyar kard mindig fölébe kerekedett a török lándzsának. De mit használt a vajda úr által Kemény Simon mellé rendelt őrcsapat? Simont mindjárt az ütközet elején ura helyett, urának árulkodó fegyvereiben, ura helyett megölték. Nem akadályozhatták meg ezt az őrcsapat hű fegyverei: a törökök még életük pusztulása árán is végrehajtották vajdájuk parancsát. Ezért hasznos, ha a seregek vezérei az ellenfél előtt eltitkolják ismertetőjeleiket. Mert gyakran megtörténik, hogy a vezér elestével elesnek azok is, akiket vezetett. Miközben a kegyetlen csata kavargott, és a törökök inkább saját védelmükkel, mint az ellenség megfutamításával bajlódtak, Szentimre falunál védekezni iparkodtak, és kegyetlenül pusztították az ellenséget, és saját védelmükön fáradoztak azok a foglyok is, akik az előbbi harcban jutottak a törökök kezére: szabadulni akartak, inkább meghaltak, mint hogy török fogságban sínylődjenek. Mikor aztán Mezetbég vajda látta övéinek óriási pusztulását, és hogy minden csapata a futással küszködik, maga is futásnak eredt. De a futás sem mentette meg, mert miközben futva igyekezett menekülni a többi megfutamodóval, akiket a magyarok üldözőbe vettek és szorongattak, őt is, meg fiát is megölték, és saját fejének vesztével és hadinépének mérhetetlen pusztulásával együtt a megszerzett zsákmányt is elveszítette.



396
János vajda úr tehát az összes foglyot kiszabadította, a zsákmányt az ellenségtől visszaszerezte, sőt magát az ellenséget is felprédálta, szerencsés győztesként egészen a havasok hágójáig üldözte: kevés töröknek mentette meg a futás az életét. A bolyongó ellenséget összefogdosta, és hosszabb ideig ott tartózkodott a holttestekkel borított csatamezőn. Az óriási győzelem dicsőséges híre azzal a haszonnal is járt az ország számára, hogy Havasalföld és Moldva vajdái, akik az elmúlt években az országtól és Magyarország királyától elszakadva a szent korona ellen fellázadtak, és mindenüket a török császár oltalmába ajánlották, most az uralmuk alá tartozó területekkel együtt régi hűségükre visszatértek, János vajda úr tanácsára vagy félelmükben; és esküvel ígérték, hogy szokásos szolgálatukkal adóznak Ulászló királynak.714
JÁNOS VAJDA ÚR ÜTKÖZETE, AMELYET A VASKAPUNÁL VÍVOTT
A János vajda úr vezette dicsőséges harcokon kívül is mindenütt balszerencse kísérte a törököket, valahányszor egy-egy csapatuk valamilyen rejtekúton belopakodott az országba, hogy a szokásos módon zsákmányt szerezzen magának. Ugyanis János vajda úr vitézei, akiket az ország védelmére rendelt, mindig megfutamították őket. Így tehát minden út bezárult előttük Magyarország földjének megtámadására: az ország határain belül nem is villoghattak lándzsáik a napsugár ragyogásában. Amurát, a törökök császára, gondolatokba mélyedve gyakran emlékezetébe idézte övéinek sokszor elszenvedett vereségét s népének nagymérvű pusztulását, továbbá azt, hogy Moldva és Havasalföld területe és uralkodói elszakadtak tőle. Nagyon felháborodott rajta, és elhatározta, hogy bosszút áll azokon, akik megsértették. Ezért országa válogatott katonaságából összeszedett nyolcvanezer főnyi hadinépet, harci erényekben a legderekabbakat. Vezérüknek a basát tette meg, aki az ország hadügyeinek intézésében őutána a második ember volt. Megparancsolta neki, hogy minél előbb rohanja meg Havasalföldet, és dúlja fel, mivel a
714 Ez és a következő diadal 1442.-ben történt.



397
vajdájuk elszakadt tőle. Innét aztán vezesse át csapatait Magyarország erdélyi részeire, és a lehető legkeményebb büntetést rója ki tűzzel és karddal, és a legkíméletlenebbül álljon bosszút mindazért a gyalázatért, amit János vajda úr elkövetett. A császárnak ez a szándéka nemcsak a vidék közrendű népét töltötte el rettegéssel, hanem a nemesi rend tagjait is súlyos gondokba sodorta. A basa pedig a reá bízott egész hadinéppel KisNikápoly vára mellett hajósok segítségével átkelt a Dunán, és csapatai óriási zajjal elöntötték a Havasalföld egész területét. Aki nem tudott futva menekülni, zsákmánnyá vagy hullává lett. Ezután nekilátott, hogy átkel a havasokon, és végrehajtja a császár parancsolta feladatot. János vajda úr pedig inkább kész volt meghalni, mint a védelmére bízott nép pusztulását eltűrni. Előbbi győzelmeiből erőt merítve egyesítette a fegyveres őrcsapatokat és a hadsereget, és mivel inkább azt választotta, hogy ő támadja meg az ellenséget, minthogy az őt, egészen a vidék széléig üldözte ellenfelét, bár seregének létszáma és fegyveres ereje nem mérkőzhetett a törökévei. Mikor aztán ahhoz a helyhez érkezett, amelyet Vaskapu nak neveznek,715 veszélyes, nagy és minden időkben emlékezetes ütközetet vívott; innen is, onnan is harsogva zúgtak a kürtök. Az ellenfelek összecsaptak, és mindkét részről férfiasan küzdöttek. A basa hadinépének sokaságában bízva nem is gondolt hátrálásra, János vajda úr pedig el volt szánva rá, hogy vagy győz, vagy meghal, és számításba sem vette a futás lehetőségét. Mindkét oldalon izzik tehát a kemény küzdelem; nagy öldöklés támad, sokan esnek el mind a két oldalon, de a törökök közül többen. Ezért a basa és a törökök arra kényszerültek, hogy elhagyják a csatateret, és gyors futásnak eredjenek. A magyarok űzőbe vették őket, és halandó hullává változtatták, akit csak utolértek, úgyhogy a nagy küzdelem egész tere a nagy öldökléstől emberek és lovak vérében ázott, a sok hulla elborította, utóbb a nap hevétől felmelegedve rohadt bűzt lehelt, megfertőzte messze vidékek levegőjét, és lehetetlen volt embernek arrafelé járnia.
715 Hágó Erdély és a Temesköz, a Hátszegi-patak és a Bisztra völgye közt, Hunyad megyében.



398
János úr hát szétvert sokezer ellenséget, sok főembert foglyul ejtett, sok kincset és értékes hadi felszerelést zsákmányolt. Emlékezetes győzelmet aratott ez a nagyszerű és minden időkben dicsőségre és magasztalásra méltó férfiú, mert bátran fogott hozzá a háborúhoz, bölcsen vezette, szerencsésen vívta meg, és jól fejezte be. Ettől kezdve nemcsak az ország lakosai, hanem még az idegen nemzetek is kedvelték; olyan ember volt, akit az őszinte szeretet érzésével és teljes szívből lehet szeretni.
ERZSÉBET KIRÁLYNÉ HALÁLA
Ez történt az említett Ulászló király uralma idején, körülbelül két év leforgása alatt, szerencsésen és kedvezően. De az ország északi vidékein változatlanul dúlt a belső viszály, és e vidékek urainak kevesebb örömöt okozott az ország közös védelme, mint amennyit az egymásnak megnyomorítása. Ezért a római udvar a bajok zajától felriasztva egy tiszteletreméltó férfiút, Julianus bíboros urat716 küldte el a pápa oldala mellől, hogy az említett háborúskodás ok zaját lecsillapítsa. Ö fáradozott is a béke ügyében, Ulászló király és Erzsébet királyné szíve nem kis mértékben hajlott is az egyetértésre, de a királyné meghalt, 717mielőtt a béke létrejött volna. Halála az őt követőfőurak közül többeket Ulászló király mellé állított.
716 Gillliano Cesarini bíborost. 717 1442. december 17-én.



399
JÁNOS VAJDA ÚR MEGTOROLJA A TÖRÖKÖKÖN A SÉRELMEKET. HAT SZERENCSÉS ÜTKÖZETE
Eközben Ulászló király uralma napról napra szilárdabb lett, és erejében gyarapodott. Mikor a király Buda várába a királyi palota magas fedele alatt berendezkedett, János vajda úr buzdította és ösztönözte, hogy indítson háborút a törökök ellen, és torolja meg azokat a sérelmeket, amelyekkel a törökök Magyarországnak több Ízben ártottak. Ezért Ulászló király uralkodásának harmadik évében nagy és költséges sereget gyűjtött kiváló vitézekből, és János vajda úrral, országának számos főemberévei és Rácország despotájával, vagyis királyával együtt – ezt ugyanis akkoriban kiűzték országából – átkelt a Dunán,718 és Rácországba érkezett. Itt Ulászló király állandó tábort veretett, és elhatározta, hogy a beljebb fekvő török uralom alá vetett vidékekre Hunyadi János vajda urat, seregének főkapitányát küldi ki. Hadra kelt seregét két részre osztotta: János vajda kapta a fegyverzetében és a hadierényeiben kiválóbb részt. Ezen kívül a vajda úr a saját katonáiból álló erős csapatot is vezette. Ezeknek a háborúban tapasztalt karja többször megfutamította már győztes fegyvereivel az ellenséget. A vajda úr tehát az ő kíséretükben átvonult Rácországon, azaz Szerbián, és egész Rumélia határáig719 bejárta egész Bolgárországot, amelyet régi idők óta a török haderő tartott birtokában. Minden élőlényt, embert, barmot, ami csak útjukba akadt, elfogtak vagy megöltek. A városokat, várakat és a törökök minden egyes települését bevették, felforgatták, lerombolták és tűzzel megemésztették. Ezek között a híres fürdők városát, a népes és kincsekben gazdag Szófiát is elfoglalták,720 kirabolták és tüzes hamuvá változtatták. Ennyi városnak és településnek füstöt okádó felperzselése rémülettel töltötte el egész Ruméliát és a török császár minden birtokát, amely nem bízhatott a tenger vizének védelmében.721 Sokezer ellenség szállt szembe a vajda úrral, a törökök császára küldte őket ellene. A vajda úr öt ízben vívott elkeseredett ütközetet az ellene vonuló, mindig nagyobb létszámú ellen
718 Nándorfehérvárnál, 1443 őszén. 719 A Szófiától délre húzódó határvonalig. 720 Ez már novemberben történt. 721 Tehát az európai (balkáni) részeket.



400
séggel, de mindig ő lett a győztes. Visszatérve, a győzelem legteljesebb dicsőségétől övezetten érte el újból a Rácföldet, és tábort ütött; ekkor hírül hozták neki, hogy a törökök megszámlálhatatlan sokasága jön ellene.
Az említett Amurát császárt ugyanis nagyon elkeserítette birodalmának pusztulása, és kiadta a parancsot, hogy teljes hadi felkészültségben gyülekezzék udvarának legjobbjaiból összeválogatott fegyveres népe és országának minden fegyverese, mert bosszút akart állni. Hadjáratának vezetését rokonára, az anatóliai basára bízta. Ő azon az úton követte János vajda urat, amelyen a vajda úr kivonult Bulgária vidékéről. És amikor néhány sebesült vagy betegségtől elgyötört magyarra talált, akik a vajda úr előző napi táborhelyén visszamaradtak, megkötözve vitette őket császárja elé, és szemrehányóan üzente: győződjék meg róla a császár, milyen nyomorúságos alakok okoztak rémületet országában. Erre a császár állítólag ezt felelte: "Térj vissza szerencsével, kívánom neked; ha visszatérsz, pontosabban el tudod majd beszélni, milyen alakok azok, akik elől megfutamodtam."
Olyan közel jutottak egymáshoz, hogy az éjszakai nyugvó után, hajnal virradtakor hallották egymás dobjainak pergését. János vajda úr megrémült, hogy az ellenség kitér előle, és a király táborára ront. Maga vonult tehát az ellenség elé a hadi fáradalmakban kimerült katonáival, azt akarta, hogy őt támadják meg. Amikor látta, hogy a pogányok óriási sokasága ellene fordul, rettegés fogta el, és seregének katonái nem kevéssé reszkettek félelmükben. De azért a vajda úr nem hátrált meg, hanem félelemtől remegő katonáinak hadsorát az ellenséggel szemben felállította,



401
és e szavakkal buzdította őket: "Legyetek állhatatosak; inkább veszítsük el életünket, mint a győzedelmes hírünket-nevünket. Mit féltek a sokaságában bizakodó ellenségtől? Igen gyakran próbára tettétek bátorságukat. És ha már olyan sokszor megfutottak, Isten kegyelmével most is megfutamíthatjuk őket. Ha pedig közületek valakit meglep a halál, ne törődjék vele: mert ha velem vagy bajtársaival reggelizett, estére Krisztus asztalánál fog lakomázni."
E szavakkal megindította seregének zömét, amelyet maga vezetett, és rárohant az ellenségre. Ennek láttán a többi csapatok is követték vezérüket. Mindkét részről nagy győzni akarással ütközetbe bocsátkoznak, de nem egyforma szerencsével harcolnak. Mert a basa és a rá bízott egész török sokaság mindjárt az összecsapás kezdetén meghátrált, és eszeveszett futásnak eredt. A magyarok pedig kíméletlenül üldözőbe veszik őket, és akit gyors futású lova nem tudott kiragadni a halál üldöző kezéből, véres vitézi próbán mondhatott búcsút életének. A pogányok sok-sok ezre pusztult el ott. A magyaroknak nem volt kedvük foglyokat ejteni, és mindenkit, akit futtában utolértek, sebekkel borítva, öszszekaszabolva megölték. Az üldözés vecsernye órájától éjfélig tartott. A basa azért választotta a napnak ezt a szakaszát az ütközet számára, hogy ha alulmarad, az éjszaka sötétségének segítségével szabaduljon az ellenségtől. De ez az ötlet a legkevésbé sem vált hasznára, mert a telihold sugaraival bevilágította az éjszakát. A basa fogságba esett, és nagy kürtrivalgás kíséretében éjféltájban a magyar táborba, János úr sátrához vezették. A vajda úr egy hadjáratban hat szerencsés ütközetet vívott tehát, és öt hónappal azután, hogy Magyarországból kiindult, épségben vezette vissza seregét a király táborába, emberekben és javakban óriási zsákmánnyal megrakodva. Győzelmének jeléül sok ellenséges zászlót, azaz bandériumot adott át a királynak. Ezeket utóbb a Boldogságos Szűz Máriának, Magyarország patrónájának ajánlották fel.722 Egészen a mi időnkig ott függtek a Buda városában épült templomban az utókor emlékezetére és e Boldogságos Szűz dicsőségére, és tanúságot tettek azokról a nagy győzelmekről,
722 1443. február 2-án, Gyertyaszentelő Boldogasszony ünnepén vonult be ünnepélyesen Budára.



402
amelyeket az ég adott a vajda úrnak. És ha a por meg a régiség meg nem emészti finom szövetüket, mind a mai napig ott függnének.723
FEGYVERSZÜNET ULÁSZLÓ KIRÁLY ÉS A TÖRÖK CSÁSZÁR KÖZÖTT; RÁCORSZÁG HELYREÁLLÍTÁSA
A sok fényes viadal nak és híres győzelemnek az volt a következménye, hogy a törökök császára, Amurát, megrémülve követeket küldött a királyhoz meg a vajda úrhoz, és a fegyverszünet megkötés én buzgón és könyörögve fáradozott. Ulászló király tehát elhatározta, hogy ünnepélyes országgyűlést tart a főurakkal Szeged városában. Az országnak sok nemese sereglett össze mindenfelől; eljöttek a császár követei is: a törökök két vajdája, azzal a felhatalmazással, hogy a tervbe vett fegyverszünetet megkössék. Meg is állapodtak tízévi fegyvernyugvásban; a király pedig szabadon bocsátotta az anatóliai basát.724 A török császár Szendrő várát és Rácország többi erődítményét, ahányat csak elvett György despotától, visszaadta. A fegyvernyugvást esküvel erősítették meg. János vajda úr a király és a maga nevében meg az egész magyar nép nevében, az említett török vajdák pedig császárjuk és az uralma alá tartozó minden nép nevében le is tették az esküt a mondott tízévi fegyverszünet és az egyéb kikötések megtartására. Bár sohase tették volna le! Mert utóbb a fegyverszünetet a király és a vajda úr – az említett Julianus bíboros úr ösztönzésére megszegte,725 és emiatt Ulászló király és a vajda úr hadiszerencséje balszerencsére fordult, mint egykor Pompeiustól is,726 – aki minden ember közül a legnagyobb diadalokat aratta – elvétetett a
723 Thuróczy itt több, Hunyadi részére kiállított adománylevél elbeszélő részét (narratio) használta föl. 724 1444 júliusában. 725 Helyesebb így fogalmazni: a vajda (Hunyadi) és Julianus kardinális ösztönzésére. 726 Az ókori Róma híres hadvezér politikusa (i. e. 106-48); 64-ben vezetett hadat Palesztina földjére.



403
győzelem dicsősége, mihelyt lovait a jeruzsálemi templom oszlopcsarnokába, mint valami istállóba beállította. A fegyverszünet megkötése mégis haszonnal járt – a despota számára. Ezt ugyanis korábban Rácország feletti uralmából teljesen kivetették, de a fegyverszünet segítségével uralmát visszaállíthatta.
ULÁSZLÓ KIRÁLY HADJÁRATA ÉS PUSZTULASA RUMELIA TERÜLETÉN, VÁRNA VÁROS KÖRNYÉKÉN, KÖZEL A TENGERPARTHOZ
Az ügyeket ilyen módon rendezték, de Julianus bíboros úr minden erejével azon volt, hogy a király és a vajda úr a fegyverszüneti szerződést megszegve támadja meg fegyverrel a török császárt. Azt mondogatta ugyanis, hogy a hitetleneknek tett esküt a legkevésbé sem kell megtartani. Isten ellen elkövetett jogtalanságnak mondta, hogy a keresztény hit ellenségeivel szemben aratott, Istentől nekik juttatott nevezetes győzelmet eltékozolják, és Isten akaratát, amelyet az ellenséggel szemben be kellett volna tölteniük, az ellenség akaratával cserélték fel.727 Gyakori ösztönzésével rávette őket a tilalmas vétekre, és azokat a férfiakat, akiket sem a háború, sem a vas nem tudott legyőzni, legyőzte végre a sima nyelv. Azt ígérte ugyanis, hogy a keresztények számos uralkodója siet majd fegyveresen segítségükre; azt mondogatta, hogy Bulgáriából, Albániából, Trákiából és a híres császári városból, Konstantinápolyból is nagy katonai segítség érkezik. De ugyanezt ígérgették az uralkodók és az említett országok lakosai is.728 A király és a vajda úr engedelmeskedtek neki, maguk is fellelkesültek a nagy bizakodástól; és sok zsoldos katonát összegyűjtve, a várak hadinépét is egyesítve, Orsova vára környékén átkeltek a Dunán az ország több főúrának kíséretében, és benyo
727 Ulászló ugyanis még ez év áprilisában esküvel kötelezte magát a hadjárat megújítására. A törökökkel való békekötés ennek megszegését jelentette. 728 Thuróczy itt mondatokat ír ki szó szerint Vitéz János leveleiből. Vitéz ezekben az években Hunyadi leghívebb emberei közé tartozott, éveken át ő bonyolította le az ország külügyi levelezését. 1445-ben Várad püspöke lett, 1464-ben pedig esztergomi érsek.



404
multak az ellenség földjére729 Egyik helyről a másikra vonul a tábor, minden ellenséges földet, ami csak útjába kerül, füstölgő tűzzel elpusztítja és javaiból kifosztja. A várakat és erődítményeket vagy meghódolás adta a kezükre, vagy hatalmas rohammal és fegyverrel vették be. Jónak látták, hogy minél beljebb vonuljanak, átkeltek Bulgárián és Rumélián, kiértek a tengerpartra, Rumélia földjének Várna és Galac nevű városait, melyek önként felajánlották meghódolásukat, birtokba vették, és ezek mellett tábort ütve várták a megígért segítség érkezését. De fájdalom, gyakran megesik, ha valaki nem gondoskodik még otthon a maga hadseregéről, idegen vidéken idegen hadsereg nem fog fegyvert érdekében. És mivel ez idő tájt sok zsákmányt hordtak össze, sok ellenfelüket leölték, az említett országok nagy részét tűzbe borították és felprédálták, és igen nagy károkat okoztak, sértetlenül kitérhettek volna az ellenséggel való összecsapás elől. De a múlt győzelmei, amelyeket éppen ez ellen az ellenség ellen arattak, fellelkesítették őket. Ezért valamiféle vakmerőségtől eltelve dicstelen dolognak tartották, hogy a megígért segítség elmaradása miatt megkezdett vállalkozásukból ellenséget sem látva visszatérjenek. És ezért a nyár utolsó hónapját és szinte az egész őszt ellenséges földön töltötték. Végre november hó tizedik napján, Szent Márton vigíliájának napján harcra készen megérkezett a törökök császára, Amurát, a pogányok megszámlálhatatlan tömegével, rendezett hadsorokban, hadijelvényekkel.730 A király és János vajda úr meg a többi magyar urak, akik ott voltak, kivezették a táborból egész hadseregüket, és a csillogó fegyverzetű hadsorokat megfelelő rendben felosztva és elrendezve minden egyes harcvonalnak kijelölték a vezérét, és elhatározták, hogy minden egyes harcvonalat a szekerei is követni tartoznak az összeütközés idején, el nem maradva. Az ellenség ugyanis létszámát tekintve erősebb volt náluk; féltek tehát, hogy míg
729 Az 1444. szeptember 20-át követő napokban. 730 Burgundi, velencei meg pápai költségen fölszerelt hajóhadnak kellett volna a föllázadt karamánok ellen Kisázsiában harcoló Murádot meggátolnia abban, hogy visszatérhessen a Hellészpontoszon, illetve a Boszporoszon át a Balkánra. E hajóhad azonban nem volt képes teljesíteni a feladatot. Ráadásul a szultáni csapatok átszállítását genovai hajók végezték.



405
szemtől szemben harcolnak, az ellenség a hadsorokat hátulról is megtámadja. Miután mindezt elrendezték, Isten jelt adott a magasból, figyelmeztette őket az elkövetkezendő szerencsétlenségre. Mert amikor a hadijelvényeket, vagyis az aranytól ragyogó zászlókat felemelték, az akkor még csak mérsékelten zizegő szél fuvalma örvénylő viharrá fokozódott és erősödött, és a zászlók részekre hasogatva és széttépve elszálltak a levegőbe.
Végre mindkét részen megszólalt a sok trombita, és döngött a dob, felharsant a törökök harci zaja: összecsap a két ellenség. Itt is, ott is törnek a lándzsák, és lándzsatörés közben sokan lebuknak a lovukról; keményen kavarog a küzdelem. Mindkét részen sokan esnek el, de sokkal többen a törökök oldalán. Egyetlen csapatuk sem tudta feltartóztatni a magyar vitézi bátorság lendületét, sőt hirtelen hátat fordítottak és megfutottak. Mivel azonban a törököknek széltében-hosszában kiterjedt csapatai a magyar sereget több mint hatszorosan múlták felül, a magyaroknak nem sokat használt, ha üldözőbe vették a megfutamodó sorokat, mert mihelyt visszatértek az üldözésből, új csapatok jöttek velük szembe, és nagy zajjal új csatára ingerelték őket. Ebben a halálos küzdelemben telt el a nap legnagyobb része, és mindkét ellenfél számára ijesztő volt a holttestekkel zsúfolt csatamező. Mikor a törökök lovassága is megingott és futásnak eredt, és csupán a császári tábor állt nagy félelmek közepette a maga helyén, megszámlálhatatlan gyalogos csapattal: Ulászló király, látva, hogy az ellenséges lovasság fut, s hogy Amurát csá



406
szár és tábora reszket a félelemtől, a személyének védelmére rendelt csapatot harcba indította, és miközben a vajda úr és a többiek vad küzdelemben csatáztak, megrohanta a császár táborát, teljesen meg akarta semmisíteni. A gyalogosok sűrű csapatai közé ért, azoknak a nagy sokasága rárohant, elnyomta őt csapatával együtt: elesett. És ez nem remélt győzelemhez juttatta a már legyőzött és levert ellenséget, amely már egyáltalán nem reménykedett a győzelemben. A magyarok a csatamezőt és táborukat is az ellenségnek átengedve megfordultak és futásnak eredtek. Akik a korábban megfutamított ellenséget üldözték, nem is sejtették a többiek kudarcát, és az üldözésből visszatérve, az említett táborban éjszaka nyugovóra tértek. Mivel a gyászos napot közvetlenül követő éjszaka sötét homályba borította az egész földet, mindkét fél részéről azok, akik nem futottak meg és nem hagyták el a tábort, a másnap első világosságáig éjszakai őrséget tartottak. Hallgatták a sem élni, sem meghalni nem képes számtalan sebesült nyöszörgését, kiáltozását, üvöltését – és köröskörül az egész mező tele volt sebesültekkel és halottakkal –, és megrendülve várták a nappal világosságát. Végül a piros hajnal virradtakor – amely elválasztja az éjszaka sötétjét a nappal világosságától –, amikor a fényes nap a hegyek csúcsára jutva visszahozta a nappali világosságot, a törökök nem tudták, megfutamodott-e az ellenségük, csapatokat alkottak tehát, és a császári táborból kivonulva lassú lépésben lassan közeledve fürkészve vizsgálták a magyar tábort, vajon van-e benne katonaság. Észrevették, hogy alig hallatszik ki belőle emberi lárma, senki sem mozdul a fegyveréért, és senki sem rohan ki a csatatérre harcolni; ekkor aztán a császári hadsereg egész gyalogsága rárohant a táborra, és mert a tábort senki sem védte, feldúlták és felforgatták, és megölték vagy foglyul ejtették mindazokat, akik ott voltak. Mondják, hogy itt, ebben a táborban rótta le utolsó tartozását a már említett Julianus bíboros úr meg sok más szerzetes, legfőként a cseri barátok rendjéből,731 és rajtuk kívül János váradi és
731 A ferences rend szigorúbb ágának (saruclanok, obszervánsok) tagjait hívták cseri barátoknak.



407
Simon egri püspök; továbbá nagyságos Báthori István, a királyi felség seregének ez a hadierényekkel ékeskedő katonája is elpusztult az ütközet hullámaiban: őrá bízták a válságos pillanatra és saját vitézségére való tekintettel, hogy a királyi zászlót vigye. Ilyen módon ért gyászos véget Ulászló király élete és kormányzása uralkodásának negyedik évében, az Úrnak ezernégyszáznegyvennegyedik esztendejében.732 Igen derék király volt, alakja megfelelő magasságú, arca barna, haja fekete, harcban serény, alattvalóihoz jóindulatú, erkölcseinek tisztességéről híres, gondolkodásában és lelkében fegyelmezett uralkodó.
JÁNOS VAJDA ÚR FOGSÁGA
Noha a győzelem dicsősége ebben a veszélyes háborúban Amurát császáré lett, a diadalt övéinek sok vére hullásával fizette meg. Hitelt érdemlő jelentés szerint népe több sebet kapott a magyaroktól, mint amennyit adott, és a halottakban is nagyobb veszteséget szenvedett a császár népe.733 Elegendő bizonyíték rá, hogy hadinépéből senki sem vette üldözőbe a menekülő magyarokat. Éppen elég volt neki saját sebeiket nyalogatni. János vajda úr közben már visszatérőfélben Havasalföld vidékére érkezett; ott támadt rá az ellenség, ahol nem tartott ellenségtől. Mert a vidék vajdája, Drakul, akiről azt hitte, hogy barátként fogja kísérni őt, rávetette erőszakos kezét, és nemcsak hogy nem vigasztalta az elszomorodott embert, hanem nyomorult fogságba vetette. De aztán meggondolta a dolgot Drakul, látta, hogy nincs oka a vajda úr fogva tartására, és néhány nap múlva sok ajándékkal – legalábbis azt remélte – kibékítette, és Magyarország erdélyi részeibe kísértette.
JÁNOS VAJDA ÚRNAK KORMANYZOVÁ VÁLASZTÁSA, ÉS DRAKUL VAJDÁVAL SZEMBENI BOSZSZÚJA
A háború vihara és Ulászló király gyászos pusztulása után az ország egyházi főméltóságai és bárói törvényesen megtiltották,
732 November 10-én. 733 A túlzó kortársi adatok negyven-, sőt hetvenezer török halottról beszélnek.



408
hogy az országban bárki más sérelmére hadat indítson. Nemkülönben közös akarattal elhatározták, hogy a közelgő pünkösd ünnepén az összes nemesek gyűljenek össze Rákos mezején, és tartsanak országos gyűlést. Az Úrnak ezernégyszáznegyvenötödik éve pergett éppen, és már közeledett Pünkösd említett ünnepe. Számos nemes érkezett a gyűlésre, elárasztották a mondott Rákos mezejének téres síkját. Mindnyájan, akik csak megjelentek, egy akarattal és nagy megfontoltsággal tárgyaltak az ország javáról és arról, kit válasszanak meg az ország védelmezőjének arra az időre, amíg a gyermek László király, Albert király fia, aki akkor életének ötödik évében volt, nem képes eszét a tanácsban, karjait meg hadakozás ra használni.734 Az egész közösség szeme előtt lebegett János vajda úr tetteinek fényes emléke, és ezért – bár sokan reménykedtek benne, hogy a méltóság rájuk száll – ezt a tisztet mégis egyedül a vajda úr nyerte el. Megválasztották tehát őt az ország és a király hatáskörébe tartozó minden ügy kormányzójának. Magyarország egész népe, most már ilyen védelmezőre támaszkodva nagy ujjongásban tört ki, és hangos szavakkal dicsérte az Istent, a környéken a harangok zúgása és a kürtök harsogása az egeket ostromolta. A nagy és dicsőséges választás befejezése után minden nemes örömmel tért vissza otthonába, csupán azok jártak-keltek szomorú szívvel, bár színlelés ből vidám orcával, akik magukat tartották méltónak erre a tisztre, de hiába.735 Ezután a kormányzó úr elhatározta, hogy Drakul havasalji vajdán bosszút áll azért, hogy fogságban tartotta. Szívéből még nem távozott el a kelletlen vendéglátás emléke, amiben részesítették. Fegyverbe szólította tehát fegyveres népének nem csekély tömegét, átkelt a havasokon, benyomult a vajda területére, s leigázta a fejedelemsége alá tartozó egész területet, és a születés rendjében idősebb fiával együtt lefejeztette, ugyanannak a vidék
734 A valóságban szinte kibékíthetetlen érdekellentéteket kellett áthidalni. 735 A februári országtanácson - és nem az országgyűlésen – Hunyadin kívül még több kapitányt megválasztottak: Újlaki Miklóst (Dunántúl, Duna-Tisza köze), Rozgonyi Györgyöt, Pelsőczi Bebek Imrét, a cseh Giskrát, Országh Mihályt, Szentmiklósi Pongrácot (Felvidék). Hunyadié a Tisza vidéke volt, hozzátartozott azonban korábbi tisztségei révén Erdély, a szörényi bánság stb. A kormányzóválasztásra a következő esztendőben került sor.



409
nek egy másik vajdáját pedig, tudniillik a néhai Dan vajdának a fiát fél szemére megvakíttatta. Így büntette meg elfogatása miatt Drakul vajdát, majd egy másik vajdát állított a terület élére, és kívánsága teljesülvén, visszatért Magyarországra.736
736 1447-ben. Havasalföld hűségére a várnai vereség után még fokozottabban szüksége volt Hunyadinak, akit természetesen nem személyes bosszú vezetett, hanem politikai-stratégiai meggondolások.



410
A KORONA VISSZAKÖVETELÉSE, ÉS A KORONA MIATTI BOSSZÚ
Magyarország urai nagyon bánkódtak, hogy a szent korona, amellyel Magyarország királyait meg szokták koronázni, meg a gyermek király, akinek a természetjog alapján uralkodnia kellene felettük, Frigyes római király hatalmában van. Attól tartottak ugyanis, hogy a fiú, ha idegen földön nevelkedik, elidegenedik a magyarok szokásaitól és nyelvétől. Megállapodtak tehát, hogy visszakövetelik, és ha nem kapják, bosszút állnak. És amikor a római király nem hajlott kérésükre, óriási károkat okoztak neki. A kormányzó úr ugyanis tisztségének második esztendejében több fegyveres csapatot szervezve Karintia és Krajna egész földjét meg Stájerország nagy részét kegyetlen kíméletlenséggel keresztülkasul száguldozta; a jószágokat zsákmányként elhajtotta, az embereket fogságra vetette, a városokat és helységeket meg falvakat izzó lángba borította. Látva, hogy a római királyt tartományainak pusztulása egyáltalán nem indítja meg, sok kinccsel megrakodva és sok foglyot ejtve végül szerencsésen visszatért.
A KORMÁNYZÓ ÚRNAK A RIGÓMEZŐN V’VOTT ÜTKÖZETE
Ezek után Hunyadi János kormányzó úr az országnak minden felmerülő ügyét – mint az ő vállára rakott terhet – igen nagy körültekintéssel intézte, és az országot az ellenséges becsapódásoktól megvédelmezte: nem is volt a törököknek alkalmuk rá, hogy ezekben az években lándzsájukat a magyar földre kinyújtsák. Végre kormányzásának negyedik évében a kormányzó úr, akiben harci erényei jóvoltából mindig volt merészség nagy feladatok megkísérlésére, arra gondolt, hogy a törökök császárát újból fegyveres haddal támadja meg. Nagy sereget gyűjtött tehát, egyetlen hadseregbe egyesítette mindazt, ami Magyarországon katonai erőt jelentett. Táborát hadigépekkel, ágyúkkal és az ellenséget sújtó más hadiszerszámokkal megerősítette és jól megrakta, és az ősz első hónapja táján, Szörény vára fölött átkelt a Dunán.737 Kemény rohammal betört Rácországba – mivel annak ura nem
737 1448. október elején.



411
csatlakozott a hadjárathoz, bár felszólította rá –, és az ellenséges vidéket tűzzel-vassal megzabolázta. Nem úgy vonult rajta keresztül, mint aki zsákmányolni akar, hanem úgy, mint aki el akarja foglalni az országot. Elkísérték a kormányzó urat az ország főemberei, származásra és birtokaikra nézve a legnevezetesebbek: Pelsőczi Imre erdélyi vajda és testvére, László, továbbá Marczali vajda fia Imre, a királyi ajtónállók feje, Rozgonyi Rajnáld, Szécsi Tamás, Thallóczi Frankó, Dalmácia és Horvátország bánja, Székely János, a kormányzó úr vérrokona, Losonczi Benedek, az alsólendvai Bánfi István és sok más, katonai erényekkel ékeskedő, csatában merész és nagyszámú fegyveres erővel jeleskedő férfiú. Volt gondja a védekezésre a törökök császárának, Amurátnak, amikor meghallotta, hogy mekkora ellenséges sereg indul ellene. Fegyverbe szólította birodalmának minden fegyvert fogni képes karját; felfegyverezte és begyakorolta hadinépének minden katonáját. Aztán útnak indítva népének óriási csapatait, a közeledő ellenség elé vonult. Október havának középső napjai táján, a magyarok tábora Rácország vidékén keresztülvonulva elérte Bulgária földjét, amely a török császár fennhatósága alá tartozott; itt várták az ellenséget. Az állandó tábor azon a mezőn volt, amelyet magyar nyelven Rigómezőnek hívnak. Megérték végre a csütörtököt, amely Szent Gál hitvalló és Lukács evangélista ünnepei közé738 esett; ekkor érkezett meg a török császár is, és szállását a kormányzó úr táborától nem messze ütötte fel. Mindkét fél könnyű fegyverzetű katonái, akiket a féktelen ifjúság sarkallt, akiben volt harcikedv a tusára, innét is, onnét is a mezőre rohannak, kölcsönösen összecsapnak, és halált osztva válnak széjjel. Mikor Szent Lukács evangélistának minden időkben emlékezetes ünnepnapja felvirradt, és a nap az égboltozat termein áthaladva délidő felé érkezett, mindkét ellenfél az említett mező síkságára ontotta minden fegyveres erejét és hadseregének minden katonáját; és egyetlenegy ember sem akadt a két seregben, akit el
738 Azaz október 16. és 18. közé. A csata szombaton, 1448. október 19-én fejeződött be.



412
ne fogott volna a halálfélelem ebben a válságos pillanatban a nagy embertömeg láttán. A kormányzó úr a vezetése alatt álló hadinépből, harmincnyolc csapatot állított fel rendekben, és a fényes arannyal hímzett jelvényeket, vagyis zászlókat a csapat közepén vitték. És minden egyes csapat fegyverzetbe öltözve állt az első harcvonal ban; vezéreik körbejárva tanácsokkal látták el a katonákat, és buzdításukkal ösztönözték csatára szívüket. A másik oldalon a törökök császára hadinépének egész zömét óriási oszlopokba tömörítve és hadosztályait egyesítve, mint valami megszakítás nélküli fal, elfoglalta a mezőnek mindazt a részét, amely a magyarok szeme előtt terült el, és lassú lépésben közeledett feléjük.
Midőn pedig nyíllövésnyi távolba érkeztek, peregni kezdtek mindkét részen a dobok, rémítő zajt csaptak, és az innét is, onnét is felharsanó kürtök hangjára mindkét fél összes csapata, a sok lándzsa hullámzása közben, teljes erejük lendületével összecsaptak, és miközben maga a mező is felnyögött a nagy megmozdulásra, egymásnak esnek kölcsönös gyilkolásra. Reccsennek a lándzsák, innét is, onnét is sokan megsebesülve lebuknak lovukról a harcolók lába elé, a haldoklók rettenetes kiáltozását ól visszhangzik a magas égbolt. Összetorlódik mindkét fél hadinépe, egyik sem hátrál a másik előtt, annyira összeszorulnak, hogy sokaknak elfárad a keze, képtelenek a közelükben levő ellenséget egy álló óra hosszat szakadatlan ütni-vágni.



413
Végre a magyarok erőteljesebb rohamot intéztek az ellenség ellen, és számos csapatra oszló törököket a, csatamező egy hosszú szakaszán állandó öldöklés közben megkergetik. Majd meg a törökök a császár táborából érkező új csapatoktól segítve gyilkos kézzel visszanyomják a magyarokat egészen a táborukig. A török gyalogság sűrű nyílzápora az ég ragyogását is árnyékba borította, és kegyetlenül verdeste a magyarokat. És jóllehet a magyarok számára egyenlőtlen és terhes feladat volt huszonnégyezer vagy annál alig valamivel több harcos karjával feltartóztatni a több mint kétszázezer fegyveressel dicsekvő ellenséget, azon a napon sem az ellenség sokasága, sem a fegyverek zaja, sem a sok sebesülés nem késztette futásra őket. Egészen napnyugtáig győzhetetlen lélekkel álltak, minél keményebben ostromolták őket, annál kevésbé voltak hajlandók meghátrálni. Nagy vitézséggel, de még nagyobb makacssággal harcoltak a közelgő éjszaka sötétjéig, és nagyobb pusztítást vittek végbe a törökök közt, mint a törökök őköztük. Eltelt az egész nap a harc hevében, mindkét részről megszámlálhatatlanul sok embert vágtak le, az egész csatatér megtelt friss hullákkal, de csak a bekövetkező éjszaka vette el sötétségével mindkét fél harci dühét, és választotta el a fegyvereket egymástól. A csapatok az éjszaka ideje alatt felhagytak a küzdelemmel, de gépekkel és ágyúkkal éjszaka is folyt a csata.739 Mikor a közvetlenül ezután következő szombat napját a felkelő nap bevilágította sugaraival, mindkét ellenfél a tegnapi harci dühtől feszülve, rendezett sorokban kirohant a harcmezőre. Újból összecsapnak, és mindkét részről igen kemény csatát vívnak. A nagy kavarodásban a nap hatodik órájáig küzdenek. A törökök császára látva, hogy a kevés számú és fáradt magyar katonaság megzavarja csapatait, harcba indítja hadinépének egész tömegét, tudniillik a lovasságot, nagy dühvel ront rá a magyarok soraira és csapataira, úgy elborítja őket, mint a vízáradás, és őket is, táborukat is szétverve, futásra kényszeríti a futást eddig nem ismerőket. Mindenki menekült, és a menekülésben minden rend felbomlott. A törökök kegyetlenül üldözték őket, amíg csak a nap le
739 Thuróczy itt is Hunyadinak egy Vitéz Jánostól fogalmazott levelét dolgozta bele krónikájába.



414
nem merült a nyugati tájakon. De ezzel az elkeseredett üldözésnek nem volt még vége a magyarok számára. Mert a rácok, akiket a magyarok az országba vonulásukkor bántalmaztak, ellenük fordulnak, és az úttól, az egész nap menekülésétől kifáradtakat, a minden fegyveres védelemtől megfosztottakat, mint a farkasoktól megrémült bárányokat könyörtelenül kifosztják, lekaszabolják és elpusztítják.
A HÁBORÚBAN ELESETT FŐURAK; TOVÁBBÁ A KORMÁNYZÓ ÚR A DESPOTA HATALMÁBAN, ÉS A DESPOTA MEGBÜNTETÉSE
Elesett ebben a háborúban sok fentebb már megnevezett úr: Pelsőczi Imre és testvére, László, továbbá Marczali vajda fia Imre, Szécsi Tamás, Frankó bán, Székely János, Losonczi Benedek és az alsólendvai Bánfi István, és úgyszólván Magyarország egész vitézlő rendje. A kormányzó úr pedig, gyors vágtatással messze távolodva a csata zűrzavarából és a csatamezőtől, minden katonáját elhagyatva, védelmező fegyvereit letéve, úttalan utakon kóborolt, és állítólag két török kezébe jutott. Mivel nem ismerték fel, a földre dobták lándzsáikat, puszta kézzel rohantak rá, és leszaggatták ruháit. A kormányzó úr nyakán egy arany kereszt függött. Amikor az egyik török el akarta rabolni, veszekedni kezdtek, és birokra keltek. A kormányzó úr, mialatt ők birkóztak, az egyik dárdát megragadva rájuk rontott, és erős karjával úgy rásújtott az egyikre, hogy az holtan rogyott a földre. A másikat is le akarta ütni, de az megfutott, és kimenekült a keze közül. A kormányzó úr továbbhaladva egy rácba ütközött. Ez zsákmány kedvéért kóborolt az erdőben, de amikor látta, hogy egy alakját és külsejét tekintve előkelő ember bukkan fel a közvetlen közelében, nem bántalmazta. Lehet, hogy azért nem merte megtámadni, mert a kormányzó úr még nem dobta el a felragadott lándzsát. Mindketten töprengve álltak. Végül a kormányzó úr megkérte a rácot, hogy vezesse el Nándorfehér váráig, és méltó jutalmat ígért neki. Az ajánlkozott is rá, hogy megteszi, de mégsem a kívánt helyre vezette, mint ígérte, hanem Szendrő várába. És ami



415
kor György despota megtudta, hogy a kormányzó úr a vár kapuin belül van, nem törődött vele, hogy ennek a férfiúnak az erélye és támogatása segítette vissza őt országába uralkodónak – hiszen néhány évvel azelőtt száműzetésbe kellett mennie –, hálátlansága a bűnbe vitte, és barátságtalan vendéglátónak mutatkozott. Elrendelte ugyanis, hogy tartsák fogva, és nem adta ki Magyarország urainak, akik buzgón fáradoztak kiszabadításán, míg a kormányzó úr maga helyett túszul a kezére nem adta idősebb fiát, név szerint Lászlót. A kormányzó urat ebben a háborúban balszerencse kísérte, de mert kétségtelen volt, hogy nem a bátorsága hiányzott, hanem az ereje volt kevés – ezért arathatott győzelmet az ellenség –, Magyarország előkelői hálás szívvel várták megérkezését. Bizonyság rá, hogy amikor a kormányzó úr az Úr születésének ünnepe táján visszatért, a nemesek nagy csoportja gyülekezett össze Szegeden és várt az érkezésére; boldog arckifejezéssel mentek a megérkező elé. Ezután a kormányzó fontolóra véve a despota hálátlanságát és a fogságban elszenvedett kellemetlenségeket, újból szervezte fegyveres katonaságát, és elindult, hogy méltóképpen megbüntesse a despotát. Bevonult az uralma alá tartozó földre, nagy pusztítást vitt végbe, és elvette minden várát és uralmát, amely Magyarország határán volt. És nem hagyta volna félbe a rombolást, ha a despota épségben vissza nem adja a fiát, és ha Magyarország főemberei a despota kérelmére nem fékezik meg a kormányzó úr bosszúra szomjazó lelkét.
A KORMÁNYZÓ ÚR CSATÁI AZ ORSZÁG HATÁRAIN BELÜL
Ezután a kormányzó úr az ország határain belül sok és különféle ütközetet vívott a csehekkel, minthogy ezek az ország megnyomorításán mesterkedtek. A cseheknek számos erődítményét, amelyeket az ország pusztítására különböző helyeken emeltek, elfoglalta: vagy meghódoltak előtte, vagy erővel vette be. És szerencsés véggel fejezte volna be minden hadjáratát a csehek ellen, ha az ország főurai nem árulják el, és nem segítik a cseheket.



416
Mert minél nagyobb szerencsével intézte a kormányzó úr az ügyeket, annál inkább dagadt ellene a sok főúr gyűlölete titokban. Az Úr testet-öltésének ezernégyszázötvenegyedik esztendejében történt, hogy a kormányzó úr sok zsoldosból és a köznépből álló katonasággal fölfegyverkezve ostromzár alá vette azt az erődítményt, amelyet Giskra János Losonc városától nem messze Szent István király koronájának fala mellett épített.740 A napokig tartó vitéz ostrom idején a védőket a szomjúság és a fegyverek annyira szorongatták, hogy már-már reménykedni lehetett a vár elfoglalásában, az óhajtott cél elérésében. Ekkor az említett Giskra a Felvidéken való királyi városok támogatásától elkapatva meg az árulók rábeszélésétől ösztönözve saját hadinépével és fegyveres segédcsapatok nagy erejétől is támogatva odajött, hogy segítségére legyen az övéinek, akik az említett erődítményben körül voltak zárva. A kormányzó úr tábora közelében állította föl rendezett hadsorait. De hogy mire képes a hadviselés ben a hitvány árulás, az csak akkor derült ki, amikor a csatázók össze akartak csapni: az árulók csapatai a kormányzó úr táborából hanyatt-homlok futásnak eredtek. Így a kormányzó úr is kénytelen volt otthagyni a csatateret és a tábort. Erről az árulásról saját szavaival tett vallomást közvetlenül halála előtt nagyságos Pelsőczi István, aki az említett vár alatt egy véletlen ágyúgolyótól találva halálosan megsebesült. Az ország főemberei közül elesett itt a nánai Kompolthi János is, Hédervári László egri érsek pedig, sánta lévén, nem tudott menekülni, és fogságba esett. Giskra János a csatateret, a magyarok táborát és ezzel együtt a győzelmet is megkaparintva, Gedő várát, a Lórándfiak otthonát tette próbára keményostrommal, de mivel a várbeliek hősiesen ellenálltak, reményében csalatkozva Eger vára alá vonult. Az említett László püspök hajlandó lett volna a várat saját személyének váltságdíjaként Giskra János kezére adni, de a vár kapitányai, ama vidék lakosai lévén, a vár átadásából származó bajt súlyosabbnak tartották egyetlen ember szerencsétlenségénél, és Giskra Jánost arra kényszerítették, hogy – szándéka meghiúsulván – továbbálljon onnan.
740 Giskra III. Frigyes főkapitányaként valóságos uralkodói hatalmat gyakorolt a Felvidéken.



417
Ezek után a kormányzó úr ismét fegyvert ragadott, saját hadinépét vitte magával, amellyel a déli részeket szokta védelmezni; ezeknek a katonáknak vitézségét és állhatatos hűségét az előbbi háborúk próbáin már kitapasztalta. Velük támadta meg Giskra János erődítményeit: a régi kolostor mellettit az Ipoly folyó mentén, továbbá a Gács hegyén lévőt meg Rozsnyó és Szepes városoknak újonnan épült várát; ezeket kíméletlen ostromzárral zaklatta és megadásra kényszerítette. Megszállta Giskra János Derencsény erődítményét is, amelyet az ő nevében egy Valgata nevű cseh tartott a kezében. Minthogy ez az erődítmény völgyben feküdt, új ostromlási módot eszelt ki: a völgyet az erődítmény alatt magas töltéssel zárta el, és a völgyön keresztülsiető folyót visszafordította és felduzzasztotta. Amikor a vízáradat az erődítmény falain át magasabbra emelkedett, a vár védőit a megfulladás fenyegette; az ott levő csehek magukat fogságba és a várat a kormányzó úr kezére adták. Végül Zólyom városához vonult, a veszedelemnek ehhez a fészkéhez és táplálójához; ezt tűzbe-lángba borítva felperzselte, és a zólyomi várral szemközt egy nagy erődöt emelt, és fegyveres katonasággal megrakta. Magát Giskra Jánost mindaddig szorongatta fegyvereivel, amíg rá nem kényszerítette a békekötésre.
A MAGUKAT "TESTVÉREKNEK" NEVEZŐ CSEHEK, AKIK MAGYARORSZÁGOT PUSZTITGATTÁK
Akkoriban Giskra Jánoson kívül igen sok idegen nemzetiségű volt az országban, és minden erejüket arra fordították, hogy ez országnak bajt okozzanak. Komorovszki Péter egész Liptó megyét hatalma alá hajtotta; Pongrác pedig, ez a – mint fentebb mondottuk – magyarországi születésű ember, egész Turóc megye felett uralkodott, bitorolta Óvár, Berencs és Sztrecsnó várát, és az ország pusztításában a többieknél nem volt kevésbé kiméletlen. Ezek ketten kölcsönös gyűlölséggel üldözték egymást, és az említett vármegyéket meg mindazt, ami velük határos volt, felváltva tisztelték meg súlyos fosztogatásaikkal. Volt az útonállóknak egy másik fajtája; ez is a Felvidéket pusztította. Egykor zsoldos és gyalogos katonák voltak, a fegyverek védelme alatt gyarapodva számos tanyát szereztek maguknak



418
árulással vagy fegyvereik segítségével, részben pedig újakat építettek. Kolostori szerzetesek módjára a testvér nevet használták, és az ő nyelvükön bratriknak nevezték magukat. Kapitányokat választottak maguk közül, és az országnak közelükbe eső vidékeit a többieknél is súlyosabb bajokkal: fosztogatással, öldökléssel és gyújtogatással sújtották. Vakmerőségük olyan nagyra nőtt az országban, hogy nyíltan házasságokat kötöttek, mintha örökre az országban akarnának maradni. A kormányzó úr is lanyhábban védelmezte ezeket a vidékeket, hiszen a Felvidék főurai árulást szerveztek ellene, tőrt vetettek neki, és inkább gyűlölséggel, mint igaz szívvel viseltettek irányában.
A KORMÁNYZÓ ÚR CSATÁJA RÁCFÖLDÖN, KRUSEVÁC VÁRA MELLETT
A törökök császára, Amurát, nagyon nehezen viselte el, hogy szomszédságában, Rácország fölött György despota gyakorolja a hatalmat; nagyon megharagudott rá, mert szabadon bocsátotta a kormányzó urat. Ezért hadinépének nagy részét fegyverbe szólította, és a rácországi részek ellen indította egy bizonyos Ferizbég nevű vajdájának, egy harcias férfiúnak a vezérlete alatt. Szigorúan meghagyta neki, hogy a Morava mellett fekvő és régóta fogva romokban heverő Krusevác várát állítsa helyre, és innét kezdje meg a háborút György despota ellen.741 Megrémült a despota, amikor ezt hallotta, és sokáig töprengett gondokba merülve, hogy mit tegyen. Jól tudta ugyanis, hogy hadereje nem tud ekkora ellenségnek ellenállni. Bánta már a kormányzó úr ellen elkövetett jogtalanságot! És amikor rádöbbent, hogy e válságos helyzetből nincs más menekvése, csak az, hogy vagy behódol az ellenségnek, vagy segítség után néz; nem tudta, kihez forduljon segítségért. Azt mondogatta ugyanis az övéinek: "Ha nem játszottam volna el a kormányzó úr irántam érzett jóindulatát, ő kimenthetne az óriási bajok viharából engem, a bajba jutottat."
Amikor tehát senkit sem talált, akinek oltalmára bízhatta volna magát, mintegy szégyenben égő arccal a kormányzó úr segítségéért folyamodott. A kormányzó úr pedig, akinek inkább ked
741 Krusóc váráról van szó (ma Krusevac jugoszláviában, a Nyugati-Morava meg a Déli-Morava találkozásánál). Ez azonban jóval később, 1455-ben történt.



419
vére való volt a törökkel harcolni, mint vidám táncba menni, csakhamar összehívatta seregének sok vitézét, és fegyvert ragadva személyesen indult a despota segítségére. A törökök is tudták, hogy a despota a maga védelmében harcra készül, de azt nem, hogy a kormányzó urat megnyerte segítségül. Nyugodt lélekkel várták tehát a közelgő ellenséget. A kormányzó úr pedig, hogy minél előbb az ellenségre támadhasson, saját fegyvereseivel meg a rác nép csapataival együtt menetelésre használta föl az egész éjszakát. Az éjszaka és az út egyszerre ért véget, és napkelte felé a világossággal együtt a kormányzó úr is közeledett az ellenség felé. Eközben egy kis köd támadt, mindkét fél szemét elborította, nem láthatták egymást. Amikor a köd a felkelő nap sugarainak melegétől felszállt, ott álltak a fényes vasba öltözött hadsorok. A törökök csapatai meglátták a csapatokat, meglátták a kormányzó úr lobogó zászlait, amelyeket már régóta ismertek, rémülten hátat fordítottak, és fegyvereiket össze sem mérve gyors futásnak eredtek. A futókat üldözőbe vette a kormányzó úr egész könnyű fegyverzetű hadereje, és az üldözők nagy harci kedvvel meg akarták semmisíteni a menekülőket. A nagy öldöklés egészen a közelgő éjszakáig tartott, és még sokkal nagyobb lett volna, ha a közelgő éjszaka homálya el nem rejti a futókat. Az említett Ferizbég vajda a rábízott hadinép sok főemberévei együtt fogságba esett; nagy örömmel és ünnepélyességgel vezették őket a kormányzó úr elé. A kormányzó úr tehát győzelmet aratott, hazafelé vezető útjában pedig felperzselte Viddin városát, egész Bulgária székhelyét. Végül az összes foglyokat a despotának átengedve szerencsésen és diadallal tért meg Magyarországra.
LÁSZLÓ KIRÁLY HAZAHOZATALA, ÉS A KORMÁNYZÓ ÚR ÖRÖKÖS GRÓFFÁ VÁLÓ MEGVÁLASZTÁSA
Mivel a rómaiak királya, Frigyes, nem akarta szabadon bocsátani László királyt – noha az ország nemesei megbékélt lélekkel kérték, hogy tegye meg –, László király országainak számos főembere és velük együtt Cillei Ulrik gróf is, hajlott rá, hogy erőszakot alkalmazzon, nagy tömeg katonát és fenyegető fegyvert gyűjtött egybe, és Bécsújhely városát s benne a római királyt sú



420
lyos ostromzárral vette körül mindenfelől.742 Ezért aztán a rómaiak királya félelmében és élelem hiányában szenvedve, kénytelen volt László királyt az ország főembereinek visszaadni.743 Visszahozták tehát a gyermek uralkodót; Bécs várának palotájában tartózkodott. Özönlöttek hozzá a nemesek mind a saját országaiból, mind idegen országokból. Kiváló és hatalmas szülőktől származott, úgy néztek rá tehát, hogy belőle is nagy ember lesz. Megállapodtak, hogy a kormányzó úr, az országnagyok és az öszszes főnemesek elmennek a gyermek királyhoz, hogy megadják neki az illő tiszteletet, és alattvalói hűségükről biztosítsák. Magyarország urainak színe-java késedelem nélkül összesereglett Bécs városába. És a királyi udvar – noha tele volt a tiszteletreméltó urak gyülekezetével – az említett magyar urak számára László király többi országának főemberei között a legelőkelőbb helyet biztosította. Maga a király is nézte őket, gyermeki szemét rajtuk legeltette, és örült a hatalmas főurak ragaszkodásának. Sok nap telt el ezzel a nagy udvari tiszteletadással. A kormányzó úr is itt tette le – önként – tisztségének terhét, amelyet már nyolc év óta oly nagy szerencsével viselt: az Úr ezernégyszázötvenkettedik éve elkövetkezvén, László királynak visszaszolgáltatta Magyarországot, amelyet a maga és övéi véres küzdelmeivel, teljes buzgalmával és gondoskodásával meg hadi tudományával megőrzött.744 Ezért László király magasztos szent helyen, királyi öltözékben, felséges trónján ülve, számos hercegtől, őrgróf tól s országainak főpapjaitól és báróitól körülvéve, a kormányzó urat nagy ünnepélyességgel Beszterce örökös grófjává emelte: az általa aratott győzelmeknek a széles földkerekségen magasztalt híre-neve és kiváló tetteinek dicsősége ajánlotta őt a király előtt erre a méltó jutalomra! Ezzel az ideiglenes kormány
742 Frigyes 1451-ben Itáliába indult, hogy császárrá koronáztassa magát. Az osztrák rendek fegyveres felkelést szerveztek ellene távollétében. 1452 februárjában a magyar országgyűlés elhatározta, hogy együttműködik velük. A magyarok fegyveres támogatása mégis elmaradt – Thuróczy téved. 743 Rokonságukra hivatkozva a császár 1452 októberében Cillei Ulriknak adta át a gyermek Lászlót. 744 Hunyadinak le kellett tennie a kormányzóságot, hiszen véget ért a király nélküli állapot.



421
zói méltóságot, amelyet érdemeinek hála – és mert az ország érdekei is úgy kívánták – egészen addig viselt, utódaira is áthárította a király mindörökre. Címerét, egy arany színű pajzsra festett hollót gyűrűvel a szájában – ezt viselte a gróf úr eddig – más fényes címerrel egészítette ki, tudniillik egy fehér pajzsra festett vörös oroszlánnal, amely körmeivel koronát ragad meg.745 Nagyobb méltóságának és kiválóságának megtisztelésére ékesítette a király ezzel a címerrel a besztercei gróf urat. Mikor aztán nagy vigasság mellett felmagasztalásának szertartását elvégezték, László király néhány nap múlva sok ajándékkal, királyi bőkezűséggel megtisztelve hazabocsátotta Magyarországra a gróf urat, főpapokkal és báró urakkal egyetemben.746
CAPISTRANÓI JÁNOS BARÁT MAGYARORSZÁGRA ÉRKEZÉSE
Mikor a besztercei gróf úr és Magyarország összes főurai szerencsésen visszatértek hazájukba, az urakkal együtt Magyarországra jött egy szerzetes barát, Capistranói János.747 Szent Ferenc rendjének szerzetesi öltözék ében: egy életének szentségével ékeskedő férfiú. A római egyház pápája, Miklós,748 segíteni szeretett volna a katolikus népeken, amelyek ekkor vész viharai között hánykolódtak, mivel a törökök egyre nagyobb dühvel üldözték a keresztény hitet. Ezért keresztény hadjáratot akart szervezni a törökök ellen, és apostoli bullával elrendelte, hogy mindazoknak, akik jelentkeznek, minden tartományban hirdessék ki bűneik bocsánatát, a rájuk váró túlvilági büntetés elengedését, osszanak ki számukra fehér gyolcs ra hímzett vörös keresztet, és tűzzék mellük bal oldalára. Elgondolásának munkásává tette meg a pápa úr az említett Capistranói János barátot. Ennek következtében Já
745 A királyi oklevél ezt a szimbólumot másként magyarázza: Hunyadi kiragadta a koronát a bitorlók kezéből és visszaadta a királynak. 746 Mindez 1452 decemberének végén történt. V. László Hunyadit Magyarország főkapitányává is kinevezte, Vitéz Jánost pedig kancellárrá. De ugyanekkor meg is kezdődött az a hol nyílt, hol burkolt akna munka Hunyadi és hívei ellen, amelyről nem sokkal alább Thuróczytól értesülünk. Az ellenpárt feje Cillei Ulrik volt. 747 Capistranói János csak 1455-ben jött Magyarországra. 748 V. Miklós pápa (1447-145 5).



422
nos barát Németország és Lengyelország részein meg Magyarországon sok – leginkább közrendű – népet szólított fegyverbe az említett ellenséggel szemben, mivel nagy volt a tekintélye a szent hit hirdetésében, és Istennél szerzett érdemeinek nagyságát ismerték az emberek, hiszen vakokat, sántákat és betegeket gyógyított, meg a tisztátalan lelket kiűzte az emberekből. Kevéssel ezelőtt meghalt a törökök említett császára, Amurát, és fia, Mohamed követte a trónon.749 Ez a keresztény vér ontásában, földjeik kirablásában kegyetlenebb volt atyjánál és minden elődjénél, a katonai tudományokban jártasabb, csapatok állításában és a had szervezésében hatalmasabb, és még saját népéhez is szigorúbb. Amikor átvette az ország kormányzását, gyalázatnak tartotta és haragvó szemmel nézte, hogy a vele szomszédos Konstantinápoly városa idegen kézben van, és azt fontolgatta lelkében, hogy ostromot indít ellene. De mást színlelt, mint amire készülődött! A tenger partja mentén, a Boszporusz bejáratánál, a várostól nem messzire, csodálatos és hihetetlen gyorsasággal erődítményt épített. Ez a körülmény nagy zavart keltett a keresztény világban, mivel úgy látszott, hogy az erődítmény nem más célt szolgál, hanem az említett város jövendő romlását jelenti.
LÁSZLÓ KIRÁLY MAGYARORSZÁGRA JÖVETELE
László király életének tizenharmadik évében, az évnek ama részében, amikor az urak asztalán a húsételeket a halételek készülnek felváltani,750 Magyarországra jött, Ulrik grófnak és országa sok más nemesének kíséretében, és Buda városába bevonulva, vígan ott lakozott. Ugyanezekben a napokban a besztercei gróf úr az ország déli részeit járta. Tudta ugyanis, hogy Magyarországon számos úr, de főként Ulrik gróf nem jó szándékkal van iránta. Félt tehát, hogy a királynál alattomosan tőrt vetnek ellene, és ha óvatlan, könnyen bele is esik. Végül a fent jelzett évnek abban az időszakában, amikor a Nap szekerének kocsihajtója a tavasz kezdetének sürgetésére a Halak szállását odahagyva befogta lovait, és a Kos szarvai felé vette útját, azaz éppen a nagyböjt szent napjaiban, menlevéllel a besztercei gróf úr meg az ország nagyságos és
749 II. Mohamed (1451-1481). 750 Nagyböjtben, csakhogy három évvel később, 1456-ban!



423
hatalmas férfiai: Székely Tamás vránai perjel, Vlad, Havasalföld vajdája, Kanizsai László és Rozgonyi Sebestyén meg Magyarország számos nemese ragyogó fegyveresek kíséretében, fényes csapatokba rendezve, és inkább vitéz karjukban, fegyvereiknek biztos védelmében, semmint az említett menlevél biztosítékában bízva, egyszerre a királyhoz mentek. Ezek a főurak szerették a gróf urat, és életüket is kockára tették volna életéért. A gróf úr tehát több napig tartózkodott a király mellett, végül engedélyt nyert a távozásra, és Temesvárt szállt meg.
A TÖRÖKÖK CSÁSZÁRA BEVESZI KONSTANTINÁPOLY VÁROSÁT
Annak az évnek a folyamán, amikor László király Magyarországra jött, a nyár első hónapja táján a törökök császára, Mohamed, fegyvereit a görögök ellen fordította, és a császárral kötött szövetsége és esküje ellenére félelmetes háborút indított egész Görögország ellen. Megszámlálhatatlan csapatait mindenünnen összevonva, országának egész hadikészültségét mozgósítva, dölyfös lelkének indulatában szárazföldi és tengeri ostromzárral megtámadta azt a híres várost, Konstantinápolyt, amelyet egykor Byzantiumnak neveztek, a régi császároknak kedvelt gyermekét, a világ úrnőjét. A szomorú várost, amely a keresztény királyoktól segítséget koldult, de amelyet mindenki magára hagyott a veszélyben és pusztulásban, fegyvereivel és állandó rohamaival annyira meggyötörte, hogy még a nők is kénytelenek voltak részt venni a védelemben. De mit is használhatott a görögöknek a megszámlálhatatlan ellenséggel szemben elégtelen védelem után nyújtogatni a kezüket – a törökök császára az ostromlás egy új nemét eszelte ki, és kelepcét készített ellenük: alagutakat és föld alatti aknákat ásatott, és a tengerszorost láncokkal meg híddal kapcsolta össze, és olyan hatalmas fatornyokat emelt, amelyek még a város magas falainál is magasabbak voltak, és ezeknek a tornyoknak a tetejéről a törökök sűrű nyílzáporral árasztották el mindazokat, akik a városban fegyverhez nyúltak. Ezenfelül az ágyúknak és ostromgépeknek sokféle és soha nem látott nagyságú fajtáit alkalmazta, és a város falait leomló romokká roncsolta.



424
Végül a város falait nagyrészt a földig ledöntve, elindította seregének derékhadát a város belsejének megrohanás ára, doboknak és kürtöknek roppant zaja kíséretében, és ötvennégy napi ostrom után, minden erejét megfeszítve, egy végső küzdelemben elfoglalta. A görög császár az ellenség bevonulása alkalmával számtalan sebből összeszurkálva kimúlt, és minden, ami szép csak volt a városban – vallási és világi dolgok egyaránt – a törökök undok fosztogató kezére került. A város előkelőit elfogták, és a császár elé vezették, és ez a kegyetlen uralkodó nyomorultul lefejeztette őket. A szentek sírját felforgatta, és ereklyéiket a tenger vizébe süllyesztette.751 Ki tudná ennek a nagy városnak az elestét, a keresztény vallásnak nagy siralomra méltó szerencsétlenségét és a dühödt ellenségnek szent és világi dolgok, férfiak és asszonyok ellen borzalmas és bűnös módon mindenfelé elkövetett oly sok és oly nagy gonosztettét a dolgok érdeméhez méltóan szavakban kifejezni, könnyeivel megsiratni, elbeszélésben vázolni?
A TÖRÖKÖK CSÁSZÁRA NÁNDORFEHÉRVÁRT OSTROMOLJA
László király a budai várban tartózkodott az Úrnak ezernégyszázötvenötödik esztendejében,752 amikor elterjedt a híre, hogy a törökök császára, Mohamed, Magyarország ellen támadásra készül, és mielőbb be akarja venni Nándorfehérvár várát. Ez a hír nemcsak Magyarország népét, hanem a szomszédos vidékeket és szinte az egész kereszténységet nagy gondba döntötte és gondolkodásra késztette. Az egész kereszténység szeme előtt lebegett Konstantinápoly városának vad bevétele, és ez nem csekély félelmet keltett mindenkiben. A törökök császára ugyanis a görögök felett aratott győzelme után más emberré változott, nagyravágyásában és még nagyobb gőgjében pöffeszkedve azt gondolta, hogy személyében az egykori makedón Nagy Sándor és diadalmas kora tért vissza. Állítólag azt mondta: "Egy Isten uralkodik az égben, méltányos, hogy egy uralkodó uralkodjék a földön is!"
751 Konstantinápoly elestének napja 1453. május 29-e. 752 Téves adat 1456 helyett.



425
Mikor ezeket a híreket jelentették László királynak, az ifjú uralkodó mélységesen megrémült. Ulrik gróf, aki harcos vitézségében német lelkületű volt, és aki a királyt tanácsaival irányítani szokta, nem kevésbé megzavarodott. Nem az ország védelméről tárgyaltak, nem a fegyvereket készítették, hogy az ellenséggel szembeszálljanak, hanem – mintha mit sem tudnának a hírekről az éjszaka sötétjének leple alatt kimentek Buda várából, és haladéktalanul útra kelve, Bécs városába vették be magukat, és Buda vára több mint egy fél hónapig nyitva és a szükséges őrség nélkül állott. És noha napról napra terjedt az ellenség jövetelének a híre, senki sem nyúlt fegyverhez ellenük. Az elkövetkező nyárnak az a szakasza közeledvén, amikor a vetések kalászai a zöld szárból előbújva sárgulni kezdenek, és Phoebus az ő kettős fogatú kocsiját a mezőn kezdi hajtani, a törökök említett császára rettenetes és sokféle hadikészülettel és több mint négyszázezer törökkel rémületes ostromzár alá vette és megtámadta az említett Nándorfehérvár várát. A vár magas falairól a körös-körül elterülő síkságon megszámlálhatatlan kifeszített sátor csúcsát lehetett látni; az ellenség tömegét pedig szemmel még áttekinteni sem volt képes senki.753 A császár számos tengeri hajók mintájára épített hajót is ide hozott. Ezekkel a Duna és a Száva folyamokat, melyek a vár mellett folynak, annyira körülzárta, hogy a várba hajóval sem lehetett segítséget vinni. Igen nagy fáradsággal ágyúkat, gépeket és faltörőket is odavontatott, annyit, olyan tömeget, amennyit hihetőleg még sohasem hordtak össze egyetlen vár lerombolására sem. Ezeket Krusevác vára mellett készíttette csodálatos serénységgel, mivel nagy méretük miatt távoli vidékekről nem lehetett őket ideszállítani. Ezeket a várnak azon az oldalán állíttatta fel, amely a síkság felé esik. Néhányuk a vár erős falait döngette, mások véka nagyságú köveket repítettek fel magasan a levegőbe; ezek a kövek félelmetes erővel zúdultak felülről a vár belsejébe, és minden élőlényt, amit csak értek, villám módjára hirtelen halállal elpusztítottak.
753 1456. július elején vették a törökök ostromzár alá a várat. A vár kapitánya Hunyadi sógora, Szilágyi Mihály volt.



426
A hadi gépek lövései tehát éjjel-nappal egyre sűrűbben mennydörögtek, és félelmetes dörgésüket egészen Szeged városáig és köröskörül több mint huszonnégy magyar mérföldnyi körzetben hallani lehetett. Az ágyúk állandó tüzelése hatalmas füstöt okádott, a nap pirosló sugaraitól ragyogó eget a felhők sűrű homályával sötétítették el, és a fújdogáló szellők a kén bűzét hozták magukkal. Sem a tüzes nyári nappal, sem az éjszaka sötét homálya nem adott nyugalmat sem az ostromlóknak, sem az ostromlottaknak: minden időt a gyászos viadalra fordítottak. Omlottak a heves ostromtól a fényes tornyok csúcsai, szétverettek a házfalak, és az embereket és a várat védő magas bástyák már a földön hevertek. Mit mondhatunk még, hacsak azt nem, hogy az ostromlottak halálos félelemmel a szívükben már csak az utolsó napjukat várták rettegésükben. Az elkeseredett és hatalmas ostrom híre eljutott az ország minden részébe, Magyarország urai azonban tétlenül, mintegy súlyos álomkórban szenvedve, a pusztulásra szánt várnak nem siettek fegyveresen a segítségére. Végül oda vonult a félelmetes fajtájú ostromhoz egy férfiú, akivel a vitézség és a katonáskodás vele született: a már fentebb említett besztercei gróf úr, de nem volt elég katonaság vele, hogy ekkora ellenséggel megütközzék. Igen sok magyar keresztes hadinép gyűlt már össze az említett Capistranói János barát körül, hogy Krisztus nevéért harcoljon. Lengyel területekről is jött mintegy háromszáz keresztes. Ezért a gróf úr, jóllehet a kormányzóság gondjától már megszabadult, mint fentebb elmondottuk, mégis a tevékenység benne mindig meglevő erényétől sarkallva nem állta meg, hogy meg ne támadja az ellenséget. Kereste tehát az utat-módot, hogyan tudná az ellenség hajóit a már említett folyók vizéről eltávolítani, és fegyveres segítséget vinni az ostromtól szorongatottaknak. Végre hajókat szedett öszsze, fegyveres katonákkal és keresztes hadinéppel rakta meg őket, és végül elindította a Duna folyón az ellenséges hajók ellen. Így aztán a két ellenség összeakaszkodik a vízi csatában. A törökök közt óriási lárma hullámzott, és a magyarok fennhangon hívták segítségül az Úr Jézust. Mindkét ellenfél elől el volt vágva a megfutamodás útja, igen kemény küzdelmet vívnak tehát egymással.



427
Ide-oda sodródnak hajóik a Duna mély vizén, és a katonák közül sokan halálos sebből vérezve elestek és a mélybe zuhantak: a Duna tiszta vize is mutatta a mérhetetlen öldöklés véres nyomait, mert sok vért ontottak ki, és mindkét fél bajvívóiból a fürge halak számára lett eledel.
Végre hosszú küzdelem után a magyarok győztek, és még hevesebben rárohanva a törökökre, szétszaggatták és lángba borították vasláncokkal összekapcsolt hajóikat.754 Mikor ez a török császár tudomására jutott, állítólag azt mondta: "Nehezebben ugyan, de elnyerjük, amit akarunk!"
A gróf úr pedig a hajócsatában dicsőséges győzelmet aratva, bevonult a várba, és a vár megrémült lelkű kapitányait, akik a halálon kívül már nem is vártak más sorsot, megvigasztalta:
"Mit vagytok megrémülve? – mondta. – Most látjátok először a törököket? Gyakran megszalasztottuk őket, néha meg mi szaladtunk előlük. Miért zavar meg benneteket a látásuk, hiszen anynyiszor láttátok már őket. Nem tapasztaltátok még ki a fegyvereiket és erejüket? Bízzunk tehát, fiacskáim, Krisztusban, akinek a nevéért már gyakran ontottuk vérünket, és bátran harcoljunk az ő meg a mi ellenségünk ellen. Nem halt-e meg érettünk Krisztus? Mi is haljunk meg őérte. Legyen a lelketek állhatatos és bátor a harcban. Félénk ez az ellenség, tudjátok. És ha Isten velünk van, könnyen szét lehet őket morzsolni. Meg is szokta hátrálni, és nem szégyellik, hogy futva menekülnek és futva térnek vissza hazájába. Minek a sok beszéd? Mindezt magatok is tapasztaltátok, és sok háború fáradalmait viseltétek már el vezérletem alatt."
754 1456. július 14-én.



428
Ilyen és ehhez hasonló szavakkal meg a saját jelenlétével nem csekély bátorságot öntött beléjük a gróf úr. Új katonasággal is megerősítette a várat, és igen sok keresztes hadinépet bevitt oda. Mivel azonban ezek a köznép soraiból kerültek ki, és a fegyverforgatáshoz nem értettek, a gróf Úr, amennyire lehetett, őket is kiképezte a háborúra. Hallotta a törökök már említett császára, hogy Amurát, az apja, életében hét hónapot töltött ugyanezen Nándorfehérvár várának ostromával, és mégsem tudta hatalmába keriteni, győzelem nélkül és gyalázattal vonult el alóla.755 Ezért a török császár az apját serege vezéreinek jelenlétében nem kis gyalázkodással illette, és azt mondta, hogy ő ugyanezt a várat tizenöt nap alatt beveszi. Amikor Anatólia vajdája – a vajdák között a legfőbb hallotta hencegését, előbb engedélyt kért a szólásra, és így felelt szavaira: "Hatalmas császár! Úgy illenék, hogy valami kellemeset mondjak felséged jelenlétében; félek azonban, hogy ezt az ostrom kimenetele megcáfolná kegyelmességed előtt; tudnunk kell, hogy a magyarok nehezebben hagyják ott a várat, mint a görögök.756
A fényes tornyok csúcsa már ledőlt, és a falak nagyrészt már földre döntve hevertek, és a vár sáncai és várárkai már fel voltak töltve, és a föld színével egyenlővé voltak téve, úgyhogy az ellenség betörésének már semmi sem állott útjában, és felvirradt az ostrom tizenötödik napja. A császár még kora hajnalban a dobosok dobjainak döngése közt és a mindenfelől visszhangzó kürtök hangjára megindította hadinépének egész sokaságát, és dühös rohamban megtámadta a várat, és véres öldöklés árán be is jutott a vár közepére.757 A magyarok pedig – bár nem volt egyenlő a küzdelem ennyi ellenséggel – mégis teljes erővel védekeztek, és az Úr Jézus segítségéért kiáltozva elszántan törnek az ellenség megrontására. Megújul tehát a halálos küzdelem, és már a vár terein harcolnak. Innen is, onnan is seregestül hullanak a megöltek, és a nagy lárma meg a megszámlálhatatlan kard csengése hatalmas hangzavart
755 1440-ben. 756 Célzás Konstantinápoly elestére. Alighanem csupán Thuróczy adja ezeket a szavakat az anatóliai basa szájába. 757 A roham 1456. július 21-én estefelé indult meg.



429
kavar a levegőben. Hol az egyik, hol a másik küzdő fél kényszerül hátat fordítani. Jelen volt Capistranói János barát is. Valósággal önkívületi állapotba jutott, és vele együtt a többi barátok is a földre borulva, a Legfőbb Segitség felé emelve szívüket és kezüket, szemüket az égre szegezve, sóhajtozva imádkoztak, és a prófétával együtt elmondhatták: "Felemeltem szememet a hegyekre, ahonnan számomra segítség jön!”758
A besztercei gróf úr pedig hol fenyegetéssel, hol meg intelmekkel buzdított a harcra. Szilágyi Mihály kapitány és Kanizsai László, ezek a harci erényekben kiváló ifjak, és velük együtt azok a fegyveres csapatok, amelyeket a gróf úr hozott ide, továbbá a keresztesek csapatai is a vár szétrombolt falain állva harcoltak dühösen. A törököket már többször kiűzték a várból, de azok kegyetlen küzdelem árán ismételten benyomultak, és erősebbek voltak a magyaroknál. A várban már a legtöbb ház felgyújtva okádta a lángokat. A császár számos zászlója volt a győzelem jeleként a vár falára tűzve. A magyarok már az ellenállás minden reményével felhagytak, visszavonulni kényszerültek, ha volt hova, mert minden egyes emberre ránehezedett' a fenyegető halál képe. De látták, hogy a futás nem segít rajtuk, és a válságos helyzetből egyedül a halál mentheti ki őket: ismét fennhangon az Úr Jézus nevét hívták, fegyvert fegyver mellé, pajzsot pajzs mellé illesztve még elszántabb rohammal törtek az ellenségre. Megújul tehát a gyászos viadal. Itt is, ott is sokan ontják ki vérüket és életüket. De az Isten segítsége nem marad el. Mert ekkor a törökök összes csapatai a magyarok vitéz és elszánt rohamától megzavarodva megfutamodnak. A magyarok pedig bátorságukat visszanyerve, új erő lelkével megsegítve az égből, kardjukkal mindaddig üldözték őket, amíg az ágyúkat és a vár romba döntésére használt egyéb hadigépeket is ott nem hagyták őrizetlenül.759 Ezért a magyarok mindazokat az erődítéseket, amelyeket a törökök felállítottak, tűzzel felgyújtották, az ágyúkat pedig vasszegekkel beszegezték, elzárták a tűz bevetésére szolgáló lyukakat.
758 Bibliai idézet: Zsolt- 121,1. 759 Hajnaltájt beavatkoztak a harcba azok a csapatok is, amelyeket Hunyadi a Száva partján hagyott, s így ez ideig pihenhettek.



430
Nem is hagyták abba a küzdelmet mindaddig, amíg a nappali világosság tartott, nagy elszántsággal folytatták a széles mezőn azt, amit a vár szűk terén elkezdtek, míg csak a leszálló éjszaka homályával el nem választotta a két ellenséget egymástól. Hogy a császár hogyan menekült el a vár alól az éjszaka feneketlen sötétségében, azt hitelesen senki sem tudja megmondani: de az Isten dicsőségére és a császár megszégyenítésére elég annyi, hogy minden hadi felkészültségétől megfosztva, minden ágyúját meg egyéb odavontatott ostromgépét otthagyva, hadinépének mérhetetlen pusztulásával tért vissza hazájába. De később sem volt kellemes számára, hogy valaki az ő jelenlétében ezt a várat emlegette. Egyesek úgy beszélték el a császár megfutamodását, hogy a császár az ütközet legelkeseredettebb kavargásában viadalra készítette az övéit, és egy nyíltól a mellén megsebesült, félholtan összerogyott, és az övéi karjukra emelve vitték a sátrába. Mikor aztán elérkezett az éjszaka, és a törökök látták, hogy Anatólia vajdája, sőt összes főembereik elpusztultak az ütközetben, hogy igen nagy vereséget szenvedtek, és maga a császár is csaknem élettelen, alig lélegzik: megrémültek, hogy a magyarok napkeltével megtámadják őket, futásnak eredtek, a császárt is magukkal vitték, de hogy az út fáradalmai következtében állapota ne súlyosbodjék, leszálltak a táborok ellenkező oldalán, amelynek Zsamó volt a neve. És amikor a császár magához tért és megkérdezte, hol van, és megmondták neki, azt kérdezte: "Miért és hogyan kerültünk ide ?" "A magyarok legyőztek bennünket – szóltak – és Anatólia vajdája, sőt seregednek csaknem az összes vezetői elestek. Mi is nagy veszteséget szenvedtünk, de ami még nagyobb baj, azt gyanítottuk, hogy felséged inkább halott, mint eleven. Futottunk tehát egészen idáig."
És amikor a császár megkérdezte, vajon az ágyúkat és a többi ostromgépet is otthagyták-e, azt felelték, hogy minden ottmaradt; a császár mélyen elkeseredett szívvel, keserűen azt mondta: "Hozzatok mérget, hadd igyam meg, inkább meghalok, mint hogy gyalázattal térjek vissza országomba."
Ilyen eredménnyel harcolt a törökök császára a magyarokkal Nándorfehérvár vára alatt. És őt, aki hencegő lélekkel és gőgös szemmel uralkodni akart az egész földkerekség felett, az Isten



431
ítéletére egy parasztokból álló sereg, amely inkább a sarlóval tudott bánni, mint a fegyverekkel, legyőzte. És ő, aki sok kürt és sok dob hangjának kíséretében nagyon is vidáman jött, szomorúan, az éj csendjének leple alatt, gyalázatosan futott el.
HUNYADI JÁNOS BESZTERCEI GRÓF ÚR HALÁLA
Ezek után a besztercei gróf úr, aki ifjúságának korai szakaszától kezdve annyi nagy haditettet vitt végbe, nem is az öregségtől ledöntve, hanem az állandó fegyverforgatástól és a gondoktól kifáradva és erejében kimerülve betegeskedni kezdett. Néhány napig itt szenvedett betegségében, majd átszállították Zimony mezővárosába, és itt Isten emberének, a már említett Capistranói János barátnak lelki gondozása mellett visszaadta lelkét Megváltójának.760 Nagy siránkozás támadt egész Magyarországon, és csaknem az egész keresztény világ megrendült a fájdalomtól, amikor meghallotta, hogy bajnoka befejezte életét. Az égboltozat magas csillagai is előre jelezték halálát, mert elhunyta előtt egy üstökös jelent meg a magas égen. Maga Mohamed császár is, bár őt a gróf úr közvetlenül a halála előtt Nándorfehérvár vára alatt megszalasztotta, mégis, amikor Rácország despotájától, Györgytől vigasztalásul megtudta a gróf úr halálát, úgy mondják, egy jó órán keresztül lehajtott fejjel hallgatott, és azt mondta a követnek, hogy fájdalmat érez Hunyadi halála miatt, bár ellensége volt, és hogy a világ kezdete óta soha uralkodó főhatalma alatt ilyen ember még nem élt. Ez az ember korunk összes halandói között egyedül nyerte el azt a legfőbb boldogságot, amelyet egykor Szolón Kroiszosztól, a lűdek királyától, minden királyok leggazdagabbikától megtagadott, mikor a boldogság felől tudakozódott. Hát nem áldotta-e meg őt is a világ legfőbb alkotója olyan gyermekekkel, akiktől mindenki a legjobbakat várhatta? Vajon nem emiatt helyezte-e Szolón Kroiszosz elé boldogság tekintetében Telloszt, az athéniak közt a legkiválóbb embert, megtekintve annak kincseit? Nem a hírnév nagy dicsőségétől övezve élte-e le életét? Nem a legragyogóbb halál jutott-e neki osztályrészül, mint
760 A várban már az ostrom alatt pestis pusztított. Hunyadi halálát is ez okozta 1456. augusztus II-én.



432
annak a Tellosznak? Nagy császár legyőzése és megfutamítása után, a mindig áhított győzelem nagyszerű dicsőségében, a diadalnak édes ízével még a szájában, derék nevet nyerve zárta le életének utolsó napját.761 Testét övéinek bőséges sírás a kíséretében az erdélyi Fehérvárra vitték, és ott nagy tisztelettel eltemették. A gróf úr az Úr megtestesülésének ezernégyszázötvenhatodik esztendejében halt meg, akkor, amikor a szűzi Hajnal meglátogatta a napot égi hálószobájában. Amikor a már említett Capistranói János barát ránézett az utolsó leheleteivel küszködőre, Isten kegyelmébe ajánlotta lelkét, és azt mondják, ilyen siratóénekbe kezdett:
"Isten veled, égi fénykoszorú! Lehullottál, ország dísze! Kialudtál, világ mécsese! Jaj, elromlott a tükör, amelyben nézni akartuk magunkat. Győzelmet aratván az ellenségen, Istennel uralkodsz, az angyalokkal diadalmaskodsz, derék János!"
A gróf úr közepes termetű volt, erős nyakú, hullámos gesztenyeszín hajú, nagy szemű, barátságos tekintetű, piros arcú, egyéb tagjaiban olyan arányos és olyan szép felépítésű, hogy ezer ember közül is meg lehetett ismerni fejedelmi személyét. Két fia volt, és nem kis várakozással nézett rájuk egész Magyarország. Az atya érdemei mindenkit kényszerítették rá, hogy szeresse a fiukat, és úgy érezték, hogy az atya erényei és természete bennük öröklődik tovább. A születés rendjében idősebbet Lászlónak hívták. Ez termetére nézve nem különbözött atyjától, katonai erényekben, erkölcseinek tisztességében, nagylelkű emberségben összes ifjú kortársai között a legkitűnőbb volt. Az ifjabb, Mátyás, atyja halála idején még gyermeki éveit élte. Atyja szívének legbensőbb szeretetével szerette életében ezt a fiút, de serénysége érdemessé is tette rá mindenki szemében: mindnyájan feléje tekintettek, és azt jósolták, hogy nagy ember lesz belőle.762
761 Szolón (i. e. VII-VI. század) athéni államférfi, Kroiszosz Lüdia királya. Beszélgetésük ókori anekdota, amelyet Hérodotosz görög történetíró hagyományozott ránk. Ennek során Szolón az athéni Telloszt nevezi legboldogabb embernek, aki akkor halt hősi halált, amikor már legyőzték az ellenséget. 762 Hunyadi László 1433-ban, Mátyás 1440-ben született.



433
CAPISTRANÓI JÁNOS BARÁT HALÁLA
Azok, akik életük folyamán Krisztusban kölcsönös szeretetet tápláltak egymás iránt, a halál kegyetlen próbáján sem tudtak megválni egymástól. Mert a fent említett férfiú, aki méltó volna rá, hogy a szentek sorába iktassák, Capistranói János fráter, akit az őszinte szeretet érzése kötött az említett besztercei gróf úrhoz, a gróf úr elhalálozása után nem sok napig húzta már a nap alatt. Inkább vágyott a csillagpalotába lakozni, mint a földi téreken; lelke az égbe szállt, a lélektől megvált testet visszaadta a földnek, amelyből vétetett. A szigorú regulát követő kisebb testvéreknek763 – az ő ruhájukban követte maga is Szent Ferenc atyánk életét Újlak városában alapított kolostorában temették el illendően; fényeskedett és fényeskedik mind a mai napig számtalan csodatételével.764
LÁSZLÓ KIRÁLY VISSZATÉRÉSE MAGYARORSZÁGRA, ÉS CILLEl GRÓF LEFEJEZÉSE NÁNDORFEHÉRVÁR VÁRÁBAN
Amikor ennek a nagy győzelemnek a híre a világ távoli vidékein is elterjedt, és az egész keresztény hitnek örömére szolgált, az említett László király hallván, hogy a török császár megfutott, a gróf úr pedig az életből eltávozott, elhatározta, hogy visszatér Magyarországba. Eközben Cillei Ulrik gróf lelkének egész dühével azon gondolkodott, hogy a néhai János gróf úr ellen táplált gyűlöletét az atya halála után hogyan fordíthatná fiai ellen. Arra gondolt, hogy azokat még az ifjúi megfontolatlanság vezérli, és ezért azt hitte, hogy kelepcéjében gyorsan elpusztíthatja őket. Ulrik gróf ugyanis minden más embernél nagyravágyóbb volt, az emberi természetet meghaladó mértékben pőffeszkedett gőgjében, és nehezen viselte el, hogy János gróf úr nyerte el Magyarország kormányzóságát. Úgy vélte, hogy ez a méltóság mindenkinél inkább őt illeti meg,
763 A "kisebb testvérek" a latin "fratres minores" fordítása; innét a magyar minorita elnevezés (amely egyébként a konventuális, tehát a kevésbé szigorú ágat jelöli). 764 A halál napja 1456. október 23. Újlak (ma Ilok Jugoszláviában) a Duna déli, szerémségi partján.



434
hiszen a király vérrokona. Ebből eredt azután gyűlölködésének egy másik oka is. Mert a néhai János gróf úr abban az időben, amikor kormányzói tisztségében működött, és a koronát és a gyermek királyt hatalmában tartó római király ellen büntető hadjáratot vezetett, megsértette Ulrik grófot is, aki a római király pártját fogta.765 Az említett Ulrik gróf és a néhai János gróf úr fiai közti gyűlölködés harmadik melengetője abból magyarázható, hogy ez az Ulrik gróf mind a király oldala mellett betöltött tisztséget, mind pedig mindazt, ami Magyarországon zsíros, szép és kellemes volt, s amit ez ifjú grófok tartottak kezükben, a maga hatalma alá igyekezett hajtani, mint nagyravágyó és hihetetlenül büszke ember. Ezek mardosták lelkét heves mardosással. Szeretett volna a dolgok végére járni. Állítólag azt mondta: "Én vagyok az az ember, aki ezt a csahos kutyafajzatot ki fogom irtani a föld színéről." Az ifjú grófok figyelmét nem kerülte el Ulrik gróf gonosz szándéka. Keserű gondolattal viseltettek iránta, de Magyarország egész népe megvető szemmel nézett rá. Végre elmúlt János gróf halálának éve;766 az az évszak volt, amikor a nyár végső határai felé siet, és közeleg az ősz. Ekkor László király és Cillei Ulrik gróf – a német köznépből való nagyszámú keresztes hadinép kíséretében, hajóval szántva a Duna mély vizét – nagy zajjal bejött Magyarországra. Először a budai vár termeiben maradtak néhány napig; végül egy Futaknak nevezett mezővárosban szálltak meg.767 Ez a mezőváros az említett folyó mentén fekszik Bács megyében, kövér földön és széltébenhosszában sík területen. Ebbe a mezővárosba érkezve a király rendelete értelmében egybehívták az egész ország nemeseinek ünnepélyes országgyűlését. Mivel ez a gyűlés a sok nemes érkezése miatt napról napra népesebb lett, László gróf, aki félt László király változékony hangulatától és Ulrik gróf cselvetésétől, atyja szokását követve fegyveres katonai kísérettel jelent meg a királynál. Ezután László ki
765 Még 1446-ban. 766 Nem múlt el: ez is 1456-ban történt! 767 Csak október közepe táján értek ide, holott László király azt hirdette, hogy folytatni kívánja a háborút.



435
rály úgy határozott, hogy Nándorfehérvár várában megszemléli a török császár haderejének nyomait. A király meg Ulrik és László gróf mindjárt át is ment oda; és az összes keresztesek, akik Németországból jöttek, hajón követték őket. Azok, akik tisztában voltak a király szándékával, azt mondták László grófnak: "A te ügyed rosszul áll; Ulrik gróf elfordította tőled a király jóindulatát, és rávette, hogy fosszon meg téged és az összes magyarokat az oldala mellett viselt méltóságaitoktól, amelyeket eddig viseltetek, és a méltóságokat a magyaroknál neki jobban tetsző németeknek adja; téged pedig mielőbb kivetnek ebből a várból. Erre elégséges bizonyíték, hogy a német kereszteseket ide vezényelték."
Ezek hallatára az ifjú ember nagyon megzavarodott, és gondolataiba mélyedve járt fel és alá. Az övéi rábeszélték, hogy megragadva az idő és hely által nyújtott alkalmat, Ulrik grófot ölje meg. Titkos tárgyalásokat is folytattak erről a dologról, és az ország főemberei közül sokan helyeselték ezt a tervet, éppen azok, akiket hasonló gond mardosott. Szapora rábeszélésükkel rávették erre a nagy gonosztettre az ifjú embert, akit férfias merészség hevített, és ifjúságának féktelen indulatát alig tudta féken tartani. Az évnek azok a napjai közelegtek, amelyekben egykor a hírneves Márton püspök alacsony földi kunyhójából távozva, magas égi otthonába került,768 amikor is az édes must jóízű borrá változik; és felvirradt a Szent Márton ünnepét követő hétfő. Ezen a napon kora reggel, miután a nap sugarai elűzték a reggeli szürkületet, László gróf elment az említett várban az Ulrik gróf számára szállásul kijelölt házba magához a grófhoz, hogy mint mondják, kölcsönösen megbeszélést tartsanak. De jaj, végzet ármányos sorozata! Jaj, szív mélyén hosszú időn keresztül, vakon táplált, istentelen gyűlölködés! Te változtattad először kígyóvá a mi ősellenségünket, te taszítottad le kellemes lakóhelyéről, a jóság magas csúcsáról, a mi ősszüleinket, és te árasztottad el mindkét gróf szívét akkora gyűlölettel, hogy ha titkolták is vágyaikat, de bensejükben mindegyikük a másik megölésére vágyakozott. Hogy mi rejtőzik a te mélyeden, akkor tárult fel, amikor a két gróf, tudniillik Ulrik és László egy ház fedele
768 November 11-e.



436
alatt, zárt ajtók mögött, kölcsönösen haragossá változott megbeszélésük végén, előbb csak fenyegető szavakkal, végül pedig fényes karddal kelt küzdelemre, és egyik a másiknak a vérében áztatta meg a kardját. Amikor pedig László gróf híveinek, akik az ajtó előtt álltak, megütötte a fülét a benti tusa zaja, nyomban betörték a ház ajtaját, kételyek közt tudakolták a zaj okát. Látták, hogy mindkét gróf izzad a küzdelemben, és kardot rántva rárohantak Ulrik grófra, aki vitézül védekezett erejének minden vitézségével – de egy lándzsadöféssel a lábán súlyosan megsebesítették, leterítették, és miután leterítették, lefejezték. Félelem rázkódtatta meg a királyt és az ország főurait meg a királyhoz tartozó németeket, félelemtől reszkettek szívük mélyén, amikor a vár utcáin meglátták az emberi vértől festett meztelen kardok villogását; mindenki arra gondolt, hogy azt a poharat, amelyet Ulrik gróf kiürített, ők maguk is ki fogják üríteni. Ulrik gróf tetszetős magasságú, arcában és testében arányos felépítésű, sovány arcú, korára nézve ötvenéves vagy azon még innen levő, kellemes és nagyon szerelmes természetű ember volt; a haját bodorította, és hogy a szakálla ne árulja el a korát szeretőinek, gyökerestül kitépette.
LÁSZLÓ KIRÁLY MEGBOCSÁTJA LÁSZLÓ GRÓFNAK ULRIK GRÓF MEGÖLETÉSÉT
Végül az említett Nándorfehérvár várában való időzésüknek végét vetve, a király és László gróf meg a többi báró, azaz Garai László nádorispán, Guthi Ország Mihály és Lendvai Bánfi Pál, a király fő-ajtónállómesterei meg a királyi felség udvari emberei és az ország számos főnemese, akik a királyi udvart fel szokták keresni, Temesvár felé vették útjukat. Ez híres vár a magyar földön, az ország déli vidékén, a Temes folyó medrének partján, igen kellemes helyen épült és erőd művei nevezetesek. Amikor a várhoz közeledtek, Mátyás gróf és anyja, Erzsébet úrnő769 a néhai János gróf úr halála miatti gyászuk jeléül hosszú fekete ruhába öltözve a király elé mentek. Bevezették a vár magas palotájába, fényes vendéglátásban részesítették, amint királyi méltósághoz
769 Hunyadi Mátyás és anyja, Szilágyi Erzsébet.



437
illett. Itt László király, miközben az említett országnagyok ott álltak az oldalán, a bocsánatáért lába elé boruló László grófot feloldozta vakmerősége vétkétől, amit Ulrik grófnak, a király rokonának – mint mondottuk – megölésével elkövetett, és megkegyelmezett neki. És hogy László gróf ne gyanakodhassék, hogy a király valaha is megtorolja rajta atyafia halálát: a király Krisztus szent testére tett esküvel testvérül fogadta mindkét grófot, Lászlót és Mátyást. Ugyancsak eskü alatt ígéretet tett rá, hogy a fentiekért a jövőben sem alkalmaz a grófok ellen semmiféle megtorlást. És a dicsőséges testvérré fogadás jeleként megparancsolta, hogy mindkét gróf vesse le a gyászruhát, amelyet atyjuk halálának emlékére viseltek, és a saját személye számára piros bíborból varratott ruhába öltöztette őket. De jaj, nemszeretem ruha! Kívülről rózsapiros színben ragyogsz, de belül a nyestprém, mellyel béleltek, rókabőrré változott. Ó, fondorlatos, minden derék ember által elutasítandó testvérré fogadási szerződés! Jaj, kerülendő és jó emlékezet re nem méltó esküvés, melyet te, király, drága, magasztos, szentséges és tisztelendő ereklyékre tettél! Jaj, kimondhatatlan bűn! Hajdan Magyarország szent királyai egyszerű szóbeli ígéretüket is jobban megtartották, mint ahogy te megtartottad esküdet. Vajon nem megszegett esküvésed sodorta-e veszélybe életedet? Mert esküd napjától számítva egy év sem múlt el még, és te az isteni bosszúállás parancsára királyságaidból és az életből is távozni kényszerültél!
LÁSZLÓ KIRÁLY BOSSZÚT ÁLL LÁSZLÓ ÉS MÁTYÁS GRÓFOKON
Miután a király és a grófok között a fenti dolgok megtörténtek, a király és László gróf Budára jött, és vidáman ott lakozott. László gróf ugyanis bízott a király esküjében, és igaz szívvel volt a király iránt. Azt gondolta, hogy ha a király Ulrik gróf megölése miatt táplált volna is haragot vele szemben, annak már minden tüze kialudt. Ezenkívül nagyon bízott a nádorispánban, az említett Garai László grófban, akinek a leányát még apja életében feleségül szándékozott venni. Úgy gondolkozott ugyanis, hogy ha a király haragra gerjedne ellene, a nádorispán, aki a királyt irányítja,



438
megzabolázza haragját, és neki segítségére lesz. Ebben a reményében László gróf csalatkozott. Úgy látta, hogy a király állhatatos jóindulattal viseltetik iránta, és gonosz szándékai felől még csak sejtelme sem volt. De nem használt neki az sem, hogy bízott a nádorban. A nádor ugyanis Ulrik gróf halála miatt – aki a nagybátyja volt – még László királynál is inkább kívánt kegyetlen bosszút állni rajta. Ezért a nádor és Bánfi Pál gróf meg sokan mások, akik inkább hízelgésükkel szolgáltak a királynak, semmint fegyverforgatással, továbbá mindazok, akik László gróf atyja ellen táplált gyűlöletüket annak életében nem tudták magukból kiokádni, gyakori rábeszélésükkel izgatták a királyt, hogy László grófot büntesse meg gonosztettéért. Azt mondogatták neki:
"Te vagy a király, de Magyarország mégis őt követi. Ő a főurak és a nép pártfogásában bizakodva, ezúttal Ulrik gróffal végzett, a vérrokonoddal, és a te oldalad mellett. Félős, hogy ez a vakmerő ember a te személyeddel is ezt fogja tenni. Te vagy a király, de addig Magyarországon nem fogsz uralkodni, míg ő életben van."
A szapora rábeszélésekre László király ifjúi lelke és a szikra, amely az említett Ulrik gróf halálának megbosszulását illetően feledésbe merülve parázslott a király szívében, a rábeszélések gyakori szelétől lángolni kezdett. Amikor ezek az emberek észrevették, hogy a király lelke már hajlik a kívánságuk felé, keresték az alkalmat, hogy minél gyorsabban betölthessék óhajukat. Attól féltek ugyanis, hogy az általuk titokban felállított kelepcét felfedezik. Eközben hírül hozták, hogy a törökök az ország határvidékeit fenyegetik. Ezért László gróf, atyja szokását követve igen nagyszámúzsoldos katonaságot toboroztatott Magyarország felső vidékein egészen Pest városáig, és miután a király megengedte, hogy eltávozzon az udvarból, készülődött, hogy a török ellen indul. Azok pedig, akik örültek neki, ha kellemetlenséget okozhatnak László grófnak, szüntelenül azt beszélték a királynak, hogy ne engedje eltávozni, csak ha maga helyett a felség udvarába küldi Mátyás grófot. Másfelől meg László grófnak ezt sugalmazták: "Ha eltökélt szándékod eltávozni a király oldala mellől, küldd a királyhoz a testvéredet, mielőtt búcsút mondsz a királynak.



439
Ugyanis van lehetőség rá, hogy egyiktek mindig a király oldala mellett maradjon. Ha a királyi felség udvarában testvéred dolgát annak rendje és módja szerint elintézted, nyilván elmehetsz. És ha a király udvarában megindítanának valamit a te távollétedben, a testvéred, és vele együtt mi is, el fogjuk simítani."
A kelepce készítői remélték, hogy ezzel a ravaszsággal mindkét grófot ügyesen bekeríthetik. Nem is csalatkoztak reményükben. A király kinyilvánította akaratát ebben az ügyben László gróf előtt, és ő mit sem tudott a kelepcéről, és nem gondolt azzal, amit egykor atyja mondott, tudniillik, hogy óvakodjék, nehogy a királyi palota ajtajai egyidejűleg záruljanak be mögötte és testvére mögött; és mielőtt eltávozott, úgy rendelkezett, hogy Mátyás gróf jöjjön az udvarba. Amikor ez a rendelkezés Erzsébet úrnőnek, a grófok anyjának tudomására jutott, megrémült, és a jövendőt előre sejtve azon iparkodott, hogy Mátyás mindaddig ne induljon útnak, amíg testvére a királyi udvarban tartózkodik. De mivel a végzet, akár jó, akár rossz végre, de mindenképpen beteljesíti az eseményeket, Mátyás gróf inkább engedelmeskedett testvére parancsának, mint anyja tilalmának, és miután anyja könnyek közt elbocsátotta, a király udvarába jött. Mindkét testvér a királyi udvarban volt, és elérkezett az évnek az a szakasza, amikor a negyvennapos böjt a közepére érkezik azok számára, akik megtartják: és az Oculi vasárnap770 után következő hétfői napon a nap ragyogó sugarai már delet mutattak, amikor László grófot a király magához hívatta megbeszélésre. És miután Garai László nádor, az apósa – akiben, mint mondtuk, teljesen megbízott – előhozakodott azzal a szerencsétlen üggyel, László grófot a királyi palotában elfogták Bánfi Pálnak meg Izkra Jánosnak, Thuróczy Benedeknek, továbbá egy Lamberger nevű németnek a jelenlétében. Mátyás grófot pedig, aki mit sem tudott a bátyjával történtekről, bezárták a számára szállásul kijelölt budai várbeli házba: gyermeki ártatlansága mit sem segített rajta. Sikerült tehát mindkettőt egymástól elkülönítve, állandó őrizet alá venniük. Amikor
770 A húsvét előtti negyedik vasárnap. A mise bevezető énekének kezdőszaváról kapta az Oculi elnevezést. 1457-ben március 20-ra esett.



440
azután az elkövetkező éjszaka a nap világosságát sötétségre fordította, Ujlaki Miklós erdélyi vajda páncélba öltözve, embereinek kíséretében odajött, mert látni akarta ezt a nagy látványosságot. Be is engedték a budai várba. Ez a Miklós vajda is kívánta László gróf bukását, és részese volt megöletésének kitervelésében. Tisztségekre vágyó ember volt, és nem kis nagyravágyás sarkallta, előkelő családból is született – nehezen viselte el, hogy a néhai János gróf és fiai az országban, sőt a király mellett fényes nevet és címeket viselnek. Nem csekély gyűlölettel viseltetett irántuk emiatt. Miután a következő nap felvirradt, fogságba vették János váradi püspök urat,771 továbbá Rozgonyi Sebestyént és Kanizsai Lászlót, ezeket a kiváló származásukkal, birtokai kkal és katonai vitézségükkel ékeskedő férfiakat, továbbá Györgyi Bodó Gáspárt, ezt a tanácsban nem utolsó embert, meg a nagyon gazdag Modrár Györgyöt és mindkét Horváth Pált meg egy Frodnohar nevű németet, csupa fegyverforgatásban kitűnő vitézt, meg néhány más embert is, akik László és Mátyás grófok iránt hűséggel és barátsággal viseltettek, mivel a néhai János gróf úr gyermekkoruktól neveltette vagy tisztségre emelte őket. Amikor a grófok letartóztatásának harmadik napján elmúlt a vecsernye órája is, és a nap szekere Nyugat felé tartott, László grófot Buda város bírája és esküdtjei kezére bízták, hogy végrehajtsák rajta a halálos ítéletet. És sok fegyveres őrizete alatt a budai vár elé vezették, és a Friss palotának nevezett csarnokkal szemben lefejezték. Lefejezése alkalmával egy olyan csodás esemény történt, amelyet el kell beszélnünk. Amikor László grófot lefejezték, ő a hóhérnak három csapása után hátrakötözött kézzel sebeiben elterülve feküdt a földön, de aztán önerejéből felemelkedve felkelt, és eléggé érthető hangon azt mondta, hogy az előírt három csapást, amelyet az ő lefejezésénél már elvégeztek, kiállta, és további elégtétellel jog szerint már nem tartozik. Az összes körülállók megdermedtek a szokatlan látványtól. Ő pedig hirtelen megindult, de néhány lépés után a rajta levő ruhában megbotlott és arcra bu
771 Vitéz Jánost.



441
kott, és némely ott állók parancsára, akiknek nagyon érdekében állt a dolog, elvégezték a még hátralevő dolgot: lefejezték. Jaj, fájdalom, és jaj, szomorúság! Jaj, mekkora szorongást idézett elő a gróf lefejezése mindazokban, akik szerették! Mert csaknem minden magyar, a nemesek és parasztok egyaránt, lehajtott fővel összekulcsolt kézzel, gondterhelten járt-kelt, mintha súlyos álomkórban szenvedne. Azt is láthatta az ember, hogy sokaknak az orcáján friss könnypatak csordogál. Elmondhatjuk, hogy ha a magyar nép felzúdulását a kikiáltók gyakori hirdetményei és a rettentő fenyegetésekkel teli rajtaütések le nem csillapították volna, és ha László grófot a nap megszokott órájában vezették volna lefejezni a Szent György térre, ahol egykor a harminckét vitézt is lefejezték, akkor a köznép kiragadta volna őt életének ebből a veszélyes helyzetéből. Sokan jöttek ugyanis a városba a szőlők megművelésére, és ezek annyira szerették, hogy szívesen ontották volna vérüket, lehelték volna ki ezer seben keresztül haragos lelküket, csakhogy őt megbosszulhassák. Ez volt az oka, hogy László grófot nem az egyébként szokásos helyen és a nap utolsó órája táján fejezték le. Miután lefejezték, fekete takaróba csavarták, és hordágyra fektetve Mária Magdolna szentegyházába vitték; egész éjszaka virrasztóőrök álltak őrt körülötte. És amikor a hajnal első fénysugara előtört, Krisztus szentséges testének templomában – ahol Zsigmond király által haragjában lefejeztetett harminckét vitéz fekszik eltemetve -a végtisztesség és a temetés minden dísze nélkül eltemették. László gróf pedig, mint mondtuk, termetre nézve apjához volt hasonló, arca kerek és sötét színű, haja hosszú, és a gesztenye színéhez hasonló volt, nézése kegyes, válla széles, a fegyverforgatásban serény és eléggé merész volt, és mind az övéihez, mind az idegenekhez barátságos.
LÁSZLÓ GRÓF KIVÉGZÉSÉNEK MEGBOSSZULÁSA, ÉS AZ ORSZÁG BELSŐ HÁBORÚI
Mi hasznuk volt azoknak, akik tanácsaikkal megrontották László király ifjú lelkét, és rábeszélték arra az elvetemült gonosztettre, hogy megszegje esküjét? Emberi megítélés szerint az



442
lett volna igazságos, ha az isteni ítélet úgy végzi el, hogy ők szenvedj ék el, és ne László király a fenti esküszegésért a büntetést. De lehet, hogy a végzet így rendezte el a színteret a jövendő események számára. Akárhogy volt is, azok is, akik ezt a gonosztettet kitervelték, gyalázatot és gyűlöletet arattak vele a nép szemében. Sokan mások is, akiknek az események előidézésében semmi részük sem volt, életüket és vagyonukat vesztették emiatt, mert László gróf hívei uruk kivégzését szakadatlan háborúskodással bosszulták meg. Országszerte heves zavargás támadt, és a grófok viszontagsága miatt válogatás nélkül osztogatták a súlyos büntetéseket. Horogszegi Szilágyi Mihály, a grófok nagybátyja, hazai és külföldi nemzetiségű harcos férfiakból őrcsapatokat szervezett, és megtámadta az erdélyi részeket. Néhány nap alatt hatalmába hajtotta e föld minden városát és települését, és az országrész összes királyi jövedelmeit, amelyek a királyi kincstárat illették volna meg, a maga és párthívei számára fordította. Hogy mit vittek végbe tűz és vas segítségével és a javak fosztogatásával mások, akik az ország területén erős várakkal rendelkeztek, és még inkább fájlalták a grófok szerencsétlenségét. Ha valakinek kedve támadna mindezt a jövendők emlékezetére leírni, bizony művét sóhajok közt zárná, úgy hozna az utódok tudomására.
A TÖBBI FOGOLY ÉS LÁSZLÓ KIRÁLY HALÁLA
Végül László gróf halála után néhány nappal a váradi püspök urat – mivel érdemes méltósága úgy követelte –, a király határozatának meghozataláig Dénes esztergomi érsek őrizetére bízták. Mátyás grófot is állandó őrizet alatt tartották egy szűk kis házban, amely az István-torony mellett épült, és Alhéviz felé nézett. A többi foglyot is bezárva tartották – Mátyás gróftól elkülönítve – a király kívánságára. Peregtek a napok, és az Úr ezernégyszázötvennyolcadik éve közelgett, és ennek az évnek a tavasza a virágok szépséges ruházatába öltözve már utolsó lépéseit tette, átadva szállását a termékeny nyárnak, és éppen akkor, amikor a nap a föld alatt folytatta útját, azon a szerfölött sötétbe borult éjszakán, amely Krisztus



443
szentséges testének ünnepét772 közvetlenül követi, Buda várát felhőszakadás rázta meg, és a magas falai közé zárt foglyok az Alhéviz felé eső részen a vár meredek faláról két lepedő segítségével lebocsátkozva, valamennyien kiszabadultak, csupán Mátyás gróf és Modrár Péter maradt vissza a király fogságában. Amikor László király tudomására jutott a foglyok kiszabadulása, nagyon a szívére vette, és nemcsak ö rémült meg miatta, hanem azok is, akiknek a foglyok őrzése volt a feladatuk. Az említett Rozgonyi Sebestyén és Kanizsai László ugyanis sok fegyveressel, és nagy rokonsággal rendelkezett az országban. A király és a hozzá csatlakozott főurak attól rettegtek, hogy mindezek felkelnek ellenük, hogy bosszút álljanak. Ezért sebtében felfegyvereztek minden pártjukon levő hadinépet, és a király késedelem nélkül Bécs városába távozott. Mátyás grófot bilincs nélkül, Modrár Pált pedig nagy vasakba verve és egyazon kocsiba vetve magával vitte, mivel sok aranya volt, és remélte, hogy óriási kincset csikarhat ki tőle. Végül, miután egy kevés időt Bécsbe töltött, átment Csehországba, és Mátyás grófot erős őrizet alatt Bécs várában hagyta.773 Amikor azonban Prága városában élvezte a királyi pompát, hirtelen súlyos betegség támadta meg, amely utolsó leheletének pillanatában életétől is, hitszegése alól is feloldozta.774 Hogy halálos méreg okozta-e a halálát, amelyet Pogyebrád Györgynek, az ország kormányzójának rendeletére adtak neki, vagy csak egyszerűen elszólította az Úr, bizonyosan nem tudnám megmondani. Sok ember szája nyílik mindenféle kiszínezett elbeszélésre. És ki tudhat mindenkinek hitelt adni? László király testileg megfelelő magasságúra nőtt; kékes és hullámos haja volt, az arca fehér, piros színnel elvegyülve; orra egyenes volt a közepéig, a közepén egy kis görbülettel kidagadt. Jellemének derékségét és bölcsességét tekintve is nem kevéssé ékeskedett a korabeli ifjak közt. Elhalálozott pedig László király az Úr fentebb említett ezernégyszázötvennyolcadik évében, életé
772 Úrnapját; 1457-ben (1458 téves évszám) június 16-ra esett. 773 Később maga után vitette Prágába. Mátyás azon a napon érkezett oda, amelyen a király meghalt. 774 1457. november 23-án.



444
nek és uralkodásának tizennyolcadik esztendejében, akkor, amikor az év ősze az utolsó holdnegyeddel bevégezte pályafutását, egy évvel azután, de ugyanazon a napon, amikor, mint már mondtuk, László és Mátyás grófnak letette az említett esküt. Eltemették ugyanott, Prágában az egyházmegye székesegyházában, ott várja a feltámadást.
MÁTYÁS GRÓF ÚR KIRÁLLYÁ VÁLASZTÁSA
Amikor azután az idegenek híradásaiból megtudta Magyarország, hogy László király meghalt, sokan elszomorodtak, leginkább azonban azok, akik a királyt László gróf megöletésére rábeszélték. Azt hitték, hogy akik László gróf vérének kiontását meg akarják bosszulni, nagy hévvel és bátorsággal fellázadnak, és arra fognak törekedni, hogy a megtorlást, ha már egyszer belefogtak, kívánságuk szerint végre is hajtsák. Ez történt volna, ha Magyarországon a nemesek összessége számára az ország ügyeinek rendezésére és a királyválasztásra hirdetett egyetemes gyűlés meg nem zabolázza a bosszúállók megtorlás ért lihegő szenvedélyét. Végre a kitűzött napokon – amikor a nótáriusok gyors és ügyes tolla még frissen írta az Úr ezernégyszázötvennyolcadik esztendejét, Pest városának összes terén tolongott az egyetemes gyűlésre jövő nemesek nagy sokasága. Eljött a nemeseknek erre a gyűlésére a már említett Szilágyi Mihály is, Mátyás grófnak, mint mondtuk, nagybátyja és anyjának édestestvére, magával hozva felfegyverzett vitézeinek nagy csapatát. Szilágyi Mihályt az ország hatalmas férfiai kísérték; szívükben még elevenen élt a néhai János gróf úr emléke és jótetteinek érdemei; közéjük tartozott Székely Tamás várnai perjel. Rozgonyi Sebestyén, Kanizsai László és Szentmiklósi Pongrác meg az erdélyi és délvidéki nemesek egész gyülekezete.775 Ezek Pest városába érkezve kényelmes szállást foglaltak maguknak, és mikor a megérkezésüket követő első éjszaka felhozta az égre a csillagokat, amelyeket a nappal világossága elrejt az
775 Az országgyűlést újév napjára hívták egybe. – Szilágyi tizenötezer fegyveressel érkezett meg Pestre – január 20-án. Időközben, 12.-én. Szegeden egyezséget kötött Garaival Mátyás megválasztására. Ennek feltételéül szabták, hogy Mátyás vegye feleségül Garai Annát.



445
emberi szem elől: a mennyei Mindenható ugyanezen a mélységes éjszakán a Duna mély vizét olyan kemény és olyan szilárd jéggel borította be, hogy a következő nap felkeltekor azok, akik a Dunán át akartak kelni, hajó nélkül a jég hátán mint valami sík mezőn átkelhettek, a víz nem gördített semmiféle akadályt útjuk elé. Garai László nádor meg Ujlaki Miklós vajda és Lendvai Bánfi Pál, aki, mint mondtuk, a királyi ajtónállók feje volt, meg néhány más kevésbé jelentős férfi – akik tudniillik az említett László és Mátyás gróf szerencsétlenségét előidézték – benn volt a budai várban, és rettegő lélekkel nézte, mi történik Mátyás gróf nagybátyja körül. Bárki elgondolhatja, hogy mekkora félelem borzongatta őket aggodalmukban, látva, hogy az általuk elkövetett vétek megtorlását követelő nagy fegyveres erővel és a harcias férfiak igen nagy csapatával rendelkeznek, és ott vannak közvetlen közelükben. És hogyha abban reménykedtek, hogy a Duna vize valamiféle biztonságot nyújthat számukra, ebben a reményükben is csalatkozva láthatták, hogy a folyót vastag jégpáncél borítja. És ha az említett egyetemes gyűlés be vetett bizalmuk meg a Szilágyi Mihály által nekik adott biztosíték nem öntött volna lelket beléjük, elmondhatnánk, hogy a budai vár magas falainak erősségében sem bíztak volna, és az első éjszaka beálló sötétségnek zűrzavarában szétszéledve biztosabb helyeket kerestek volna maguknak.776 De a biztosítékokban bízva leereszkedtek Pest városába, egyesültek azokkal, akik itt voltak a városban, tárgyaltak a király megválasztásáról, és több napot töltöttek el megszakítatlan megbeszéléseikkel. Szilágyi Mihály és a vele tartó nemzet és Magyarország nemeseinek csaknem egész gyülekezete azt szorgalmazta, hogy Mátyás grófot válasszák meg királynak. Az említett Garai László nádor meg Ujlaki Miklós vajda és Lendvai Bánfi Pál és az ő egész csoportjuk nem szívesen egyezett bele, hogy Mátyás gróf nyerje el a király méltóságot, mivel úgy gondolták, hogy az általuk elkövetett gonosztett miatt súlyos megtorlással kell számolniuk. De ellene szegülni sem volt ínyükre, mert mindenfelől körülvették őket a László gróf halálának megbosszulását követe
776 Nemcsak Garaiék – akik ekkorra már megegyeztek Szilágyival –, hanem az összes főrendek a budai várban tartózkodtak és tanácskoztak.



446
lők, az ő csapataik tolongásának kellős közepén sodródtak ideoda.
Végre a józanabb észre hallgattak, az életüket és vagyonukat most fenyegető veszélyt elhárították, a jövő eseményeire vonatkozóan pedig az említett Szilágyi Mihálynak hites esküjét vették, hogy sohasem vetik majd szemükre vétküket, és rájuk, sem örököseikre semmiféle büntetést nem szabnak László gróf megöletése miatt: beleegyeztek, hogy Mátyás grófot a királyi trónra emeljék. Mit is csinálhattak volna egyebet? Hiszen a magyar köznép is fel-alá vonult a város széles utcáin, és az apródok csoportjai ideoda futkosva azt beszélték, fennhangon azt kiáltozták: "Akarjuk,



447
hogy Mátyás legyen a király; Isten őt választotta a mi oltalmunkra; mi is válasszuk meg!"
Ennek a gyűlésnek egész népe – kivéve azokat, akikben dolgozott a félelem az ellene elkövetett vétkek miatt – vágyakozó szeretettel viseltetett iránta, és minden gyönyörűségnél inkább kívánta, hogy ő jusson a királyi méltóságra. Megegyezett tehát az ország egyházi és világi főméltóságainak és előkelőinek a tanácsa, és az egész magyar nemzetnek is úgy tetszett, hogy Mátyás gróf a királyi méltósággal felruházva uralkodjék Magyarországon. Hites esküvel ígérték azt is, hogy királyi jogarát tiszteletben tartják, és félelemmel tekintenek fel rá. És mivel azt gondolták, hogy Mátyás gróf gyermeki válla egy ilyen nagy ország terheinek a hordozására a nagy feladatok miatt még nem képes, említett nagybátyját megtették az ország és a megválasztott király kormányzójának addig az időponting, amíg Phaetón szekere ötször végig nem járja évi pályáját. Csodálatos dolog! A teremben még folyik az ünnepélyes választás, még el sem jutott a néphez a híre, és a pesti templomban máris ünnepi éneklésbe kezdenek, hálaéneket zengenek Istennek az annyira óhajtott választásért. Mikor pedig a választás a köznép tudomására jutott, az egész magyar nép ujjongott nagy örömében, örvendezett a templomok mindenütt megszólaló harangjai zúgásának, a kürtök óriási harsogásának meg a sok síp zenéjének, és az Isten dicséretére éneklők kieresztett hangjának dallamától óriási hangzavarral telt meg a közelben a levegőég. Ide-oda futkostak a hírvivők, hogy megvigyék a választás örömhírét azoknak is, akik távol voltak. Sok ajándékkal megrakodva tértek vissza. Mikor a közeledő éjszaka szürkülete beköszöntött, számos máglyatüzet gyújtva, az éjszakát is megtréfálják, mert a sok farakás égése csalóka nappallá változtatta. Merem mondani, hogy a magyar történet kezdetétől fogva egyeden király megválasztását sem ünnepelték ekkora örömmel és magasztalással.



448
HOGYAN SZABADULT MEG A FOGSÁGBÓL MÁTYÁS KIRÁLY ÚR, ÉS HOGYAN HOZTÁK VISSZA MAGYARORSZÁGBA
Miután az annyira szerencsés királyválasztás elérte célját, a már említett Szilágyi Mihály a nép kegyében büszkélkedve, a Budán levőkirályi termeket el akarta foglalni, Magyarország számos urának kíséretében vidáman bevonult tehát oda, és birtokba vette az új uralkodó számára. Garai László nádor pedig, aki az ország régi szokása szerint a palota élén állott, átengedte neki, látszatra a saját akaratából, de mégis keserű szívvel, és titokban elvonult innen, biztosabb vidékre. Ennek megtörténte után az említett Szilágyi Mihály felkereste az említett László gróf sírját, és kiásatta a koporsót, a körülötte állókkal együtt megsiratta a grófot, és elrendelte, hogy a koporsót az erdélyi Fehérvárra vigyék; és atyjának sírja mellé temettette fényes szertartások közepette. Ezekben a napokban a megválasztott királyt az említett Pogyebrád György tartotta a hatalmában. Ez a Pogyebrád György Csehországnak sok városát bírta, rokonsága is kiterjedt volt, hatalmasabb volt tehát ennek a földnek minden főúránál. És az említett László király uralkodása alatt, a király gyermekkorában ő gyakorolta Csehország fölött a kormányzói hatalmat. Halála után pedig a mindenható Sors nem akadályozta meg abban, hogy ugyanennek az országnak a királyi trónusára üljön. Némelyek azt mondják, hogy a már királlyá választott Mátyás jutott ennek a Györgynek a kezébe, tudniillik László király uralkodásának vége felé, az utolsó napokban magához vitette Mátyást a bécsi várból Prága városába – de Mátyás ekkor még csak gróf volt. Éppen azon a napon vitték be őt az említett Prága városának falai közé, amikor László király meghalt, és László király halála után a cseh állammal együtt ő is ennek a Pogyebrád Györgynek a hatalmába jutott. Mások pedig azt beszélték nekem az új király kiszabadulásáról, hogy a mondott Pogyebrád György, mikor László királynak utolsó lehelete is megszakadt, gondosan eltitkolta halálának a hírét, és a halott király pecsétgyűrűjét ujjáról levéve egy levelet



449
íratott, és ezt a pecsétgyűrűt lepecsételve László király nevében elküldte azoknak, akikre Mátyás gróf őrizete volt bízva; megparancsolta nekik, hogy a levél elolvasása után adják át Mátyás grófot a levél felmutatóinak, és maguk is jöjjenek Prága városába. Állítólag László király Bécs várából eltávozva ezt a pecsétet jelölte meg az említett őrök számára Mátyás ügyében kétségtelen jelként. Az őrök tehát hitelt adtak a hamis levélnek, és a parancsot haladéktalanul végrehajtották. Mátyás gróf az említett követek társaságában még el sem érkezett Csehország vidékére, amikor a Pogyebrád György által nagy számban útnak indított csehek védelmet nyújtó fegyvereikkel eléje mentek, közöttük lovagol Mátyás gróf biztonságosan Prágáig. Amikor Pogyebrád György meglátta, nagyon megörült, mert arra gondolt, hogy kiváltása fejében nem kevés aranyat fog kapni. És mikor meghallotta, hogy Mátyás grófot megválasztották Magyarország királyának, akkor büszkén, számos beszélgetés során megkörnyékezte Magyarország új királyát, sok meséjével meggyőzte, és rávette, hogy házasodjon össze a leányával. És utóbb, mikor Mátyás hazatért, csak őt igen nagy mennyiségű arany lefizetése után engedte eltávozni.777 Az új király végül is királlyá választásának első évében, mégpedig akkor, amikor a tél merev jege a langyos szellő fuvalmától a hideg hóval együtt megolvad, és a hegyek magas csúcsairól lefolyik a mély völgyekbe, és a várva várt tavasz enyhesége kellemes énekre nyitogat ja a madárkák száját, a csehek fegyveres kíséretében nagy ujjongás közepette megérkezett Straznice városába; ez Magyarország vidékén, a Morva folyó mentén fekszik!778 Itt azután nemeseinek gyülekezete vette őt közre, mérhetetlen örömben úszva az ő vidám csapatjukban, végre vidáman hazafelé lovagolt, óhajtott hazájába. A budai várhoz érkezve a nagy szám
777 Mátyás szabadon bocsátásának kieszközlésére Vitéz János utazott Prágába. Állítólag ötvenezer aranyforint váltságdíj fizetésében állapodtak meg. 778 Strážnice a Morva folyó bal partján. a Fehér-Kárpátokon túl. DélMorvaországban van. Mátyásék 1458. február 5-én értek ide. – Itt kínos tárgyalások kezdődtek Mátyás eljegyzését illetően. Ő ugyanis Prágában ígéretet tett arra, hogy nőül veszi Podjebrád Katalint. A szegedi egyezségről hallani sem akart, Podjebrádnak tett ígérete mellett tartott ki.



450
ban összesereglett és az óhajtott király megérkezését váró nemesek tömege díszítette nagy fénnyel a király udvarát.
RÖVID ÁTTEKINTÉS MÁTYÁS KIRÁLY ÚR NÉHÁNY HAD]ÁRATÁRÓL
Ezt az embert minden természeti adottsága méltóvá teszi az uralkodásra: korának keresztény fejedelmei között ő az egyetlen, aki a kormányzás tisztjét nagy és dicső tettekkel végzi. Vajon nem róla mondta-e – mint hírlik – Mohamed, a törökök császára, aki ebben a mi időnkben az egész földkerekséget rémületbe ejtette és megrázta, és akit nagy tettei miatt méltán nevezhettek volna nagy Mohamednek: "Én meg ő, mi ketten vagyunk a világ összes uralkodói között azok, akiket méltán illet ez a név: uralkodó." A tanácsban megfontolt, ahogy uralkodóhoz illik. A vétkezőkkel szemben kegyelmes és könyörületes, az ország ügyeinek intézésében buzgó és előrelátó, tevékeny lelkületű, van bátorsága nagy és veszélyes dolgokba kezdeni, a fáradalmakat fáradhatatlanul viseli, a jövendő lehetőségek elgondolásában és azok megelőzésében éles eszű, a veszélyek elkerülésében óvatos, az ellenség kelepcéinek és szándékainak leleplezésében és meghiúsításában éles elméjű, hadügyekben és a kormányzás minden tevékenységében csodálatos módon jártas, a tettetés nek mestere, a végtelenségig dicsőségre vágyó, valóban arra született, hogy uralkodjék. Ez a király uralkodásának kezdetén a nemesektől felforgatott országot kapott örökül. Erőben és bölcsességben meggyarapodva a súlyos vízözönből a felszínre küzdötte magát, és bölcs kormányzásával mindent elegyengetett. Uralkodásának első évei idején hatalmas harcban szétszórta a törökök óriási seregét, amely Szörény megyét pusztította, és erőszakkal elfoglalta Kölpény és Szentdemeter várát a Száva folyó partján.779 Ugyanezekben az években erővel és okossággal megzabolázta és semmivé tette Frigyes római császár nagyratörő vágyakozását, aki Magyarország jogara után árutozott, és magát a
779 Ez 1458 őszén történt.



451
királyt is meg akarta fosztani királyi méltóságától, mihelyt néhány főúr alkalmat akart adni rá.780 Végül azok ellen a csehek és lengyelek ellen fordította kardját, akik az országot, mint fentebb elmondottuk, rablásaikkal és gyújtogatásaikkal szorongatták. Ezeket, sokakat levágva közülük, csodálatos gyorsasággal elnyomta, és megerősített tanyáikat és erődítményeiket – bár csak csekély katonaságra támaszkodhatott – felforgatta, és az öldöklés ből megmaradtakat kényszerítette, hogy lakatlan vidékeken és az erdők rejtekeiben kóboroljanak, és az országból elmeneküljenek.781 781 Ugyanígy megzabolázta és lecsendesítette bölcsességével a háborúskodás viharait, amelyek az említett néhai Ulászló király idejétől kezdve súlyos zavargást okoztak az országban, és az uralma alátartozó vidékeken megteremtette a már sok éve hiányzó szép békességet. Ezek után egy erős katonai hadjáratot szervezve bejárta Szerbiának nagyobb részét, ezt a területet tűzzel-vassal végigpusztította, majd szerencsésen visszatért. Még meg sem száradt a lovakon az izzadság ez után a hadjárat után, máris megtámadta Bosnyákországot, amelyet Rámának is hívunk, és amely akkoriban török uralomnak volt alávetve. Jajca természeti fekvésénél meg magas falainál fogva igen megerősített várát erővel, a terület más várait meghódolással elfoglalta. A török császárnak a várak őrizetére udvarából odarendelt összes katonáit – akiket a magyarok kardja el nem pusztított – kegyében és fennhatósága alá fogadta, és ragyogó bíbor ruhába öl
780 Garai László volt nádor és Újlaki Miklós, a korábbi erdélyi vajda körül Mátyás-ellenes csoportosulás jött létre. Azzal biztatták Frigyest, hogy sikerül Mátyást az ő javára lemondatni. A császár annál inkább bízott ebben, mert most került a pápai trónra II. Pius néven Enea Silvio Piccolomini, a kiváló diplomata, aki évtizedeken át az ő udvarában tartózkodott, s híven szolgálta az ő politikáját. Mátyás hada 1459, április 7-én Körmendnél vereséget szenvedett ugyan, de már néhány nap múlva fényes győzelemmel köszörülte ki a csorbát. A pápa maga is Mátyás mellé állt, tudván, hogy a török elleni összefogás ban a császárra egyre kevésbé számíthat. A császár azonban nem adta vissza a koronát: fönntartotta igényét a magyar trónra. 781 Cseh "rablók" – Giskra és végső soron Podjebrád támogatásával – állandóan nyugtalanították a Felvidéket. Mátyásnak évekig nem sikerült véglegesen leszámolnia velük.



452
töztetve, magával hozta őket; ezzel is pompás és újfajta győzelmet aratott.782
MÁTYÁS KIRÁLY ÚR SZERENCSÉS MEGKORONÁZÁSA ÉS EGYNÉMELY HADJÁRATA
Eközben, miután Frigyes római császár kezei közül nagy nehézségek árán visszaszerezték Magyarország szent koronáját, Mátyás királyt uralkodásának hatodik, az Úr testet-öltésének pedig ezemyolcszázhatvannegyedik esztendejében, az Utolsó Vacsora napján, birodalma egyházi és világi méltóságainak és országos főnemeseinek jelenlétében és örvendezése mellett, szokásos módon, nagy ünnepélyességgel szerencsésen megkoronázták.783 Ezután Mohamedet, a törökök említett császárát, aki félelmetes erővel fáradozott Jajca várának ostromával, hadikészülődésének puszta zajával megrémítette, és kényszerítette rá, hogy minden oda szállított ostromgépét és ágyúját odahagyva, győzelem nélkül elillanjon a vár alól.784 E híres tette után végezetül egy Svehla nevű csehet vett körül nagy haderővel. Ez a fegyverforgatásban kiváló, nagyszámú toborozott katonaságban merészen bízó férfiú Kosztolány, vagyis Szentvid városa mellett Magyarország fosztogatására erődítményt épített magának, és felkelést szervezett. Mátyás bevette a várat, őt elfogta, és sok cinkostársával együtt akasztófára húzatta, a szelek játékára bízva.785 Többi foglyul esett társát tulajdon börtöneiknek dögletes bűze fojtotta meg. Ezután az erdélyi részek minden nemese és egész köznépe az őrülettől vezérelve fellázadt királyi felsége ellen, és miközben új
782 A török őrség 1463 karácsonyán adta föl a várat. 783 III. Frigyes 1463. július 24-én Grazban adta át a magyar küldötteknek a koronát. A koronázás – a török háború miatt – csak 1464. március 29-én történt meg. Frigyes hatalmas váltságdíjat kapott a koronáért, és kikötötte, hogy ha Mátyás örökös nélkül hal meg, ő kapja meg a magyar trónt. 784 Jajcát 1464-ben Székely János vránai perjel védelmezte. Az ő hősies kitartásán és Mátyás közeledésén kívül valószínűleg az Anconában gyülekező keresztes hadról érkező hírek késztették Mohamedet visszavonulásra. (II. Pius halála miatt a keresztes had utóbb szétoszlott.) Mátyás azonban sem ebben, sem a következő évben nem ért el komoly sikereket a Balkánon. 785 1466. január 31-én.



453
fejedelmet választottak maguknak, csapatokba tömörülve rendezett hadsorokban akarták megakadályozni a királyi felség bejövetelét: a király úr mint valami heves forgószél rontott rájuk vasba öltözött hadaival, noha katonáinak létszámát tekintve nem mérkőzhetett velük. Azok pedig félelmükben megrettenve, ütközetbe sem bocsátkoztak, és mint a riadt vadak az oroszlán láttára, megfutottak előle. A király úr aztán tetszése szerint törhette be őket. Ezért közülük sokan siratják közülük mind a mai napig paraszti sorukat, mert emiatt jutottak erre az állapotra.786 Innen aztán, katonáinak pihenőt sem hagyva, lovainak gyeplőjét Moldva felé irányította; ez a vidék akkoriban fellázadt, bár a magyar szent koronához tartozott. Átkelt tehát a havas okon vitéz seregével, annak a földnek nagy részét bejárta, és a vidék egy Bánya nevű városában787 egész hadinépével szállást vert: azoknak a részeknek ura, István vajda, népének nagy haderejét összegyűjtve, az éjszaka csendjében rárontott a király seregére, a várost felgyújtotta, és az álomba és borozásba merült magyarokat fegyverbe riasztotta. István vajda azért határozta el, hogy az éjszaka sötétjében támad a király seregére, hogy ha az ütközetben vereséget szenved, legalább az éjszaka sötétje legyen segítségére. Elgondolásában csalódott. A király ugyanis dob- és trombitaszóval nagy hirtelen összegyűjtötte egész seregét, és a holdfény meg a mondott város tüzének világa mellett dühös rohammal rárontott a vajda csapataira. És mindkét fél részéről keményen viaskodtak, nagy volt az öldöklés az oláhok sorai közt, és István vajda hátrálni kényszerült. A király híres és emlékezetes győzelmet aratott.788 Híres győzelme jeléül sok zászlót hozott Budára, és nagy ünnep
786 Mátyásnak ahhoz, hogy a cseh trónra, esetleg a császári koronára irányuló terveit megvalósíthassa, állandó hadseregre, ehhez pedig a korábbinál nagyobb állandó jövedelemre volt szüksége. Erre irányuló pénzügyi rendelkezései váltották ki a fölháborodást, mely különösen Erdélyben volt erős. A Mátyás-ellenes mozgalom élén Szentgyörgyi János erdélyi vajda állt, támogatta őt a cseh meg a lengyel király és a moldvai vajda, Bogdanovics István (Štefan cel Mare). Mátyás 1467 őszén verte szét seregüket Kolozsvár mellett. 787 Moldvabánya (ma Baia Romániában). A csata időpontja: 1467. december 15. 788 Valójában Mátyásnak súlyos veszteségei voltak, s maga is megsebesült.



454
ség kíséretében a Boldogságos Szűz Mária plébániatemplomában helyezte el; itt láthatók mind a mai napig. Dicsőséges győzelme után a király úr az Anyaszentegyház sürgetésére és Frigyes római császár kérésére Morva- és Csehországban hét éven keresztül háborút folytatott az eretnek husziták ellen.789 Mindig ő volt a győztes, és az egész Morva őrgrófságot, a teljes Sziléziát és Luzsáziát hatalma alá hajtotta; méltó volt rá, hogy megválasszák Csehország királyává, és e területek felett az uralmat és főhatalmat élvezze. Nevezetes megválasztásának díszére és tiszteletére Alamóc városában az alábbi himnuszt szerezték és énekelték: Hálatelt szívvel s az öröm jegyében vártuk ünnepünk, ama győzedelmes szent kereszt napját, amidőn ötödször pirkada május. Összegyűlvén szép cseh hazánk lakói, főurak jöttek s mi igaz hitünknek papjai s Krisztus szerető megannyi városi polgár. Nagy hegy ormán áll, oda építették, Olmütz temploma, s a világi hívők ájtatos hangját veri vissza, száll az Úrhoz imájuk. És a Szentlélek, kit az ájtatos szó hív, a hű lelkű sokaságot inti, hogy kiáltsa ezt: legyen íme, Mátyás büszke királyunk. Teljesül szavuk hamar, ég parancsa mindez és a föld könyörögve kéri. S ő megindultan, Mi urunk, teérted enged a szónak. Mátyás – méltó ő a magasztalásra –, így kívánják mind, a királyi jelvényt átveszi, s címe: Magyar- és Csehország büszke királya. Jézusunk, ének szava téged áldjon, dús ajándékunk ne feledjük, és a trombiták zengjék, hogy e férfi jöjjön, s félje az ellen. Hű szívünkön ő a szorongatások közt segítsen, és ama rút eretnek tant és szektáit sebesen szorítva sújtsa a porba.
789 Podjebrád Györgyöt – aki 1458-tól kezdve volt Csehország királya –, mivel nem teljesítette Rómának tett ígéretét a huszitizmus fölszámolását illetően, a Szentszék trónvesztettnek nyilvánította. Jelöltje Kázmér lengyel király volt, ő azonban nem érezte elég erősnek magát arra, hogy trónigényét valóra váltsa. Így a választás Mátyásra esett. A cseh katolikus rendek is őt támogatták. Mátyás 1468 áprilisában indult meg a csehek ellen, s a rá következő év május 3-án választották meg Csehország és Szilézia királyává. Alamóc Olomouc (Olmütz) morvaországi város régi magyar neve.



455
Xanthosz hagyja el csak örökre medrét, s hagyja el Göncöl szekerét is inkább, mintsem felségünk a mi Istenünket s népei üdvét.
NÉMELY MAGYAR ÚR HŰTLEN ÁRULÁSA MÁTYÁS KIRÁLY ÚR ELLEN, ÉS A KIRÁLY ÚR NÉHÁNY GYŐZELME
A király úr kedvező szerencsével intézte dolgait Csehországban, de közben Magyarország némely urai, leginkább éppen azok, akiket az ő jóindulata emelt magas méltóságokra, főként pedig a két János úr, az egyik az esztergomi érsek, a másik meg a pécsi püspök,790 akik alacsony, köznemesi fedél alatt születtek Szlavóniában, hálátlan lélekkel megfeledkezve a király jótéteményeiről, nemcsak, hogy megzavarták a királyt csehországi ügyeinek intézésében, hanem kísérletet tettek rá, hogy magyar jogarától és királyságától megfosszák. A király gyalázatára ugyanis Szepes földjén keresztül behívták az országba Kázmér lengyel király fiát, a lengyel fegyveres hadinépével hivalkodó fenséges Kázmért, és kezére adták Nyitra várát. Mátyás király úr számított a csapatok megbízhatatlan voltában, de azért ostromzárral körülvette őket a fenti várban. Sok lengyel elpusztult, és Mátyás fegyvereivel és a kiéheztetéssel annyira zaklatta az ostrom alá vett Kázmért, hogy az övéivel együtt elvesztette minden reményét, és már nem ügyének veresége, hanem saját feje miatt kellett aggódnia. A király úr még tovább is szorongatta volna, ha nem kételkedik katonáiban, és ha egy sötét éjszaka ki nem menti Kázmért a királyostromzárának közepéből.791 Hát ilyen szerencsével vitézkedett Kázmér az övéivel együtt Magyarországon, és nemhogy elnyerte volna a magyar jogart, hanem atyjához visszatértében puszta életét is alig tudta megmenteni. A király úr pedig e fényes győzelme után a lengyelek Zemplén és Sáros megyei erődítményeire rontott; ezeket éppen ők építették a vidék zaklatására. Bevette és alapjáig lerombolta mindet, és a lengyeleket, akik ezeket védelmezték, súlyos fogságra vetet
790 790. Vitéz János és Csezmicei János, ismertebb nevén Janus Pannonius. 791 1471. december 26-án.



456
te, és győzelme dicsőségének hirdetésére Budára küldte. Azután az ellene elkövetett jogtalanság megtorlására hadinépéből nagy sereget küldött nagy hadizajjal Lengyelországba, és az ellene elkövetett gyalázatért bosszút állt, gyújtogatott és rabolt mindenfelé az országban. Végül is meghallotta, hogy Lengyelország fent említett királya, Kázmér, a sziléziai részeket akarja fellázítani. Ekkor részint udvari embereiből, részint zsoldos katonaságból sereget gyűjtött nem akkora létszámút, mint amekkorát a lengyel király vezetett ellene –, és bevonult Sziléziába, és Boroszló városának falai mellett állandó tábort ütött. Ezzel szemben Lengyelország királya országának minden fegyverfogható emberét, a lengyeleket, ruténokat, litvánokat és tatárokat hadba szólította, ezekkel jött ellene. Táborának egész erejét a magyar tábortól egy mérföldre vagy még közelebb helyezte el. És bár a nagy sereg félelemmel töltötte el Mátyás király urat és hadinépét, de azért a király úr nem futamod ott meg, hanem gondokba merülve latolgatta, mit merészelhet ellene az ellenség. Eltelt néhány nap, de hiába, Lengyelország királya vagy katonái nem merték megtámadni vagy akár csak megnézni a magyar tábort. A király úr nem ilyesféleképpen látta el a had vezetői tisztet. Mihelyt látta, hogy Lengyelország királya tunya a fegyverre, tüstént síkra szállt, és zavarni kezdte az ellenség táborát. Katonái is, mint a darazsak, kitörtek a táborból, öldösték meg elfogdosták az élelemszerzéssel foglalatoskodó lengyeleket. Csapatostul terelték őket a király táborába, olyan tömegben, hogy a foglyok már terhére voltak a foglyulejtőknek. A király úr tehát meghagyta, hogy ne ejtsenek több foglyot, csak olyanokat, akiket magas rangjuk érdemessé tesz az elfogatásra. Ha egyéb fogoly is akad, hasítsák fel az egyik arcát, és engedjék szabadon; ha majd hazatér, a sebhely tanúsítja, hogy látta a magyarokat. A király úr a lengyel királynak két csapatát megfutamította és egyben szétszórta, amint éppen élelmet szállítottak.792 Ezenközben Zápolya István nagyságos férfiút, Szepes örökös grófját, hadának főkapitányát az akkori katonai őrizet nélkül maradt Lengyelországba küldte seregének egy részével, hogy ott tűzzel-vassal a lehető legnagyobb pusztítást vigye végbe. Ilyen
792 1471 októberében, Boroszló mellett.



457
betörések viharával zaklatta Mátyás király úr Lengyelország királyát, és annyira kimerítette, hogy Lengyelország királyának népe és lovai az éhség miatt aszkórságban sínylődtek, és a király inkább békére vágyott már, mint háborúra. Ezután mindkét király egyenlő létszámú katonaság kíséretében összejött a mezőn erre a célra vert sátrak egyikében, és találkozásuk létrehozta azt a jóságos békét, amelyet a fegyverek nem tudtak létrehozni. Itt Mátyás király úr bevezette saját sátrába Lengyelország királyát, és kedves vendégszeretettel bánt vele, úgyhogy a lengyel király összes kísérői, lengyelek, ruténok, litvánok és tatárok, csodálták és bámulták Mátyás király úr méltósággal párosult előzékenységét és magaviseletét.793 Végül innen visszatérve, kegyetlenül kemény télidőben ostrommal körülzárta és bevette a törökök Sabác nevű várát,794 amelyet a Száva folyó partján fából és földből nagy gonddal és kemény munkával építettek a törökök, tornyokkal, várvédő árkokkal és sáncokkal megerősítették, és katonasággal alaposan megtömték. Ezután válogatott és kiváló katonákból fényes hadat szervezett, és – mivel megvolt rá a jó oka – a Frigyes római császár uralma alá tartozó területeket támadta meg bátor kézzel. Többször is összecsaptak, mégis mindig a király úr nyerte el a győzelem dicsőségét, és hadával elfoglalta az ausztriai hercegség meg Stájerország és Karintia csaknem valamennyi városát, védelmező katonasággal, fegyverekkel és kincsekkel gazdagon ellátott, védőfalakkal és számos toronnyal ékes és erős városokat. Ostrommal bevette a legerősebb várakat, és e vidékek földjét és vizét saját uralma alá hajtotta. Ezek között volt Bécs és Bécsújhely híres és nevezetes városa is; ezek falainak vastagsága és magassága a többiekénél is erősebb; polgáraik előkelősége és megfontoltsága híres, javakban bővelkednek, fekvésük szépségével, bel- meg külvárosaik gyönyörűségével tűnnek ki. Amióta csak ember él, egyetlen király vagy császár sem vette be ezeket ostrommal, de ő
793 A tárgyalások végére az 1474. december 8-án aláírt, két és fél évre szóló fegyverszünet tett pontot. 794 1476. február 15-én.



458
elfoglalta.795 Bevonult tehát ide, övéinek fényes hadikészültségével, és bár a polgárok szembeszálltak vele – városuk elfoglalása után – a vele született kegyességével és jóságával megkímélte mind személyüket, mind vagyonukat. Ezért Bécs városában, a város elfoglalása után, Mátyás király úr dicsőítésére az alábbi mértékes verseket szerezték:
Földi halandó, tudd meg, hogy kár bízni falakban. Védőbástya mit ér, Bécs a tanú, elesett. Hogy mire képes a szorgos erény s a királyi kegyesség, Bécs nyújt erre neked példaadó okulást. Mert jóságos Urunk kímélete szinte csodás már: mindig győzni szokott, dúlni viszont sohasem.
Ragyogó hír szállong világszerte erről a királyról, kardja rémülettel tölti el a vele szomszédos vidékeket. Még az a nagy Mohamed, akinek lándzsája senkinek nem kegyelmez – még ő sem merte nyílt csatában próbára tenni ennek a királynak az erejét. Jajca vára alól is – amint elmondottuk –, meg Moldvából is ész nélkül elfutott a kardja elől, és reményeiben csalatkozva tért vissza saját földjére. Maga a végzet vitte győzelemre ezt a királyt. Tetteinek dicsőítésére az alábbi verset szerezték:
Sors kegye: eljött újra a húnok hajdani fényes korszaka, melyben Attila király aratott diadalmat.
Ennek a királynak tárháza és asztala ragyog az ékességtől és drágaságtól, pompás felszerelési tárgyaktól, arany- és ezüstedényektől és serlegektől, és úgy hisszük, Magyarország egy királya sem volt ennyire dicsőséges. Ennek bizonysága az a híres tanácskozás, amely Alamóc városában a király úr és a lengyel király fia, a fenséges Ulászló között folyt le.796 A király úr a város palotáiban és utcáin csodálatos és soha nem látott bőségben tárta az emberek szeme elé a kincseket gyöngyökben, drágakövekben,
795 1485. június 1-én. 796 1479 júliusában.



459
aranyban és ezüstneműben, azaz edényekben és serlegekben meg egyéb, a király asztalát és otthonát díszítő tárgyakban; azt gondoljuk, hogy ennyi pompás dolgot Perzsia és Babilónia egykori királya, Asvérus is aligha tárhatott országának fejedelmei elé emlékezetes lakomáján.797 Ki tudná elsorolni az ágyúknak, puskáknak, hadigépeknek és egyéb hajítógépeknek megmérhetetlen tömegét, amelyet a király úr ellenséges erődítmények és várak rontására hadjárataiban magával szokott vinni? Ennyit egyszerre, egyazon helyen még senki sem látott. Elmondhatjuk, hogy ezekben a dolgokban is felülmúlja az összes keresztény királyokat. Sok minden más is volna még, amit el kellene mondani róla, mivel nagyszerűségük és új mivoltuk miatt érdemesek az emlékezetre. De mivel hatalmas és dicső tettei külön írót és külön művet, nálamnál nagyobb hangú hirdetőt kívánnak: ami e királyról még megírható bocsánatot kérve vakmerőségemért, mely a fentiek megírására késztetett azokra hagyom, akik engem ösztönöztek rá. Ök majd díszesebb és méltóbb stílusban elbeszélnek mindent részletesen, ahogy megtörtént. Bővebben szólnak majd arról a viszályról is, amely a királyt a római császár ellen ingerelte.
Istennek legyen hála!
797 Ahasverus 1. Xerxész perzsa király (i. e. 485-465) neve az Ószövetségben. Fényes lakomájáról a Bibliában olvashatunk (Eszt 1,1-8).



460
UTÓSZÓ
ÍRTA HORVÁTH JÁNOS
A Thuróczy-krónikához írt tanulmány és jegyzetanyag Horváth János utolsó, töredékben maradt munkája. Szinte halála napjáig dolgozott rajta. A kiváló tudós iránti kegyeletből az utószót változatlanul – részben a hagyatékhól előkerült feljegyzésekkel kiegészítve – közöljük. A jegyzetanyagot Boronkai Iván fejezte be.



461
I/FEGHER THEOBALD BUDAI KÖNYVKIADÓ ÉS THURÓCZY KRÓNIKÁ]ÁNAK KIADÁSAI
Thuróczy János krónikájának kézirata nem maradt ránk, de a mű mindjárt elkészülte után csaknem egyszerre két kiadásban is napvilágot látott, s mint fametszetekkel illusztrált díszes ősnyomtatvány, könyvtörténeti szempontból is figyelmet érdemel. Első kiadása – a kötet zárószavai szerint – a morvaországi Brünnben (Brno) 1488. március 20-án jelent meg, kis ívrét alakban (kb. 20 X 29 cm, tehát olyan formátumban, mint a ma használatos irodapapír mérete), százhatvannyolc levelet tartalmazó kötetként, egy-egy lapon harminchat, szép gót betűkből álló sorral. A kötetben Thuróczy krónikája a 152b lapon végződik "Deo gratias" (Istennek hála) szavakkal, a további lapokon Rogeriusnak a magyarországi tatárjárásról írt Carmen Miserabile (Siralmas ének) című műve olvasható, afféle függelékként Thuróczy krónikájához. Ezt a függeléket – Mályusz Elemér nagyon is indokolt nézete szerint – maga Thuróczy csatolta krónikájához, mivel az értékes, de terjedelmes történeti forrást nem tudta műve szerkezetének aránytalan megbontása nélkül a maga helyére, a IV. Béla királyról szóló beszámolóba beilleszteni. Más volt a helyzet a Nagy Lajos királyról szóló életrajz esetében. Művének egységes szerkezetét nem veszélyeztette az, hogy Nagy Lajos történetét nem saját feldolgozásában adja, hanem ehelyett Küküllei Apród János Nagy Lajos-életrajzát illesztette bele történeti művébe. Tagadhatatlan, hogy már ez is bizonyos aránytalanságot okozott művében, de ez az aránytalanság még nem veszélyeztette a mű egységét. Thuróczy brünni kiadása mindenesetre nagy szolgálatot tett a magyar történeti irodalomnak azzal, hogy Rogerius művét is hozta, mivel a Carmen Miserabilé-nak szintén nem maradt ránk kézirata, a Thuróczy kiadása nélkül talán teljesen – nyoma veszett volna az értékes történeti forrásnak. A brünni Thuróczy-kiadást Stahel Konrád és Preinlein Mátyás nyomdászmesterek készítették. Bár a kiadvány zárósorai nem említik név szerint őket, a nyomdásztörténet megállapítása szerint ahhoz semmi kétség sem férhet, hogy az ő kezük alól került ki



462
Thuróczy krónikájának ez első, brünni kiadása. Kettőjük közül Stahel Konrád volt a nevezetesebb: 1484-ben Passauban működött, 1484-ben Velencében az olmützi (Olomouc) egyház számára egy pompás kiállítású Breviarium-ot nyomtatott; 1486-ban pedig már Brünnben dolgozott; az olmützi püspök megbízásából ebben az évben nyomtatta ki az egyházmegye Agendá-ját, egy liturgikus szerkönyvet. Ez az adat a Thuróczy-krónika kiadása szempontjából is igen jelentős. Kétségtelen ugyanis, hogy a brünni nyomda



463
alapítója az a püspök volt, aki Stahelt már Velencében is foglalkoztatta, s utóbb Stahel számára Brünnben nyomdát alapított, főként egyházi szakkönyvek nyomtatására. Ez a püspök a morvaországi születésű Filipec János volt, Mátyás király titkos kancellárja és diplomatája, akit Mátyás király 1476-ban a váradi püspökség mellett olmützi püspökké is ki akart nevezni; ezt a pápa nem hagyta jóvá, mégis Filipec volt a püspökség tényleges vezetője, és ő rendelkezett a püspökség jövedelmeivel 1484 és 1491 között. Morvaország ebben az időben Mátyás király fennhatósága alá tartozott, s Bonfini kiemeli, hogy Mátyás király a cseh ügyek intézésében s e tartomány kormányzásában elsősorban Filipec szolgálataira támaszkodott, Petrus Ransanus pedig Filipec nagyváradi építkezéseit és művészetpártolását dicséri, s elragadtatással szól azokról a díszes szerkönyvekről, amelyekkel Filipec a nagyváradi egyházat felszerelte. E díszes szerkönyvek közül egy, Filipec János Pontiftcalé-ja, amelyet Mátyás király budai műhelyében készítettek, ránk is maradt; jelenleg az esztergomi érseki kincstárban őrzik. Ilyen körülmények között szinte bizonyosnak vehető – bár ezt közvetlenül bizonyító adattal nem rendelkezünk – Filipec püspöknek jelentékeny szerepe lehetett abban, hogy Thuróczy krónikája a brünni nyomdában készült, s talán abban is szerepe lehetett, hogy Stahel, a nyomdász, díszes fametszetekkel látta el A magyarok krónikájá-t.
A brünni kiadás ugyanis az I b lapon egy egész oldalt elfoglaló fametszetű képpel kezdődik. Ez a magyarok bejövetelét ábrázolja a hét, lóháton ülő, zászlót hordozó vezér alakjával, akiket keleties típusú hegyes süveggel, hátrahajló csúcsú kucsmával ábrázol a metszetkészítő. A kiadványt még negyvenegy magyar vezér és király szöveg közti arcképe díszíti – többnyire a fejezetek elején –, de a képek közül több kétszer is szerepel, mivel Varjú Elemér megállapítása szerint a képekhez használt dúcok száma csak harminchat. Így például az a kép, amely Péter királyt ábrázolja (35 b lap), újból elénk kerül mint V. László király képmása (122a lap); Aba király képe (36b lap) pedig I. Ulászló képeként látható másodszor (124a lap) stb. Ez a mai szempontból érthetetlen jelenség azzal magyarázható, hogy a nyomdász eleve számított rá, hogy az egyszerű körvonalas és kevés árnyékolással készült fametszete ket utóbb kiszínezik, s az eltérő színezés az ere



464
detileg azonos fametszetrajzokat szinte a felismerhetetlenségig megváltoztatja. Hogy az utólagos kifestésre mindenképpen számított a nyomdász, az kétségtelenül megállapítható abból is, hogy a Krónika szövegében az egyes fejezetek díszes kezdőbetűjének a helyét üresen hagyta, hogy utóbb díszes, esetleg színes iniciálékat lehessen a kiadványba rajzolni. A könyvnyomtatás ebben az időben – az ősnyomtatványok korában – még nem függetlenítette magát teljesen a pompás festményekkel és gazdag díszítésű iniciálékkal készült kódexek előállítási technikájától – legalábbis a díszítést illetően. Az arcképek természetesen képzeletbeliek, helyenként azonban észrevehető, hogy a metszet készítő a Krónika szövegének ismeretében alkotta meg metszetét. Ez az eset áll fenn pl. Kálmán király képének megrajzolásánál. A Krónika szövege elmondja, hogy Kálmán király előbb váradi püspök volt. Ezért a metszetkészítő a királyt dísztelen széken ülve, egyik kezében az országalmát, a másikban pedig a jogart tartva ábrázolja, de koronás feje fölé püspöksüveget is rajzol, az ülő alakot pedig kordával övezett barátcsuhába öltözteti a bal kezére csavart stólával, a fejét pedig az egyháziak számára előirt, koszorúba nyírott hajjal ábrázolja (59b lap). De már Attila ábrázolásánál nemigen vehető észre, hogy különösebben figyelembe vette a Krónika szövegében közölt leírást. A Krónika szerint Attila széles vállú és mellkasú, mogorva nézésű, hosszúszakállú férfi, akinek a pajzsára és zászlójára egy koronás turulmadárféle volt rajzolva. A brünni kiadás fametszetén az elnagyolt rajz hosszú hajjal ábrázolja ugyan Attilát, de viszonylag rövid szakállal; a mogorva nézést talán a pontszerűen megrajzolt szemek akarják érzékeltetni; bal kezében tart ugyan egy zászlót, erről azonban hiányzik a Krónika szövegében említett koronás fejű turulmadár (13a lap). A Krónika egyetlen élő uralkodóról, Mátyás királyról emlékezik meg, akiről tehát a fametsző nem sablonos, hanem karakterisztikus, egyéni képet adhatott volna. Ez a karakterisztikum a fametszeten abból áll, hogy Mátyást egészen fiatalon, csaknem gyermekarccal, szakálltalanul és bodrosan csa varított hajjal ábrázolja. Mátyás király azonban a Krónika készültekor, 1488-ban, életének ötvenedik éve körül jár, tehát ez az ábrázolás sem mondható hitelesnek (147a lap).



465
Ami a Krónika szövegét illeti, kétségtelenül gondos munka, de azért akadnak benne sajtóhibák elég nagy számmal. Nem tudjuk, vajon a Thuróczy-krónika ez első brünni kiadásának sikere, vagy éppenséggel vélt vagy valóságos fogyatékosságai ösztönözték-e az akkoriban már neves budai könyvkiadót, Fegher Theobaidot arra, hogy a művet sürgősen újból kiadassa. Tény az, hogy a brünni kiadás megjelenése után két és fél hónappal, azaz 1488. június 3-án Ratdolt Erhard augsburgi nyomdájában Fegher Theobald budai polgár költségén egy "átnézett és javított" kiadása jelent meg a Thuróczy-féle krónikának -a kötet végén olvasható zárószavak szerint. A ránk maradt példányok tüzetes vizsgálata során kiderült, hogy az augsburgi kiadás két, egymástól szövegben és díszítésben is eltérő: egy teljesebb és egy rövidebb formában jelent meg. A teljesebb példányok negyedrét alakú formában százhetvennégy számozatlan, de ivjelzéses lapot tartalmazó, lapon ként harmincnyolc sor szöveget hozó, szép gótikus típusú betűkkel nyomtatott kötetek. A rövidebb példányok alakra, formára azonosak a teljesebb példányokkal, de csak százhetvenkét számozatlan



466
lapot tartalmaznak. A teljesebb és a rövidebb példányok között a különbség mindjárt a kötetek elején felfedezheti. Mindkettőben az 1 b oldalon egy fametszetű körbe foglalt címertábla található, de a teljes példányban a körben tizenegy címer van, a rövidebb példányokban csak tíz; Ausztria címere itt el van hagyva. Mind a teljesebb példányban, mind a rövidítettben ezután a za lapon egy teljes oldalt elfoglaló fametszetű kép következik, amely Szent László király harcát ábrázolja a leány rabló kunnal. A képnek felirata is van: Historia sancti Ladislai. A kép érdekes módon a harcnak két mozzanatát ábrázolja egy kompozícióban. A kép alján a lovagi páncélba öltözött László király lóháton üldözi az ugyancsak lóháton menekülő és hátrafelé nyilazó kunt; az elrabolt lány a kun mögött ül a lovon. A kép felső részén már mindhárman talpon vannak: László király birkózik a kun nal, s mellettük ott áll László kardját forgatva – az elrabolt leány. A 2b lapon következik mindkét változatban a budai könyvkiadó, Fegher Theobald ajánlása Mátyás királyhoz, amelyben Mátyást csak Magyarország és Csehország királyának szólítja. Itt meg kell említenünk, hogy mind a bővebb kiadásból, mind a rövidebb változatból a papírra nyomott példányokon kívül hártyára (pergamen) nyomtatott példányok is ismeretesek. A hártyára nyomott teljes példányok közül kettőben Fegher Theobaldnak, a kiadónak, Mátyás királyhoz intézett ajánlólevele aranybetűkkel van nyomtatva, s mindkét példányban a fametszetek és a fejezetkezdő nagybetűk azonos módon – de nem azonos finomságú technikával – gyönyörűen vannak kiszínezve, úgyhogy "a két példány inkább festett kéziratra, semmint nyomtatványra hasonlít" (Varjú Elemér szavai). Mindkét példány jelenleg az Országos Széchényi Könyvtárban található. Az arannyal való nyomás – Varjú Elemér szerint – az augsburgi nyomdászmester, Ratdolt Erhard találmánya, s ebben az időben még egyedül az ő titka volt; már velencei nyomdászkodása idején, 1484-ben is alkalmazta egy Eukleidész-kiadvány ajánlásában. Ami ekét aranybetűkkel nyomtatott ajánló leveles példányt illeti, Csapodi Csaba nem tartja lehetetlennek, hogy e két példány fametszeteinek festése és kezdőbetűinek díszítése Mátyás király budai könyvmásoló műhelyében készült. Fegher Theobald ajánlása után a 3a lapon következik mindkét kiadásváltozatban Thuróczy előszava Mátyás király személy



467
nökéhez, Drági Tamáshoz. A két változat között csak az a különbség, hogy a teljesebb változat Mátyás király címei közt felsorolja azt, hogy ő Ausztria hercege is; a rövidített példányban ez a cím elmarad. Ezután következik a Krónika szövege, amely a teljes példányban a 154b lapon a harmincharmadik sorral végződik. A rövidebb példány abban különbözik, hogy a 154a lapon a tizenharmadik sortól kezdve kihagyták azt a szövegrészt, amely a teljesebb példányban Bécs elfoglalásáról szól. Ami tehát a két példány szövegeltéréseit illeti, a rövidített példányból kimaradtak az Ausztria elfoglalásáról írt részek, és ennek megfelelően Thuróczy János előszavából is törölte a kiadó Mátyás címei közül az "Ausztria hercege" címet, sőt a 2a lapon közölt kör alakú címertábla tizenegy címere közül is ezért hagyta ki Ausztria címerét. – Egyébként a Thuróczy-krónika végződése után mindkét változatban következik Rogerius Carmen Miserabilé-ja a tatárjárás ról, de a szöveg előtt ebben a kiadásban egy egész lapot elfoglaló fametszet van, amely felirata szerint a tatárok magyarországi bejövetelét (Ingressus tartarorum in hungariam temporibus regis Bele quarti) ábrázolja. Rogerius szövegének közlése az augsburgi kiadásban annak a bizonyítéka amit Mályusz Elemér helyesen látott meg –, hogy a tatárjárásról szóló mű, ha függelékként is, de beletartozott Thuróczy krónikakoncepciójába. Különben a mű második – augsburgi – kiadása elhagyta volna. Ami a mindkét változatban a tatárok bejövetelét ábrázoló, teljes lapot elfoglaló fametszetet illeti, kétségtelenül igazat kell adnunk Varjú Elemérnek, aki szerint ez a metszet kompozíciójában és egész ábrázolás módjában annak a metszetnek nyomán készült, amely a brünni kiadásban az 1 b lapon a magyarok bejövetelét ábrázolta a hét vezérrel. Bizonyos, hogy ez az ábrázolás nem valami megnyerő módon ábrázolja a honfoglalókat, de hogy őket akarta ábrázolni, az a kép jobb és bal sarkában alul elhelyezett két címerből derül ki: egyik, a jobb sarokban, a régi, vágásos magyar címer; másik, a bal sarokban, az egypólyás osztrák címer. Abban is elfogadhatjuk Varjú Elemér nézetét, hogy az augsburgi kiadás vezér- és király képei a brünni kiadás fametszetei alapján készültek, s abban is igaza lehet, hogy a "brünni kiadás képírója nagyobb tehetséget árul el, de az augsburgi nyomdász



468
rajzolója ügyesebb, gyakorlottabb illusztrátor". Az augsburgi kiadás metszetei ugyanis kétségkívül kidolgozottabbak, változatosabbak, képszerűbbek, s nem olyan vázlatszerűek, mint a brünni kiadás metszetei. Feltétlenül eredeti és a maga primitívségében is művészi hatást kelt Szent László és a leányrabló kun jelenete, valamint a trónuson ülő István király képe, akinek' a fejére két angyal helyezi a koronát, mellette a gyermeknek ábrázolt Imre herceg ül, tőle jobbra van a kettős keresztes magyar címer. László királyt az augsburgi kiadás lovon ülő lovagként, míg a brünni padon ülve ábrázolja. Hogy egyébként az augsburgi kiadás a képek tekintetében is a brünnitől függ, azt a fametszetek száma is igazolja. Az augsburgi kiadásban is negyvenegy király és vezér ábrázolása szerepel, mint a brünniben, azzal a lényeges különbséggel, hogy mint Varjú Elemér megállapította – az augsburgi kiadás negyvenegy képéhez mindössze huszonnégy dúcot használt a nyomdász. Hogy ez mégsem feltűnő a kiadványban, az annak a következménye, hogy a már egyszer felhasznált metszetről lefaragta a hátteret, és ily módon újszerű képet kapott, habár az ülő király alakja mit sem változott. Megesett, hogy ugyanazt a dúcot kétszer is lefaragta, és egy dúcról három király képét állította elő. Péter királyt a kép (37b lap) magas hátú trónszéken ülve, balján kettős keresztes, jobbján vágás os magyar címerrel ábrázolja, háttérként pedig egy díszes, virágos szőnyeg van kifeszítve. Ugyanez a kép II. István képeként is megjelenik a színes szőnyeg nélkül (63a lap), harmadszor pedig, a kötet vége felé, I. Ulászló király képeként (Iz5a lap), itt azonban a nyomdász már lefaragta a dúcról a két címert és a trónus felső részét is. Ilyenformán az augsburgi kiadásban nyolc dúc egyszer, tizenöt kétszer és egy dúc háromszor szerepel. Az augsburgi nyomdász kevesebb dúccal is szebbé és változatosabbá tudta tenni a maga kiadványát, mint Stahel a maga brünni kiadását sematikusan ható, bár nagyobb számú metszeteivel. Ratdolt a változatosságot négyfajta, csataképeket ábrázoló keskeny, apró metszet alkalmazásával is növelni igyekezett, nyilván a megrendelő Fegher intenciói szerint. Az apró metszetek egyikét, amely páncélos lovagok ütközetét ábrázolja, nyolcszor alkalmazta a szöveg közé nyomtatva; a másodikat, amely magyar és török lovasok harcát ábrázolja, hatszor; a harmadikat, amely



469
lovasok és gyalogosok küzdelmét mutatja, ötször; s végül a gyalogosok csatáját ábrázoló kis metszetet kétszer nyomtat ja a krónikaszöveg megfelelő helyére. Ezek a metszetek mind itt jelennek meg először, de van egy keskeny képecske, amely "a jobb felén várost, a bal felén sátortábort ábrázol"; ez Varjú Elemér megállapítása szerint már egy velencei Ratdolt-nyomtatványban is előfordul. Ha a két kiadást pusztán a kiállítása alapján tesszük mérlegre, el kell ismernünk, hogy az augsburgi kiadás kétségtelenül mutatósabb, mint a röviddel előbb megjelent brünni kiadás. A brünni kiadásban kevesebb metszet (mindössze öt) ismétlődik, de ezekről első pillanatra fel lehet ismerni, hogy azonosak, mivel Stahel változtatás nélkül nyomtatta őket. Az augsburgi kiadásban a nyomdász a többször használt dúcok lefaragásával még az azonos dúcról készült metszetek esetében is bizonyos változatosságot vitt be illusztrációs anyagába. A brünni kiadványban az illusztrációkat illetően jóformán semmi magyar karakterisztikum nem található, az augsburgi kiadvány képanyaga igyekszik a nyomtatvány magyar jellegét érzékeltetni, a magyar címerek és magyar vonatkozású jelvények alkalmazásával. Minden valószínűség szerint a magyar jelleg hiánya vezette az augsburgi kiadás elrendezőjét abban, hogy a brünni kiadás első lapján a honfoglaló magyarok beköltözését ábrázoló képet nemkívánatos mozzanatai miatt (a honfoglaló hét vezér maga előtt hajtja az összekötözött kezű foglyokat és a gyermekes anyákat) elhagyta a kötet elejéről, és megtette a kötet végén a félelmetes tatárok bevonulásának ábrázolásává. Magyarország hatalmát akarta érzékeltetni az augsburgi kiadás kettős körbe foglalt címertáblája is a tizenegy, illetve űz pajzs felsorakoztatásával: ennyi ország, tartomány, hercegség felett rendelkezik a hollós országcímerrel szimbolizált Mátyás kori Magyarország! Talán annak is van mélyebb, szimbolikus értelme, hogy e címertábla után következő lapon a magyar lovagiasságot legendásan megtestesítő Szent László király és a leányrabló kun harca van ábrázolva. A kép mintegy rá akarja ébreszteni az olvasót, hogy a magyar nép ma már nem vad horda, hanem a keresztény lovagi erények képviselője. Nyilván így kell értelmezni a kötet Szent István-metszetét is. A krónikaszöveg éppen csak utal rá, hogy István király korában milyen gyökeres átalakuláson ment



470
át az ország. A metszet azonban, amely István királyt és mellette a még gyermek Imre herceget ábrázolja, a Hartvik-féle Istvánlegenda tökéletes ismeretéről tesz tanúságot, és szerencsésen fejezi ki azt a mélyreható változást, amit István király uralma jelentett az ország életében: István király fejére két szárnyas angyal helyezi a koronát, s a király és Imre herceg szent mivoltát a fejük köré rajzolt glória érzékelteti. Magyar voltukat a kettős kereszttel díszített országcímer juttatja félreérthetetlenül kifejezésre. Amenynyire kifejező ez az ábrázolás minden szempontból, annyira sematikus a brünni kiadás István királyt ábrázoló metszete. Azt hiszem, ezek a megfigyelések hozzásegítenek annak a sokat vitatott kérdésnek az eldöntéséhez, miért jelent meg 1488ban egymás után kétszer is a Thuróczy-krónika, továbbá arra is, hogy a második kiadásból miért készült egyszerre két változat is. A brünni kiadás fogyatékossága, jellegtelensége megütközést kelthetett a kisebb kancelláriában, ahol Thuróczy – és pártfogója, Drági Tamás személynök, egyben Mátyás király diplomatája is működött. Az is lehetséges, hogy minderre Fegher Theobald, az élelmes budai könyvkiadó figyelt fel. Kérdéses, honnan vette az augsburgi kiadás nyomdásza a fentebb elemzett metszeteket, amelyek a magyar történelemnek kétségtelenül alapos ismeretéről tesznek tanúságot. Ratdolt, a nyomdász, ilyen ismeretekkel nem rendelkezhetett, még kevésbé azok a külföldi metszetvésők, akik a metszeteket készítették és át- meg átfaragták számára. A kiadás képanyagának javítása csakis magyarországi forrásra vezethető vissza. Nehezen képzelhető el, hogy ez a magyarországi forrás egyedül a budai könyvkiadó, Fegher Theobald volt.



471
Fegher finom politikai-diplomáciai tájékozottságról tesz tanúságot a Thuróczy-krónika augsburgi kiadásának Mátyás királyhoz szóló ajánlásában. De politikai-diplomáciai érzékenységet vagy legalábbis egészséges üzleti számítást bizonyít az augsburgi Thuróczy-kiadás rövidebb változata is, amelyben a Bécs elfoglalásáról szóló szövegrész – a németekre való tekintettel – szándékosan kimaradt. Mindenesetre nem árt, ha Fegher ajánlását Mátyás királyhoz kissé tüzetesebben megvizsgáljuk. Amikor Fegher az ajánlás ban arról beszél, hogy vagy az irigység, vagy az emberek tudatlansága, pontosabban írni nem tu



472
dása az oka annak, hogy a nagy uralkodók és népek történelmi tettei nem hagytak nyomot az emberiség emlékezetében: tulajdonképp Thuróczy Drági Tamáshoz intézett előszavának gondolatait variálja. Thuróczy is azt fejtegeti, hogy Attila és a hunok világraszóló és nagy horderejű tetteiről azért tudunk keveset, mert ezekről a tettekről mindig csak a hun nép és Attila ellenségei írtak, akik irigységből el hallgatták vagy eltorzították tetteik jelentőségét. Így esett el Attila a császári címtől. Ezt tehát az irigység tette, mert elképzelhetetlen – s itt bukkan felszínre Thuróczy másik gondolata –, hogy a hunok nem ismerték az írást, az események emlékének megőrzőjét. Thuróczy ugyanis a székely rovásírást hun írásnak tartja. Eddig tehát a könyvkiadó, Fegher, Thuróczy nyomdokain halad. Őt követi abban is, hogy – szerinte – nincs olyan nép, amelyik történetének valamely kedvező szakaszában ne hajtott volna végre nagy tetteket. Ezt a gondolatot folytatva szinte önkéntelenül jut el Fegher a dicsőítő hanghoz. Szerinte nevezetes dolgokat vittek végbe a régi magyar királyok is, és méltatlan dolog volna, ha ezek emléke, akár a kényszerítő körülmények hatása miatt, akár a környező népek "vadsága" következtében feledésbe menne. Ezeken a szavakon érezhető, hogy már nem is a régebbi magyar királyokra vonatkoznak, hanem sokkal inkább a jelenlegi uralkodóra, Mátyás királyra. Ezután nyíltan is Mátyásra tér át az ajánlás: Mátyás dicsőségét és hírnevét egész Európa ismeri; ezt a hírnevet a török elleni hadjárataival és a szomszédos népek legyőzésével vívta ki magának. A tudós férfiak jelenlegi nagy száma miatt – folytatja Fegher – nem kell attól tartani, hogy ez a hírnév elenyészik. A király nagysága azonban még jobban szembetűnik, ha a régi királyokkal hasonlítják össze. Ennek a nagyságnak a hirdetője akar lenni Fegher a maga jelenlegi és jövőbeli kiadványai val. – A kötetben közölt képekről csupán annyit mond, hogy "nem kevéssé csinosak". Az ajánlólevélben kifejtett és előadott gondolatok megtalálhatók tehát Thuróczynak Drági Tamáshoz intézett előszavában is. Mindössze egy fél mondat az, ami Feghernél megvan, Thuróczy előszavából pedig hiányzik. Ez a "körülmények kényszerítő hatására és a szomszédos népek vadságára" való hivatkozás. Ez már csak azért is érdekes, mert Mátyás király 1486. évi törvénykönyvének előszavában ezekre hivatkozik, ha nem is szó szerint. Való



473
színű tehát, hogy Fegher a Thuróczy-krónika augsburgi kiadása előtt legalábbis tanácskozott a jogász Thuróczyval, s talán éppen Thuróczytól, az Ítélő mestertől kerültek bele Fegher ajánlásába a Mátyás törvénykönyvére jellemző kifejezések és indokolás. Feltehetően a kiadás kivitelezésében is kikérte Fegher hozzáértő emberek tanácsát, esetleg Thuróczyét is. Ezek – de mindenesetre magyar szakértők – segíthették hozzá, hogy kiadványának képanyagát is "kijavítsa", és a magyar történeti tudat kifejezőjévé tegye. Hogy ebben a törekvésében Magyarországon készült képek és rajzok is segíthették, az nagyon is valószínű. Az azonban nem bizonyítható, hogy a Thuróczy-krónika augsburgi kiadásának fametszetei Magyarországon készültek. Ne tévesszük végül azt sem szem elől, hogy az üzleti szemponton kívül – amit valószínűleg a könyvkiadó, Fegher Theobald képviselhetett – politikai és diplomáciai megfontolások is szóltak amellett, hogy A magyarok krónikája, amely a magyarok régebbi királyainak tetteit, hírét-nevét akarta hirdetni és terjeszteni külföldön, a jelenlegi uralkodót, Mátyás királyt ne nyugaton viselt hadjáratai val dicsőítse, hanem a keresztény világ védelmezőjeként ábrázolja a mohamedán törökök Európát fenyegető támadásaival szemben – ahogy ezt Fegher az ajánlásában is hangsúlyozza. Ezt a célt szolgálhatta Thuróczy krónikájának rövidebb változata, amelyből Mátyás legújabb, nyugati hadjáratainak sikerei Bécs elfoglalása – kimaradt. Valószínű, hogy Feghert ebben a kitűnő politikai-diplomáciai érzékről tanúskodó eljárásában magyar politikusok és diplomaták is befolyásolták, elsősorban a körükben élő, velük érintkező történetíró: maga Thuróczy János. Elvégre az ő művének kiadásáról volt szó!



474
II/KÖZÉPKORI TÖRTÉNETÍRÁSUNK THUROCZY JÁNOS ELŐTT
Thuróczy Jánosnak 1488-ban egymás után két kiadásban is megjelent műve a magyarok történetét a XIII. század végére kialakult felfogásban adja elő. E felfogás szerint a magyar nép azonos vagy rokon a IV -V. században a Duna-Tisza közén, a római kori Pannóniában megtelepedő és az egész nyugati világot meghódító hun néppel. Ennek a felfogásnak megfelelően a magyar nép története a hunok történetével kezdődik: a hunok megtelepedése Pannóniában eszerint a magyarok első bejövetele (primus introitus), s az Árpád vezérrel a IX. század végén érkező magyarok honfoglalása tulajdonképpen csak visszatérés (reditus) vagy második bejövetel (secondus introitus) Pannórúába. Ennek a hun-magyar azonosságot vagy rokonságot hirdető történeti felfogásnak első képviselője a magyar történetírásban a "hajdani dicsőséges Béla király nótáriusa", Anonymus, aki a XIII. század második évtizedében működött. Ő az Árpád vezérlete alatt Pannóniát elfoglaló magyarokkal kapcsolatban Pannóniáról, mint "Attila király örökségéről" beszél: a magyarok – szerinte – birtokukba veszik Attila király örökségét. Ezt a kijelentést, természetesen, még szimbolikusan is fel lehetett fogni és értelmezni: a honfoglaló magyarok azt a földet veszik birtokukba, amely egykor Attila király birtokát képviselte. Anonymus még



475
nem beszél arról, hogy Attila népe, a hunok azonosak vagy rokonok a honfoglaló magyarokkal, csupán azt hangoztatja, hogy a honfoglalók vezére, Álmos-fia Árpád valamilyen homályos bibliai genealógia folytán, a bibliai Magóg király révén, Attila király leszármazottja. Ebből a szerény kezdeményből a XIII. század utolsó negyedében egy nagyszabású, színes hun történet bontakozott ki IV. László (1272-1290) udvari klerikusának, Kézai Simonnak a megfogalmazásában. Az ő műve beszél először a hunokról, mint a magyarok elődeiről, sőt mint a magyarokkal azonos népről. Kézai művének akkora sikere volt, hogy utána a magyar történetírás a pannóniai hun történetet a magyar történet szerves részének fogta fel. A magyar történetírás azonban nem Kézai Simon művével kezdődik; Kézai előtt már századokra visszatekintő múltja volt. E korábbi krónikásaink művei külön-külön nem maradtak ránk; két, egymástól több tekintetben különböző, de egységes egésszé öszszeszerkesztett krónikakompozícióban őrződtek meg. Mindkét kompozíció tartalmazza, némileg kibővítve, Kézai hun történetét is – a szerző neve nélkül –, a magyar történetet is, időről időre folytatva és egységes egészbe összeszerkesztve. Az egyik mű Thuróczy Kagánbeszélgetés című fejezete szerint Anjou Károly idejében jött létre, és – a hun történeten kívül – tartalmazta a magyar történetet a kezdetektől Anjou Károly uralkodásáig, az 1330. évig. Ez a kódex eredetiben nem maradt ránk, csak későbbi másolatokban (Sambucus-kódex, Acephalus-kódex) és egy ősnyomtatványban, a Hess András által 1473-ban Budán kiadott Budai Krónikában (némi későbbi kiegészítésekkel együtt). A másik kódex Thuróczy fenti helye szerint Nagy Lajos korában készült és nyilván azonos azzal a krónika-szerkesztménnyel, amely prológusa szerint 1358-ban készült és a Képes Krónika-család valamely másolata lehetett. Ebbe a csoportba tartoznak a Képes Krónika (1360 körül), a Teleki-kódex (1462), a Thuróczy-kódex (XV. század), a csonka Béldi-kódex (XV-XVI. század) és a Csepreghi-kódex (XVIII. század). A két kódexcsaládot összeköti a Vatikáni-kódex (XV. század). Viszont a Dubnici Krónika (XV. század vége) a Budai



476
Krónikából készült másolat némely kiegészítéssel és folytatással. Thuróczy mind a két kódexcsaládból ismert egy-egy kódexet, s mindkettőt felhasználta forrásul a maga bőven kidolgozott hun történetében. A magyar történetet Anjou Károly uralkodásáig, az 133°. évig a Képes Krónika-család valamely általa ismert kódexe után közli minden változtatás nélkül. Ez a körülmény bizonyítja egyébként, hogy Thuróczy ismerte, bár nem eliti, a Hess András által kiadott Budai Krónikát; nem ennek a szövegét nyomtatta ki újból, hanem a Képes Krónika bővebb szövegezését választotta. A Thuróczy által is ismert két krónikacsalád szövegei alapján lehet kikövetkeztetni az Anjou-kort megelőző történetírásunk egyes emlékeit, sőt az egyes krónikások személyét is. Ennek a kérdésnek nagy külföldi és hazai irodalma van; Marczali Henrik és Pauler Gyula nagyvonalú kezdeményezése után különösen nagy érdemeket szerzett ezen a téren Domanovszky Sándor, aki főként a kódexek szakszerű csoportosításával végzett maradandó értékű munkát, és a krónikák kritikai szövegkiadásával hálára kötelezte az összes későbbi kutatókat. Hóman Bálint főként az egyes krónikafolytatások megállapításában jeleskedett. Fontos állomás a krónikairodalom egyes kérdéseinek tisztázása felé vezeti) úton Györffy György munkássága, s talán az én 1954-ben megjelent könyvem, az Arpád-kori latin nyelvű irodalmunk stilusproblémái is ide sorolható, amelyben először történt kísérlet az egyes kikövetkeztetett krónikások írói egyéniségének, politikai magatartásának s nem utolsósorban történetírói stílusának jellemzésére. Több értékes észrevétele ellenére erősen elrajzolt képet ad középkori történetírásunkról Csóka J. Lajos könyve, talán nem is azzal, hogy középkori történetírásunk művelőit kizárólag a pannonhalmi bencések között keresi, hanem azzal, hogy az esetleges bencés vonatkozások kidomborításán kívül figyelemre sem méltatja azokat a sokszor dinasztikus érdekű, politikai megnyilatkozásokat, izzó pártharcokat, amelyek a Krónikának szinte minden lapjáról az olvasó felé sugároznak. Márpedig középkori történetírásunk leplezetlenül pártos, abban is, amit elbeszél, abban is, amit elhallgat. Fényesen kifejezésre jut ez Mályusz Elemérnek abban a művében, amelyben V. István király



477
krónikásának, Ákos mesternek történetírói jellemzését nyújtja, továbbá Thuróczy krónikájáról irt részletes elemzésében. A középkori magyar történetírás egy-egy részkérdésének megvilágításával Gerics József és Kristó Gyula dolgozatai járultak hozzá a nézetek tisztázásához.
A jegyzeteket összeállított: HORVÁTH JÁNOS [1-516] és BORONKAI IV ÁN [517-797]



478
Tartalomjegyzék
THÚROCZY JÁNOS: ..........................................................................3
A MAGYAROK KRÓNIKÁJA ...........................................................3
AZ 1486-BAN AUGSBURGBAN NYOMTATOTT, AZ ORSZÁGOS SZÉCHÉNYI KÖNYVTÁRBAN ŐRZÖTT ŐSNYOMTATVÁNY SZÍNEZETT FAMETSZETEINEK HASONMÁSÁVAL ILLUSZTRÁLVA ................................................................................................ 3
A MÁTYÁS KIRÁLYHOZ SZÓLÓ TÚLOLDALT KÖZÖLT AJÁNLÁST FEGHER THEOBALD 1488-BAN LATIN NYELVEN ARANY BETŰKKEL NYOMTATTA THURÓCZY JÁNOS A »MAGYAROK KRÓNIKÁJA« CÍMŰ MŰVÉNEK AUGSBURGI KIADÁSA ELÉ A BUDAVÁRI KÖNYVKIADÓ KÉSŐI UTÓDA A KRÓNIKÁT KÖZEL ÖTSZÁZ ÉV MÚLTÁN »NÉHAI VALÓ JÓ MÁTYÁS KIRÁLYRA« EMLÉKEZVE. UGYANEZZEL AZ AJÁNLÁSSAL, DE EZÚTTAL MAGYAR NYELVEN NYÚJTOTTA ÁT AZ OLVASÓNAK .....................................................................................................5
THURÓCZY JÁNOS MESTER ELŐSZAVA A MAGYAROK KRÓNIKÁJA ELSŐ KÖNYVÉHEZ.......................................8
MONOLÓG .........................................................................................12
TÖRTÉNETI ELŐZMÉNYEK A MAGYAROK KRÓNIKÁJÁNAK ELSŐ RÉSZÉHEZ...............................14 A HUN, VAGYIS A MAGYAR NEMZET EREDETE .................20 MÁS ELŐADÁS UGYANARRÓL A TÁRGYRÓL......................22 A TÖRTÉNET FOLYTATÁSA......................................................26 SZKÍTIA LEIRÁSA A MAGYAROK RÉGEBBI TÖRTÉNETE SZERINT .............................................................................30 SZKÍTIA MÁS LEÍRÁSA, AZ ANTIK SZERZŐK ALAPJÁN ....32 A SZKÍTIA BELSEJÉBEN LAKÓ NÉPEKRŐL, SZOKÁSAIKRÓL ÉS AZ OTT BŐVEN ELŐFORDULÓ ARANYRÓL ÉS DRÁGAKÖVEKRŐL MEG A SZKÍTLÁT ÖNTÖZŐ FOLYÓKRÓL ....................................................34



479
A SZKÍTÁK DICSŐSÉGÉRŐL ÉS AZOKRÓL A NÉPEKRŐL, AMELYEK SZKITIÁBÓL EREDNEK...............................38 ANNAK BIZONYÍTÁSA, HOGY SZKÍTIA, AHONNAN A HUNOK, VAGYIS A MAGYAROK KIJÖTTEK, ÁZSIÁBAN VAN ................................................................42 A HUNOKNAK SZKÍTIÁBÓL TÖRTÉNT KIKÖLTÖZÉSÉRŐL43 A HUNOKNAK PANNONIÁBA VALÓ BEVONULÁSA ÉS A TÁRNOKVÖLGYI CSATA TÉREN VÍVOTT ÜTKOZET45 A ZEISELMAUER NEVŰ HELYSÉG MELLETT VÍVOTT ÜTKÖZET............................................................................49 ATTILA KIRÁLLYÁ VÁLASZTÁSA, ERKÖLCSEI ÉS FEGYVERZETE, AMELYET AZ ELLENSÉGGEL SZEMBEN HASZNÁLT .....................................................51 HOGYAN OSZTOTTA MEG KIRÁLYSÁGÁT ATTILA KIRÁLY BUDÁVAL, A TESTVÉRÉVEL? .......................................54 ATTILA KIRÁLY NEVEZETES ÉS NAGY ÜTKÖZETE, MELYET A CATALAUNUMI SÍKON VÍVOTT ..............55 ATTILA KIRÁLY ELRENDELI, HOGY ISTEN OSTORÁNAK NEVEZZÉK. REIMS VÁROSÁNAK LEROMBOLÁSA ..62 A TIZENEGYEZER SZŰZ VÉRTANÚHALÁLÁRÓL ÉS BUDÁNAK ATTILA ÁLTAL TÖRTÉNT MEGGYILKOLÁSÁRÓL....................................................66 AQUILEIA VÁROSÁNAK OSTROMÁRÓL................................68 A VELENCEIEK EREDETÉRŐL ..................................................71 RAVENNA VÁROSÁNAK ELFOGLALÁSA ÉS ÁTADÁSA .....72 LEO PÁPA ATTILA KIRÁLYHOZ ÉRKEZIK.............................74 ATTILA KIRÁLY LAKODALMA ÉS HALÁLA .........................76 ATTILA KIRÁLY HALÁLA UTÁN A FIAI KÖZÖTT KITÖRT HARC, ÉS CSABÁNAK, ATTILA FIÁNAK SZKÍTIÁBA VALÓ VISSZATÉRÉSE .....................................................78 ASZÉKELYEKRŐL .......................................................................80
ELŐSZÓ A MAGYAROK KRÓNIKÁJA MÁSODIK RÉSZÉHEZ ...................................................................................................83
A MAGYAROK KRÓNIKÁJA MÁSODIK RÉSZE SZÓL A MAGYAROKNAK PANNONIÁBA VALÓ VISSZATÉRÉSÉRŐL, KAPITÁNYAIKNAK, VEZÉREIKNEK ÉS KIRÁLYAIKNAK ÉLETÉRŐL ÉS VISELT DOLGAIRÓL ........................................................85 A MAGYAROK HÉT KAPITÁNYÁRÓL ÉS HÉT VÁRUKRÓL89



480
AZ ELSŐ KAPITÁNYRÓL, A FEHÉR LÓRÓL, AZ ARANYOS NYEREGRŐL ÉS AZ ARANYOS FÉKRŐL .....................89 A MÁSODIK KAPITÁNY .............................................................97 A HARMADIK KAPITÁNY ..........................................................98 A NEGYEDIK KAPITÁNY ...........................................................99 AZ ÖTÖDIK KAPITÁNY ..............................................................99 A HATODIK KAPITÁNY............................................................100 A HETEDIK KAPITÁNY.............................................................101 A MAGYARORSZÁGRA UTÓBB BEKÖLTÖZŐ TÖBBI NEMZETSÉGRŐL, ELŐSZÖR A TATA NEMZETSÉGRŐL ............................................................107 HEDRIK FIAINAK NEMZETSÉGE............................................107 AZ ALEMANNIÁBÓL BEVÁNDOROLT VENCELLIN NEMZETSÉGE .................................................................. 108 HONT ÉS PÁZMÁN NEMZETSÉGE..........................................108 POTH NEMZETSÉGE..................................................................109 MERSE ÉS GREGOR NEMZETSÉGE........................................109 GUTH-KELED NEMZETSÉGE...................................................110 OLIVÉR ÉS RÁTOLD NEMZETSÉGE.......................................111 AZ ALEMANNIAI HERMANN NEMZETSÉGE .......................111 BUZÁD NEMZETSÉGE ..............................................................111 KELED NEMZETSÉGE ...............................................................112 SIMON ÉS MIHÁLY NEMZETSÉGE.........................................112 KÜLÖNFÉLE NÉPEK BETELEPEDÉSE MAGYARORSZÁGBA ............................................................................................ 113 A TÖRTÉNET FOLYTATÁSA....................................................114 A MAGYAROK PUSZTÍTJÁK BULGÁRIÁT............................115 LÉL ÉS BULCSU KAPITÁNYOK HALÁLA .............................116 KONSTANTINÁPOLY OSTROMA............................................119 SZENT ISTVÁNNAK, A MAGYAROK ELSŐ KIRÁLYÁNAK SZÜLETÉSE ÉS ORSZÁGLÁSA .....................................121 SZENT ISTVÁN KIRÁLY CSATÁJA KOPPÁNY SOMOGYI VEZÉR ELLEN .................................................................122 SZENT ISTVÁN KIRÁLY HARCA GYULÁVAL, AZ ERDÉLYI VEZÉRREL .......................................................................123 SZENT ISTVAN KIRÁLY HADJÁRATA A BOLGÁROK ÉS A SZLÁVOK ELLEN............................................................124 AZ ÓBUDAI EGYHÁZ ÉPÍTÉSE................................................125 SZERENCSÉTLENSÉGEK .......................................................... 127 SZENTSÉGES IMRE HERCEG HALÁLA ÉS VAZUL MEGVAKÍTTATÁSA .......................................................127



481
SZENT ISTVÁN KIRÁLY HALÁLA ÉS PÉTER KIRÁLY MEGVÁLASZTÁSA .........................................................130 PÉTER KIRÁLY KEGYETLENKEDÉSE ...................................132 PÉTER KIŰZETÉSE ÉS ABA KIRÁLLYÁ VÁLASZTÁSA. ABA KIRÁLY MEGVÁLASZTÁSA .........................................133 A CSÁSZÁR BEJÖVETELE MAGYARORSZÁGRA PÉTER KIRÁLY MEGSEGÍTÉSÉRE............................................136 A CSÁSZÁR VISSZATÉRÉSE MAGYARORSZÁGRA, ÉS BÉLA HERCEG PÁRVIADALA LENGYELORSZÁGBAN......140 BÉLA HERCEGRŐL, AKIT BENINNEK HÍVTAK; MEG ANDRÁS ÉS LEVENTE MAGYARORSZÁGRA VALÓ VISSZATERÉSÉRŐL; TOVÁBBÁ HOGY A MAGYAROK HOGYAN VETKŐZTEK KI HITÜKBŐL........................141 PÉTER KIRÁLY HALÁLA..........................................................147 AZ ELSŐ ENDRÉNEK NEVEZETT ANDRÁS KIRÁLY MEGKORONÁZÁSA........................................................147 A NÉMET CSÁSZÁRNAK VAGYIS KIRÁLYNAK MAGYARORSZÁGRA JÖVETELE ................................150 SALAMON KIRÁLY MEGKORONÁZÁSA ÉS ELJEGYZÉSE 153 ELSŐ BÉLA KIRÁLY MEGKORONÁZÁSA, ÉLETE ÉS KORMÁNYZÁSA .............................................................158 A MAGYAROK ISMÉT KÍSÉRLETET TESZNEK HITÜK ELHAGYÁSÁRA ..............................................................159 A CSÁSZÁR BEJÖVETELE VEJÉVEL, SALAMON KIRÁLLYAL .....................................................................161 SALAMON KIRÁLYNAK ÉS DÁVIDNAK NEM VOLTAK GYERMEKEI ....................................................................163 A KUNOK MAGYARORSZÁGRA VALÓ BETÖRÉSE, ÉS SALAMON KIRÁLY MEG GÉZA ÉS LÁSZLÓ HERCEG HARCA A KUNOKKAL...................................................164 A BESENYŐK BETÖRÉSE MAGYARORSZÁGRA. A KIRÁLY ÉS A HERCEGEK OSTROMOLJÁK ÉS ELFOGLALJÁK NANDORFEHÉRVÁRT....................................................167 SALAMON KIRÁLY MEG GÉZA ÉS LÁSZLÓ HERCEGEK VISZÁLYA ........................................................................171 A KIRÁLY CSALÁRDSÁGA, A HERCEGEK KÉT HADJÁRATA ÉS GYŐZELMÜK .............................................................172 HOGYAN KORONÁZZÁK KIRÁLLYÁ ELSŐ GÉZÁT SALAMON KIRÁLY LEGYŐZESE ÉS MEGFUTAMODÁSA UTÁN ...........................................181



482
A CSÁSZÁR BEJÖVETELE SALAMON KIRÁLY MEGSEGÍTÉSÉRE............................................................ 184 SALAMON ELMENEKÜLÉSE ...................................................186 ELSŐ SZENT LÁSZLÓNAK, GÉZA TESTVÉRÉNEK ÉS ELSŐ BÉLA KIRÁLY FIÁNAK MEGKORONÁZÁSA ÉS HADJÁRATAI................................................................... 188 A KUNOK MÁSODIK BETÖRÉSE MAGYARORSZÁGRA, ÉS SZENT LÁSZLÓ KIRÁLY VELÜK VÍVOTT HARCA ..194 SZENT LÁSZLÓ KIRÁLY HADJÁRATA A RUTÉNOK ELLEN ............................................................................................ 196 A VÁRADI EGYHÁZ ÉPÍTÉSE. A TENGERENTÚLI HADJÁRAT VEZÉRÉVÉ VÁLASZTATÁS....................196 KÁLMÁNNAK, ELSŐ GÉZA KIRÁLY FIÁNAK, ELSŐ BÉLA KIRÁLY UNOKÁJÁNAK KIRÁLLYÁ KORONÁZÁSA199 A DOMOSI EGYHÁZ ALAPÍTÁSA ...........................................204 HOGYAN VAKÍTOTTÁK MEG ÁLMOS HERCEGET ÉS FIÁT, BÉLÁT? .............................................................................205 KÁLMÁN KIRÁLY HALÁLA UTÁN FIÁT, MÁSODIK ISTVÁNT, KIRÁLLYÁ KORONÁZTÁK ........................207 MÁSODIK VAK BÉLA URALKODÁSA. Ő ÁLMOS HERCEG FIA, LAMPÉRT UNOKÁJA, ELSŐ BÉLA KIRÁLY DÉDUNOKÁJA ................................................................. 215 VAK BÉLA KIRÁLY ELSŐSZÜLÖTT FIÁNAK, MÁSODIK GÉZÁNAK KIRÁLLYÁ KORONÁZÁSA ÉS VISELT DOLGAI............................................................................. 220 KONRÁD CSÁSZÁR MAGYARORSZÁGON KERESZTÜL JERUZSÁLEMBE MEGY.................................................223 HARMADIK ISTVÁN MEGKORONÁZÁSA, AKI MÁSODIK GÉZA FIA, VAK BÉLA KIRÁLY UNOKÁJA VOLT. A KORONÁT LÁSZLÓ HERCEG VAK BÁLA KIRÁLY MÁSODIK FIA BITOROLJA ...........................................225 A KORONÁT NEGYEDIK ISTVÁN, VAK BÉLA KIRÁLY FIA BITOROLJA ......................................................................226 HARMADIK BÉLA KIRÁLLYÁ KORONÁZÁSA, AKI HARMADIK ISTVÁNNAK TESTVÉRE, MÁSODIK GÉZÁNAK PEDIG A FIA VOLT .....................................228 IMRE KIRÁLLYÁ KORONÁZÁSA, AKI HARMADIK BÉLA KIRÁLY FIA VOLT..........................................................229 HARMADIK LÁSZLÓ KIRÁLLYÁ KORONÁZÁSA, AKI IMRE KIRÁLYNAK FIA VOLT .................................................229



483
MASODIK ANDRÁSNAK, SZENT ERZSÉBET ATYJÁNAK KIRÁLLYÁ KORONÁZÁSA: Ő HARMADIK BÉLA KIRÁLY FIA VOLT, ÉS JERUZSÁLEMI ANDRÁSNAK IS NEVEZTÉK .......................................................................229 JERUZSÁLEMI ZARÁNDOKLATA...........................................230 NEGYEDIK BÉLA KIRÁLLYÁ KORONÁZÁSA; Ő MÁSODIK ANDRÁS KIRÁLY FIA VOLT. TOVÁBBÁ A TATÁROK ELSŐ BEJÖVETELE, ÉS MAGYARORSZÁG SZÖRNYŰ PUSZTULÁSA ..................................................................232 BÉLA KIRÁLY HARCA OTTOKÁRRAL, A CSEHEK KIRÁLYÁVAL .................................................................. 234 A NÉP OSTOROZZA MAGÁT A KIRÁLY URALKODÁSA IDEJÉN ..............................................................................235 ÖTÖDIK ISTVÁNNAK, NEGYEDIK BÉLA KIRÁLY FIÁNAK KIRÁLLYÁ KORONÁZÁSA ...........................................236 NEGYEDIK LÁSZLÓ KIRÁLYNAK, ÖTÖDIK ISTVÁN KIRÁLY FIÁNAK – AKIT KUN LÁSZLÓNAK NEVEZNEK KIRÁLLYÁ KORONÁZÁSA ...........................................237
A TATÁROK MÁSODIK BEJÖVETELE .....................................238
A FERMOI PÜSPÖKNEK, A PÁPA KÖVETÉNEK MEGÉRKEZÉSE ...............................................................239 LÁSZLÓ KIRÁLYT VÁRATLANUL MEGÖLIK A KUNOK...241 MÁSODIK ANDRÁS KIRÁLY UNOKÁJÁNAK, HARMADIK ANDRÁSNAK KIRÁLLYÁ KORONÁZÁSA; EZT VELENCEI ANDRÁSNAK IS HÍVTÁK..........................241 NÉMELY BÁRÓK KÉRÉSÉRE A PÁPA ANDRÁS KIRÁLY SÉRELMÉRE MAGYARORSZÁGRA KÜLDI A GYERMEK KÁROLYT ....................................................244 VENCESZLÁV HERCEGNEK, A CSEH KIRÁLY FIÁNAK BEHOZATALA ÉS MEGKORONÁZÁSA A GYERMEK KÁROLY MEGCSUFOLÁSÁRA.....................................244 LÁSZLÓ, VAGYIS VENCESZLAV KIRÁLY ELTÁVOZIK MAGYARORSZÁGRÓL, ÉS VISSZATÉR CSEHORSZÁGBA ............................................................246 A PÁPÁT NÉMELY BUDAI PAPOK KIKÖZÖSÍTIK ...............247 OTTO BAJORORSZÁGI HERCEG MAGYARORSZÁGRA HOZATALA, MEGKORONÁZÁSA, FOGSÁGRA VETÉSE ÉS KIŰZETÉSE; MINDEZ NÉMELY BÁRÓK MŰVE A GYERMEK KÁROLY ELLENÉBEN...............................248



484
AZ ÚTKÖZBEN ELVESZETT KIRÁLYI KORONA MEGTALÁLÁSA ..............................................................250 GENTILIS BÍBORNOK-TESTVÉR MAGYARORSZÁGRA JÖVETELE, ÉS KÁROLY KIRÁLLYÁ KORONÁZÁSA ............................................................................................ 251 KÁROLY KIRÁLY HARCA KASSA VÁROSA KÖZELÉBEN TRENCSÉNI MÁTÉ ELLEN ............................................253 MÁRIÁNAK, KÁROLY KIRÉLY ELSŐ FELESÉGÉNEK HALÁLA ...........................................................................254 KÁROLY KIRÁLY FELESÉGÜL VESZI ERZSÉBET ÚRASSZONYT, LENGYELORSZÁG KIRÁLYÁNAK A LEÁNYÁT .........................................................................255 A LIPPAL KOLOSTOR ALAPÍTÁSA .........................................255 LAJOSNAK, KÁROLY KIRÁLY FIÁNAK SZÜLETÉSE .........256 ANDRÁS HERCEGNEK, UGYANEZEN KIRÁLY FIÁNAK SZÜLETÉSE ...................................................................... 256 FELICIÁN GONOSZSÁGA ÉS VAD KEGYETLENKEDÉSE ..256 KÁROLY KIRÁLYNAK BAZARÁB HAVASALFÖLDI VAJDA ELLEN VISELT SZERENCSÉTLEN HADJÁRATA ......259 KÖZBEN TÖRTÉNT ESEMÉNYEK...........................................264 KÖZBEN TÖRTÉNT ESEMÉNYEK...........................................265 KÖZBEN TÖRTÉNT ESEMÉNYEK...........................................265 KÁROLY KIRÁLY HALÁLA .....................................................265 SOROK KÁROLY KIRÁLY HALÁLÁRÓL...............................271
ELŐSZÓ LAJOS KIRÁLY TÖRTÉNETÉHEZ............................272
LAJOS KIRÁLY MEGKORONÁZÁSA, ÉLETE ÉS HADJÁRATAI................................................................... 274 LAJOS KIRÁLY ELSŐ HADJÁRATA A SZÁSZOK ELLEN ...275 SÁNDOR HAVASALFÖLDI VAJDA HŰSÉGRE TÉRÉSE ......276 ERZSÉBET KIRÁLYNÉNAK, LAJOS KIRÁLY ANYJÁNAK ZARÁNDOKÚTJA ÉS A RÓMAI KÚRIÁBAN ÉS APULIÁBAN VISELT DOLGAI ......................................276 LAJOS KIRÁLY SEGÍTSÉGE LENGYELORSZÁG KIRÁLYÁNAK .................................................................281 A TATÁROK ELLENI HADJÁRAT ...........................................281 A HORVÁTOK ELLENI HADJÁRAT ........................................282 LAJOS KIRÁLY TESTVÉRÉNEK, ANDRÁS KIRÁLYNAK A HALÁLA ...........................................................................284 LAJOS KIRÁLY HADJÁRATA NÁPOLY ELLEN....................285



485
JOHANNA KIRÁLYNŐNEK ÉS FÉRJÉNEK, LAJOSNAK MENEKÜLÉSE .................................................................286 LAJOS KIRÁLY VISSZATÉRÉSE MAGYARORSZÁGRA......286 ISTVÁN VAJDA ÜTKÖZETE ÉS GYŐZELME ........................287 VERNER VEZÉR FOGLYUL EJTÉ SE ......................................287 ISTVÁN VAJDA ÜTKÖZETE NÁPOLY KÖRNYÉKÉN JOHANNA FÉRJÉNEK, LAJOSNAK HADINÉPÉVEL..287 JOHANNA KIRÁLYNŐNEK ÉS FÉRJÉNEK VISSZATÉRÉSE289 LAJOS KIRÁLY MÁSODIK BEVONULÁSA APULIÁBA.......289 A ZSOLDOSOK ÁRULÁSA........................................................290 CANOSA VÁRÁNAK BEVÉTELE.............................................290 TARANTÓI LAJOS ZSOLDOSAINAK FOGLYUL EJTÉSE ....291 SALERNO ELFOGLALÁSA, ÉS AVERSA VÁROSÁNAK OSTROMA ........................................................................291 A KIRÁLY MEGSEBESÜLÉSE AVERSA VÁROSA MELLETT, ÉS AVERSA ELFOGLALÁSA.........................................291 LAJOS KIRÁLY MEGTISZTELTETÉSE RÓMA VÁROSÁBAN ............................................................................................293 LAJOS KIRÁLY VISSZATÉRÉSE MAGYARORSZÁGRA ......293 SZICILIA KIRÁLYSÁGARÓL VALÓ LEMONDÁS A PÁPA ÚR JAVÁRA ............................................................................294 A VELENCEIEKHEZ KÜLDÖTT KÖVETSÉG DALMÁCIA VISSZAADÁSA TÁRGYÁBAN ......................................295 A KIRÁLY HADJÁRATA A VELENCEIEK ELLEN ................295 CASTELFRANCO VÁRÁNAK OSTROMA...............................296 A LITVÁNOK ELLENI HADJÁRAT ..........................................298 HADJÁRAT OROSZORSZÁGBA...............................................298 A PÁPA ÚR MEGSEGÍTÉSE HÁROM HADJÁRATBAN ........299 AUSZTRIA HERCEGÉNEK HADDAL VALÓ MEGSEGÍTÉSE ............................................................................................299 A BOSZNIAI RÉSZEK ELLEN VEZETETT HADJÁRAT, ÉS A KIRÁLY ÚR KETTŐS PECSÉTJÉNEK ELVESZTÉSE .300 A KIRÁLY BULGÁRIAI HADJÁRATA.....................................300 A KIRÁLY HADJÁRATA KÁROLY CSÁSZÁR ELLEN..........301 A MORVAORSZÁG ELLENI HADJÁRAT................................301 HOGYAN VÁLASZTOTTÁK ÉS KORONÁZTÁK MEG LAJOS KIRÁLYT LENGYELORSZÁG KIRÁLYÁVÁ...............301 A KIRÁLY HADJÁRATA HAVAS ALFÖLD ELLEN...............302 LAJOS KIRÁLY KÜLÖNFÉLE HADJÁRATAI, JÁMBORSÁGA ÉS EGYÉB ERÉNYEI .......................................................303 AZ URALKODÁSA ALATT TÖRTÉNT ESEMÉNYEKRŐL ...304



486
A ZSIDÓK KIŰZÉSE ...................................................................304 A REMETÉK SZERZETESRENDJE ÉS AZ ELSŐ REMETE, SZENT PÁL TESTÉNEK ELHOZATALA ......................304 KOLOSTOR ALAPÍTÁSA NOSZTRÁN.....................................305 KOLOSTOR ALAPÍTÁSA LÖVÖLDÖN....................................305 KÉT KÁPOLNA ALAPÍTÁSA ....................................................305 A KUNOK MEGTÉRÍTÉSE.........................................................305 A PATARÉNUSOK MEGTÉRÍTÉSE BOSZNIÁBAN ...............306 NÉMELY SZLÁVOK MEGKERESZTELÉSE............................306 MOLDVA, AMELY ELŐBB NÉPTELEN VOLT, HOGYAN KAPOTT ÚJ LAKOSSÁGOT ...........................................306 PESTISJÁRVÁNY, ÉHÍNSÉG ÉS FÖLDRENGÉS ....................306 AZ UDVARNOKOK ÉS MÁS SZOLGÁLTATÁSOKRA KÖTELEZETT NÉPEK MENTESÍTÉSE .........................307 LAJOS KIRÁLY FELESÉGEIRŐL ÉS GYERMEKEIRŐL........307 LAJOS KIRÁLY BÉKÉS ÉS CSENDES NAPJAI.......................308 LAJOS KIRÁLY ELMÉLKEDŐ ÉLETERŐL.............................309 LAJOS KIRÁLY HALÁLA ÉS ELTEMETÉSE ..........................309
THURÓCZY JÁNOS MAGISZTER ELŐSZAVA........................310
A "KIS" MELLÉKNEVŰ KÁROLY KIRÁLY SZERENCSÉTLEN ESETÉNEK ELBESZÉLÉSE ÉS MAGYARORSZÁG KIRÁLYNŐINEK GYÁSZOS TÖRTÉNETE ELÉ, A KIRÁLYI KÚRIA BÍRÁJÁNAK ELSŐ JEGYZŐJÉHEZ, NAGYSÁGOS HASERHAG MAGISZTER ÚRHOZ........310
MÁRIA KIRÁYNŐ MEGKORONÁZÁSA ÉS AZ EZT KÖVETÖ GYŰLÖLSÉG ....................................................................312 KIS KÁROLY KIRÁLLYÁ VÁLASZTÁSA ÉS A HOZZÁ KÜLDÖTT KÖVETSÉG ...................................................315 KÁROLY KIRÁLY HITVESÉNEK SIRALMA ÉS PANASZA, AMIKOR A KIRÁLY MAGYARORSZÁGRA INDUL ..320 KÁROLY KIRÁLY MEGÉRKEZIK ZÁGRÁBBA.....................321 ZSIGMOND ŐRGRÓF HÁZASSÁGA, ÉS KÁROLY KIRÁLY BEVONULÁSA BUDA VÁROSÁBA..............................323 KÁROLY KIRÁLY BEVONOLÁSA BUDA VÁRÁBA, ÉS A KIRÁLYNŐK GYÁSZA ...................................................325 KÁROLY KIRÁLY MEGKORONÁZÁSA .................................328 KIS KÁROLY HALÁLA ÉSPUSZTULÁSA...............................331
ELŐSZÓ ZSIGMOND KIRÁLY ÉS CSÁSZÁR TÖRTÉNETÉHEZ ÉS AZ Ő EGYÉB VISELT DOLGAIHOZ..........................335



487
HORVÁTI JÁNOS BOSSZÚT ÁLL A KI RÁLYNŐKÖN ÉS A NÁDORISPÁNON.............................................................336 ZSIGMOND ŐRGRÓF VISSZATÉRÉSE BUDÁRA, ÉS A KIRÁLYNŐ KISZABADÍTÁSA ......................................338 ZSIGMOND KIRÁLY MEGKORONÁZÁSA .............................339 HORVÁTI JÁNOS BÁN MEGBÜNTETÉSE ..............................342 ZSIGMOND KIRÁLY MOLDVA ELLENI HADJÁRATA ........343 ZSIGMOND KIRÁLY HAVASALFÖLDI HADJÁRATA, ÉS MÁRIA KIRÁLYNÉ HALÁLA ........................................345 HARMINCKÉT VITÉZ KIVÉGZÉSE .........................................346 ZSIGMOND KIRÁLY SZERENCSÉTLEN HADJÁRATA NAGYNIKÁPOLY VÁRA ALATT .............................................348 A ZSIGMOND KIRÁLY ELLENI ÖSSZEESKÜVÉS, ÉS ZSIGMOND ELFOGATÁSA............................................351 ZSIGMOND KIRÁLY KISZABADÍTÁSA .................................354 ZSIGMOND KIRÁLY MAGYARORSZÁGRA VALÓ VISSZATÉRÉSE ...............................................................356 ZSIGMOND KIRÁLY MEGBÜNTETI ISTVÁN VAJDÁT ÉS A TÖBBI HŰTLENT.............................................................357 ZSIGMOND MEGVÁLASZTÁSA RÓMAI KIRÁLLYÁ, ÉS GALAMBÓC VÁRÁNAK SIKERTELEN OSTROMA...358 A HUSZITÁK EREDETE.............................................................359 ZSIGMOND KIRÁLYNAK A HUSZITÁK ELLEN VISELT HÁBORÚI, ÉS HUSZ JÁNOS MEGÉGETÉSE ...............360 A MAGYAROK HADJÁRATA BOSZNIA VIDÉKÉN ..............362 LOSONCZI ISTVÁN BÁN HAVASALFÖLDI HADJÁRATA ..364 PÉTERFIA MIKLÓS KÉT ÜTKÖZETE ......................................366 ZSIGMOND KIRÁLYT CSEH KIRÁLLYÁ KORONÁZZÁK...368 KIK LÁTOGATTÁK ZSIGMOND KIRALY UDVARÁT, ÉS HOGYAN ADTA ÁT NEKI A DESPOTA NÁNDORFEHÉRVÁR VÁRÁT .......................................369 A BLASKO ÁLTAL OKOZOTT PUSZTÍTÁSOK ......................370 PARASZTKIRÁLYOK AZ ORSZÁG BAN ................................371 HOGYAN KORONÁZTÁK ZSIGMOND KIRÁLYT ELŐBB RÓMAI KIRÁLLYÁ, VÉGÜL RÓMAI CSÁSZÁRRÁ ...371 ZSIGMOND KIRÁLY HALÁLA.................................................372 ALBERT KIRÁLY MEGKORONÁZÁSA, ÉS A BUDA VÁROSÁBAN TÖRTÉNT FOSZTOGATÁS...................374 ALBERT KIRÁLY HADJÁRATA A HUSZITÁK ELLEN.........377 ALBERT KIRÁLY TITELRÉVI HADJÁRATA ÉS HALÁLA...378



488
ULÁSZLO KIRÁLY BEHOZATALA, ÉS A KÖZTE MEG ERZSÉBET KIRÁLYNÉ KÖZÖTT TÖRTÉNT ESEMÉNYEK .................................................................... 379 A GYERMEK LÁSZLÓ SZÜLETÉSE, MEGKORONÁZÁSA ÉS A KORONA ELVITELE .......................................................380 AZ UJ KIRÁLYHOZ CSATLAKOZOTT URAK, ES AZ Ő ÉRDEKEBEN TARTOTT BUDAI ORSZÁGGYŰLÉS ...382 ULÁSZLÓ KIRÁLY MEGKORONÁZÁSA, ÉS AZ EZUTÁN KÖVETKEZŐ BELVISZÁLYOK.....................................384 A BÁRÓK ÖSSZECSAPÁSA A SZÉKI MONOSTORNÁL .......386 AZ ESZTERGOMI VÁRBÓL VÉGREHAJTOTT PORTYÁZÁSOK, ÉS A VÁR OSTROMA ......................387 MIT MŰVELTEK AZ IDEGEN NÉPEK AZ ORSZÁGBAN?....388 NÁNDORFEHÉRVÁR OSTROMA.............................................389 JÁNOS VAJDA ÚR NÁNDORFEHÉRVÁR KÖRÜL VÍVOTT CSATÁJA ..........................................................................391 JÁNOS VAJDA ÚR ÜTKÖZETE, AMELYET A VASKAPUNÁL VÍVOTT .............................................................................396 ERZSÉBET KIRÁLYNÉ HALÁLA.............................................398 JÁNOS VAJDA ÚR MEGTOROLJA A TÖRÖKÖKÖN A SÉRELMEKET. HAT SZERENCSÉS ÜTKÖZETE.........399 FEGYVERSZÜNET ULÁSZLÓ KIRÁLY ÉS A TÖRÖK CSÁSZÁR KÖZÖTT; RÁCORSZÁG HELYREÁLLÍTÁSA ............................................................................................ 402 ULÁSZLÓ KIRÁLY HADJÁRATA ÉS PUSZTULASA RUMELIA TERÜLETÉN, VÁRNA VÁROS KÖRNYÉKÉN, KÖZEL A TENGERPARTHOZ .......................................................... 403 JÁNOS VAJDA ÚR FOGSÁGA ..................................................407 JÁNOS VAJDA ÚRNAK KORMANYZOVÁ VÁLASZTÁSA, ÉS DRAKUL VAJDÁVAL SZEMBENI BOSSZÚJA............407 A KORONA VISSZAKÖVETELÉSE, ÉS A KORONA MIATTI BOSSZÚ............................................................................. 410 A KORMÁNYZÓ ÚRNAK A RIGÓMEZŐN V’VOTT ÜTKÖZETE .......................................................................410 A HÁBORÚBAN ELESETT FŐURAK; TOVÁBBÁ A KORMÁNYZÓ ÚR A DESPOTA HATALMÁBAN, ÉS A DESPOTA MEGBÜNTETÉSE .........................................414 A KORMÁNYZÓ ÚR CSATÁI AZ ORSZÁG HATÁRAIN BELÜL ............................................................................................ 415 A MAGUKAT "TESTVÉREKNEK" NEVEZŐ CSEHEK, AKIK MAGYARORSZÁGOT PUSZTITGATTÁK....................417



489
A KORMÁNYZÓ ÚR CSATÁJA RÁCFÖLDÖN, KRUSEVÁC VÁRA MELLETT..............................................................418 LÁSZLÓ KIRÁLY HAZAHOZATALA, ÉS A KORMÁNYZÓ ÚR ÖRÖKÖS GRÓFFÁ VÁLÓ MEGVÁLASZTÁSA ...........419 CAPISTRANÓI JÁNOS BARÁT MAGYARORSZÁGRA ÉRKEZÉSE ........................................................................421 LÁSZLÓ KIRÁLY MAGYARORSZÁGRA JÖVETELE ...........422 A TÖRÖKÖK CSÁSZÁRA BEVESZI KONSTANTINÁPOLY VÁROSÁT .........................................................................423 A TÖRÖKÖK CSÁSZÁRA NÁNDORFEHÉRVÁRT OSTROMOLJA..................................................................424 HUNYADI JÁNOS BESZTERCEI GRÓF ÚR HALÁLA ...........431 CAPISTRANÓI JÁNOS BARÁT HALÁLA................................433 LÁSZLÓ KIRÁLY VISSZATÉRÉSE MAGYARORSZÁGRA, ÉS CILLEL GRÓF LEFEJEZÉSE NÁNDORFEHÉRVÁR VÁRÁBAN ........................................................................433 LÁSZLÓ KIRÁLY MEGBOCSÁTJA LÁSZLÓ GRÓFNAK ULRIK GRÓF MEGÖLETÉSÉT.......................................436 LÁSZLÓ KIRÁLY BOSSZÚT ÁLL LÁSZLÓ ÉS MÁTYÁS GRÓFOKON ...................................................................... 437 LÁSZLÓ GRÓF KIVÉGZÉSÉNEK MEGBOSSZULÁSA, ÉS AZ ORSZÁG BELSŐ HÁBORÚI ...........................................441 A TÖBBI FOGOLY ÉS LÁSZLÓ KIRÁLY HALÁLA ...............442 MÁTYÁS GRÓF ÚR KIRÁLLYÁ VÁLASZTÁSA ....................444 HOGYAN SZABADULT MEG A FOGSÁGBÓL MÁTYÁS KIRÁLY ÚR, ÉS HOGYAN HOZTÁK VISSZA MAGYARORSZÁGBA ..................................................... 448 RÖVID ÁTTEKINTÉS MÁTYÁS KIRÁLY ÚR NÉHÁNY HAD]ÁRATÁRÓL ............................................................450 MÁTYÁS KIRÁLY ÚR SZERENCSÉS MEGKORONÁZÁSA ÉS EGYNÉMELY HADJÁRATA ..........................................452 NÉMELY MAGYAR ÚR HŰTLEN ÁRULÁSA MÁTYÁS KIRÁLY ÚR ELLEN, ÉS A KIRÁLY ÚR NÉHÁNY GYŐZELME ......................................................................455
UTÓSZÓ ............................................................................................460
ÍRTA HORVÁTH JÁNOS ...............................................................460
A THURÓCZY-KRÓNIKÁHOZ ÍRT TANULMÁNY ÉS JEGYZETANYAG HORVÁTH JÁNOS UTOLSÓ, TÖREDÉKBEN MARADT MUNKÁJA. SZINTE HALÁLA



490
NAPJÁIG DOLGOZOTT RAJTA. A KIVÁLÓ TUDÓS IRÁNTI KEGYELETBŐL AZ UTÓSZÓT VÁLTOZATLANUL – RÉSZBEN A HAGYATÉKHÓL ELŐKERÜLT FELJEGYZÉSEKKEL KIEGÉSZÍTVE KÖZÖLJÜK. A JEGYZETANYAGOT BORONKAI IVÁN FEJEZTE BE. ........................................................................460
I/FEGHER THEOBALD BUDAI KÖNYVKIADÓ ÉS THURÓCZY KRÓNIKÁ]ÁNAK KIADÁSAI ........................................461 II/KÖZÉPKORI TÖRTÉNETÍRÁSUNK THUROCZY JÁNOS ELŐTT ...............................................................................474
TARTALOMJEGYZÉK ..................................................................478



491
Bibliotheca Historica
TÖRTÉNELMI ÉS MŰVELÓDÉSTÖRTÉNELMI SOROZAT SZERKESZTŐ BIZOTTSÁG DERCSÉNYI DEZSÓ/GYÖRFFY GYÖRGY/KLANICZAY TIBOR/STOLL BÉLA/SZŰCS JENŐ/ZOLNAY LÁSZLÓ A versbetéteket Szabó Kálmán fordította. A fordítás szöveghűségét B. Révész Mária ellenőrizte. A kötetet Katona Tamás szerkesztette. A tipográfia és a kötésterv Szántó Tibor munkája. Műszaki szerkesztő Ginács László. A színes felvételeket Gottl Egon készítette. Készült a Kossuth Nyomdában (munkaszám 77 0991 felelős vezető Monori István vezérigazgató), 56,7 A/5 ív terjedelemben, diósgyőri bordázott, vízjeles papíron, Garamond betűvel, 13 000 példányban, ebből 3000 példány nyl-kötésben számozva. Felelős kiadó az Európa Könyvkiadó igazgatója.
(HE 24-d-7880) ISBN 965 207 014 3 ISSN 0133-6967