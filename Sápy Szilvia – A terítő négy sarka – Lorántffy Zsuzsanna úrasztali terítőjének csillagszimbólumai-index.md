---
master_file: "[[@SapySzilviaTerito]]"
---
# Index for Sápy Szilvia – A terítő négy sarka – Lorántffy Zsuzsanna úrasztali terítőjének csillagszimbólumai.pdf

SÁPY SZILVIA
A terítő négy sarka: Lorántffy Zsuzsanna úrasztali terítőjének csillagszimbólumai
A Sárospataki Református Kollégium Múzeumában több értékes, szépen kidolgozott úrihímzéses úrasztali terítőt őriznek.1 Ezek közül öt darab Lorántffy Zsuzsanna hímzőműhelyéből származik.2 A történelmi emlékezet úgy tartja számon, hogy a fejedelemasszony saját kezűleg is készített terítőket.3 Két hímzése maradt fönn. A nagyméretű abroszt,4 amely jelen tanulmány vizsgálódásának tárgyát képezi, 1650 körül ajándékozta a kassai eklézsiának.5 Az ekrü színű lenvászon terítő négy sarkában, színes levél- és virágkoszorúban a négy evangélista képe látható szimbólumaikkal: Máté az angyallal (vagy emberrel), Márk az oroszlánnal, Lukács a bikával (vagy tulokkal), János a sassal.6 A terítő közepén nagy, színes virágkoszorúban az Agnus Dei, az Isten Báránya, Jézus Krisztus ismert szimbóluma található.7
(A négy lelkes állat bibliai előfordulása) E jelképek a Bibliában is fellelhetők, ó- és újszövetségi előfordulásaik egyaránt ismertek. A négy lelkes állatot képviselő szimbólumok: a bika, az oroszlán, a sas és az ember Ezékiel próféta (Ez 1) és János apostol látomásának (Jel 4:6–8) is meghatározó alkotóelemei. Ezékiel (Kr. e. kb. 623 – kb. 571) a babiloni fogság idején a káldeusok földjén, a Kebár folyó partján tartózkodott, amikor megnyílt előtte az ég, és csodás látomásokat tapasztalt: (...) és ímé forgószél jött északról, nagy felhő egymást érő villámlással, amely körül fényesség vala, közepéből pedig mintha izzó ércz látszott volna ki, tudniillik a villámlás közepéből. És belőle négy lelkes állat formája tetszék ki, és ez vala ábrázatjok: emberi formájok vala. És mindeniknek négy orczája vala, és négy szárnya mindenikőjöknek. (...) És orczájok formája vala emberi orcza, továbbá oroszlánorcza mind a négynek jobbfelől, és bikaorcza mind a négynek balfelől, és sasorcza mind a négynek házul...8 János (Kr. u. kb. 6 – kb. 100) Ezékiel életkörülményeihez hasonlóan, ugyancsak száműzetésben fogalmazta meg látomásait: Én János, aki néktek atyátokfia is vagyok, társatok is a Jézus Krisztus szenvedésében és királyságában és tűrésében, a szigeten valék, amely Páthmósnak neveztetik, az Isten beszédéért és a Jézus Krisztus bizonyságtételéért.9 A Jelenések könyvében a négy lelkes állatot ekképpen mutatja be: A királyiszékből pedig villámlások és mennydörgések és szózatok jőnek vala ki. És hét tűzlámpás ég vala a királyiszék előtt, amely az Istennek hét lelke. És a királyiszék előtt üvegtenger vala, hasonló a kristályhoz; és a királyiszék közepette és a királyiszék körül négy lelkes állat, szemekkel teljesek elől és hátul. És az első lelkes állat hasonló vala az oroszlánhoz, és a második lelkes állat hasonló a borjúhoz, és a harmadik lelkes állatnak olyan arcza vala, mint egy embernek, és a negyedik lelkes állat hasonló vala a repülő sashoz. (...)10 Lorántffy Zsuzsanna úrasztali terítőjének díszítményei a Jelenések könyvének szimbólumaihoz állnak közelebb, mert János a királyiszék bemutatásakor a Bárányról is említést tesz: És láték a királyiszék és a négy lelkes állat között és a Vének között egy Bárányt állani, mint egy megölöttet, hét szarva és hét szeme vala, ami az Istennek hét Lelke, amely elküldetett az egész földre.11
Ezékiel és János látomása műfajilag azonban nem különíthető el egymástól. Az újszövetségi apokaliptika ugyanis formailag a zsidó apokaliptika sajátosságait mutatja, víziókban, allegorikus képekben tárja föl a közeli végidők eseményeit, illetve az azt



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 47
követő hatalmas történelmi fordulatot.12 Az apokaliptikus irodalom leginkább a jövő felé irányul, a műfaj összetevői között azonban fellelhetők azok a formulák is, amelyek a múltat idézik. Ilyen formulának tekinthető a négy lelkes állat is.
(A négy lelkes állat szimbólumainak csillagászati értelmezése) A látomások állatszimbólumait az archeoasztronómiával foglalkozó kutatók – hazai és nemzetközi szinten egyaránt – csillagképeknek értelmezték, és egyetértettek abban, hogy ezek az év sarokpontjait (a tavaszi és őszi nap-éj egyenlőséget, a téli és nyári napfordulót) je lenítik meg.13 A bika a tavaszpont szimbóluma, az oroszlán a nyári napfordulóé, a sas az őszi nap-éj egyenlőségé, s az ember a Vízöntő állatövi jegy képviseletében a téli napfordulót jelképezi.14 E csillagképek azonban nem csupán az évszakok váltópontjait, hanem a nagyobb időegységeket, a világkorszakokat is kifejezhetik. A tavaszpont – a földtengely preceszsziójának következtében – az állatövi jegyek sorrendjével ellentétes irányban, hátrafelé mozdul.15 Az, hogy a tavaszpont a Bika csillagképet érinti, az nemcsak a tavaszkezdetre, hanem a Bika korszakra is utal. A tavaszpont ugyanis 2160 évig a Bika csillagképben tartózkodott. Ezékiel és János tehát a múltba tekintett akkor, amikor a négy lelkes állat szimbólumát formulaként alkalmazta. Mindketten a múltat, a Kr. e. 4320 és 2160 közötti időszakot idézték meg, hiszen a Bika korszakot követő évezredekben tevékenykedtek: Ezékiel a Kos (Kr. e. 2160 – Kr. u. 1.), János pedig a Halak korszakban (Kr. u. 1–2160) élt. János jelenéseiben a korszakváltás hangsúlyosabbá válik, mivel a négy lelkes állat között feltűnő Bárány szimbólum a Bika és Kos korszak közötti átmenetet érzékelteti. A bika, az oroszlán, a sas és az ember még a Bika korszak szimbóluma, a bárány viszont már a Kos korszaké, a tavaszpont ugyanis Kr. e. 2160 körül a Kos csillagképbe lépett.16 Az, hogy János látomásában nem a Kos korszak téli és nyári napfordulós, valamint őszi nap-éj egyenlőségi pontjai – a Bak, a Rák és a Mérleg – jutnak hangsúlyos szerephez, feltételezhetően a múlthoz való kötődéssel magyarázható, a látomások írói valami ok folytán a Bika korszak szimbólumait emelték ki, gondolataikat azok köré csoportosították.
(A Bika korszak csillagszimbólumai) E kormeghatározó módszer más vallásokra is érvényes. Az időbeli kötődés nyomai a Mithras-kultusz esetében is felfedezhetők. A Mithras-reliefek bikaölési jelenetei egy új világkorszak kezdetét jelzik; a tavaszpont a Bika csillagképből áthelyeződik a Kosba.17 Ennek ellenére azonban nem a kos, hanem a bika a Mithras-vallás központi szimbóluma. A Bika korszak sarokpontjai ismerhetők fel a hét beavatási fokozat nevei között is, az oroszlán szimbólum a nyári napforduló, a sas az őszi nap-éj egyenlőség megfelelője. A misztériumok hierarchiáját három részre lehetett osztani.18 Az alacsonyabb beavatási fokozathoz tartoztak a segítők: corax (holló), nymphus, miles (katona). A teljes értékű tagok – akik részt vehettek a kultusz szertartásain – a leo (oroszlán), Perses, heliodromus fokozatokat képviselhették. A hierarchia csúcsán a pater állt, akit ragadozó madarakkal, sasokkal és sólymokkal azonosítottak. A misztériumokból teljesen kizárt nőket hiénáknak nevezték.19 A Mithras-vallás legkorábbi, biztosan keltezhető emlékei ugyan Kr. u. 90–100 körül bukkantak fel közel azonos időben Róma vá rosában, a pannoniai Carnuntumban, az Al-Duna menti Novae-ben, és a germániai limes mellett,20 azonban a kultusznak már lehettek előzményei évezredekkel koráb ban is, a csillagszimbólumokból ugyanis arra lehet következtetni, hogy gyökerei a Bika korszak végéhez és a Kos korszak kezdetéhez nyúlnak vissza. E feltevést erő síti, hogy Mitra istent már a Kr. e. II. évezred forrásai is említik. Neve feltűnik a



48 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
mitanni–hettita szerződés ben (Kr. e. 14. század közepe), és a Rigvédában (Kr. e. II. évezred második fele) is.21 Alakja és kultusza az évezredek folyamán átalakuláson ment keresztül, más-más tartalmat közvetít az indoeurópai szanszkrit Mitra, az óperzsa Mithra, a hellenisztikus-görög Mithrász és a római-latin Mithras néven tisztelt i-s tenség.22 Kár, hogy a vallás keletkezési ideje már csak a csillagszimbólumokból vezethető le. A Bika korszak sarokpontjai, valamint a bikaölés mint korszakváltó szimbólum kijelölik ugyan a vallás eredetére utaló időbeli kereteket, de a tartalom, amely ezt a korszakot megtöltötte, már a feledés homályába veszett. Hasonlóan nehéz megállapítani azt is, hogy Ezékiel próféta és János apostol milyen múltbeli eseményre utaltak vissza látomásaikban. Az időbeli keretek itt is adottak, de a tartalom már rég elveszett, a jelenkor embere számára ezek a szimbólumok már nem sok mindent közvetítenek. Egy „árulkodó elem” azért talán mégis maradt, amely kö zelebb vihet a probléma látásához, esetleges megoldásához. A négy lelkes állat szim bólumai közül, az ember lehet az, amely elősegítheti a tartalom újbóli megtöltését.
(A kozmikus ember) Az ember szimbólum a kozmikus emberrel azonosítható, amely az archaikus kultúrákban az antropomorfizált világmodell kifejezője.23 A kozmikus világlátás szerint az emberre és az univerzumra ugyanazok a törvényszerűségek érvényesek. Mivel az ember a mindenség része, nem függetlenítheti magát attól; a mikrokozmosz a makrokozmosz kicsinyített másának tekinthető. Mindkét világ alkalmas arra, hogy a másikat modellezze: az egyikről alkotott ismeret a másik teljesebb megértéséhez visz közelebb. A mikro- és makrokozmosz működésének összefüggéseit – az eddig feltárt ismeretanyag alapján – elsőként az „ősi mítoszok” megalkotói foglalták rendszerbe, formálták világképpé.24 A kozmosz és az ember egységét szimbolizálja az a mitológiai elképzelés is, miszerint a világ egy ősi ember testrészéből keletkezett.25 A perzsa mitológia kozmikus méretű első embere Gajómart, akinek testéből a fémek, lelkéből az arany, földre hulló magjából pedig az első emberpár keletkezett.26 Az óind Rig-védában Purusa a kozmikus hímnemű lény, akit miután feláldoztak, létrejött a teremtett világ és a társadalom négy rendje.27 Lelkéből lett a Hold, szeméből a Nap, ajkából Indra és Agni, lélegzetéből a szél, köldökéből a légtér, fejéből az ég, lábaiból a föld, füléből a világtájak.28 A kínai mitikus hagyományban Pan Ku az első ember, akinek óriási testéből jött létre a világ: lélegzetéből a szél és a felhők, hangjából a mennydörgés, bal szeméből a Nap, jobb szeméből a Hold, négy végtagjából és testének öt részéből a föld négy tája (a négy égtáj) és az öt szent hegy, véréből a folyók, ereiből az utak a földön, húsából a föld a mezőkön, hajából és szakállából a csillagképek, testszőrzetéből a füvek és a fák, fogából és csontjaiból az arany és a kövek, csontvelejéből az igazgyöngy és a jade, verejtékéből az eső és a harmat, a testén élősködő rovarok pedig emberekké váltak.29 A skandináv mitológiában Ymir ősóriás feláldozásával, feldarabolásával jött létre a földi világ: testéből lett a föld, véréből a tengerek, csontjából a hegyek, koponyájából az égbolt, hajából az erdők, szempillájából építették meg a Midgard (a világnak a „középső”, emberlakta földi része) falait.30 A mikro- és makrokozmosz párhuzamba állítása a Bibliában is fellelhető. A Teremtés könyvéből ismert, hogy Isten az embert saját képmására teremtette: És monda Isten: Teremtsünk embert a mi képünkre és hasonlatosságunkra (...).31 Az ember és az univerzum közötti kapcsolat az első emberpár alkotási folyamatában iskifejeződik. Isten Ádámot a föld porából teremtette32 (És formálta vala az Úr Isten az embert a földnek porából, és lehellett vala az ő orrába életnek lehelletét...)33, majd Ádám testéből Évát hívta életre (Bocsáta tehát az



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 49
Úr Isten mély álmot az emberre, és ez elaluvék. Akkor kivőn egyet annak oldalbordái közül, és hússal tölté be annak helyét. És alkotá az Úr Isten azt az oldalbordát, amelyet kivett vala az emberből, asszonnyá, és vivé az emberhez.És monda az ember: Ez már csontomból való csont, és testemből való test: ez asszonyembernek neveztessék, mert emberből vétetett...).34 A rabbinikus irodalomban Ádám is kozmikus emberként jelenik meg, a teremtés pillanatában hatalmas termetű óriás volt, teste a földtől az égig, északtól délig, kelettől nyugatig ért. Isten csak később zsugorította össze, mert az angyalok féltek tőle.35 Noét a zsidó és keresztény hagyományok a vízözön utáni emberiség ősatyjaként, új Ádámként tartják számon.36
(A vízözön) Itt elérkeztünk ahhoz a tématerülethez, amely magyarázatot adhat arra a kérdésre, hogy Ezékiel és János milyen múltbeli eseményre utalt vissza látomásaikban. Az ember szimbólum Noé alakján keresztül a vízözön történéseit eleveníti fel. Ezékiel és János a jövőben bekövetkező eseményeket oly módon vetítik előre, hogy a négy lelkes állat szimbólumával a múltra is visszautalnak. Figyelmeztetni próbálják az embereket, hogy ha megszegik Isten törvényeit, ha nem követik a mértéket, ha a kozmosz rendjének, egyensúlyának megbontásán fáradoznak, ne számítsanak semmi jóra: hasonló eseményekben lehet részük, mint a vízözön idején élt embereknek. A mikro- és makrokozmosz összhangjának megzavarása következményekkel jár. Ez a panteista (vagy ahhoz hasonló) világfelfogás feltételezhetően még az ősi vallások istenképéből hagyományozódott át a zsidó és keresztény vallásba. Azonban az is elképzelhető, hogy e szemlélet fennmaradásában archetípusos képek is szerepet játszottak. Az ember és a mindenség egységének megzavarása miatt kialakult bűntudat, ill. az emberi cselekedetek elbírálásának archetípusos tartalmai a kollektív tudattalan mélyrétegeiből is származhatnak.
(Az özönvízmítoszok és a precesszió) A vízözönmítosz számos nép kultúrájában megtalálható.37 A bibliai vízözöntörténet a benne fellelhető formulák és szimbólumok alapján a sumer Ziuszudra-eposszal,38 az akkád Atrahaszísz-eposszal39 és Gilgames-eposszal rokonítható. A vízözönt túlélő Noé mitológiai előképének tehát Ziuszudra, Atrahaszísz és Um-napisti tekinthető. A Vízöntő állatövi jegyet Mezopotámiában GU.LA, azaz Egyedüli legnagyobb néven ismerték,40 és a sumer istenhármasság egyik tagjával, a földfelszín és az édesvizek urával, Enkivel azonosították.41 Az Egyedüli legnagyobb vagy Legnagyobb ember kifejezés a vízözönmítoszok túlélőjére is ráillik.42 A Gilgames-eposz Um-napistiről ekképpen szól: eggyel a legméltóbbal láttattam jós-álmot, hogy végképp az emberi nem ki ne haljon.43 Mózes I. könyvében Nóé az egyetlen igaz ember, aki Isten színe előtt járt.44
E csillagszimbólum a vízözön eseményeivel áll kapcsolatban. Ziuszudra Enkitől értesül a közelgő természeti csapásról, s tanácsára bárkát épít. Enki a Vízöntő állatövi jegy képviseletében a Bika korszak téli napfordulós pontját jeleníti meg. Az akkád Éat Enkihez hasonlóan folyóvízzel is ábrázolták, de egy kb. Kr. e. 2000 tájáról származó Ur-városbeli pecséthenger ábrái között bakhalként (kecskebakhal) is feltűnik.45 A bakhal már a Kos korszak téli napfordulós pontja, ami arra utal, hogy Enki isten „átlépett” egyik világkorszakból a másikba, s a vízözöntörténetek csillagszimbólumai az idő múlását is érzékeltetik. A tavaszpont precesszióját más szimbólumok is kifejezik. Ziuszudra a vízözön végét követően egy ökröt és egy birkát áldozott,46 Um-napisti kost és bakot.47 Mindegyik szimbólum a Kos korszakhoz köthető, a birka és a kos a tavaszi nap-éj egyenlőséget jelöli, a bak a téli napfordulót, az ökör a Rák állatövi jegy megfelelőjeként a nyári napfordulót. (Az ökör szimbólum a luniszoláris naptári rendszer használatára utal.)



50 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
Az özönvízmítosz indiai változatában azonban a marha szimbólum kerül előtérbe. Manu megmenekülvén az özönvíztől, áldozatot mutat be a Himalája hegységben; vajat és túrót vet a vízbe, amiből Ila (Ida), az italáldozat és fohász istennője, a tej-, vaj- és ételáldozat megszemélyesítője keletkezik, aki gyermekekben és marhában bővelkedik.48 A marha szimbólum egyértelműen a Bika korszakhoz köthető. A Kos korszak szimbólumai összhangban vannak ugyan a vízözöntörténetek lejegyzési idejével: a Gilgameseposzt Kr. e. 2100, az Atrahaszísz-eposzt Kr. e. 1640 körül foglalták írásba, az Enki, Éa ábrázolások kettőssége, az áldozatbemutatás szimbólumainak változatossága azonban arra enged következtetni, hogy a mítosz már a Bika korszakban is létezett. A vízözön egyes kutatók véleménye szerint globális méretű, az emberiség egészét érintő, valóságos eseményeken alapuló természeti katasztrófa volt.49 Kr. e. 10 900 és Kr. e. 10 800 között egy másfél kilométer átmérőjű üstökös csapódott be a Nagy-tavak közelében. A robbanás következtében az észak-amerikai jégtakaró egy része megolvadt és hatalmas árvizet okozott. A megolvadt jég felhígította az északi sós tengert és leállította a Golf-áramlatot, ami közel ezerháromszáz éves lehűlést eredményezett. Ez a folyamat tömeges fajkihalással és az emberi civilizációk összeomlásával járt.50 Más tudósok a vízözönt helyi jellegű áradásnak tartották, amely Mezopotámia területére korlátozódott. Az ásatások eredményeiből arra következtettek, hogy Kr. e. 4000 és Kr. e. 2000 között számos súlyos áradás történt a térségben.51 Ez az időszak épp a Bika korszakkal esik egybe. A galamb szimbólum mítoszbeli jelenléte is azt az álláspontot erősíti, hogy a mezopotámiai vízözöntörténetek időben nem régebbiek a Bika korszaknál. Amikor a nagy mennyiségű víz kezdett már visszahúzódni, Um-napisti galambot, fecskét és hollót, Nóé hollót és galambot reptetett, hogy megbizonyosodjanak arról, van-e már szárazföld. A galamb az anyaistennők szent madara.52 Mezopotámiában Innin, Istar, Astarta termékenység és szerelem istennőkhöz, a görög mitológiában Aphroditéhoz, a rómaiban Vénuszhoz kapcsolódó szimbólum. Azok a mítoszok, népmesék, egyéb folklóralkotások, amelyekben a Vénusz bolygót képviselő jelképek nyomatékosabban fordulnak elő, a mitológiai rézkorra utalnak. Ez körülbelül a Kr. e. 3100 és Kr. e. 700 közötti időszakra helyezhető, ami a Bika és Kos korszak egyes szakaszait is lefedi.53 Ha például a Nap–Hold–Vénusz egységet képviselő Nap–Hold–Szél, arany–ezüst–réz szimbólumok fellelhetők egy népmesében, az egyrészt azt jelenti, hogy a népmese jelene a rézkorban játszódik, másrészt viszont az ezüstés aranykort idéző múltbeli kötődések kitágítják a történet időbeli kereteit.54 A szimbólumok kormeghatározó szerepköre a tárgyi anyagra is érvényes. Egy kudurru55 Nap–Hold–Vénusz ábrázolása például ugyanazt az idősíkot jeleníti meg, mint a mítoszok és népmesék szimbólumai. (Hasonló ez a modern kori dátumozás gyakorlatához, csak ebben az esetben nem évre, hónapra, napra pontosan kelteztek, hanem nagyobb időegységekben gondolkodtak.) A termékenység-istennők a természet elpusztíthatatlan nemzőerejének, a nedvességből fakadó élet szimbólumai is.56 A pelaszg teremtésmítoszban Eurünomé, a világmindenség istennője galamb alakban tojta a világtojást. A galamb szimbólum megjelenése a vízözönmítoszban a világ újjászületésének mozzanatát érzékelteti. A vízözöntörténetek tehát nem csupán egy természeti katasztrófa eseménysorozatát örökítették át, hanem a kozmosz ciklikusan ismétlődő folyamatait (teremtés–hanyatlás, pusztulás–újrateremtés) is modellezik.57 A bukott emberek benépesítette „régi világ” elmerül a Vizekben, és valamivel később „új világ” emelkedik ki a Vizek „káoszából”.58 Így „pulzál” a világegyetem, a hanyatlás és a pusztulás éppúgy életjelenség, mint a születés, a fejlődés és az újjászületés.



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 51
Mindezek ismeretében nem deríthető ki pontosan a vízözön időpontja (nem zárható ki a pleisztocén-holocén becsapódási esemény és a helyi jellegű áradások lehetősége sem, az emberiség az évezredek során számos természeti katasztrófát elszenvedett már), a csillagszimbólumok alapján csupán arra lehet következtetni, hogy a mezopotámiai vízözönmítoszt már a Bika korszakban is ismerték, s a tavaszpont precessziójának érzékeltetéseként a későbbiekben ennek Kos korszakbeli változatait is rögzítették. Nem zárható ki annak lehetősége sem, hogy e változatokhoz már egy korábban ismert vízözöntörténetet is alapul vettek. A vízözönmítoszok sémái között számos azonosság fedezhető fel ugyan,59 de az eltérések is kimutathatók. Az egyik hmong népmesében az óriás két fivért figyelmeztet arra, hogy özönvíz fogja elárasztani a földet. Az idősebb testvért arra utasítja, hogy készítsen egy vasdobot, a fiatalabbikat pedig arra kéri, hogy építsen egy fadobot. Amikor elérkezik az özönvíz, a vasdob elsüllyed, a fadob azonban fennmarad a vízen. A fiatalabb testvér feleségül veszi a húgát, és a leszármazottaik ismét benépesítik a földet.60 A hmong népmesében a két fivér az Ikrek korszak (Kr. e. 6430 – Kr. e. 4320) szimbóluma, az egyik dob elsüllyedése pedig az Ikrek korszak végét jelképezi. Az özönvíztörténetek időbeli rétegeit tovább árnyalja, hogy a kozmikus embert megjelenítő személy mellett olykor más kozmogóniai (antropogonikus) mítoszok sémái is fellelhetők. A görög özönvíztörténetben Deukalión az emberiség ősatyja feleségével, Pürrhával együtt vészeli át a természeti katasztrófát. Zeusz parancsára újra benépesíti a világot: az „anya csontjait” kellett a hátuk mögé dobálniuk.61 Deukalion, miután rájött, hogy az istenség az „anya csontjain” a Földanya (Gaia) csontjait, azaz a köveket érti, teljesítette a parancsot. Deukalión köveiből férfiak, a Pürrha által hátradobottakból nők keltek életre. Emellett azonban Deukaliónnak és Pürrhának is születtek ivadékai: Amphiktüón, Prótogeneia és Hellén, a görög törzsek névadó ősatyja.62 A vízözöntörténetek csillagszimbólumai a ciklikus időszámítási rendszer részeként az idő múlását szemléltetik. Mivel az archaikus korok csillagászai már tudatában voltak annak, hogy a kozmosz állandó mozgásban van, egy-egy korszakváltás alkalmával szükségessé vált a világmodell megújítása, a csillagszimbólumok cseréje is. Ez a jelképekben gazdag időmérési eljárásmód segítette őket az időbeli folyamatok behatárolásában, értelmezésében.
(A Sas és Skorpió állatövi jegy) A négy lelkes állat szimbólumai közül a Bika és az Oroszlán csillagkép a jelenkori zodiákusnak is része. Sas és Ember állatövi jegyet azonban ma már nem tartanak számon. A két csillagkép – égi helyét és elnevezését tekintve átalakuláson ment keresztül az évezredek folyamán. A napjainkban is használatban lévő, „nyugati típusú” zodiákus a Krisztus előtti második évezredben nyerte el végleges formáját,63 s azóta változatlan maradt. Az éggömböt körülölelő ekliptikát nagyjából négyezer éve ugyanazok a csillagképek (Vízöntő, Halak, Kos, Bika, Ikrek, Rák, Oroszlán, Szűz, Mérleg, Skorpió, Nyilas, Bak) alkotják. Felmerül a kérdés: Létezett-e valaha Sas állatövi jegy? A témával foglalkozó kutatók egy része úgy véli, hogy a Sas (Aquila) csillagkép a Skorpió helyettesítője.64 Megállapításaikat egyrészt azzal igazolják, hogy a Sas a Skorpióval együtt kelő csillagkép,65 másrészt amikor a Skorpió már eltűnik a horizontról, akkor a Sas foglalja el a helyét az égbolton, és még hosszú ideig látható marad.66 Ez utóbbi megfigyelésből ered az az elképzelés, hogy az alvilágba zuhant skorpió a hátsó fullánkját saját testébe szúrja, sassá változik és visszaszáll az ég magasára.67 A skorpió átváltozása az ókori egyiptomiak és más ősi műveltségű népek kultuszaiban a spirituális újjászületés szimbólumává vált.68



52 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
A Sas csillagkép azonban a Skorpiótól 45 fokkal magasabban, az égi egyenlítőn helyezkedik el, és nem érinti az ekliptikát, tehát nem alkot négyességet az év sarokpontjait képviselő Bika, Oroszlán, Vízöntő állatövi jegyekkel sem, amelyek 90 fok távolságra találhatók egymástól. Ezenfelül a sas és skorpió szimbólum jelentésbeli eltéréseket is mutat, ami miatt nem tekinthetők azonosaknak, egymás helyettesítőinek sem.69 Míg a sas a madarak királyaként az ég, a Nap, a fény, a megvilágosodás szimbóluma,70 addig a skorpió ragadozó volta, életmódja, viselkedése, mérgező fullánkja miatt a pusztító erő, a katasztrófa, a sötétség és a halál megjelenítője.71 A skorpióhoz Ezékiel próféta könyvében is negatív tartalom társul: Te pedig embernek fia, ne félj tőlök, és az ő beszédöktől se félj; ha bogácsok és tövisek vannak is veled, és ha skorpiókkal lakol is együtt; beszédöktől ne félj, orczájoktól ne rettegj, mert ők pártos ház.72 A sas és skorpió szimbólumot eszerint Ezékiel is elkülöníti egymástól. További különbség a két szimbólum között, hogy a sas mitológiai szerepköre gazdagabb, mint a skorpióé, amiből az következik, hogy csillagászati értelmezése is tágabb keretek között mozog. A Skorpió csillagkép a Tejút alsó végénél található.73 Ez az égi hely a mitológiában az alvilág bejáratát jelöli.74 A Gilgames-eposzban két skorpióember őrzi az alvilág kapuját: arcuk kínzó rettenetesség, szörnyethalás szemük nézése, tekintetükből rémítő fény esik a hegyek oldalára.75 A sas azonban nemcsak az alsó, hanem a felső világot is képviseli, és összekötő kapocs a kozmosz különböző térségei között.76 Számos nép mitológiai hagyományából ismert a világfa tetején fészkelő sas motívuma.77 A születendő gyerekek lelkei is itt, a „mindenkori” nyári napforduló pontján érkeznek a földi világba.78 Nem véletlen, hogy a sast lélekvivő madárként is számon tartják a különböző népek hiedelemvilágában. A jakutoknál, burjátoknál, tunguzoknál és más népeknél úgy vélték, hogy a lelkek kis madarak képében az életfa ágain tanyáznak, és a sámán segítőtársa, a sas hozza a földre az emberek lelkeit.79 A Sas ily módon precessziós szimbólumnak is felfogható, és az Oroszlán korszak (kb. Kr. e. 10 750 – Kr. e. 8640) nyári napfordulós helyeként is értelmezhető. A Sas állatövi jegy feltételezhetően régibb, mint a Skorpió. Az eddig feltárt adatok alapján a skorpió szimbólum legkorábbi előfordulása Göbekli Tepe80 újkőkori körtemplomaihoz (kb. Kr. e. 9600 – Kr. e. 7300) köthető. A 43-as Oszlopon, az ún. Keselyű Kövön a skorpió mint csillagszimbólum szerepel.81 Az egyiptomi mitológiában a skorpió Szelket istennő szent állata volt,82 akit a predinasztikus korban (kb. Kr. e. 6000 – Kr. e. 3150) anyaistennőként tiszteltek.83 Szelket a királyok védelmezője is, neve később összefonódott I. és II. Skorpió királlyal.84 Mivel a skorpió az alsó világhoz tartozik, és nem képviseli a felső világot, precessziós útja során valószínűleg nem érintette a nyári napfordulót sem. Mindemellett a Skorpió csillagképet Egyiptomban is egy ideig kígyónak látták.85 A Kígyó a keleti zodiákusban a Skorpió megfelelője. A nyugati típusú zodiákus egyes elemei összhangban vannak a keleti zodiákus összetevőivel (Bak a Kecskével, Nyilas a Lóval, Skorpió a Kígyóval, Oroszlán a Tigrissel) és részben azokból vezethetők le. A Kígyó és a Ló csillagkép tehát feltehetően ősibb, mint a Skorpió és a Nyilas. Mindebből arra lehet következtetni, hogy a jelenkori zodiákus kialakulása előtt több zodiákus típus is használatban volt. Az egyik ilyen típusnál a Sas, a másiknál a Kígyó, a harmadiknál a Skorpió is jelölhette a Bika korszaknak megfelelő őszi nap-éj egyenlőségi pontot. A Sas állatövi jegy létezését támasztja alá a nyári napforduló és őszi nap-éj egyenlőség szimbólumaiból álló keverék lény, a griffmadár is, amelyet oroszlán



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 53
testtel, sas szárnnyal és fejjel képzeltek el. 86 Ábrázolásai már a Krisztus előtti ne gyedik évezredből is ismertek.87 Oroszlántestű, emberfejű szárnyas lények a szfinxek között is előfordulnak. A görög szfinxnek asszonyfeje, oroszlánteste és sasszárnya van.88 Nyilvánvaló, hogy ezek a csillagszimbólumok összetartoznak, és ugyanazt a kozmikus időegységet, a Bika korszakot képviselik. Ez akkor is igaz, ha a Bika korszak szimbólumai egy Kos korszakban keletkezett műalkotáson jelennek meg. A mitológiai szimbólumokat feltehetően a hagyományőrzés, az időbeli kötődés miatt örökítették át. Erre lehet gondolni például a Kr. e. 530 és 520 között keletkezett, szfinx ábrázolású görög amfóra esetében is.89 A sumer-akkád mitológia Anzú madarát oroszlánfejű sasként képzelték el.90 Alakja kb. a Kr. e. 14. századtól leegyszerűsödött, csupán sasként jelenítették meg.91 Az oroszlán valószínűleg azért maradt el az ábrázolásból, mert a korszakváltással szerepét vesztette, a nyári napforduló ekkor már nem az Oroszlán csillagképbe esett. A sas viszont valami oknál fogva továbbra is megtartotta mitológiai jelentőségét. Az óind mitológiából ismert Visnu hátasállata, Garuda, akit emberi törzzsel, sasfejjel, karmokkal és csőrrel ábrázoltak.92 Figyelemre méltó, hogy Garudát a késő védikus irodalom Tárksjával, a napisten lovával vagy madarával azonosítja.93 A hátasállat átalakulása Lóból Sassá felfogható egy újabb precessziós szimbólumnak is. Ha a nyugati zodiákus Skorpió és Nyilas csillagképét behelyettesítjük a Sassal, illetve a keleti zodiákus Ló csillagképével, akkor azok éppen egymás mellett találhatók. A kis napév sorrendjében a Sas után következik a Ló, a nagy napév felosztásában pedig a Lovat követi a Sas. A Ló az Ikrek korszak, a Sas a Bika korszak őszi nap-éj egyenlőségi pontja. Ha az időbeli kereteket kitágítjuk, elképzelhető, hogy lehetett egykor Ló és Sas korszak is. A tavaszpont elméletileg kb. Kr. e. 18000 és 16 000 között a Ló, kb. Kr. e. 16000 és 14 000 között a Sas csillagképben tartózkodott. A Ló és Sas szimbólumok, hasonlóan a négy lelkes állat, a griffmadár, a szfinx és más mitológiai lények szimbólumaihoz, szervesen illeszkednek egymáshoz és csillagászatilag értelmezhető ismereteket közvetítenek. A Sas állatövi jegy létezésének tehát van valóságalapja.
(A Sas állatövi jegy égi helye) Felmerül a kérdés: Ha létezett egykor a Sas állatövi jegy, akkor hol helyezkedett el az égbolton? A Skorpió közelében található a Kígyótartó (Ophiuchus) csillagkép, amely ugyan nem állatövi jegy, mégis az ekliptikának háromszor akkora íve szeli át, mint a vele szomszédos Skorpiót. A Nap látszólagos égi útja során december első felében halad át a Kígyótartón, míg a Skorpión november végén, csupán hat nap alatt. Timothy Stephany az észak-amerikai indiánok sasszerű mennydörgésmadarát, a folklóralkotások ábrázolásai és a mítoszok alapján a Kígyótartó (Ophiuchus), Kígyó Feje és Farka (Serpens Caput és Cauda) csillagképek együttesével azonosította.94 A Sast alkotó három csillagkép olyan érzést kelt, mintha egy hatalmas madár épp berepülni készülne a Tejút-hasadékba. Nem kétséges tehát, hogy volt egykor Sas állatövi jegy, ami semmi esetre sem azonos a Sas (Aquila) csillagképpel, a kettőt külön kell egymástól választani.95 Ha a több ezer éves műalkotások, bibliai történetek, mítoszok, népmesék, egyéb folklórműfajok nem maradtak volna fönn, és nem örökítették volna át a sas szimbólumot, a ma használatban lévő csillagképek kevésnek bizonyultak volna a Sas állatövi jegy beazonosításához, eredeti rendeltetésének megfelelő helyreállításához. További kérdés az, hogy az archaikus korok csillagászai a Sas csillagképet tizenharmadik állatövi jegyként tartották-e számon. Ha ennek a feltevésnek van igazság alapja, akkor a luniszoláris naptári rendszerek nem az ókori babiloni gyakorlatból (Kr. e. 21. század) eredeztethetők, gyökereik időben jóval messzebbre nyúlnak vissza.



54 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
(Geocentrikus, heliocentrikus világkép) A négy lelkes állat szimbólumainak sorrendisége Ezékiel próféta és János apostol látomásában, valamint Lorántffy Zsuzsanna úrasztali terítőjén csillagászatilag értelmezhető ismeretet közvetít. Ezékiel a napfordulók és nap-éj egyenlőségek szerint csoportosítja a szimbólumokat: És orczájok formája vala emberi orcza, továbbá oroszlánorcza mind a négynek jobbfelől, és bikaorcza mind a négynek balfelől, és sasorcza mind a négynek hátul.96 Párba állítja az ember és az oroszlán (téli és nyári napforduló), valamint a bika és sas (tavaszi és őszi nap-éj egyenlőség) szimbólumot. A Jelenések könyvében a négy szimbólum a nagy napév97 felépítését követi: És az első lelkes állat hasonló vala az oroszlánhoz, és a második lelkes állat hasonló a borjúhoz, és a harmadik lelkes állatnak olyan arcza vala, mint egy embernek, és a negyedik lelkes állat hasonló vala a repülő sashoz.98 János elsőként a nyári napforduló szimbólumát említi meg, majd visszafelé, az óramutató járásával ellentétes irányban haladva a tavaszi nap-éj egyenlőség, a téli napforduló és az őszi nap-éj egyenlőség jelképeit veszi sorba. Ha a jelenések csillagszimbólumait elhelyezzük egy zodiákuson, akkor a denderai zodiákus99 elrendezéséhez hasonló ábrázolást kapunk. Az állatövi jegyek a nagy napév sorrendjét követve (Kos, Halak, Vízöntő, Bak, Nyilas, Skorpió, Mérleg, Szűz, Oroszlán, Rák, Ikrek, Bika) az óramutató járásával ellentétesen haladnak. A denderai zodiákus értelmezhető a kis napév100 irányában is, de a csillagszimbólumok többségének iránya (a Kos és a Rák fejének kivételével) az óramutató járásával ellentétes (nyugatról keletre tart), így feltételezhető, hogy a zodiákussal a tavaszpont precesszióját, a korszakváltást kívánták érzékeltetni. Az éggömböt tartó nyolc párban lévő, sólyomfejű férfialak a négy sarokpontot jelzi: a tavaszi nap-éj egyenlőség a Halak és a Kos közé esik, a nyári napforduló az Ikrek, az őszi nap-éj egyenlőség a Szűz, a téli napforduló a Nyilas állatövi jegyet jelöli. A zodiákus készítői feltehetően már az új világkorszakra, a Halak korszakra készültek akkor, amikor létrehozták alkotásukat.101 Ez az elrendezés a geocentrikus világmodell azon típusát képviseli, amely a Nap égi mozgásához igazodik, s a napóra (gnómón) működési elvével azonos. A Nap az északi félgömbről figyelve keleten kel és nyugaton nyugszik, az árnyék mozgása pedig az óramutató járásával egyező irányú. A Nap égi útja a különböző időegységek (nap, év, világév) vonatkozásában az időmérés alapjává vált. A gnómónt az antik világban – és feltehetően már korábban Egyiptomban, Mezopotámiában, Indiában és Kínában is – nemcsak a napszakok mérésére, hanem az évszakok, napfordulók és nap-éj egyenlőségi pontok megállapítására is alkalmazták.102 Ha tehát egy tárgyon vagy egy bibliai történet, mítosz, népmese stb. részeként az állatövi jegyek a kis napév sorrendjét követik és az óramutató járásával egyező irányúak, akkor azok az esztendő 365 napos időegységét jelzik, és jelenre, jövőre utaló ismereteket közvetítenek. Ha az állatövi jegyek a nagy napév sorrendjének megfelelően és az óramutató járásával ellentétesen következnek egymás után, akkor az azt mutatja, hogy az adott alkotás mondanivalója elsősorban a tavaszpont precessziós mozgására korlátozódik, és a világkorszakokban való gondolkodás, a múlt felé fordulás vagy a korszakváltás érzékeltetése jut hangsúlyosabb szerephez. Figyelemre méltó, hogy Lorántffy Zsuzsanna a négy lelkes állatot a kis napév sorrendjének megfelelően helyezte el ugyan terítőjén, de az óramutató járásával ellentétes irányban (a terítő jobb alsó sarka: ember, jobb felső sarka: bika, bal felső sarka: oroszlán, bal alsó sarka: sas). Eltért tehát a geocentrikus világmodell azon típusától, amely a napóra működési elvének felel meg, s amely a Nap égi útját szemlélteti. Ezen ábrázolásmód – az állatövi jegyek sorrendjét és irányát illetően – értelmezhető geocentrikus és heliocentrikus világmodellnek is.



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 55
A 17. században a geocentrikus világmodellt kétféleképpen is ábrázolták. Andreas Cellarius (1596 körül – 1665) Harmonia Macrocosmica című művében az egyik változatnál a Föld áll a középpontban, körülötte a bolygók (Hold, Merkúr, Vénusz, Nap, Mars, Jupiter, Szaturnusz), és az állatöv a denderai zodiákushoz hasonló felépítést mutat (az állatövi jegyek a kis napév sorrendjében az óramutató járásával egyező irányban következnek egymás után).103 Ez a típus a Klaudiosz Ptolemaiosz (kb. Kr. u. 75–160) fellépését megelőző geocentrikus világkép öröksége.104 Comenius Ámos János (1592–1670) is ily módon szemléltette a geocentrikus világképet Orbis pictus című pedagógiai művében.105 Comenius annak ellenére, hogy ismerte Nikolausz Kopernikusz (1473–1543) heliocentrikus világképről megfogalmazott elméleti munkáját, a Commentariolus-t,106 a geocentrikus világkép híve volt, s a heliocentrikus világfelfogásról nem tesz említést tankönyvében: Az égnek golyóbissa, megfordul a tengelyen, a földnek golyóbissa körül, huszonnégy óra alatt.107 Az Orbis pictus közel háromszáz kiadásban jelent meg az első 1658-as nürnbergi és az utolsó 1910-es lipcsei kiadás kötött.108 A geocentrikus világkép korrekciójára az 1798-as kiadástól kezdve került sor: az ég, úgy látszik, hogy forog, és környül veszi a középben álló földet, de valósággal a föld forog a nap körül.109
A geocentrikus világmodell másik ábrázolásmódjánál a középpontban álló Földet a bolygók ugyanabban a sorrendben veszik körül, mint az első típusnál, az állatövi jegyek azonban az óramutató járásával ellentétes irányúak (a kis napév sorrendjében következnek, de nyugatról keletre tartanak).110 Ebben az ábrázolásmódban a bolygók mozgási iránya is érvényesül. Klaudiosz Ptolemaiosz (kb. Kr. u. 75–160) feltevése szerint a bolygók a deferenskörön nyugatról kelet felé haladnak.111 Az állatövi jegyek óramutató járásával ellentétes iránya a Nap látszólagos keringési irányát modellezi az ekliptikán. A geocentrikus világmodell két típusát hosszú időn keresztül párhuzamosan alkalmazták, s az óramutató járásával egyező zodiákus-ábrázolás a jelenkori asztrológia gyakorlatában is megtalálható. Már a Mithras-kultusz reliefjein is fellelhető a kettősség. A vercoviumi (borcoveciumi) Mithras ábrázoláson például az állatövi jegyek az óramutató járásával egyező irányúak.112 A mutinai (modenai) Mithras reliefen viszont a tojásból kiemelkedő Mithrast egy ovális keret övezi körbe, amelyen a kis napév sorrendjét követő állatövi jegyek láthatók az óramutató járásával ellentétes irányban.113 Ugyanez figyelhető meg a középkori zodiákus-ábrázolások esetében is. Rabanus Maurus (780 körül – 856) De rerum naturis című enciklopédiájának 11. századi másolatában például fellelhető egy óramutató járásával egyező114 és egy óramutató járásával ellentétes irányú115 zodiákus típus is. Az állatövi jegyek sorrendje a heliocentrikus világmodellnél is az óramutató járásával ellentétes irányt mutat. E modellnél azonban az ekliptikát (12 állatövi jegy) nem a Nap látszólagos mozgása, hanem a Föld nyugatról kelet felé tartó Nap körüli keringése alapján értelmezik. Az ekliptika a Nap körül keringő Földnek az éggömbre vetített pályasíkja, amely mentén a Nap mozogni látszik, azonban ebben a mozgásban is a Föld keringése tükröződik vissza.116 Felmerül a kérdés, hogy Lorántffy Zsuzsanna a heliocentrikus vagy a geocentrikus világképet pártolta-e. Ha a geocentrikus világlátást képviselője lett volna, akkor fel tehetően a Comenius által közölt ábrázolást vette volna alapul, s a négy lelkes állat szimbólumait a kis napév sorrendjének megfelelően, de az óramutató járásával egyező irányban hímezte volna. Lorántffy Zsuzsanna messzemenően támogatta ugyan Comenius pedagógiai munkásságát, nem szabad azonban figyelmen kívül hagyni, hogy a református vallás puritán irányzatát képviselte. Pártfogói között volt Apáczai Csere János (1625–1659) is, aki Magyar Encyclopaedia című művében egyértelműen



56 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
a Kopernikusz-féle heliocentrikus rendszer mellett tett tanúságot: A Föld örvényében elősször annak forgását (motus telluris), (melytől az üdőnek mindenféle külömbsége származik) lássuk meg... 2. Az ő forgása kétféle, eggyik napi, a másik esztendőtszakai. 3. A napi (diurnus) az, az mellyel ő az ő tengelye körül forog napnyugóról napkeletre. És természeti napnak (dies naturalis) mondatik. 4. Evvel az ő forgásával csinál nékünk nappalt és éjjelt. Nappalt (dies artificialis), amely felől a Naphoz fordulván az őfényével megvilágosíttatik; éjjelt (nox), amely felől a Naptól elfordult és meg nem világosíttathatik. 5. Minden természet szerént való nap 24 részekre osztatott, mellyek óráknak (horae) mondatnak; egy óra peniglen áll 60 cikkelyekből (minuta, scrupula). 6. Esztendőtszakai forgása (motus telluris annuus) a Föld örvényének az, amellyel ő az ég részeitől minduntalan, de lassan-lassan úgymint minden nap egy-egy darabig (gradusig) tolattatván elébb, a Napot éppen megkerüli. Ebben ha 365 nap s 6 óra vagyon, Julius esztendejének mondatik.117 Alister McGrath kutatásai rávilágítottak arra, hogy Kálvin Jánosnak sem voltak rosszalló megnyilatkozásai Kopernikusz heliocentrikus világképével kapcsolatban.118 A 17. század folyamán Kálvin követői vezető szerepet játszottak a tudomány fejlődésében. Kopernikusz egyik szószólója, a holland származású református lelkész és ismert csillagász, Philip van Lansberge (1561–1632) is a heliocentrikus világkép mellett érvelt.
(Összegzés) Mindezek alapján elmondható, hogy Lorántffy Zsuzsanna nagy valószínűséggel a heliocentrikus világkép egyik képviselője volt, s amikor meghímezte úrasztali terítőjét, tudatosan törekedett arra, hogy ezt a csillagszimbólumok elhelyezésével is kifejezésre juttassa. Alkotása egyidejűleg biblikus és tudományosan hiteles. Amellett, hogy Ezékiel próféta és János apostol látomását csillagászatilag értelmezte, felhasználta korának tudományos ismereteit is. Úrihímzéses úrasztali terítője olyan egyszerűsített zodiákusnak értelmezhető, amely főként az év sarokpontjait ábrázolja. A 16–17. századi magyar hímzőművészetben kimutatható ugyan a török hatás: megjelennek a török textilanyagok, hímzőfonalak, öltéstechnikák, díszítőelemek,119 a „zodiákus-terítő” ábrázolásmódja azonban arra mutat rá, hogy a fejedelemasszony a terítő felületének kitöltésekor nem török mintát vett alapul. A szunnita muszlimoknál ugyanis az ember és állatábrázolás tilos. Ahol mégis előfordul ilyen, az iráni síita befolyást tükröz. A négyzet pedig, mint geometriai és asztronómiai alakzat a pogány és keresztény hitvilág szimbolikájának is meghatározó elemévé vált. Lorántffy Zsuzsanna úrihímzéses úrasztali terítője különleges alkotás, azonkívül, hogy egyházművészeti érték, jelentős csillagászattörténeti adalék is. Elgondolkodtat, elmélyülésre késztet,120 hidat képez múlt, jelent és jövő között, megnyitja az idő kapuit...
IRODALOM
Anderson, Karl 1892 The Astrology of the Old Testament or the lost word regained. Boston: Karl Anderson Publisher Baktay Ervin 1989 A csillagfejtés könyve. Debrecen: Szépirodalmi Könyvkiadó Bartha Lajos 2010 A csillagképek története és látnivalói. Szentendre: Geobook Hungary Kiadó Borges, Jorge Luis 1988 Képzelt lények könyve. Budapest: Helikon Kiadó Cey-Bert Róbert Gyula 2011 Megszólalnak a jelképek: Az ókori keleti és nyugati civilizációk jelképeitől a lovaskultúrájú hunok és magyarok jelképvilágáig. Budapest: Püski Kiadó



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 57
Cohen, Simona 2014 Transformations of Time and Temporality in Medieval and Renaissance Art. Boston: Brill Academic Pub Collins, Andrew 2016 Az istenek eredete: Göbekli Tepe: [a figyelők temploma és az Éden felfedezése, az emberiség 12.000 éves szentélye] Budapest: Angyali Menedék Kiadó Comenius Amos Johannes 1669/2012 Orbis Sensualium Pictus – A’ Látható Világ, háromféle nyelven. Budapest: Kossuth Kiadó Cornelius, Geoffrey 2010 Csillagképek kézikönyve. Budapest: Saxum Kiadó Kft. Cruttenden, Walter 2006 Lost star of myth and time. Pittsburgh: St. Lynn’s Press Cuvier, Georges 1831 A Discourse on the Revolutions of the Surface of the Globe. Philadelphia:Carey and Lea Eliade, Mircea 1987 A szent és a profán. Budapest: Európa Könyvkiadó 2006a Vallási hiedelmek és eszmék története. Budapest: Osiris Kiadó 2006b Az örök visszatérés mítosza. Budapest: Európa Könyvkiadó Fodor István 1999 A sas szerepe a honfoglaló magyarság hitvilágában. In Fülöp Éva Mária, Kisné Cseh Julianna (szerk.): Magyarok térben és időben. Tudományos Füzetek 11. Tata: Komárom-Esztergom Megyei Önkormányzat Múzeumainak Igazgatósága Gaál Botond 2009 Kálvin és az európai természettudományos gondolkodás. Debreceni Szemle, XIV. évf. 3–4. 391–399. Gábris Gyula – Marik Miklós – Szabó József 1998 Csillagászati földrajz. Budapest: Nemzeti Tankönyvkiadó Genthon István – Zádor Anna 1967 Művészeti lexikon. Budapest: Akadémiai Kiadó Grey, Safari 2012 Astrotheological Origins of the Mithraic Mysteries, Judaism and Christianity. USA: Lulu Press Gribbin, John 2007 Kozmikus körforgás. Budapest: Akkord Kiadó Gundel, Hans Georg 1992 Zodiakos: Tierkreisbilder im Altertum. Mainz: Verlag Philipp von Zabern Hawks, Francis Lister 1850 The Monuments of Egypt: Or, Egypt a Witness for the Bible. New York: Geo. P. Putnam Heesterman, Johannes Cornelius 1993 The Broken World of Sacrifice: An Essay in Ancient Indian Ritual. Chicago: University of Chicago Press Hoppál Mihály – Jankovics Marcell – Nagy András – Szemadám György 1997 Jelképtár. Budapest: Helikon Kiadó Huszárik László 2012 Gilgames és a Zodiákus. A csillagképek nevének eredete. In Csihák György (szerk.): Acta Historica Hungarica Turiciensia XVII. 1. Zürichi Történelmi Magyar Egyesület kiadványa Jankovics Marcell 1996 A Nap könyve. Debrecen: Csokonai Kiadó Jeremias, Alfred 1911 The Old Testament in the light of the ancient East: manual of Biblical archaeology. New York: G. P. Putnam’s sons, London: Williams and Norgate Kocsis Elemér 1998 János jelenéseinek magyarázata. In A Szentírás magyarázata: jubileumi kommentár. III. kötet: Az Újszövetség könyveinek magyarázata. Budapest: Kálvin Kiadó Károli Gáspár 1990 Szent Biblia, azaz Istennek Ó és Új Testamentomában foglaltatott egész Szent Írás. Budapest: Magyar Biblia-Társaság László Levente – Nagy Levente – Szabó Ádám 2005 Mithras és misztériumai I–II. In László Levente (szerk.): Kultusz és logosz. Vallástörténeti és vallásfilozófiai szövegek 4. Budapest: Kairosz Kiadó



58 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
Mallowan, Max Edgar Lucien 1964 Noah’s Flood Reconsidered. Iraq. Volume 26. 62–82. McGrath Alister E. 1995 Bevezetés a keresztyén teológiába. Budapest: Osiris Kiadó 1996 Kálvin – A nyugati kultúra formálódása. Budapest: Osiris Kiadó Nagy Károly Zsolt 2002 Orbis Sensualium Pictus – A Látható Világ lefestve. Joh. Amos Comenius művének s különböző kiadásainak összehasonlításából nyert néhány tanulság. Egyháztörténeti Szemle, 3/1. Orosz Lajos 1976 Apáczai Csere János válogatott pedagógiai művei. Budapest: Tankönyvkiadó Pál József – Újvári Edit 2001 Szimbólumtár: jelképek, motívumok, témák az egyetemes és a magyar kultúrából. Budapest: Balassi Kiadó Palotay Gertrúd 1940 Oszmán-török elemek a magyar hímzésben. Bibliotheca Humanitatis Historica, 6. Budapest Pleins, David J. 2009 When the Great Abyss Opened: Classic and Contemporary Readings of Noah’s Flood. New York: Oxford University Press Pocsainé Eperjesi Eszter 2000 A Lorántffy hímzőműhely úrihímzéses úrasztali terítői a Sárospataki Református Kollégium Múzeumában. In Tamás Edit (szerk.) Erdély és Patak fejedelemasszonya Lorántffy Zsuzsanna II. Tanulmányok születésének 400. évfordulójára. Sárospatak: Sárospataki Rákóczi Múzeum Pocsainé Eperjesi Eszter – Rádainé Bodnár Katalin 2014 „Legyen kedves az Úr előtt ez ajándék...”: a Sárospataki Református Kollégium Múzeumának úrihímzéses úrasztali terítői. Sárospatak: Hernád Kiadó 2016 Török hímzésű úrasztali terítők a Sárospataki Református Kollégium Múzeumában: a Sárospataki Református Kollégium Múzeumának török hímzésű úrasztali terítői. Sárospatak: Hernád Kiadó P. Szalay Emőke 2009 Úrihímzéses úrasztali terítők a Beregi, Szabolcsi és Szatmári Egyházmegyében. Debrecen: Tiszántúli Református Egyházkerület Rákos Sándor 1985 Gilgames: Agyagtáblák üzenete. Budapest: Szépirodalmi Könyvkiadó Róheim Géza 1984 Primitív kultúrák pszichoanalitikus vizsgálata. Budapest: Gondolat Kiadó Sápy Szilvia 2015 A halotti búcsúztató: a műfaj eredete és történeti rétegei. Debrecen: Ethnica Kiadó 2016 Csillagászati ismeretek a népmesékben: a kutyakölykökre cserélt aranyhajú ikrek. Valóság, LIX. évf. 5. 15–26. Schmidt, Erich 1931 „Excavations at Fara, 1931”. Museum Journal of the Museum of the University of Pennsylvania. XXII. 3–4. Simonyi Károly 2011 A fizika kultúrtörténete a kezdetektől a huszadik század végéig. Budapest: Akadémiai Kiadó S. Lackovits Emőke 2005 Török hatások a bakonyi és Balaton-felvidéki hímzett református liturgikus textileken, valamint a paraszti hímzéseken. In: Keszeg Vilmos – Tötszegi Tekla (szerk.) Kriza János Néprajzi Társaság Évkönyve 13. Kolozsvár, 253–271. Stephany, Timothy J. 2014 The Zodiac Mysteries. Paleoastronomy Series Book 4. United States: CreateSpace Independent Publishing Platform Sweatman, Martin B. – Tsiktitsis, Dimitrios 2017 Decoding Göbekli Tepe with archaeoastronomy: What does the fox say? In Prof. Ioannis Liritzis (szerk.) Mediterranean Archaeology and Archaeometry 17/1. Görögország Szabó Árpád 1998 Antik csillagászati világkép: Árnyék–naptár–földrajz–geometria. Budapest: Typotex Kiadó Székely László 2004 A kopernikuszi fordulat és a kopernikuszi fordulat nyomán kialakuló új fizikai világkép Magyarországon. In Palló Gábor (szerk.) A honi Kopernikusz-recepciótól a magyar Nobel-díjakig. Budapest: Áron Kiadó



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 59
Szűcs Ferenc 2009 Kálvin és a humanista emberkép. In Collegium Doctorum. V. 1. 73–79. Takács Béla 1983 Református templomaink úrasztali terítői. Budapest: Református Zsinati Iroda Sajtóosztálya 1986 Bibliai jelképek a magyar református egyházművészetben. Budapest: Magyarországi Református Egyház Sajtóosztálya Teres Ágoston 2005 Biblia és asztronómia. Kecskemét: Korda Kiadó Tokarev, Szergej Alekszandrovics 1988 Mitológiai enciklopédia I–II. Budapest: Gondolat Kiadó Tóth István 2003 Mithras, a misztériumok istene? Ókor II. 1. 26–30. Watelin, Louis-Charles 1934 Excavations at Kish. Volume IV. Paris: P. Geuthner White, Gavin 2008 Babilonian Star-lore: An Illustrated Guide to the Star-lore and Constellations of Ancient Babylonia. London: Solaria Publications Woolley, Sir Charles Leonard 1954 Excavations at Ur: a Record of Twelve Years’ Work. London: Ernest Benn Ltd. Zeilik, Michael 2002 Astronomy: The Evolving Universe. Cambridge University Press
JEGYZETEK
1 Lásd Pocsainé dr. Eperjesi Eszter munkáit: Pocsainé Eperjesi – Rádainé Bodnár 2014. Pocsainé Eperjesi –Rádainé Bodnár 2016. 2 Pocsainé Eperjesi 2000: 141–145. 3 Uo. 142. 4 Leltári szám: F. 1882.2. 5 Takács 1983: 26. Takács 1986: 170. Pocsainé Eperjesi – Rádainé Bodnár 2014: 23. 6 Takács 1986: 172–179. Pocsainé Eperjesi 2000: 142–143. Pocsainé Eperjesi – Rádainé Bodnár 2014: 23. 7 Uo. Takács 1983: 26–30. 8 Károli 1990: 778. Ez 1:4–6, 10 9 Károli 1990: 287. Jel 1:9. 10 Uo. 290. Jel 4:5–7. 11 Uo. Jel 5:6. 12 Kocsis 1998: 429–430. Lásd még: http://www. arcanum.hu/hu/online-kiadvanyok/Lexikonokkeresztyen-bibliai-lexikon-C97B2/a-a-C97B4/ apokaliptika-C98BE/. 13 Jeremias 1911: 27–28. Teres 2005: 261–272. Jankovics 1996: 119. Grey 2012: 28. 14 Kocsis Elemér magyarázata a téli napforduló és az őszi nap-éj egyenlőség vonatkozásában eltér ettől a megállapítástól: A négy „élőlény” tele szemekkel Isten trónja előtt négy hatalmas angyali lény. [...] Az egyházi atyák tévesen az evangélistákkal azonosították ezeket a lényeket. A kép mögött a babiloni asztrális vallás négy állatköre áll, amely a négy évszakot vezeti be: a bika a tavaszt, az oroszlán a nyarat, a skorpióember az őszt, a sas közelében álló vízöntő a telet. Kocsis: 1998: 440.
15 Gábris–Marik–Szabó 1998: 104–105. Teres 2005: 272–287. Baktay 1989: 295–319. 16 Baktay 1989: 301. 17 Tóth 2003: 27. 18 László–Nagy–Szabó 2005: II. 9–10. 19 Uo. 20 Tóth 2003: 26. László–Nagy–Szabó 2005: I. 91–122. 21 Uo. 21–22. 120. 22 Uo. 19. 23 Pál–Újvári 2001: 285. 24 Ezen ősi tapasztalatokat fejlesztették tovább az ókori filozófusok (Anaximenész, Hérakleitosz, Platón, Démokritosz, Arisztotelész, Aelius Galenus) és a középkori tudósok (Nicolaus Cusanus, Paracelsus, Giordano Bruno, Leonardo da Vinci, Pietro Pomponazzi, Marsilio Ficino, Pico della Mirandola) is. A mikro- és makrokozmosz azonosságának tudata az egységérzetből vezethető le, amely az emberi érzékelés, gondolkodás sajátos vonása. A külvilág alkotóelemeivel (fákkal, virágokkal, állatokkal, égitestekkel stb.) való eggyé válás elemi szinten is információforrássá válhat. Az ember – függetlenül attól, hogy melyik korszakban él, milyen kulturális szintet képvisel, olvassa-e a görög filozófusok műveit, vannak-e mitológiai ismeretei, végez-e tudományos kutatásokat a témában – beleérezhet a világ működési elvébe. (Az egységérzetről lásd még: Sápy 2015: 210–217.) Az így szerzett ismeretből azonban még nem lesz világkép (legfeljebb személyes világkép). Ennek kiteljesedéséhez a



60 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
társadalom egészét érintő kulturális folyamatok szükségesek. 25 Tokarev 1988: I. 59–62. 26 Pál–Újvári 2001: 286. Tokarev 1988: II. 124. 27 Uo. Tokarev 1988: I. 60–61. 28 Tokarev 1988: II. 79. 29 Uo. 433. 30 Pál–Újvári 2001: 286. Tokarev 1988: I. 565. 31 Károli 1990: 6. Ter 1:26. 32 Az ember földből, agyagból való teremtése az antropogonikus mítoszok egyik sajátos motívuma. Lásd Tokarev 1988: I. 33–35. Az emberi test és világegyetem alkotóelemeinek kapcsolatára a modern tudomány is rávilágított. Ma már tudományosan igazolt tény, hogy az ember testében lévő összes kémiai elem minden egyes atomja – a hidrogén kivételével – a csillagok belsejében keletkezett, majd hatalmas csillagrobbanások által szétszóródott a világegyetemben, hogy újrahasznosulva az emberi test alkotórészévé válhasson. Az ember lényegében csillagporból épül fel. Gribbin 2007: 9. A föld porából való teremtés tehát a kozmoszban lejátszódó folyamatok szimbolikus megfogalmazása. 33 Uo. Ter 2:7. 34 Uo. (Ter 2:21–23.) 35 Tokarev 1988: I. 60. Pál–Újvári 2001: 286. 36 Tokarev 1988: II. 259. Pál–Újvári 2001: 355–356. 37 Tokarev 1988: I. 210–211. 38 Uo. 525. 39 Uo. 494. 40 White 2008: 121–123. Bartha 2010: 19. 41 Uo. 42 Huszárik 2012: 15. 43 Rákos 1985: 157. 44 Károli 1985: 10. Pál–Újvári 2001: 355. 45 Bartha 2010: 99. 46 Pleins 2009: 102. 47 Rákos 1985: 156. 48 Tokarev 1988: II. 55. Heesterman 1993: 127. 49 A pleisztocén-holocén becsapódási esemény (angolszász nyelvterületen fiatalabb Dryas-periódus néven is ismert) elmélete Allen West és Ken Tankersley nevéhez fűződik. Ezen elméletet támasztja alá Martin B. Sweatman és Dimitrios Tsiktitsis a Mediterranean Archeology and Archaeometry című szaklapban publikált tanulmánya is. Sweatman–Tsiktitsis 2017: 233–250. 50 http://www.origo.hu/tudomany/vilagur/20080708becsapodas-es-kihalas-kanadaban-a-jegkorszakvegen.html; http://index.hu/tudomany/ tortenelem/2017/06/21/regeszeti_bizonyitekot_ talaltak_a_tomeges_kihalasra/. 51 Leonard Woolley (1880–1960) angol régész a mezopotámiai Ur városának feltárása során két és fél méter vastag agyagréteget talált, amely Kr. e. 4000 tájáról származott. Úgy vélte, hogy egy hatalmas árvízkatasztrófa nyomaira bukkant, amit a bibliai vízözönnel azonosított. Woolley 1954.
Valamivel Woolley felfedezése előtt Stephen Langdon (1876–1937) amerikai születésű angol asszirológus és Louis Watelin (1874–1934) francia régész három árvíz bizonyítékait tárta fel Kish városában. Kettő időben Kr. e. 3000 és Kr. e. 2900 közé helyezhető, a harmadik Kr. e. 2600 tájára. Watelin 1934. Néhány évvel később egy másik mezopotámiai város, Shuruppak ásatásai során is árvízréteget találtak, melyet Kish legkorábbi árvizének időpontjával (Kr. 3000 körül) azonosítottak. A feltárást Erich Schmidt (1897–1964) német-amerikai régész vezette. Schmidt 1931: 193–217. A sumer királylista (Kr. e. 2100 – Kr. e. 2000 körül) szintén tartalmaz árvízzel kapcsolatos utalást, amely a királyokat özönvíz előttiekre és utániakra tagolja. A lista utolsó vízözön előtti mitikus suruppaki királyát, Ubartutut a későbbi mítoszok (Ziuszudra és a vízözön) Ziuszudra apjaként említik meg. Mallowan 1964: 67–69. David P. Livingston (1862–1981) is egyetértett a régészeti leleteken alapuló áradások időpontjával, és The Date of Noah’s Flood: Literary and Archaeological Evidence című tanulmányában a vízözönt Kr. e. 3000 környékére helyezte. Lásd bővebben: http://davelivingston.com/flooddate. htm, http://davelivingston.com/flood.htm. 52 Hoppál–Jankovics–Nagy–Szemadám 1997: 7273. Pál–Ujvári 2001: 169. Cey-Bert 2011: 182. 53 A korszakolás Swami Sri Yukteswar Giri (18551936) számításain alapul, aki szakított a hagyományos hindu időfelosztással és a Szatja-juga (aranykor) időtartamát Kr. e. 11501 és Kr. e. 6701 közé, a Tréta-jugát (ezüstkor) Kr. e. 6701 és Kr. e. 3101 közé, a Dvápara-jugát (rézkor) Kr. e. 3101 és Kr. e. 701 közé, a Kali-jugát (vaskor) Kr. e. 700 és Kr. u. 1699 közé helyezte. Összehasonlításul a nagy napév időbeli felosztása a következő: Oroszlán korszak kb. Kr. e. 10800 – Kr. e. 8640, Rák korszak Kr. e. 8640 – Kr. e. 6430, Ikrek korszak Kr. e. 6430 – Kr. e. 4320, Bika korszak Kr. e. 4320 – Kr. e. 2160, Kos korszak Kr. e. 2160 – Kr. u. 1. Grey 2012: 4. A ciklikusan ismétlődő négy világkorszakról alkotott mitológiai elképzelés számos kultúrában nyomot hagyott. Lásd aranykor címszó alatt: Tokarev 1988: I. 35–36. A mítoszok, népmesék korszakszimbólumai (a négy világkorszak és a tavaszpont precessziójának időbeli megfelelése alapján) Swami Sri Yukteswar számításaival mutatnak egyezéseket. Cruttenden 2006: 32–69. 54 Sápy 2016: 17. 55 A kudurru Mezopotámia kassú kori (Kr. e 18. század – Kr. e. 12. század) művészetének sajátos műfaja: domborművekkel és feliratokkal ellátott kőtömb, általában fekete dioritból készítették. Határkő, birtokadományozási okirat szerepét töltötte be. Genthon–Zádor 1967: 319. Teres 2005: 239–240. A Nap-Hold-Vénusz ábrázolás az egyik



Valóság • 2018. augusztus
SÁPY SZILVIA: A TERÍTŐ NÉGY SARKA: LORÁNTFFY ZSUZSANNA... 61
Kr. e. 1125 és 1100 körül keletkezett kasszita kudurru felső sávjában is megtalálható. http:// www.britishmuseum.org/research/collection_online/collection_object_details.aspx?assetId=3243 4001&objectId=369354&partId=1 56 Pál–Újvári 2001: 47. 227. 57 Az archaikus társadalmak az idő múlását saját kezdeteihez visszatérő és önmagát ismétlő jelenségként fogták fel. A ciklikus időfelfogás az időt visszatérő, újrakezdődő egységekre osztja. Eliade 1987: 61–106. Eliade 2006a. 58 Eliade 2006b: 68. 59 Tokarev 1988: I. 210. 60 A hmong vízözönmítoszt lásd: http://englhmoob. wixsite.com/hmong-presentation/culture. 61 Tokarev 1988: I. 663. 62 Uo. 63 Bartha 2010: 15. 64 Anderson 1892: 36. Jankovics 1996: 119. Teres 2005: 263. 65 Jankovics 1996: 119. 66 Teres 2005: 263. 67 Uo. 68 Uo. Baktay 1989: 299–300. 69 Richard Henning német tudós a János evangélistát jelképező sast kezdetben a Skorpió csillagképpel azonosította, de ezt később elvetette, mert a skorpió szimbólumot baljós előjelűnek ítélte. Borges 1988: 51. 70 Hoppál–Jankovics–Nagy–Szemadám 1997: 187188. Pál–Újvári 2001: 416–418. Cey-Bert 2011: 90–92. 71 Hoppál–Jankovics–Nagy–Szemadám 1997: 191192. Pál–Újvári 2001: 423–424. 72 Károli 1990: 779. Ez 2:6. 73 Bartha 2010: 270–277. Cornelius 2010: 104–105. 74 Hoppál–Jankovics–Nagy–Szemadám 1997: 191. 75 Rákos 1985: 141. 76 Tokarev 1988: I. 228. Hoppál–Jankovics–NagySzemadám 1997: 188. Pál–Újvári 2001: 416. Cey-Bert 2011: 91. 77 Tokarev 1988: I. 227. 78 Macrobius túlvilág-topográfiája szerint a lelkek a nyári napfordulót képviselő égi kapun jönnek az égből a földre, a téli napforduló kapuján pedig visszatérnek a halhatatlanság helyére. Kákosy 1978: 171. 79 Fodor 1999: 149. Róheim 1984: 127–129. Hoppál–Jankovics–Nagy–Szemadám 1997: 187. 80 Göbekli Tepe régészeti lelőhely a mai Törökország délkeleti részén. 81 Collins 2016: 145–148. A kutatók egyetértenek abban, hogy a szimbólum csillagképet jelöl. A Skorpió égi helyét tekintve azonban megoszlanak a vélemények. Martin B. Sweatman és Dimitrios Tsikritsis értelmezése alapján Göbekli Tepe skorpió szimbóluma a jelenkorban is használatban lévő Skorpió csillagképnek felel meg, és égi
helye is azzal azonos. A két kutató a skorpió felett lévő keselyű szimbólumot a Nyilas (Sagittarius), a hajló madár figurát a Halak (Pisces), a skorpió alatti kacsát (liba) a Mérleg (Libra), a kutyát (farkas) a Farkas (Lupus), a madarat a hallal a Kígyótartó (Ophiuchus), a lefelé haladó békát a Szűz (Virgo) a kőszáli kecskét az Ikrek (Gemini) és Oszoszlán (Leo) csillagképpel azonosította. Sweatman–Tsiktitsis 2017: 239. 246. A skorpió szimbólumot Timothy Stephany a Vízöntő csillagkép (Aquarius) egyes csillagaival állította párhuzamba. A három madár figurát a Nagy Nyári Háromszög alakzatát alkotó csillagokkal: Deneb (Hattyú, Cygnus), Vega (Lant, Lyra), Altair (Sas, Aquila), a keselyűt a Pegazus (Pegasus), a hajlító madár figurát a Perszeusz (Perseus) a skorpió alatti kacsát a Déli Hal (Piscis Austrinus), a békát a Herkules (Hercules), a kecskét a Kassziopeia (Cassiopeia) csillagképpel, végül a kutyát a Vízöntő (Aquarius) és Szobrász (Sculptor) csillagaival hozta kapcsolatba. Stephany 2014: 105. Lásd bővebben: http://www.timothystephany. com/gobekli.html. 82 Tokarev 1988: I. 463. 83 Ancient History Encyclopedia: https://www. ancient.eu/Serket/. 84 Uo. I. Skorpió kb. Kr. e. 4. évezred végén, II. Skorpió Kr. e. 30–l 31. században uralkodott Felső-Egyiptomban. 85 Cornelius 2010: 105. 86 Borges 1988: 45. 87 Griff ábrázolás látható a Két kutya palettán (Hierakonpolisz, Felső-Egyiptom Kr. e. 3300 – Kr. e. 3100). Ashmolean Museum of Art and Archaeology University of Oxford: https://www. ashmolean.org/two-dog-palette. 88 Borges 1988: 116. 89 Tampa Museum of Art: http://www.theoi.com/ Gallery/M18.6.html. 90 Tokarev 1988: I. 491. Ur-Nanse, Lagas királyának fogadalmi domborműve (Kr. e. 2550 – Kr. e. 2500). Paris, Musée du Louvre: http://ressources. louvrelens.fr/EXPLOITATION/oeuvre-ao-2783. aspx. 91 Tokarev 1988: I. 491. 92 Tokarev 1988: II. 52. 93 Uo. 93. 94 Lásd az alábbi honlapon: http://www. timothystephany.com/thunderbird.html. 95 A Sas (Aquila) mezopotámiai eredetű csillagkép. Ábrázolása egy Kr. e. 1200-ból származó domborművön is fellelhető. Cornelius 1999: 42–43. A madár a mezopotámiai sumer Kis városállamban Zababa megfelelőjének, a kezdetben termékenységi, majd később harciassá váló babiloni Nergal istennek a megtestesítője volt. A Kr. e. 8. századbeli Akkád csillagászati táblázatban már sasnak nevezik. Bartha 2010: 63.



62 SÁPY SZILVIA: A TERÍTŐ NÉGY SARKA: LORÁNTFFY ZSUZSANNA...
Valóság • 2018. augusztus
96 Károli 1990: 778. 97 A nagy napév rendszere a tavaszpont precesszióján alapszik. A Nap a tavaszpont precessziós útján 72 év alatt tesz meg egy fokot, 2160 év alatt halad át egy állatövi szakaszon (30 ̊), 25920 év alatt pedig bejárja az ekliptika körét (360 ̊). Ez utóbbit nevezik nagy napévnek. Baktay 1989: 295. 98 Uo. 290. Jel 4:7. 99 Az eredeti zodiákus a denderai Hathor templom egyik kápolnájának mennyezetéről került át a párizsi Louvre-ba (lásd: https://www.louvre.fr/en/ oeuvre-notices/zodiac-dendera), helyén ugyanis egy másolat található. 100 A kis napév az az időtartam (365 nap 5 óra 48 perc és 46 másodperc), amely alatt a Föld a tavaszponthoz képest egyszer körüljárja a Napot. Ezékiel látomásában és a denderai zodiákus esetében természetesen a geocentrikus világkép, a Nap éves Föld körüli útja az irányadó. 101 A denderai zodiákus keletkezési idejével kapcsolatban megoszlanak a vélemények: Joseph Fourier (1768–1830) matematikus és fizikus Kr. e. 2500 körülre becsülte eredetét, Jean-François Champollion (1790–1832) tudós, filológus, orientalista a Krisztus utáni 4. századra, Georges Cuvier (1769–1832) természettudós Kr. u. 123147 közé helyezte, Sylvie Cauville egyiptológus és Éric Aubourg asztrofizikus Kr. 50. körülre. Hawks 1850: 158. Cuvier 1831: 170. 172. Sylvie Cauville tudományos eredményeiről lásd bővebben az alábbi cikket: https://www.newscientist. com/blogs/culturelab/2010/07/decoding-theancient-egyptians-stone-sky-map.html. 102 Szabó 1998: 40. 184–197. 199.
103 Andreas Cellarius Harmonia Macrocosmica című művéből lásd a ptolemaioszi világkép ábrázolást: https://www.staff.science.uu.nl/~gent0113/ cellarius/images/hm/hm_02.jpg. 104 Szabó 1998: 207. 105 Comenius 1669/2012: 210. 106 Lásd Farkas Gábor Farkas tanulmányát: https:// www.csillagaszat.hu/csilltort/egyetemescsillagaszattortenet/egyetemes-kesokozepkorcsillagaszata/a-magyar-kopernikusz.
107 Comenius 1669/2012: 210. Nagy 2002: 69–82. 108 Lásd Piarista Rend Magyar Tartománya Központi Könyvtára honlapján: http://pkk.piarista.hu/ h%C3%B3napk%C3%B6nyve/az-orbis-pictusegy-siker-tank%C3%B6nyv-bemutat%C3%A1sa. 109 Uo.
110 Andreas Cellarius Harmonia Macrocosmica című művéből lásd a ptolemaioszi világkép ábrázolást: https://www.staff.science.uu.nl/~gent0113/ cellarius/images/hm/hm_01.jpg; https://www. staff.science.uu.nl/~gent0113/cellarius/images/ hm/hm_03.jpg. 111 Simonyi 100–102. Lásd még Bartha Lajos tanulmányát: https://www.csillagaszat.hu/csilltort/ egyetemes-csillagaszattortenet/egyetemes-okorcsillagaszata/a-nagy-osszegezo-ptolemaiosz/. 112 Gundel 1992: 227. 229. http://www.tertullian.org/ rpearse/mithras/display.php?page=cimrm860 113 László–Nagy–Szabó 2005: II. 180. 113. 114 Cohen 2014: 102–103. 115 Uo. 104. 116 A heliocentrikus modell állatövi jegyeinek ábrázolási mechanizmusáról lásd részletesen: Zeilik 2002: 44–45. Andreas Cellarius Harmonia Macrocosmica című művéből lásd a kopernikuszi világkép modelljét: https://www.staff. science.uu.nl/~gent0113/cellarius/images/hm/ hm_05.jpgn. 117 Orosz 1976: 23–24. Székely 2004: 32. 118 McGrath 1995: 141. Uő 1996: 12. Szűcs 2009: 74. Gaál 2009: 392. 119 Palotay 1940. S. Lackovits 2005: 253–271. P. Szalay 2009: 28–36. Pocsainé Eperjesi 2016. 120 Ezúton mondok köszönetet a közös beszélgetésekért Sápy Józsefnek, a szakirodalom-ajánlásért Mihucz Péternek (Debreceni Egyetem Egyetemi és Nemzeti Könyvtár munkatársa) és Mester Tamásnak (Debreceni Egyetem Tájvédelmi és Környezetföldrajzi Tanszék egyetemi tanársegéd, PhD-hallgató), a lektori munkálatokért Köteles Györgynek (Berzsenyi Dániel Tanárképző Főiskola Szombathely, Zenei Tanszék nyugalmazott főiskolai docens).