---
master_file: "[[@VeszpremyLaszloSzabo]]"
---
# Index for Veszprémy László, B. Szabó János – Az Árpád-kor hadtörténete (1000-1301).pdf

11
AZ ÁRPÁD-KOR 1000–1301
B. Szabó János–Veszprémy László
AZ ÁRPÁD–KOR HADTÖRTÉNETE (1000 –1301)



12
MAGYARORSZÁG HADTÖRTÉNETE
Robert Bartlett Európa születése című könyvében találóan összegezte a keresztény Európához csatlakozó 11–12. századi perifériák legszembetűnőbb jellemzőit: az ezüstpénzverés megindítását, az oklevélkiállítás meghonosítását, az írott törvények szerkesztését és nem utolsósorban a nehézlovas fegyverzet és harcmodor – vagy legalábbis azok egyes elemeinek – átvételét.1 Ez az átvétel persze a hadviselés társadalmi kötöttségeiből adódóan sohasem lehetett teljes körű és nem valósulhatott meg rövid időn belül, miként az első oklevél kibocsátása sem jelentett radikális szakítást a szóbeliséggel, vagy az első keresztény nevek feltűnése sem szorította ki a pogány eredetűeket. A katonai reformokat a fegyverzet elrettentő és egyúttal szimbolikus szerepe is segítette, amit nálunk a – mindmáig vitatott – szablya-kard fegyverváltás jelenített meg. A páncélingbe öltözött lovas nemcsak a múlttal való szakítást, hanem egyúttal a fejlettebb és katonai fölényt biztosító hadszervezetet, a mögötte álló külföldi egységeket és segédcsapatokat is szimbolizálta, továbbá a legyőzhetetlenség mítoszát testesítette meg. A hatalomváltás és az európai normákhoz való csatlakozás térben és időben megdöbbentően azonos menetrend szerint zajlott Írországtól Livoniáig, Skóciától Lengyelországig. A nehézfegyverzetű haditechnika adaptálása és alkalmazása Skóciában is több évszázadig tartó folyamat volt. III. Malcolm (uralkodott 1058–1093) skót király, a magyarországinak is mondott Szent Margit
férjének uralkodása alatt többször pusztították a könnyűfegyverzetű skót csapatok Anglia északi tartományait. Malcolm fiai, különösen I. Dávid király uralkodása (11241153) alatt a skótoknak szembe kellett nézniük azzal a ténnyel, hogy hadi reformok nélkül nem bírnak az ekkorra már erős várakkal megerősített angol határvidékkel. Dávid unokája, Oroszlán Vilmos tovább folytatta a megkezdett hadügyi reformokat. Az 1173–1174-es skót–angol háborúban ugyan ismét vereséget szenvedtek a skótok, ám az ütközet leírásában a skót lovasságot megjelenésében már teljesen azonosnak írták le az angolokéval, állítólag maga a skót király sem volt képes rögtön felismerni saját páncélosait. Mindez jól példázza a politikai viszonyok által a harcmodorban és fegyverzetben, tágabb értelemben a katonai kultúrában kikényszerített változások elkerülhetetlenségét. Mindehhez számos helyen, így Magyarországon is hozzájárult a keresztény térítés és a keresztény vallás befogadása, annak államvallássá tétele. Az új vallás új szentjei törvényszerűen léptek a régi istenek helyébe, és ezentúl a katonai győzelmet nekik kellett biztosítaniuk. Miként a pannonhalmi alapítólevél (1001/1002) sokat idézett soraiban olvashatjuk, ezt meg is tették. Az ország első bencés apátságának alapítása és patrónusaik kultusza szorosan összekapcsolódott I. István uralmát megalapozó belháborúkban aratott győzelmével: „fogadalmat tettem” – hangzanak István szavai – „Szent Mártonnak, ha érdemeiért a külső és belső
ÁLLAMSZERVEZÉS, HADSZERVEZET, HADSEREG
I. Szent László király



13
AZ ÁRPÁD-KOR 1000–1301
ellenségeimet legyőzöm, s ...elhatározásomat követően győzelmet arattam”.2 Ebben a harcban a német fegyveres vendégek szerepe kétségbevonhatatlan, még ha az előbb említett alapítólevélnek a németek és a magyarok közötti háborúra tett utalását a kutatás különbözőképpen értelmezi is. A vendégek katonai szakértelmének fontosságát a minden bizonnyal a szent királynak tulajdonítható Intelmek 6. fejezetében olvasható szavak is megerősítik: „Mert a vendégek, minthogy különféle tájakról és országokból jöttek, ennek megfelelően különféle nyelveket, különféle ismereteket és fegyveres erőt hoznak magukkal, s mindezek díszére válnak a királyságnak, emelik az udvar tekintélyét, és elriasztják a külföldiek pökhendiségét.”3 Persze, a haderő nemcsak vendégekből állt, miként az Intelmek 4. fejezetének szavai immáron az egész országot védelmező katonai erőről szólnak: „A királyi hatalom negyedik dísze a főemberek, az ispánok és a katonák hűsége, vitézsége, tettereje és szolgálatkészsége. Ők ugyanis a királyság védőbástyái, a gyengék védelmezői, a határtartományok erősségei.”
Szent István ábrázolása a koronázási paláston, kezében a királyi lándzsával
István legyőzi Keán vezért (Képes krónika)



14
MAGYARORSZÁG HADTÖRTÉNETE
A vármegyék és várispánságok szervezete
A középkori Magyar Királyság történetének írott forrásaiban jókora űr tátong a Bíborbanszületett VII. Konstantin bizánci császárnak tulajdonított Birodalom kormányzása című műben felsorolt magyar törzsekről írott fejezetei,4 valamint a 11. századi oklevelekből és krónikatöredékekből előlépő megyeszervezet korai említései között. A hazai történetírásban Zsoldos Attila eredményei nyomán megerősödött az a nézet, hogy a honfoglalók törzsi keretei és területei nem tűntek el nyomtalanul a központi hatalomnak Taksony és Géza fejedelem, valamint I. István király nevéhez kapcsolható kiépítése során, hanem nyomaik a 11. századi történeti földrajzban, archontológiában és prozopográfiában egyaránt tetten érhetők. A Szent István-, Szent Gellért-legendák és a magyar krónika híradásai alapján valószínű, hogy István ellenfele, az erdélyi Gyulaként a „gyula”
Szent István legyőzi Gyula vezért (Képes krónika)
méltóságot bíró törzs megtelepedési területe Erdély volt, az első királlyal szintén szembeszálló Ajtony törzsi területe pedig a Maros, Tisza, Duna folyók között lokalizálható. A királyi udvarral való lappangó, majd robbanásszerűen napvilágra kerülő szembenállásuk nem egyszerűen a pogányság és kereszténység ellentéteként jelölhető meg. Mindez sokkal inkább a magukat az új, keresztény világba átmentő régi hatalmi elit már-már kiskirályi hatalommal és befolyással rendelkező képviselői, illetve az új hatalmi koncentrációt erőszakkal kiépítő, idegen katonai segítséget is igénybe vevő királyi udvar közötti harc következményének tekinthető. A legendáknak és a bizánci forrásoknak köszönhetően tudjuk, hogy a törzsfők és a későbbi ellenállók között voltak már megkeresztelkedettek, mint Bulcsú, és miként Ajtony uralmi területének központjában már kolostor is működött.



15
AZ ÁRPÁD-KOR 1000–1301
A királyi méltóságra is eljutó Aba Sámuelhez a csatlakozott kabarok kapcsolhatók a Tisza völg-yé nek előterében. A forrásokban talán legtöbbet -sze replő Bulcsúban is jó okkal keresik egy törzs fejét a Dél-Dunántúlon, s feltételezhető, hogy Augsburg melletti látványos veresége és regensburgi kivégzése nagyban megkönnyítette az Árpádok Taksonnyal és Gézával fémjelzett ágának a hatalomra jutását. Az ország területe feletti királyi ellenőrzés megteremtéséhez a királyi vármegyék megszervezése vezetett el, amelyek élén a király által kinevezett és értelemszerűen a király teljes bizalmát élvező ispánok a központi hatalom elvárásainak a rendelkezésükre álló katonai és gazdasági hatalommal meg tudtak felelni. A vármegyéken belül, azzal párhuzamosan, de azokhoz ugyanakkor szorosan kapcsolódva alakították ki a királyi vagyont kezelő és működtető udvarispánságok és a királyi várakat kiszolgáló várispánságok rendszerét. Az egyes várakhoz tartozó földek ugyanakkor nem alkottak összefüggő birtoktesteket, az ispán személye és hatalma azonban hatékonyan tudta azokat működtetni. A megyésispán (comes) mindig a megye központját jelentő várispánság élén álló ispán volt, de értelemszerűen nem minden várispánság körül alakult ki megye, hanem ilyen esetekben az illető megyék ispánjának a joghatósága alá tartoztak. A hazai kutatás éppen a várispánságok és a vármegyék összekapcsolódása miatt a megyék számának alakulását illetően is csak találgat. Némi támpontot jelent, amikor 12. századi külföldi forrásokban találunk számadatokat, de annyi bizonyos, hogy az első századokban a megyerendszer nagy átalakuláson ment át, s vélhetően a nagyobb, Zsoldos Attila megfogalmazásával „óriásmegyék” fokozatos aprózódásával lehet számolni.5 Kinnamosz bizánci történetíró szerint az 1167-es bizánci–magyar háborúban 37 vezér irányította a magyar sereget, s amennyiben feltételezzük, hogy ez a vármegyék felét jelenti, s levonjuk ebből a királyi csapatot, akkor a szakirodalomban általános 70 körüli megyeszámhoz jutunk. Ezt erősíti meg, hogy az 1152-es halicsi hadjáratban az orosz krónikák 73 csapatról szólnak. Általában a létszámbeli becslések alapjául elfogadják a bizánci krónikásnak a 37 csapatra vonatkozó 15 000 fős számadatát, ami
a csapatonként kalkulált 300–400 fővel nem állhatott messze a valóságtól, még ha nyilvánvalóan a különböző méretű és más-más erőforrásokkal rendelkező, a mozgósítástól eltérő távolságra fekvő megyék nem küldhettek azonos létszámot. Ezt erősíti a hadtörténészek becslése, ami szintén hozzávetőleg 300–400 főben látja egy akcióképes kontingens létszámát. Kétségkívül ilyen korai, nagy kiterjedésű megyék lehettek a királyi hatalom számára megszerzett törzsfői területek, így az Ajtony területéből kialakított Csanád megye, Koppány dunántúli, korábban Bulcsú birtokában lévő területe (Somogy, Zala, illetve a Száváig terjedő területen a későbbi Varasd, Körös, valamint Zágráb megye egy része), az Aba birtokolta kabar területekből Újvár, a gyulák területéből az erdélyi Fehér megye. A később is fennmaradó, átlagos területű megyék közül a korai időszakban is bizonyosan megvolt Veszprém, Fejér, Visegrád, Hont, Győr, Nyitra. A kutatók joggal gondolnak arra, hogy a királyi udvar által fegyverrel hódoltatott területeken szerveződtek meg a hatalmas, 10–40 000 km2-es „óriásmegyék”. E területek hatalmas kiterjedése egyúttal a legendákban szinte problémátlannak leírt katonai leszámolás I. Istvánra leselkedő kockázatára és a feladat nagyságára is bizonyságul szolgál. Ugyanakkor éppen Aba Sámuel esetében, aki a dinasztiába is beházasodott és a bizalmi, nádori tisztséget is betöltötte, arra gondolnak, hogy éppen azért tarthatta meg régi befolyását és területét, mivel együttműködött Istvánnal. A várak nevet is adtak a hadszervezet alapját képező várispánságoknak, amelyek részben a királyi megyékkel voltak azonosak, részben azokon belül helyezkedtek el. A Kristó Gyula által felállított elmélet szerint a vármegye a vár határait jelölte egy körülhatárolható terület formájában, s minden vármegyében volt legalább egy várispánság. A megyébe azonban a nem királyi tulajdonú birtokok is beletartoztak, míg az ispánság estében ilyenről nem beszélhetünk. Ugyanakkor voltak megye nélküli várispánságok (például Bolondóc, Bánya), amelyek elszórt birtokokkal rendelkeztek, és amelyeknek így értelemszerűen elsődlegesen katonai feladatuk volt. A vármegyék és várispánságok egybeesése esetén a kettőnek a tisztikara is azonos volt.



16
MAGYARORSZÁG HADTÖRTÉNETE
Hadszervezet és jogállás
Az Intelmek, miként az István-kori törvények is, a harcolni kész vitézre a miles terminust használja. Ezek a milesek a kétpólusú társadalomnak természetesen a közszabad (liber) részéhez tartoztak, szemben a szolgákkal (servi). A törvények azonban a szabadok megkezdődő differenciálódásáról tanúskodnak, hiszen a büntetésösszegek vonatkozásában jelentős eltérések tapasztalhatók az ispánok, a vitézek és közrendűek (vulgaris) között: tinókban kifejezve 50, 10, 5. E közszabad jogállás egyik, ha nem legfontosabb kötelezettsége a hadakozás volt, de a hivatásos harcosok e közszabad rétegen belül is egy külön csoportot alkottak. A kalandozásokkal felhagyó államhatalomnak azonban messze nem volt annyi különböző, köztük gyengébb harcértékű katonára szüksége, mint azt a szabadok korábbi tömegei biztosították volna. A differenciálódás először a közszabadokat, majd a hivatásos katonák tömegeit is elérte. A cél mindig azonos volt: a katonailag kevésbé jelentős, kis, közösségi vagyonnal rendelkező szabadok megadóztatása, közösségeik hagyományos rendjének a megbontása, akár világi, akár egyházi birtokon a felettük való függelmi viszony kialakítása. E folyamat melegágyául nyilván a belháborúk, felkelések szolgáltak, amikor a harcokban alul maradó szabadok elvesztették hagyományos társadalmi kötelékeiket, s gyakorlatilag földönfutók lettek. A folyamat fordulópontja pedig I. László király uralkodása volt, amikorra először tűnik fel a nobilis-ignobilis (nemes-nemtelen) megjelölés mint társadalmi és jogi kategória, természetesen anélkül, hogy ekkor még a későbbi értelemben vett nemesség és jobbágyság kialakulásáról beszélhetnénk. Másfelől a hadiszolgálat valamifajta szabályozását, a hadiszolgálatban való részvétel gyakoriságát és hosszát merőben gyakorlati okokból is szabályozhatta a ma már pontosan nem ismert szokásjog, ami nyilván nem állhatott messze az európai és a későbbi magyarországi párhuzamok 30–40 napjától. A 13. századi törvények alapján a védekező és támadó háború közötti megkülönböztetés, a király személyes megjelenése, illetve távolléte jelentett a hadra kötelezettek számára lehetőséget terheik csökkentésére. Persze a királynak is érdekében állt, hogy anyagilag ne károsodjanak a seregben szolgálók, s a későbbi években is lehessen
számítani szolgálatukra. Így a rendelkezésre álló hadra fogható alattvalók védelme motiválta a középkori stratégia ütközeteket kerülő, a legkisebb vérveszteséggel járó megoldásokat kereső irányát, ami a késő antik, Kr. u. 4. században élt katonai klasszikus, a középkorban Magyarországon is ismert Publius Flavius Vegetius Hadügyről („De re militari”) című művében olvasható ajánlásokkal meggyőzően alátámasztható. A katonáskodó réteg szegényebbje önálló földtulajdon hiányában telepedett meg a királyi birtokon, abban a tudatban, hogy ő maga szabad ember, és utódai is azok maradnak majd. Ez a szabadság azonban az előbb említettek logikája szerint relativizálódott a 11. század folyamán, s egyfajta kötött szabadságú (Königsfrei) jogállássá degradálódott. A királyi birtokon megtelepedett milesek közszabadsága elenyészett: a korábban önként vállalt szolgálat kötöttséggé vált. Jól mutatja ezt, hogy I. László király korában a milesek helyett már az ispán fizeti a büntetést, s az őket érintő ügyekben az ispánt vetik istenítélet alá (Szent László törvénye, II. 5.). Ez ugyan minden milesre vonatkozhatott, de a várszervezetben tisztséget viselők, így a száznagyok, birtokaiktól függetlenül, tisztségeiknél fogva is jutottak jövedelemhez. Nem véletlenül I. László alatt jelenik meg a tisztségviselők megjelölésére a „jobbágy” elnevezés „valamilyen kivételezett helyzetben levő személy” értelemben, ami a későbbi században áttevődik e családok leszármazottaira is. A várjobbágy elnevezés majd a 12. század közepétől tűnik fel, az ezzel megegyező latin iobagio castri kifejezés első tagja szintén a magyar ‚jobbágy’ szóra vezethető vissza. A tisztséghez nem jutó milesek a szolgarendű várnépek jogállásához közeledtek, s – egyébként irigyelt – kiváltságuk
Kálmán király ábrázolása a nagypecsétjén



17
AZ ÁRPÁD-KOR 1000–1301
Korabeli vitéz (Boldog Zoltán rekonstrukciós rajza)



18
MAGYARORSZÁG HADTÖRTÉNETE
mindösszesen annyi maradt, hogy hadakozó várnépként álltak a várszervezet rendelkezésére. A szabadok, a liberek differenciálódását volt hivatva elősegíteni a Kálmán király-kori adó- és hadireform. A törvény a saját földjén élő libereket felmentette az adófizetés alól, vélelmezve őket, hogy teljesíteni tudják hadba vonulási kötelezettségüket. Az elszegényedő közszabadok még a 12. században is – a történetíró Freisingi Ottó tanúsága szerint – többen álltak össze és állítottak ki egy vitézt. A hospeseket (a latin vendég, ‚hospes’ szóból) pedig mai szóhasználattal adókedvezményt nyújtva ösztönözték arra, hogy részt vállaljanak a megyei haditerhekben. Ebből közvetetten az is kiolvasható, hogy a vendégek katonai tapasztalata megőrzendő értéket jelentett Kálmán király korában is a királyi hatalom számára. E folyamatról a krónikás Kézai Simon korában, az 1280-as években már nem sokat tudtak, de a hadakozás és a kiváltságolt életforma kapcsolata még ekkor is világos volt. Ezért fogalmazhatta meg Kézai Simon művében nyugati irodalmi példákat is figyelembe véve, hogy a magyarok ugyan eredetileg mind szabadok voltak, de később szolgarendűek lettek azokból, akik kellő indok nélkül nem tettek eleget a hadba hívó parancsnak.6 A közszabadok, köztük a milesek különféle fennhatóság alatt hadakoztak, de tömegeik mindenekelőtt a megyei csapatokban jelentek meg. Az istváni megyeszervezés eredményeként a megyék, illetve a várispánságok voltak azok a szervezeti keretek, amelyek az országos haderő gerincét képviselték. Erről egy 1071. évi adat elég meggyőzően tanúskodik, miszerint Jan ispán vezetésével ott találjuk a soproni várispánság csapatát Nándorfehérvárnál, az 1074-es kemeji csatában pedig Salamon 30 megyei csapata mellett három vár átálló csapatát (agmen castri), miként a mogyoródi csatában is név szerint három ispánsági csapatot említenek. A megyésispán kontingensében megjelent az ispán személyes kísérete, a várszervezet hadakozó népei, a megtelepült milesek, egyéb királyi népek hadakozói – lesüllyedt milesek és kiváltságolt szolgai állapotúak –, valamint a megye területén élő közszabadok a jogilag közéjük tartozó vendégekkel, a hospesekkel.
A vármegyei kontingensek élén a megyésispánok álltak a maguk kíséretével, familiájával,
amint azt számos, a 11–12. századra vonatkozó krónikahely is megerősíti. Éppen 1214-ből, talán egy halicsi hadjárathoz kapcsolódóan van adatunk arra, hogy az ispán hadiszemlét tartott. A várszervezetbe tartozók felett az ispán rendelkezett joghatósággal, bíráskodási jogkörrel, hiszen még a várjobbágyok sem rendelkeztek „teljes”, azaz közszabadsággal. A várakhoz tartozó birtokokon éltek a királyi várszervezet népei, akik mind kötődtek a hadakozáshoz valamilyen formában. A lesülylyedt egykori milesek, katonák megőrizték korábbi megnevezésüket, s az, hogy a hadakozó szolganépek közé kerültek, a várszervezeten belül rangnak és tekintélynek számított. Maguk a várjobbágyok így semmiképpen sem azonosíthatók a hadakozókkal, hiszen számuk sem lehetett túlságosan magas, egy-egy oklevélben egyszerre mindig csak legfeljebb tucatnyian szerepelnek együtt – meglehet, ők lehettek a tényleges tisztségviselők. Rétegük a 13. század végéig fokozatosan gyarapodott, de Zsoldos Attila eredményei szerint létszámuk még a nagyobb területű és sűrűbben lakott dunántúli megyékben, például Vasban is legfeljebb a százas létszám körül, a várispánságok egészében az 1270es évek körül pedig néhány ezer főben valószínűsíthető. Legkevésbé talán a várnépekként magyarra fordított civiles rétegük hadakozott, akik a várszervezet működését biztosították a legkülönfélébb területeken, s jó részük mezőgazdasági termelő munkát végzett. Az oklevelekben mégis találkozunk a várnépek vitézi tetteit megörökítő leírásokkal, de mindez csak annyit jelentett, hogy a hadakozásban való részvétel lehetősége előttük is nyitva állt. Különösen az erre kiváltságolt, előkelőbb várnépek részére, akik így még inkább lehetőséget, legalábbis esélyt nyerhettek arra, hogy vitézi tetteikkel feljebb lépjenek a társadalmi ranglétrán, s akár a várjobbágyok, akár a 13. századtól a szerviensek (serviens) közé emeljék ki őket. Ugyanez vonatkozik az udvarszervezetben élő királyi népekre: ott is nyerhettek olyan kiváltságot, ami feljogosította őket, hogy az ispán seregében harcra jelentkezhessenek. A várszervezet népei között a várjobbágyok álltak a legmagasabban, s nevük korábbi tisztségviselésük elhomályosulásával is vonzóvá tette kiváltságolt voltukat a többi, alacsonyabb jogállású nép számára, amit azok sokszor csak hosszas



19
AZ ÁRPÁD-KOR 1000–1301
perek árán tudtak megszerezni. A várnépbeliek szerencsés csoportjai a 13. századra még a ‚jobbágy’ elnevezést is megszerezték, a várjobbágyok jogai nélkül. Nem is hiába, hiszen a tisztségviselők a királyi adókból is részesedtek (Kálmán törvénye, I. 79.), a hivatásszerűen katonáskodó, a várakat őrző és a hadjáratokon saját lován részt vevő rétegnek pedig jó esélye volt a személyes anyagi gyarapodásra, s a szabadok, később a szerviensek közé való felemelkedésre. Az adófizetési és az ispánnak járó szállásadási kötelezettség alól is mentesültek, sőt egészen a 14. századig társadalmi megbecsültségük olyan magas volt, hogy a megyei életben a szabadok között vettek részt. A társadalmi emlékezet és jogérzék azonban soha nem felejtette el nem teljes értékű szabad voltukat, a 14. század második felében keserű pillanatokat okozva emlékeztette is őket erre, hiába hívták magukat olykor a „Szent király szabadjainak”. Nem kisebb jelentőségű volt az a gyakorlat, miszerint a 13. században
a várszervezet földjeinek eladományozása során a várjobbágyok földjeit tiszteletben tartották, s az azt használók nem váltak földönfutóvá, szemben a várszervezet alsóbb rétegeihez tartozókkal. A várjobbágyokkal együtt a várszervezet hadakozói élén állt a hadnagy (maior exercitus), akinek a mozgósítás során is fontos szerep jutott. A további tisztségviselők között a várnagy(maior castri) a várral kapcsolatos őrzési, karbantartási feladatokért felelt; az utak és határok őrei, a fe-l derítők feje az őrnagy (maior speculatorum) volt, aki nyilván csak a határszéli ispánságokban t-e vékenykedett, az őrök – a korabeli forrásokban „eur” – bírájaként, akit jövedelmek, bírságok, a beszállásolás megváltása, magtalan őrök esetében azok hagyatékból való részesedés illetett meg; a hirdetőnagy (maior precocum) a kikiáltó, hirdetői szolgálatot tevők felügyelete mellett a büntetések végrehajtásában, a börtönök felügyeletében is részt vett. Az országos sereget növelte a király testőrsége és udvari kís-é rete, a familia regis, az egyházak hadakozó népei, az egyházi mélt-ó ságviselők harcos kísérete, az et -ni kai különkormányzatok csapatai, köztük a székelyek, a 12–13. s-zá zadtól a szepesi és erdélyi szászok, a 12. században a magyarországi muzulmánok, valamint a nádor alá tartozó besenyők. Korai korsz-a kunkban sajnos csak a testőrségre maradt fenn egy utalás. Eszerint I. István fiát, Imre hercegetegyik forrásunk a „dux Ruizorum”, azaz az „oroszok vezére” megnevezéssel illeti, amit a kutatás kétféleképpen értelmez. Valószínűbb jelentése szerint a testőrség varég tagjainak – orosz, varég – etnikumára utal, de nem zárható ki, hogy egyszerűen az o-r szágban (például a mai szlovák-i ai Oroszváron) letelepített oroszok feletti hatalmat tükrözi a term-i nus. Az előbbi értelmezést erősíti a királyi központoktól nem meszsze feltűnő Kisoroszi helynév, illetve az a középkorban is általánosan megfigyelhető törekvés, miszerint
Imre herceg képe Thuróczy János krónikájában (Fakszimile)



20
a testőrséget lehetőleg idegen, így megbízhatónak tekintett etnikummal igyekeztek feltölteni. Végül nem lebecsülendő, olykor döntő szerep jutott
a belharcokba, így például a Salamon király és a hercegek közötti harcokba beavatkozó külföldi segédcsapatoknak.
Határvédelem
A várszervezet egy sajátos típusát jelentették a határvármegyék, határispánságok, az Árpád-kori magyarországi közigazgatás egyik legvitatottabb szervezete. Latin neve (marchia, confinium) csak ritkán s leginkább a törvényekben (Szent László törvénye, II. 15–17.,Kálmán törvénye, I. 36., 76–77., 82.) fordul elő. Megítélésük sze-m pontjából kulcskérdés, hogy ispánjuk, a ha-tá rispán a megyés ispán joghatósága alatt állott-e vagy közvetlenül a királytól függött, hiszen jogi értelemben határispánság, határispánok tula-j donképpeni létéről csak akkor beszélhetnénk, ha igazolni lehetne – nyugat-európai mintára – a közvetlenül a királytól való függést. Ez jelen-te né a határ mellett fekvő vármegye és a tulaj-don képpeni határispánság közötti különbséget, ami leginkább a Duna–Száva köziszerémségi marchia esetében tűnik igazolhatónak. Ennek neve a pécsi püspökség egyik főesperessége nevében élt tovább, de magában álló szervezetként a határispánságok igen korai és csak kivételesen életre hívott gyakorlatára utal. Ez felölelhette a későbbi Szerém megye és Valkó megye keleti felét. Nem lehetetlen, hogy a „Sebes marchio” megnevezés (1039) egy nyugati, Moson vagy Nyitra központú határispánságra utal, hiszen feltételezhető, hogy az országon átvezető nemzetközi hadiutat északon és délen is egy-egy külön elnevezéssel rendelkező, katonailag kellően megerősített határterület védte. Ugyanakkor a kutatás tisztázta, hogy a nyugati határhoz közeli, főleg a Vág mentén kialakított, később megszűnt és vármegyékbe olvadt várispánságok (Borsova, Bolondóc, Galgóc, Szolgagyőr, Sempte stb.), vagy éppen délen, a Dráva–Száva közén (Garics, Gerzence, Marócsa) nem tekinthetők a megyés ispán joghatósága alól kivett határispánságoknak, hanem határőrfeladatokat ellátó, megyei háttér nélküli várispánságokként jellemezhetők. Hasonlóképpen a soproni ispán alá is tartozhatott ilyen típusú várispánság, például Babót, talán Kapuvár és Locsmánd. A határispánságok népei
között megtaláljuk az őröket, lövőket, élükön az ispáni hatalmat képviselő őrnaggyal. Eltérően a többi ispánság szervezetétől nem voltak tizedekbe és századokba szervezve, ugyanakkor jogállásukat tekintve várnépbeliek (civiles) voltak. A törvények alapján nemcsak az ország határainak katonai védelme és a hírszerzés, hanem a külkereskedelmi forgalom (például ló-, ökörkivitel) ellenőrzése is feladataik közé tartozott. II. Konrád német császár 1030. évi magyarországi hadjárata óta rendelkezünk írásos adatokkal a nyugat-dunántúli határvédelmi rendszerről. A határvédelem kihasználta a dunántúli erdősségeket, mocsarakat, folyókat, így a Rába, Rábca, Lapincs, Zala és Mura nyújtotta természetes védelmi vonalakat. Az országba vezető hadiutakat úgy vezették, hogy azok jól védhető, az útra merőleges, favázas sáncokkal megerősített átjárókon, úgynevezett kapukon (porta) vezessenek át. Így találjuk meg Vereckénél az orosz kaput, a Poprád folyónál és Sárosban a lengyel kapukat vagy a Dunántúlon Kapuvárnál és Radkersburgnál a német kapukat. A határvidéken, és nem csak a Dunántúlon, nagy kiterjedésű területeket, az úgynevezett gyepűket (indagines) hagytak lakatlanul, illetve ritkán lakottan, s az azokon átvezető utakat ellenséges támadás esetén elárasztással, földakadályokkal vagy éppen torlaszokkal könnyen átjárhatatlanná tudták tenni. A határvédelem számos ponton mélységében is tagolt volt, az utakat több ellenőrző ponton vezették át, mint például Somogyban. Erdélyben a tartományt az ország középső területeitől elválasztó Meszes-hegységen is létesítettek a 12. század végére egy római romokat hasznosító kaput. De ugyanígy a Pettau felől érkező olasz út (via Latinorum) első sáncolására még a Mura folyónál került sor, Regedénél, míg a Fölöstöm irányából vezető német utat (Via Theutonica) a Lapincs folyónál védték, majd a két út találkozása után Vasvárnál újabb ellenőrző ponton haladt át, hogy ezután akadálytalanul vezessen az ország szívébe, Veszprémbe és Székesfehérvárra.



21
AZ ÁRPÁD-KOR 1000–1301
A sáncok az ország központjából a Hegyháton, az Őrségen és a Mura-vidéken keresztül Stájerországba, azon túl pedig az Észak-Itáliába vezető utat védték, a két sánc között terült el a tényleges gyepű, ahol csak az őrök laktak, ennek központja a történeti Őrség. Az északi út a Lajta-vidéki majd a kapuvári sáncokon haladt át, míg a Balatontól délre Pécs irányába haladó sáncok az ország délnyugati részét védelmezték. A gyepűhatárok, a „gyepűelve” alakulását és változását az ide vonható helynevek segítségével próbálja rekonstruálni a kutatás, így a ‚Gyepes’, a szláv ‚Preszeka’, a német ‚Hag’ nevek térképre vetítésével. A német hadjáratokkal szembeni eredményessége a magyar határvédelmet jól szervezettnek mutatja, s mivel alapvetően nyugati ellenfelek ellen épült ki, valószínűsíthetően alapjait a Lech-mezei csatát (955) követő évtizedekben, de legkésőbb a 11. század első évtizedeiben vetették meg. A határvédelem súlypontja csak a 13. századtól tevődött át a várakra, bár Pozsony már a 11. században kivételes jelentőségű határvárként lép elő a forrásokból. A védelem a várak kiépülése után is a gyepűk és kapuk ellenőrzésére kirendelt határőrnépekre támaszkodott. Ezek leginkább könnyűfegyverzetűek voltak, akik nehéz terepviszonyok között is könnyen
mozogtak, s elvégezték a szükséges felderítést, határőrizetet (speculatores). Az országos gyepük vonala maga is változott, ahogy a településhatár is a népesség gyarapodásával a Kárpátok felé tolódott, míg ezzel ellentétben a magyar–német határon kelet felé mozgott, a 10. századi Enns vonalától a Lajta és Lapincs vonaláig, ahol az 1043. évi magyar vereség után évszázadokra megállapodott. Így érthető, hogy legelőször az osztrák–magyar határ vonala rögzült, miként egy 12. századi szentföldi zarándok útleírásában említették: „a Fischának nevezett víz közepén kezdődik Magyarország”. Másutt a Kárpátok lakatlan vonulatában azonosítottak egy sokáig természetesen fiktív határt, miként arról Anonymus is megemlékezik, s amit a későbbi, 14. századi oklevelek anakronisztikus módon visszavezettek a 11. századi szent királyok korára. A Kárpátokon túlra való terjeszkedés a leglátványosabban a 11. században a morva határvidéken, a 13. században pedig a Kunok földje, a későbbi Havasalföld felé dokumentálható. Az Árpád-korban az ország számára a legkritikusabb határszakasz mindvégig a nyugati volt, amit csak még fontosabbá tett az a tény, hogy a településhatárok itt értek össze a legkorábban. Ez is magyarázza a 13. század kezdete óta szinte szakadatlan osztrák– és morva–magyar határvillongások sorozatát.
A vasvári sánc rekonstruált kapuja



22
MAGYARORSZÁG HADTÖRTÉNETE
BÉLA KIRÁLY ÉS ISTVÁN – BELHÁBORÚK ÉS KÜLHONI HADJÁRATOK A 11. SZÁZADBAN
III. Ottó a trónon (Illusztráció a Registrum gregoriiből)
A közép-európai hatalmi struktúra keretei az Ottók és különösen III. Ottó uralkodása (983-től német király, 996-tól császár, †1002) alatt kialakultak, majd a következő évszázadokra állandósultak. A cseh fejedelemség a német császár hűbéreseként betagozódott a birodalomba, s nem meglepő módon 955-ben segédcsapatuk részt vett az augsburgi ütközetben. A teljes szuverenitást a német császár csak Magyarország számára adta meg, amit István koronázásához (1000/1001) kinyilvánított császári hozzájárulása szimbolizált. Igaz, a németek a birodalmi beavatkozás jogát és jogosságát az egész 11. század folyamán fenntartották és igyekeztek is azt gyakorolni, amit elősegített, hogy
az ország nyugaton közvetlenül határos maradt a birodalommal. Hasonlóképpen fenyegető nagyhatalomként lett az új Magyar Királyság szomszédja a Bizánci Birodalom. A Makedón-dinasztia (867–1056) császárai és hadvezérei katonai sikerek sorozatával foglaltak vissza korábban elvesztett területeket a Balkántól Dél-Itáliáig. II. Baszileiosz halála után, a 11. század közepére azonban a birodalom túljutott hatalma csúcspontján, s ekkortól leginkább a dunai határ védelmére koncentrálta erőit. Annál hevesebben került szembe Magyarország az Adriai-tenger partján a 11. század végétől a bizánci érdekekkel, de még inkább a német birodalmi hűbért hasonlóképpen elkerülő velencei városállammal. A velencei–magyar szembenállás és balkáni vetélkedés az egész Mohács előtti korszakot váltakozó intenzitással jellemezte, ami később az oszmánellenes együttműködést is megterhelte. A 11. század végétől a korábbi bizánci területek már inkább a magyar terjeszkedő politika terepéül kínálkoztak, miként a Keleti-Kárpátokon túli területek is, amelyek Kijev, illetve az utódfejedelemségek, Halics és Vlagyimir fennhatósága alá kerültek, majd a kelet-európai sztyeppéről érkező nomád törzsek, a besenyők, később a kunok szállásterületéül szolgált. A magyar uralom a Kárpát-medencében a konszolidáció és a modernizáció korábban nem tapasztalt korszakát indította el, ami Kelet-Közép-Európában eddig példátlanul hosszú, mintegy hat évszázados politikai stabilitást eredményezett. A korábbi több központú, törzsi területekre épülő hatalomgyakorlás a csehekhez és lengyelekhez hasonlóan utat



23
AZ ÁRPÁD-KOR 1000–1301
engedett egy, az egyeduralmat megszerző dinasztia hatalmának kialakításához, amit az ezredfordulót követő évtizedekben a világi és egyházi központok, Székesfehérvár, Esztergom és a püspöki székhelyek kiépítése szimbolizált. Az államalapítás a térségben együtt járt a kereszténység felvételével, ami nem egyszerűen az uralkodó elitnek és a
dinasztiáknak nyújtott lehetőséget egyeduralmának megteremtéséhez az új ideológia jegyében, hanem az új államalakulatok legitimációjának is legfontosabb forrásává vált. Ennek révén tagozódtak be a keresztény népeknek a két római, a német és a bizánci császár által megjelenített társadalmi és kulturális közösségébe.
Magyar–német háború I. István király korában (1030)
I. István (uralkodott 997–1000/ 1001–1038) uralkodásának legmeghatározóbb első évtizedei mentesek voltak a külső támadásoktól, ami az ország új belső rendjének kialakítását nagyban megkönnyítette. A király közeli rokonsága a német császárral, II. Henrikkel (uralkodott 1002/ 1014–1024) minderre megfelelő garanciát nyújtott, miközben a császár is élvezte a magyar király semlegességét keleti, elsősorban lengyel földi hadjárataiban. Mindez megváltozott a száli ház 1024-ben trónra lépő első királya, az augsburgi csatában életét vesztő Vörös Konrád közvetlen leszármazottja, II. Konrád uralma (uralkodott 1024/1027–1039) alatt.
A támadás közvetlen okát csak találgatni lehet, de a keleti események összefüggésében nem nehéz elhelyezni azt egy formálódó új birodalmi stratégiában. A III. Ottó-kori univerzális keresztény birodalom eresztékei meglazultak, s a csatlakozó hatalmi központok Velencétől Karintián át a csehekig és lengyelekig függetlenedni próbáltak a birodalomhoz fűződő kapcsolatukban. Ebben az összefüggésben a Lajta és Fischa folyók közötti bajor területek magyarok általi háborgatására vonatkozó bajor panaszok megértő fogadtatásra találhattak a császári udvarban, ahol a lengyel fronthoz hasonlóan a fegyveres megoldás mellett dönthettek. Ám amíg a lengyel háború a lengyel király, II.
Mieszko (uralkodott 1025/1031–1034) teljes vereségével végződött, aki lemondani kényszerült frissen elnyert királyi címéről és a korábban megszerzett Lausitzról, továbbá az ellenszegülő cseh herceg is teljes kapitulációra kényszerült, a magyar front másként alakult. Konrád legközelebbi tanácsadója az elhunyt császár testvére, Brúnó augsburgi püspök
II. Henrik koronázása



24
MAGYARORSZÁG HADTÖRTÉNETE
(†1029) lett, aki már korábban is szembehelyezkedett a II. Henrik által képviselt magyarbarát politikával. Hasonlóképpen ütköztek a német és magyar érdekek a velencei fronton, ahol Orseolo Ottó dózse (Ottone, uralkodott 1009–1026) felesége I. István név szerint nem ismert nőtestvére lett, az ő fiuk, Péter pedig 1038tól magyar király. Végül reális, de szintén pontosan nem ismert nézeteltérés forrása lehetett a bajor hercegség öröklésének joga, ami Gizella királynén keresztül Imre herceget is a cím várományosai közé emelhette. Annyi bizonyos, hogy a feszültség első jelének az tekinthető, hogy 1027-ben egy német, magukat zarándokoknak mondó csapatot, köztük a császár követét a magyar király nem engedett át országán Bizánc felé. Az 1030. évi hadjáraton nemcsak a császár vett részt lotaringiai segédcsapattal, élükön Henrik, lotaringiai gróffal, hanem a következő évi békekötés kapcsán Konrád 14 éves fia, a későbbi III. Henrik (uralkodott 1039/10461056) is megjelent a helyszínen, első politikai szerepléseként. A hadjáratról annyit tudunk, hogy a császár 1030. június 21-én még a Duna menti Niederaltaich monostoránál tartózkodott, ami bizonysága annak, hogy a támadó sereg – hasonlóan a német hadjáratok nagy többségéhez – a Duna vonalát követve tört be az országba, miközben Regensburgig hajókat is használtak. A hadjárat során a németek mélyen behatoltak a Dunántúlra, de utánpótlási nehézségeik miatt mint többször is a 11. század folyamán – július derekán a Rába folyó vonalánál kénytelenek voltak viszszafordulni. A magyar hadvezetés nyilván helyesen mérte fel a magyar seregek korlátozott harcértékét és bölcsen kivárta, amíg a németek utánpótlása elfogy. Ekkor lendültek támadásba a magyar lovasok, s a visszavonulókat menet közben sikerült annyira
meggyengíteniük, hogy Bécsnél bekerítették és fogságba ejtették a császári sereget. E győzelem a magyarok 11. századi hadtörténelmének egyik legnagyobb sikere, ami a közel azonos időben történt lengyel és cseh katonai vereségekkel összehasonlítva nyeri el igazi súlyát. A békekötés eredményeként a Lajta és a Fischa közti terület feletti uralom ismét a magyaroknak jutott. A Fischától keletre eső terület újabb vélemények szerint már a hadjáratot megelőzően is Magyarországhoz tartozott, így a területi nyereség a Dunától északra, a Morva és Thaya (Dyje) folyók vidékén keresendő.
II. Konrád fiával, III. Henrikkel egy 1130 körüli kéziratban



25
AZ ÁRPÁD-KOR 1000–1301
Német–magyar háborúk a 11. században



26
MAGYARORSZÁG HADTÖRTÉNETE
Magyar–német fegyveres konfliktusok Aba Sámueltől Salamonig (1041–1058)
A magyar–német háborúk I. István halála után akkor vettek új lendületet, amikor Péter (uralkodott 1038–1041 és 1044–1046) elűzött magyar királyként megjelent 1041 októberében Regensburgban és segítséget kért riválisa, Aba Sámuel ellen. III. Henrik császár – nem is alaptalanul – lehetőséget látott arra, hogy az I. István halála után politikai válságba került Magyarországra kiterjessze befolyását, s tíz év alatt öt hadjáratot vezetett oda.
A német sereg 1042. augusztus 29én már Regensburgban volt, majd szeptemberben a Duna északi partját követve Hainburgig és Pozsonyig jutott, 1043-ban a Duna másik partján próbálkozott, míg végül 1044-ben a németeknek – köztük cseheknek és az osztrák őrgróf csapatainak – sikerült Sopron irányában átjutniuk a magyar határvédelmen, majd a Kapuvárnál táborozó magyar sereget kivetve állásaikból Győr felé törtek előre. Ehhez azonban magyar segítséggel meg kellett kerülniük az erősségeket és át kellett kelniük a Rábcán. Feltehető, hogy Sopron elérése után a védművek ostroma megosztotta és lelassította a németeket, s már nem az egész seregük jutott el a Rábáig. Ugyanakkor a rábai átkelésben a németeket nem akadályozták, akár Árpásnál, akár – miként újabban javasolták – Gyirmótnál történt, s július 5-én nyílt csatában legyőzték Aba király seregét Ménfőnél. Úgy tűnik, hogy 1044-ben egy viszonylag kis birodalmi sereg aratott győzelmet a magyarok felett. Persze nem lehet tudni, hogy a német győzelem menynyiben volt köszönhető a kiadós, az íjakat használhatatlanná tevő esőnek, az Aba oldalán felvonult magyarok árulásának, s mennyiben a jobban felkészült és felfegyverzett, taktikailag fegyelmezettebb birodalmi csapatoknak. Ugyanakkor az Aba táborában megjelenő püspökök nagy száma arra utal, hogy a magyar sereg jelentős volt, maguknak a főpapoknak is kötelezően meg kellett jelenniük az országos seregben, a generalis exercitusban. III. Henrik a csatamezőről a magyar királyok szakrális központjába, (Székes) Fehérvárra vonult, s személyesen helyezte vissza védencét, Pétert a hatalomba, visszaadván neki a még III. Ottó császártól származó és I. István k-i rály denárján is ábrázolt magyar királyi lándzsát.
Péter magyar király menekülése (Képes krónika)



27
AZ ÁRPÁD-KOR 1000–1301
A német császárt 1045-ben ismét Fehérváron találjuk, ahol a királyi lándzsa magához vételével hűbérbe vette az országot, de ennek ellenére Pétert belső ellenzéke már a következő évben megbuktatta. E harcok során elveszett Magyarország 1030. évi területnyeresége, s a magyar–német (osztrák) határ a Lajta folyó vonalán évszázadokra állandósult. Péter király halála, 1046 után I. András király (uralkodott 1046–1060) idején az ország előkelői átmenetileg egységesen szálltak szembe a német hatalmi törekvésekkel. Először a császár, III. Henrik nagybátyja, Gebhard regensburgi püspök (1030–1060) tört be 1050ben az ország határszéli részébe és nagy zsákmányt ejtett. A magyarok röviddel Gebhard távozása után benyomultak az Aba által 1043-ban III. Henriknek átengedett, utóbb Neumark elnevezés alatt új határgrófsággá emelt területre. Hainburgot 1050. szeptember 22-én éjjel váratlanul megtámadták, nyílzáport zúdítottak a minden oldalról körülfogott német táborra, ahonnan a németeknek csak egy hét elteltével sikerült a magyarokat elűzniük. A német megtorló támadás nem is váratott sokat magára: 1051 nyarán megindultak a német fegyveresek szárazföldön és vízen
egyaránt. III. Henrik a Magyarországgal keletkezett konfliktust nemzeti és vallási ügynek állította be, s mint írta: „a császári tekintély ellen fellázadt magyarok kevélységét megtöri és őket a keresztény vallásra visszatéríti“.7 A német sereg 1051 júliusában Regensburgnál gyülekezett, ahova augusztus közepén maga Henrik is megérkezett. Ott voltak a bajorok, szászok, frankok, svábok, továbbá a burgundok, lombardok, karantánok, lengyelek, csehek; megjelentek a birodalmi hercegek, őrgrófok, püspökök és apátok hűbéreseikkel együtt. Úgy látszik, nem igen vetettek számot azzal, hogy minél nagyobb egy sereg, annál nehezebb megszervezni az utánpótlását, s következésképpen annál sebezhetőbb. A sereg a Duna jobb partján kezdte meg előnyomulását a magyar határ felé, és szeptember első napjaiban Hainburg alatt ütött tábort. Az év nyara igen esős volt, így a Lajta, Fertő, Hanság, Rábca és a Rába vidéke az esőzések, valamint a magyarok védőintézkedései, a gátak átvágása folytán teljesen járhatatlanná vált. A német támadás két irányba indult meg: a sereg kisebb része a Henriknek 1041-ben behódolt I. Megújító Bretiszláv cseh és III. Welf karintiai herceg vezérlete alatt, a Duna bal
Aba Sámuel magyar király seregének veresége a ménfői csatában (Képes krónika)



28
MAGYARORSZÁG HADTÖRTÉNETE
partján a Vág, Nyitra, Garam folyók közötti területet támadta. A német fősereg a császár vezetésével a Zala folyó forrásvidékén tört be az országba, megkerülve a délnyugat felé is kiépített sáncokat. A nagy kerülőnek persze kétségtelenül megvolt az az előnye, hogy így a német fősereg elkerülte a számukra legkritikusabb határszakaszt, hiszen akkoriban a Fertő és a Duna–Rába közti terület sokkal mocsarasabb, vízben gazdagabb volt, mint napjainkban; a Fertő és a Mura közt elterülő Stájer-Alpok erdőségei pedig sokkal mélyebben benyúltak az ország területére. A német kudarc oka azonban részben a nagy kerülő által előállt időveszteségben jelölhető meg. A kiinduló pontot képező Hainburgtól a
főerők célpontjának tekinthető Fehérvárig Győrön át 160 km, Sopronon át 250 km, ám a ténylegesen követett ú-t vonalon, Karintián át csak a Muramenti országhatárig majdnem 300 kilométert, ahonnan Fehérvárig még további 220 kilométert kellett volna megtenni. Nem tudjuk, hogy a császáriak elértek-e Fehérvárig vagy annak komoly ostroma nélkül kényszerültek visszavonulni. A magyarok úgy védekeztek, mint 1030-ban: maximálisan kihasználták a nyugati határszél természetes, vizek és mocsarak nyújtotta lehetőségeit. A felperzselt föld taktikáját alkalmazva komoly ellátási problémát idéztek elő a császári seregben, amit Benno, a korábban Magyarországon át szentföldi zarándokutat megtett, később szentként tisztelt osnabrücki püspök (1068–1088) életírása is megörökített. Ehhez a hadjárathoz kapcsolódik a magyar középkori történetírás egyik legismertebb története, ami azt meséli el, miként csapták be a magyar fe-l derítők Gebhard püspököt. A hagyomány szerint a magyarok elfogták a császári hírvivőt, s az elkobzott levelet egy másikkal pótolták. A hamisított l-e vélben Gebhardnak ura, III. Henrik nevében tudomására hozták, hogy a császári parancs értelmében azonnal forduljon vissza Németországba. A történet szerint miután Gebhard püspök engedelmeskedett a parancsnak és visszatért, az utánpótlást szállító hajókat pedig megsemmisítette – noha a közel korabeli német forrás hajókról nem, csak szekerekről tud –, a magára maradt császár is kénytelen volt hazaindulni. Közben átvonultak a Vértes hegységen, ahol fejvesztett menekülésük közben a magyar néphagyomány szerint eldobálták pajzsaikat, fegyverekeit, amiről a hegység a nevét nyerte volna. A 13. században Kézai Simon még a Győrtől 20 kilométerre fekvő Bárs-o nyos helynév eredetét is erre az eseményre vezeti vissza, mondván, hogy a menekülők bársonypárnáikat is szétszórták. A történet novellisztikus átalakításának ténye azonban a magyar krónikás szövegében egyérte-l mű, s a hadjárat leírása erősen a meseszövés ir-á nyába fordult. Érdekes, hogy a hősi epika párjai az
III. Henrik császár (Képes krónika)
AI. Szent István király dénárja, a királyi lándzsa képével



29
AZ ÁRPÁD-KOR 1000–1301
András király idézőpecsétje
ellenfél táborában is megszülettek, amit csak a valóban rendkívüli körülmények magyarázhatnak. A hadicsel részletes leírása, a levélből való – nyilván fiktív – idézetek mind tudatos szerkesztést mutatnak. Nem kevésbé csökkenti az egykorúság lehetőségét annak leírása, hogy a magyar király által a visszavonulás fejében átadott bőkezű élelmiszersegélybe a németek belehalnak, mintegy halálra eszik és isszák magukat. A történeti érvek közül a levélküldés hitelességének és sikerének maga Gebhard személye mond ellent a legnagyobb súllyal, aki a térséget és a birodalmi bürokráciát, magát a császárt is közelről ismerő személy volt. Noha nagyobb érdeklődést mutatott a katonáskodás, mint az egyházi dolgok iránt, nehezen képzelhető el, hogy egy ilyen átlátszó csellel meg lehetett volna téveszteni. A magyar krónikások minden bizonnyal túlzó leírásában Bodajktól kezdve a visszavonulás már valóságos futássá változott át. Abdánál a Rábcán fából épített híd vezetett át, amelyet a bal parton épített komoly hídfő védelmezett. A hídtól kétoldalt a part hosszában földből és cölöpökből készült sánc húzódott. A Győr mellől elindult német sereg három részre tagolva közeledett a Rábca felé. Az
elővéd válogatott burgundi, szász és lengyel fegyveresekből állott; aztán következett a sereg zöme Henrik parancsnoksága alatt, s végül az utóvéd, hogy az üldöző magyarokat távol tartsa. Innen háborítatlanul folytatták útjukat Hainburg felé, ahova október 25. táján érkeztek meg, november 12-én pedig ismét Regensburgban találjuk a császárt. Nem szabad elfelejteni, hogy a hainburgi indulástól az oda való visszaérkezésig eltelt félszáz nap elég volt a sereg készleteinek teljes feléléséhez, még ha közben jutottak is részleges pótláshoz. Érdekes, hogy a hainburgi Szűz Mária-egyháznak tett császári adomány forrásaként a magyar határvidéken szerzett zsákmányt jelölik meg, ami ismét ellentmondani látszik a teljes német vereségről tudósító magyar híradásnak. Lehet, hogy túloz a hadtörténész Bánlaki Breit József, amikor az ütközetet és a győzelmet az 1812. évi híres francia–orosz küzdelem (Borogyinó) megfelelőjének tekinti, de a magyar függetlenség szempontjából mindenképpen meghatározó jelentőségű katonai sikerről volt szó. Az 1051-es győzelmet ténylegesen a következő évi pozsonyi diadal koronázta meg. Az 1052. évre elhatározott hadjárathoz Henrik az előző évinél kisebb, de élelmiszerrel bőven ellátott és a célnak megfelelően ostromgépekkel is felszerelt sereget gyűjtött egybe Regensburg táján, majd július közepén a Dunán elindulva 20-ára Passauba ért, a hó végén pedig Magyarország határára. Hadműveleti terve és legközelebbi célja Pozsony elfoglalása volt, amiért is a város alá érkezve hajóival horgonyt vetett, seregével pedig nyomban hozzálátott a város ostromlásához. Ugyanakkor Pozsonyból, amelyet Henrik 1042ben még ellenállás nélkül elfoglalt, időközben erős vár lett, amely szívós
III. Henrik császár Pozsony várát ostromolja (Képes krónika)



30
MAGYARORSZÁG HADTÖRTÉNETE
ellenállást fejtett ki. A védők közül a korabeli feljegyzéseknek köszönhetően többek nevét ismerjük. A német csapatok meg-megújuló rohamainak sikeresen ellenállt a vár, sőt a védősereg gyakran ki-kicsapott az ostromlókra. A város ostroma mindvégig sikertelen maradt, mivel a Dunán horgonyzó hajókat a magyar krónikás feljegyzése szerint egy Zotmund nevű magyar búvár meglékelte, azaz harcképtelenné tette. A hadiesemények meghatározó elemei a dunai teherszállító hajók voltak, amelyeket a visszaindulás előtt általában elsüllyesztettek, mint arra 1074-ben is sor került. A magyarok ez évi hadicseléről, a hajók elsüllyesztéséről a német források nem tudnak, ami miatt persze kategorikusan még nem tagadhatjuk megtörténtét, de kétségeinket megnöveli. Valószínűleg azoknak van igazuk, akik úgy vélik, hogy a hajók elsüllyesztésére a hadjárat befejezése adott alapot, s azokat maguk a németek süllyesztették el, mivel a folyásiránnyal szemben, harci körülmények között nem kísérelték meg a vontatást, inkább sorsukra hagyták, használhatatlanná tették a hajókat, hogy az ellenfél azokat ne tudja megszerezni. Zotmund búvár bravúrjának a megfogalmazása nagy valószínűséggel az eseményekhez képest jóval későbbi krónikás tollából származik, aki a német hajók elsüllyesztésének rövid, évkönyvszerű híradását kommentálhatta és bővíthette egy fiktív haditetté. A pozsonyi csatához kapcsolódik az a momentum, amikor első ízben magyar földre lépett a római pápa. A német származású, korábban touli püspök IX. Leó pápa (uralkodott 1049–1054) augusztus végén vagy szeptember elején érkezett Henrik táborába, hogy személyesen járjon közbe a béke érdekében a német császárnál, igaz, ekkor még sikertelenül. Az ostrom még szeptember végéig tovább folyt: a hazai történeti források egybehangzó állításai szerint összesen nyolc hétig,
szeptember végéig tartott; míg október 7-én Henriket Regensburgban találjuk Leó pápával együtt. A magyarok helyzetét a következő évben tovább erősítette, hogy a császár két leghívebb támogatója, Gebhard püspök és Konrád bajor herceg (uralkodott 1049–1053, †1055) szembefordultak egymással. A császár és a birodalmi gyűlés Gebhardnak adott igazat, az idézésre meg nem jelent Konrádot pedig 1053 áprilisában megfosztotta birtokaitól, és azokat a császár saját fiának, a hároméves Henriknek (1053-tól társkirály, 1056-tól IV. Henrikként király, 1084–1105 császár, †1106) adományozta. A császár viselkedése komoly felháborodást idézett elő az egész birodalomban; Konrád herceg előbb Karintiába, majd Magyarországra, menekült András királyhoz, aki fegyveres segítséget nyújtott neki. A magyar katonai sikereket I. András diplomáciai előnnyé igyekezett változtatni, s a király követei valószínűleg az 1056. évi szeptemberi goslari birodalmi gyűlésen nőül kérték hároméves Salamon fia részére III. Henrik kilencéves leányát, Juditot. A végleges béke megkötését a császár 1056. október 5-én bekövetkezett halála hiúsította meg. Korántsem végleg, mert 1058 szeptemberében Henrik özvegye mint régens-császárnő fiával, IV. Henrikkel Magyarország határához utazott, és a Morva-mezőn (Marchfeld, illetve Moravské pole) ünnepélyesen átadta leányát az őt nagy pompával fogadó András királynak. E házasság a magyarországi német befolyást és beavatkozást még közel egy fél évszázadra meghosszabbította, hogy azt majd végérvényesen az invesztitúraküzdelmek tetőzése szüntesse meg. A császár és a pápa közötti nemzetközi konfliktus Magyarországon Salamon trónra léptével belpolitikai színezetet kapott, s leginkább Géza, illetve testvére, László, valamint a német támogatást élvező Salamon közötti trónharcként jelent meg.
GÉZA, LÁSZLÓ ÉS SALAMON HARCAI (1058–1096) – KÖZÖS HARCOK A BETÖRŐ NOMÁDOK ELLEN
A gyermek Salamon trónra jelölésével, majd trónra lépésével a magyar történelemben addig példa nélküli politikai helyzet állt elő. I. Andrásnak testvére, Béla pártját is meg kellett nyernie
ahhoz, hogy saját hatalmát megszilárdítsa, majd pedig fiának biztosítsa a trónt. Ebből a célból hívták életre 1048-ban a korabeli nemzetközi, így a közép-európai politikai gyakorlatban nem



31
AZ ÁRPÁD-KOR 1000–1301
illetve király 1061-től és 1085–1102), de ennek ellenére is alulmaradt a lengyel segítséget élvező Béla herceggel szemben, s rövidesen meghalt. Salamont ekkor IV. Henrikhez menekítették, aki eleget is tett szövetségesi kötelezettségeinek: 1063 nyár végén nagy sereggel helyezte Salamont a magyar trónra Fehérváron. A hercegek elmenekültek, de 1063 végén ismét lengyel katonai segítséggel megjelentek. Salamon apjához hasonlóan kompromisszumra kényszerült, s a belpolitikai helyzet megoldásaként újra a hercegség, azaz a dukátus intézményének a megújítása kínálkozott, amit ezúttal I. Béla két fia, a két későbbi király nyert el: Géza a nyitrait, László pedig a biharit kapta.
A király és a hercegek együttműködésének évei
A dukátus első évei 1063 és 1071 között a békés együtt kormányzás jegyében teltek. A király együtt hadakozott a hercegekkel a betörő besenyők, illetve Bizánc ellen (1071, 1072). László hercegként először 1068-ban lépett hadvezérként színre. Ekkor
Salamon király Lászlóval és Gézával együtt az országra törő nomádok ellen vonult hadba, s az erdélyi Déstől dél-keletre fekvő Kerlésnél, későbbi irodalmi nevén Cserhalomnál fényes győzelmet arattak felettük. A csata a leányrablási jelenettel
Béla herceg, a később I. Béla párviadala lengyel földön (Képes krónika)
ismeretlen hatalommegosztás intézményét: a hercegséget, latinosan a dukátust (ducatus). Az ország egyharmadát érintő dukátus területe kétségkívül kiterjedt az ország távolabbi, nem túl sűrűn lakott területeire, de voltak stratégiailag nem jelentéktelen részei is, mint például Nyitra és Bihar megye. Kérdés, hogy ide tartozott-e a Dél-Dunántúl (Pécs–Tolna térsége) vagy éppen az al-dunai (Keve, Krassó) terület, amelyek feltűnően sokszor fordulnak elő a magyar krónikában, s ezeket a későbbiekben cserélték volna el az előbbieknél mégiscsak jelentéktelenebb nyitrai területre. A hercegi székhelyek létrejötte ugyanakkor nyilván közrejátszott a nevezett területek fontosságának növekedésében és az ottani későbbi püspökségek megszületésében. Persze, maga Nyitra sem tekinthető jelentéktelen erősségnek, hiszen korabeli, nem is beszélve honfoglalás előtti, katonai értékét igazolja, hogy 1074-ben ellenállt Salamon, 1108-ban pedig V. Henrik német király (uralkodott társkirályként 1099-től, német-római császárként 1111–1125) szövetségese, Szvatopluk cseh fejedelem (uralkodott 1107–1109) ostromának, valamint erre vezetett Morvaország és Lengyelország felé a kereskedelmi és hadi út. 1048-ban a Lengyelországból másfél évtizedes száműzetés után visszahívott Béla herceg került a dukátus élére, aki számára ez megfelelő hatalmi bázisul szolgált az egyeduralom megszerzésére 1060-ban. Ebben az évben I. András a német segítség mellett cseh katonai segítséget is kapott vejétől, Vratiszlávtól (morva herceg 1054–1056 és 10581061, majd II. Vratiszlávként cseh fejedelem,



32
MAGYARORSZÁG HADTÖRTÉNETE
a középkori magyar történeti irodalom legkedveltebb és falképeken legtöbbet ábrázolt epizódja lett, miközben a krónika leírásának történetisége meglehetősen bizonytalan. Betörő nomádokként a magyar krónikák a kunokat nevezik meg, de a történészek inkább a besenyőkre és úzokra gondolnak. Tudjuk, hogy a besenyők nyugatra irányuló vándorlása éppen az
1020-as években gyorsult fel, miután bizánci és kijevi ellenfeleik több súlyos vereséget mértek rájuk. Az 1030-as évekre a kazah sztyeppén már a kunok szerzik meg a hatalmat, nyugatra szorítva az úzokat és előttük a besenyőket. A kunok nyomására az 1030–1040-es évekre az úz, oguz törzsek nyugati részei is kiszorultak a sztyeppéről, és szállásterületük Kelet-Európába tevődött át. 1054-ben kerültek először szembe az úz törzsek a Russzal (Kijevi Nagyfejedelemség), de 1060-ban az egyesült orosz erők vereséget mértek rájuk, aminek következtében az úz törzsek Moldva felé szorultak ki. Az orosz és a bizánci kútfők híradásaiból valószínűsíthetően az 1060–1070-es években Moldvát az úz törzsek tartották kézben. Besenyő töredékek 1068ban élhettek ugyan Moldvában, de leginkább
úz fennhatóság alatt. Ez magyarázhatja, hogy a besenyők ellenséges betöréseiről a 11. század végén íródott Szent István-legenda is megőrzött egy híradást, ami közvetve ismét azt erősíti, hogy Lászlónak a kerlési csatában a Moldva felől betörő besenyők és úzok lehettek az ellenfelei. A magyar krónikások általában kunokat említenek, de a kunok megjelenéséig a „kun” névnek nem volt etnikai tartalma, általános értelemben a nomádokra vonatkoztatták, miként a II. Béla segélyhadaként előforduló, rejtélyes berendekeket is így nevezhették. A magyar krónikás földrajzilag viszonylag jól helyezi el az eseményeket. A támadók Erdély felől hatoltak be az országba, majd elérték az ókori Dacia Porolissensis határára helyezhető Meszesi kaput. Az erdélyi Meszes-hegységen 600 méter magasan átvezető utat több sáncvár és talán római romokat is hasznosító gyepűgát védte, aminek emlékét az 1200 körül alkotó magyar Anonymus is megörökítette. Különösebb ellenállásra nem találhattak a támadók, mivel rövidesen már a Nyírséget pusztították, s talán már a zsákmánnyal való visszatérést latolgatták. A király és a hercegek is a Meszesi kapuhoz vezető országos hadi úton haladtak, majd azon átkelve az erdélyi Dobokánál álltak lesben és vártak a visszavonuló támadókra. Jelentős létszámú magyar seregről valószínűleg nem beszélhetünk, hiszen akkor az a nomád felderítők figyelmét nem kerülte volna el. A magyar haditerv végül sikeres lett, a nomádokat a magyar csapatok harcra tudták kényszeríteni. Mint annyi középkori esemény esetében, ennek az ütközetnek is csak a napját ismerjük: pénteken történt, de hogy mely hónapban, azt már nem tudjuk. A nomádok feletti sorozatos magyar győzelmek azt is megmutatták, hogy a magyar hadszervezet jól és hatékonyan működik, a keletről érkező támadásokat is képes elhárítani. Ezekkel a harcokkal kezdődik az országnak mint a kereszténység védőbástyájának a 15. századtól tudatosan felvállalt és propagandisztikusan is képviselt történelmi küldetése. A 12–13. század egyértelműen a keresztes eszme és a keresztes háborúk
Leányrablás (Képes krónika)



33
AZ ÁRPÁD-KOR 1000–1301
kora, amelynek ideáljaihoz közel állhatott László személye. Az 1192-ben szentté avatott László király csatáiról és hadjáratairól fennmaradt tudósításokat az udvari írástudók tolla könnyen a lovagi ideálnak megfelelően formálhatta át, utólag téve meg őt a „keresztény lovagság oszlopának”. Annak ellenére, hogy Magyarországon a
nyugat-európai értelemben vett lovagság és lovagi kultúra sohasem alakult ki, a királyi udvar és az arisztokrácia, különösen az Anjou-kortól kezdve, ideáljaiban mégis azonosult a követendő lovagi eszményekkel, nem kis részben Szent László alakján és a krónikákban megörökített, Lászlóról szóló történeteken keresztül.
Csata Mogyoródnál (1074)
A nemzetközi helyzettől, a német császár hatalmának meggyengülését hozó invesztitúraküzdelemtől sem függetlenül az erőviszonyok Magyarországon is lassan átrendeződtek. Úgy tűnik, hogy elsőként Salamon próbálta magához ragadni a kezdeményezést, mire a király és Géza herceg 1073 végén fegyverszünetet kötött. László külföldi segítséget keresett: először Oroszországban, majd onnan a morva fejedelemhez indult, hiszen I. Ottó olmützi herceg (uralkodott 1061–1087) Géza Eufémia nevű leánytestvérét vette feleségül, ami a nyitrai hercegség számára stratégiailag is rendkívül fontos tény volt. Salamon úgy ítélte meg, hogy László távolléte, illetve a szövetséges elhúzódó keresése az ő számára kedvező. Az első összecsapásra Kemej vidékén, a Tiszánál került sor 1074 februárjában, ahol Salamon megfutamította Géza seregét. Meglehet, hogy az időpont a támadókat segítette, akik a megfagyott talajon és a tiszai ártéren könnyebben át tudtak kelni a keleti országrészbe. Salamon oldalán 30 vármegye csapata vonult, akikhez az ütközet során még további három megyei csapat állt át. A magyar krónika nem hagyja bosszulatlanul az árulásukat: úgy tudja, hogy az üldözés közben az árulók jó része – tévedésből – áldozatul esett a királypárti csapatok bosszújának. Figyelemre méltó részlet, hogy
árulásukat, illetve magadási szándékukat a pajzsuk felemelésével jelezték. Géza hadvezéri kvalitásait mutatja, hogy a hitszegés és a súlyos vereség ellenére csapatai magját mindaddig együtt tudta tartani, amíg testvére, László nem érkezett meg a külföldi segítséggel. László herceg Ottó morva herceggel és annak csapataival sietett Géza segítségére, akivel Vácnál találkozott. 1074. március 14-én a Pest megyei Mogyoródnál legyőzték Salamont, annak ellenére, hogy a királyt német és cseh erők is támogatták. A hercegek magyar csapatait a hercegség várszervezetének egységei alkották: Géza vezette a nyitrai, László a bihari dukátus katonai kontingensét. A hercegek a kemeji ármányt méltó módon viszonozták: a mogyoródi csatában ugyanis – legalábbis a krónikás szerint – László és Géza felcserélték jelvényeiket. László meg akarta oltalmazni testvérét, mivel úgy gondolta, hogy Salamon a gyengébbnek hitt Géza ellen támad elsőként. Salamon így is tett, s a csel, miután kiderült, megzavarta a király csatasorát. Salamon helyesen járt el, amikor elsőként Géza herceg fáradtnak és demoralizálódottnak gondolt csapataira támadt, de most nem tudott eredményt elérni. A hercegek bekerítették, s végérvényesen
Mogyoródi csata (Képes krónika)



34
MAGYARORSZÁG HADTÖRTÉNETE
győzelmet arattak Salamon serege felett. László herceg a krónikában lejegyzett fogadalmát komolyan vette: bencés monostort alapított Mogyoródon a győztes csata emlékére, Géza pedig a váci székesegyház építését fejezte be. Volt is miért fogadalmat tenniük: a hercegek a törvényesen megkoronázott királyra nagyböjt idején, ráadásul pénteki napon támadtak rá, ami a kortársak szemében többszörösen is nehezen védhető cselekedetnek számított. A mogyoródi csata kimenetele meghatározta a 11. század utolsó évtizedeit a magyar történelemben: Salamon és vele a német párt végleges vereséget szenvedett. A csatával kapcsolatban a krónikás többször is hangsúlyozza, hogy az égiek László és Géza pártján vannak. Az égi jelenések az utókor számára László már ekkor is vitatott trónra kerülésének jogszerű voltát bizonyították, noha először még testvérét, Gézát koronázták meg (uralkodott 1074–1077). László hátralévő hercegi, majd 1077-től királyi éveit a német támogatást élvező Salamonnal való küzdelem töltötte ki. Részben a
kialakult politikai és jogi helyzet ellentmondásossága magyarázza, hogy a magyar krónika miért a Salamon–László kori eseményekkel foglalkozik a legtöbbet. Különösen így érezték ezt a 12. században, amikor az oly sok viszályt megtapasztaló kortársak a trónöröklés jogi problémái iránt rendkívüli érdeklődést tanúsítottak. László és Salamon személyén keresztül próbáltak választ kapni arra, hogy milyen jogok illetik meg a trón jogos birtokosát, milyen megokolással léphet fel ellene egy személyes kvalitásaiban, hadra termettségben nála alkalmasabb trónkövetelő. Salamonnak német császárleány volt a felesége, így minden reményét sógora, IV. Henrik (uralkodott 1056–1105), majd fia, V. Henrik német–római császár (1099/1111–1125) támogatásába vetette. Salamon persze ekkor még nem láthatta előre, hogy IV. Henrik a pápasággal bocsátkozik majd fordulatokban bővelkedő, elhúzódó és sokszor vereséggel fenyegető küzdelmekbe, így számára a magyar hadszíntér másodrendűvé válik. Ez magyarázza, hogy IV. Henrik miért csak egyszer, 1074 nyarán sietett személyesen rokona, és ami ezzel egyet jelentett, a magyarországi német befolyás megmentésére. Salamon ekkor még birtokolta a koronázási ékszereket, valamint néhány kiemelkedő fontosságú nyugati várat, Mosont és Pozsonyt. László talán 1076-ban ostromolta
I. Géza megkoronázása (Képes krónika)
Pozsony várának ostroma (Képes krónika)



35
AZ ÁRPÁD-KOR 1000–1301
Pozsony várát, aminek kapcsán a krónikás ismét kiemeli László uralomra termettségét. A történet szerint Salamon és László a vár alatt párharcot vívott egymással, de Salamont a harc közben váratlanul páni félelem töltötte el, s visszamenekült a várba. Mikor az övéi a történtek felől faggatatták, így válaszolt: „...Tudjátok, hogy emberek elől nem menekültem volna el, de ez nem ember, mert tüzes karddal védelmezik... Két angyalt láttam ugyanis László feje felett, akik tüzes karddal röpdöstek, és a herceg ellenfeleit fenyegették.”8 Nem sokkal azután, hogy IV. Henrik 1077 januárjában Canossában megalázkodott a pápa, VII. Gergely (uralkodott 1073–1085) előtt, Magyarországon Géza halálát követően megkoronázzák Lászlót (I. László, †1095). 1077. évi trónra léptével meglepő módon a róla szóló krónikás tudósítások
is rövidebbek lesznek, noha néhány év alatt sikeresen számolja fel az országban Salamon hatalmi bázisát. 1079-ben visszaszerzi Moson, majd 1081ben Pozsony várát, illetve Salamontól megszerzi a magyar királyi koronát. Ezzel László uralkodásában is új korszak kezdődött, amit 1083-ban az első magyarországi szentté avatások szimbolizáltak. A német uralkodóknak László utóda, Kálmán király alatt sem maradt erejük a magyar belpolitikába való hatékony beavatkozásra, pedig a trónkövetelő Álmos herceg személye kínált volna erre lehetőséget. A 11. századi magyarországi hercegséget 1106-ban Kálmán erővel felszámolta, mire Álmos 1106 és 1109 között a német (V. Henrik) és a Bizánci Birodalomban (II. Komnénosz János), valamint lengyel (III. Boleszló) és cseh földön (Szvatopluk) egyaránt keresett támaszt, de nem
Álmos herceg megvakítása (Képes krónika)



36
MAGYARORSZÁG HADTÖRTÉNETE
járt sikerrel. V. Henrik és cseh szövetségese utoljára 1108-ban és 1109-ben vezettek hadjáratot, de Álmos helyzetén a Pozsony németek általi sikertelen ostroma után elért béke sem segített, s csak
a szerencsének köszönhette, hogy Kálmán fia, II. István halála után mégis az ő utódai léptek a magyar trónra.
Horvátország és Dalmácia meghódítása
László király legnagyobb jelentőségű katonai vállalkozása az volt, amikor a Zvonimir király 1089. évi halálát követő anarchikus viszonyokat, valamint a velencei és bizánci erők lekötöttségét kihasználva, az elhunyt horvát király özvegye, egyúttal saját nővére, Ilona jogaira és a horvát előkelők hívására hivatkozva 1091-ben, vélhetően az év első felében elfoglalta a Száva folyón túli Szlavóniát,
majd a Gvozd-hegység és a tengerpart közötti Horvátországot, élére pedig Álmos herceget állította. Szlavónia esetében itt a korábbi magyar befolyás megerősítéséről lehetett szó, hiszen a Magyar Királyság a Száváig terjedő területet már az államalapítás körül birtokba vehette, míg az általuk ellenőrzött terület a 11. század végéig talán egészen a Gvozd-hegységig terjedt. A zágrábi püspökség
Horvátországi és dalmáciai hadjáratok, 1091–1125



37
AZ ÁRPÁD-KOR 1000–1301
László király általi megalapítása – aminek pontos alapítási éve vitatott – esetleg már megelőzte, talán elő is készítette a hadjáratot. Bizonytalan, hogy I. László serege a Gvozd-hegységen túl meddig jutott, azonban a dalmáciai partvidékig bizonyosan nem. Az év folyamán ugyanis egy Magyarország elleni, Kapolcs vezette kun támadás a hadjárat félbehagyására és visszatérésre kényszerítette a királyt. László hódításának köszönhető, hogy a latin rítusú kereszténység máig megőrizte befolyását Horvátország keleti határáig. I. László és utóda, Kálmán király hódítása tartósnak bizonyult, 1918ig a Szent István-kori Magyarország maradandóan csak két tartománnyal gyarapodott, s ez éppen Horvátország és Szlavónia volt. Megjegyzendő, hogy később Horvátország és Szlavónia történeti földrajzi elnevezései a török előrenyomulás következtében északra tolódtak és áthelyeződtek. László déli hódításait Kálmán fejezte be: ő győzte le és jutatta sírba az utolsó horvát királyt, Pétert 1097-ben, hódította meg Dalmáciát, majd elsőként a magyar királyok közül horvát királlyá koronázták 1102-ben Tengerfehérvárott. Bizánc és Velence tengeri támogatását is megszerezve kísérletet tett a tengerparti dalmát városok magyar fennhatóság alá hajtására, de Velence még Kálmán életében, 1115-ben megkísérelte visszaszerzésüket, majd a király halála után, 1116-ban német és bizánci szövetségben Zára mellett érzékeny vereséget mértek a magyar seregre. Ezt Kálmán fiának, II. Istvánnak csak részsikerekkel sikerült ellensúlyoznia: csapatai hiába arattak győzelmet, Velence és Bizánc ellenében Magyarország sohasem bizonyult elég erősnek ahhoz, hogy tartósan birtokolni tudja a gazdag tengerparti kereskedővárosokat. Fennhatósága legtöbbször ezeknek csak egy részére terjedt ki (Zára, Sebenico, Trau, Spalato stb.), s a terület birtoklása évszázados fegyveres konfliktusforrássá vált Magyarország és Velence között. A magyar befolyás növelésére tett lépésként lehet értékelni Kálmán, majd fia, II. István házasságát egy-egy normann hercegnővel. Még 1108-ban a magyar
krónikás feljegyzése ellenére nem lehetünk biztosak abban, hogy Kálmán csapatai megjelentek Velence és Bizánc oldalán a dél-itáliai Apuliában Bohemund, calabriai normann herceg (uralkodott 1088–1111) ellen, ám ugyanabban az évben, a konfliktust lezáró békében a magyar követek már a bizánci oldalon tűntek fel. A korszak legnagyobb hatású hadieseményére mégis a magyar határ közelében került sor. Az 1116. évi II. István-ellenes koalíciós háborúk részének tekinthető a cseh–magyar összecsapás 1116-ban a határ közelében. Az Olšava folyó menti cseh–magyar csatát a magyar krónikás magyar győzelemként ábrázolja, míg ezzel szemben a cseh Cosmas krónikájában olvasható leírás szerint az cseh győzelemmel ért véget. Cosmas ábrázolásában a magyarok először komoly sikert értek el, miután három „hospes” egységük átkelt a folyón. A cseheket csak egy bátor manőver mentette meg, amikor váratlan támadást intéztek a magyarok tábora ellen. Majd tovább fűzte a meglepetések sorát azzal, hogy miután a sikeres manőverből visszatérő magyar „hospes” légiók a menekülő magyar főhad után eredtek, azokat a fősereg tévedésből az üldöző csehekkel azonosította, megrémütnek tőlük, s újabb fejvesztett menekülésbe kezdtek. Ha Cosmas leírását a magyarok üldözéséről szó szerint vesszük, akkor a „hospes” légiók nem lehettek a magyar krónikás által leírt besenyők és székelyek, hiszen azokat aligha lehetett összetéveszteni az eltérő, minden bizonnyal nyugati fegyverzetű csehekkel. Ugyanakkor tekintetbe véve, hogy ilyen nagyszámú nyugati vendég alkalmazásáról a korban nem tudunk, valószínűbb, hogy Cosmasnál mégis az ütközet elején egy folyón való átkelést is sikerrel végrehajtó keleti segédcsapatok jelennek meg a „hospes” elnevezés alatt. Így végeredményében egy fordulatokban gazdag ütközetről lehetett szó, amiből mindkét fél történeti emlékezete a neki tetsző momentumokat emelte ki, s arra mint a saját győzelmére emlékezett.



38
MAGYARORSZÁG HADTÖRTÉNETE
A MAGYAR–BIZÁNCI VISZONY A 11–12. SZÁZADBAN
A magyar-bizánci viszony stratégiai keretei a 11–12. században
A középkori Magyar Királyság első évszázadait meghatározta, hogy az ország beékelődött a kor két európai nagyhatalma, Bizánc és a Német-római Birodalom közé. A Bolgár Birodalom újabb és újabb vereségei után a bizánciak hódításai már 1002-ben elérték a dunai határszakaszt, így a fiatal Magyar Királyság egy újabb, félelmetesen megerősödött nagyhatalommal került közvetlen szomszédságba. Az első magyar király kortársa, „Bolgárölő” II. Baszileiosz császár (uralkodott 976–1025) uralma alatt Bizánc ismét hatalma csúcspontjára jutott. Az ő birodalma már kiterjedt az egész Balkán-félszigetre, nyugati határai Dél-Itáliáig, keleti határai Grúziáig és Palesztináig értek, ő rendelkezett az akkori Európa legnagyobb hadseregével: egyes számítások szerint ekkoriban a sereg összlétszáma jócskán meghaladta a százezer főt, és ezek a
csapatok a császár halálakor már Szicília szigetének visszahódításáért harcoltak a muszlimok ellen. II. Baszileiosz uralma alatt a magyar sereg már a bizánciak oldalán avatkozott be a bolgárok elleni utolsó hadműveletekbe: egyes vélemények szerint ez az esemény épp a bolgár főváros, Ohrid 1015. évi ostrománál történt. Bizonyos, hogy a magyar király ezzel a szövetséggel több előnyre is szert tett: jó viszonyba került a hatalmas új szomszéddal és – valószínűleg – ekkor nyerhetett szabad kezet az Ajtonnyal történő leszámoláshoz. Amikor I. István örökösét keresték, az idős király környezetében talán ezért is esett a választás a király leánytestvérének és Orseolo Ottó (Ottone) velencei dózsének a fiára, Péterre. Az Orseolo család hagyományosan szívélyes viszonyt ápolt mindkét európai nagyhatalommal, így amikor
Bizánci magyar háborúk a 12. században



39
AZ ÁRPÁD-KOR 1000–1301
1026-ban a velenceiek fellázadtak ellene, Konstantinápolyba menekült. Mivel 1032-ben Ottone testvérei hiába próbálkoztak magukhoz ragadni a hatalmat a városállam felett, az elhunyt dózse magyar özvegyének nem maradhatott más választása, mint hogy visszatérjen szülőhazájába, ahol Imre trónörökös nemrég bekövetkezett halála miatt fiára a királyság várt. A látszólag kedvező külpolitikai konstelláció dacára Péter király uralma Magyarországon (1038–41 és 1044–1046) rövid idő alatt súlyos válságba torkollott, ám ennek eseményeibe – a Német-római Császársággal ellentétben – Bizánc nem avatkozott be. II. Baszileiosznak nem voltak igazán rátermett örökösei, s utódai uralma alatt a Bizánci Birodalom erejét lassanként aláásta a palota hivatalnokainak és a hadsereg katonáinak torzsalkodása, noha még így is félelmetes hatalom maradt. Szomszédjainak szerencséjére a császári palota művelt, magas rangú civil tisztviselői már lezártnak tekintették a hódítás korszakát, s inkább az óriásira duzzadt – ezért igen költséges – hadsereg visszafejlesztésére törekedtek. Ennek köszönhetően a Magyar Királyságot jó ideig nem fenyegették ellenséges bizánci szándékok, sőt, a század középső harmadában, a pogány lázadások és a német támadások idején Bizánc inkább támasznak számított, mint ellenfélnek, még ha a Morava folyótól a Kárpátokig terjedő közös dunai határszakaszon azért időről időre támadtak is konfliktusok. Ezeknek az összecsapásoknak a kezdeményezői többnyire a magyarok voltak, és a hadszíntér adottságai jelentős mértékben meghatározták a hadiesemények menetét is. Amikor a 11. század elején – több mint 400 évnyi szünet után – sikerült ismét kitolni a birodalom határait északon a Dunáig, a bizánci hadvezetésnek két fontos természeti tényezővel kellett számot vetnie: a balkáni területek hatalmas, gyakran szinte lakatlan hegyvidéki erdőségeivel és a birodalom hagyományos folyami határának ettől teljesen eltérő természeti adottságaival. A kormányzatnak tényleges közvetlen befolyása csupán az ókori eredetű nagyobb városok és a nem túl nagy bizánci helyőrségekkel megrakott erősségek, a kasztronok környékén volt. A birodalmi kormányzat így nem nagyon tehetett mást, mint hogy megpróbálta – például katonatelepesek révén – legalább a megerősített központokat összekötő fő utakat ellenőrzése alatt tartani. Ezek az útvonalak nagyjából az egykori
római főutak nyomvonalát követve hálózták be a Balkánt: a római kőburkolat helyét többnyire ugyan a döngölt föld foglalta el, de ugyanúgy Belgrádtól és Dürrakhiontól (Durazzo) tartottak Konstantinápoly felé, mint az ókorban. Éppúgy ezeken áramlott a távolsági kereskedelem jelentős része a birodalom szíve felé, mint ahogy a zarándokok és a keresztes hadjáratok harcosai is gyakran a Belgrád–Barancs–Konstantinápoly útvonalon igyekeztek a Duna, majd a Morava folyó völgyében, a Balkán-hegység hágóin és Adrianopoliszon át a Szentföld felé. A bizánci sereg is ezeken az utakon vonult fel a határokra, és legtöbbször ezeken támadott az ellenség is, nem véletlen hát, hogy korszakunkban is a legtöbb fontos csata helyszíne épp ezen utak környékére esett. A bizánciak a 11. században a bolgár uralom felszámolása után a dunai határ védelmére kiépített egykori római limes erődítéseit vették ismét használatba, amiket még a 6. században is jelentősen megerősítettek, kijavítottak, így ezek elég jó állapotban lehettek még az 1000 körüli években is. Ide tartoztak a határ menti bizánci parancsnokok székhelyei is: Singidunum (Nándorfehérvár-Belgrád) és a Viminacium (Kostolac) mellett kiépített Barancs. A birodalom belső területeit, a Belgrádból a fővárosba vezető utat – szintén késő római eredetű – városerődök őrizték, ezek közé tartozott Naisszosz (Niš, Szerbia) és Szerdika (Szófia, Bulgária) is. Az egykori késő római erődrendszer másik felét viszont a magyarok szállták meg. Magyarország déli határvédelmének legfontosabb támpontjai eredetileg mind késő római ellenerődök voltak, a folyam bal partján a jó dunai kikötőhelyek, a révek felügyeletét biztosították. A hányatott sorsú Zimony az ókori Taurunummal, Keve vára Castra Constantiával, Haram vára Contra Lederatával, Orsova vára pedig egy Dierna/Zerna nevű késő római négytornyos quadriburgiummal volt azonos. Ezeknek a megerősített kikötő- és átkelőhelyeknek azért volt évszázadokon keresztül rendkívül nagy jelentőségük, mert az Al-Duna széles, mocsaras, vízjárta ártere máshol szinte lehetetlenné tette a folyón való átjutást. A Belgrádnál a Dunába torkolló, szintén igen széles és meglehetősen mocsaras partvidékű Száva folyó sem kínált sokkal jobb -le hetőséget: azon az ősi Sirmium városánál és B-el gráddal átellenben, Zimonynál lehetett átkelni a Szerémségbe. Amelyik fél ellenőrzése alá tudta



40
MAGYARORSZÁG HADTÖRTÉNETE
vonni ezeket az átkelőket, az uralta a Duna és a Száva között fekvő Szerémséget is. Így mind a kereskedőknek, mind a katonáknak ezek a pontok kínálták csak az átjutást a két országot elválasztó folyókon, amelyek egy bizánci krónikás szerint valóságos „vízből való, mozgó bástyát” alkotnak. Első lépésben tehát ezek megszerzése vagy megtartása volt a tét: aki bírta a folyami átkelőhelyeket, annak máris jelentős területek felett
lett befolyása a Balkánon, ugyanakkor a folyók átkelőihez telepített vámok jelentős bevételt is jelentettek. Így ebben a térségben – akárcsak később a 15–16. században a törökök és magyarok között az ostromokból álló várháború vált a meghatározó haditevékenységgé, míg a két szomszédos hatalom seregei között vívott nagy, nyílt csaták ritkaságszámba mentek, és a seregek mozgásánál egy folyami flotta birtoklása is nagy előnyt jelenthetett.
A bizánci háborúk évszázada (1071–1167)
A 11. század közepén új nagy sztyeppei népmozgások rajzolták át Kelet-Európa térképét. A Magyar Királyság keleti határain túl, a besenyők földjén súlyos belháborúk dúltak, földjüket pedig új sztyeppei
népek, az úzok, majd a kunok foglalták el, a vesztesek pedig tömegesen kerestek menedéket szomszédjaiknál. Ennek köszönhetően Bizánc 1047 és 1053 között, majd 1064–65-ben is igen nehéz időszakokat élt át – és ebben a fél évszázadban a fiatal Magyar Királyságnak is jócskán kijutott a sztyeppei népek betöréseiből. Néhány évvel később, 1066-ban Szerdika (Szófia) duxa, a besenyő és úz háborúk hőse, Romanosz Diogenész császársága alatt (uralkodott 1068–1071) nagy hadjáratot indított a szeldzsuk-törökök ellen, miközben a bizánci területről érkező besenyő rablók feldúlták a Magyarországhoz tartozó Szerémségben „Buziás mezejét”, ami Salamon magyar király bizalmasának, Vid ispánnak a birtoka volt. Krónikáink szerint ez a betörés adott okot – vagy inkább ürügyet – arra, hogy a birodalom lekötöttségét kihasználva Salamon király, valamint Géza és László herceg hadinépe a fontos bizánci határerőd, Nándorfehérvár ellen vonuljon. Ebből az időszakból semmi nyoma, hogy közvetlenül a magyar határ közelében besenyő telepek lettek volna, ezért a portyázók vagy a Vidintől keletre, a Duna déli partján fekvő Parisztrion tartományból érkeztek, ahol ekkoriban igen vegyes, bolgár, vlach, besenyő, úz népesség élt, vagy pedig a Niš és Szófia közötti térségből, ahová épp nemrégiben, a 11. század közepi nagy besenyő háború után telepítették le a legyőzött besenyőket. A magyarok összeszokott vezéreket és tapasztalt sereget mondhattak a magukénak, a magyar támadás azonban még
Besenyő harcos a 12. században (Boldog Zoltán rekonstrukciós rajza)



41
AZ ÁRPÁD-KOR 1000–1301
jelentősebb bizánci felmentő sereg hiányában sem hozott gyors sikert, mert a támadóknak szabályos ostromokban aligha volt valami nagy tapasztalatuk: Nándorfehérvár majdnem három hónapig védekezett. Nem tudni pontosan, elfoglalása után mi is lett az erősség sorsa: talán a bizánciak hamarosan visszafoglalták a várat, ám ha így volt is, sikerük nem maradhatott tartós, mert 1072-ben a város már ismét magyar kézen volt. A nándorfehérvári ostrom után kirobbanó magyar trónviszály győztesei, Géza és László hercegek a jelek szerint uralkodóként is Bizánc-barát politikát folytattak, s a 12. század elején Kálmán király a Horvátország és Dalmácia feletti újsütetű
magyar uralom megszilárdítása végett még szorosabbra vonta a két állam kapcsolatait: László király leánya Prisca/Piroska a bizánci trónörökös, a későbbi II. János császár (uralkodott 1118–1143) felesége lett. Ezzel függhet össze, hogy az 1107–1108-as bizánci normann háborúban a magyar krónikák szerint Kálmán segédcsapatai segítették Itáliában a bizánciak harcát Bohemund calabriai normann herceg ellen. A több mint fél évszázados jó viszony csak Kálmán fia, II. István uralkodása (1116–1131) alatt romlott meg ismét. A bizánciak hagyományos szövetségese, Velence ugyan már Kálmán király uralkodásának utolsó évében megtámadta és elfoglalta Dalmáciát, amit 1118-ban az új magyar király sem tudott visszaszerezni. Bár a Zára közelében vívott csatában maga a velencei dózse is elesett, a magyarok mégis elveszítették a tartomány fölötti uralmat, s ötéves fegyverszünetre kényszerültek Velencével. A magyar–velencei fegyverszünet lejárta után tehát II. István magyar király még Bizánccal érdekazonosságba kerülve cselekedett, amikor 1124-ben hadai ismét elfoglalták a velenceiektől az Adriai-tenger mellékét. A Szentföld partjairól visszatérő velencei flotta azonban már 1125-ben visszafoglalta a magyaroktól Dalmáciát. Az események megmutatták, hogy Bizánc egyelőre nem képes az Adria térségének ügyeibe beleszólni: 1126-ban II. János császár beletörődött a Dalmácia feletti velencei uralomba is. Ezután történt a váratlan fordulat a már régóta barátságos magyar–bizánci viszonyban. Az Al-Dunánál Barancsba érkező magyar kereskedőket a helyi lakosok egy alkalommal kirabolták. Hogy ennek az eseménynek mekkora volt a tényleges jelentősége, máskor is előfordult-e, és egyáltalán volt-e valami köze Bizánc frissen megváltoztatott kereskedelmi politikájához, sajnos nem tudhatjuk.
Nyugat-európai felszerelésű lovagok a 12. században (Boldog Zoltán rekonstrukciós rajza)



42
MAGYARORSZÁG HADTÖRTÉNETE
Ám azzal együtt már igen barátságtalan lépésnek számíthatott, hogy II. János császár még menedéket is nyújtott birodalmában felesége testvérének, II. István király nagybátyjának, Álmosnak, aki oly sokszor próbálkozott a királyság megszerzésével, míg végül testvére, Kálmán király őt is és fiát, Bélát is meg nem vakíttatta. II. István király ezért nagyon határozottan követelte Álmos kiadatását, aki körül a királyi politika elmenekült ellenfeleiből valóságos emigrációs központ alakult ki Makedóniában. A háború azonban már a trónkövetelő Álmos herceg halála (1127) előtt kitört a két ország között. II. István 1127-ben összegyűjtötte a magyar csapatokat és felfogadott hétszáz „frank”, azaz nyugat-európai zsoldost, akik jól értettek az ostromgépek építéséhez, majd sorra ostrom alá vette és elfoglalta a bizánci határtartomány legfontosabb erősségeit: a mai Szerbiában fekvő Belgrádot, Barancsot, majd a Morava folyó völgyében Ništ, sőt még a bulgáriai Szófiát is. A bizánci császárnak sok időbe telt, míg a birodalom távoli pontjairól kellő erőt tudott összevonni az ellentámadáshoz, így csak a következő évben vonultatta itáliai lombard zsoldosokkal és szeldzsuk segédcsapatokkal kiegészített hadseregét a Dunához, miközben a fővárosban felszerelt flottát is átirányította erre a határszakaszra. A magyar király távollétében serege Haram közelében, a Krassó folyónál súlyos vereséget szenvedett a bizánciaktól. A győzelem után II. János elfoglalta Haram várát. A több évig tartó háborúskodás megviselte mindkét felet, és II. István a harc folytatásától már aligha remélhetett többet, mint amit addig el tudott érni, azaz a bizánci határvédelmi rendszer meggyöngítését. Így Álmos herceg halála után, az év végén a két uralkodó Barancs közelében, egy dunai szigeten a status quo alapján békét kötött egymással. A két hatalom viszonya ennek ellenére továbbra is kimért és hűvös maradt. Mivel II. Istvánnak nem volt utóda, a magyarok az elhunyt Álmos fiát, a vak Béla herceget választották királyukká, akinek udvarában igen fontos szerephez jutott szerb felesége, Ilona és annak testvére, a horvát bánná kinevezett Belos is. Ilona pedig – a bizánci társcsászárnők módjára – szinte közösen kormányozta az országot vak férjével. II. Béla (1131–1141) uralma alatt Magyarország ismét nem kívánta a birodalom érdekeit nyíltan sérteni. Megmaradt ugyan az erősen balkáni orientációjú külpolitika, de II. Béla
hadai inkább a bizánci befolyási övezet határán túl tevékenykedtek. A helyzet II. Géza (uralkodott 1141–1162) uralma alatt változott meg gyökeresen. Szerb családi kötődésein túl az ifjú magyar király ekkoriban azért is próbálhatott a dél-itáliai normann király, II. Roger (uralkodott grófként 1105-től, majd királyként 1130–1154)ésegyesoroszfejedelmekszövetségében aktívan Bizánc-ellenes politikát folytatni, mivel egyedül a szicíliai király tudott a dalmáciai ma gyar uralmat fenyegető Velencével szemben ko molytengerihaderőtfelállítaniazAdrián.Mivelaz újbizáncicsászár,I.Mánuel (uralkodott1143–1180) – Szent László unokája – a Német-római Biroda lommalkaröltveakartaösszeroppantaniItáliában a normannok egyre agresszívabb királyságát, a normann király 1148-ban a második keresztes hadjárat résztvevőit próbálta meg Bizánc ellen fordítani, miközben flottájával meg is támadta a görög partvidéket, s magyar segítséggel fellázadtak a szerbek is a bizánci fennhatóság ellen. I. Mánuel császár fő célja ebben az időszakban a normann támadás megtorlása és II. Roger újabb akcióinak megelőzése volt. 1149-ben hatalmas flottát vonultatott fel Dél-Itália ellen, de hajóit elpusztították a tengeri viharok. A tengeri fiaskó után az épségben maradt szárazföldi csapatokkal I. Mánuel saját lázadó hűbérese, a magyarok támogatását élvező II. István Uroš szerb nagyzsupán (uralkodott 1140–1162) ellen fordult. Legyőzte a lázadót és magyar szövetségeseit, feldúlta országát, elfoglalta székhelyét, Rašt, és helyőrségeket hagyott hátra a szerbek földjén. Egyes vélemények szerint a szerbek legyőzése után, 1150 végén I. Mánuel császár rögtön Magyarország ellen fordult, ám a feltételezett hosszú téli hadjárat katonai szempontok szerint kevéssé tűnik valószínűnek, így az 1150–1151 fordulójára is helyezhető eseményeket itt az 1152. évnél tárgyaljuk. 1152 nyarán II. Géza ugyanis ismét személyesen volt kénytelen az ország szinte teljes mozgósítható haderejével Halicsba vonulni. Bizánc ottani szövetségese így igen szorult helyzetbe került, I. Mánuel számára azonban nagyon is kedvező alkalom nyílt arra, hogy tehermentesítse szövetségesét, és egyúttal megtorolja a magyarok beavatkozását a korábbi szerb lázadásban. A bizánci uralkodó támadása 1152 nyarán a Duna és Száva közötti területet, a Szerémséget sújtotta. A szerémségi magyar határőrcsapatok megadták



43
AZ ÁRPÁD-KOR 1000–1301
magukat a túlerőnek, s az idő múltával – amikor már nem számíthattak felmentő sereg érkezésére – így tettek a szorongatott Zimony védői is. Mire a távol lévő II. Géza hadai késve visszaérkeztek a déli határhoz, a bizánciak már el is vonultak. A Dunánál egy ideig még farkasszemet nézett egymással a két sereg, majd anélkül, hogy összemérték volna erejüket, mindkét uralkodó hazatért. 1153 kora tavasza azonban seregeiket ismét a Duna partján találta. A kockázatos harc helyett a szembenálló felek mégis a tárgyalás mellett döntöttek. II. Géza beleegyezett, hogy az előző évben elhurcolt magyar foglyok közül tízezerért váltságdíjat fizessen – a többieket I. Mánuel ingyen bocsátotta haza. Ezután I. Mánuel 1155 tavaszán a birodalom távoli szegleteiből összevont seregével ismét megjelent a Dunánál, s a Konstantinápolyból érkező flotta sem késte le a találkozót. A magyar király sem késlekedett a hadba vonulással, de az összecsapás ezúttal is elmaradt, a két uralkodó inkább békét kötött egymással. A felek békülékenységének oka valószínűleg Itáliában keresendő. 1154ben ugyanis meghalt a rettegett szicíliai normann király, II. Roger, utóda pedig gyorsan kiegyezett Velencével, és felosztották egymás között az Adriát: az Anconát Raguzával összekötő vonaltól északra a tenger vitathatatlan urává a városköztársaság vált. Így pedig a Dalmáciára igényt tartó Magyarországnak nem volt érdeke többé normann szövetségben Bizánc ellen háborúzni. A magyar király ezután békésebb politikát folytatott a szomszédjaival, s erőteljesen igyekezett közeledni a német-római császársághoz. 1162. május 31-én meghalt II. Géza. A hírre nyomban mozgásba lendült Európában a bizánci hadigépezet. Alig hat hete uralkodott II. Géza kiskorú fia, III. István (uralkodott 1162–1172), amikor I. Mánuel hadai felvonultak Barancs és Belgrád tájékán, egy kisebb csapat pedig Haram várába vitte az elhunyt Géza egyik, a bizánci udvarban élő testvérét, István herceget, aki bizánci feleséget is kapott a császári családból. A bizánci uralkodó azt akarta elkerülni ezekkel a lépésekkel, hogy nagyformátumú ellenfele, I. Frigyes német-római császár esetleg fel tudja majd használni ellene Magyarországot is az egész kontinenst átfogó „sakkjátszmájukban”. Ám mindez hiábavaló igyekezetnek bizonyult: az ország nem volt hajlandó elfogadni
királyának egy „görög” nő férjét. I. Mánuel kénytelen volt beérni azzal, hogy a magyarok Géza másik testvérét, László herceget, Bosznia egykori urát ismerték el uruknak, mire a kiskorú III. István a német-római császárhoz menekült. Az új király, II. László azonban alig félévi uralkodás után 1163. január 14-én elhunyt. Hívei pedig néhány nap múlva mégis II. Géza másik testvérét, István herceget koronázták Magyarország királyává. Neki sikerült elnyernie I. Fr-i gyes német-római császár támogatását, jelentős sereget toboroznia Németországban, s ezzel 1163. június 19-én Székesfehérvárnál döntő vereséget mért IV. István hadinépére. A vesztest számű-z ték az országból, mire a bukott király nyomban I. Mánuel szófiai táborába ment, s a segítségért cserébe hűbérként ajánlotta fel a császárnak Magyarországot. 1163-ban a bizánciak által támogatott Árpád-házi IV. István fehérvári katonai veresége után azonban I. Mánuel császár új stratégiához folyamodott Magyarországgal szemben. Ugyan ismét Belgrádhoz vonult hadaival, de most már felajánlotta, hogy elismeri III. István uralmát, cserébe viszont azt kérte, hogy a király öccse, Béla hercegvegye feleségül az ő leányát, Máriát, s a hercegségét – azaz az egykor a Keletrómai Császársághoz tartozó Dalmáciát és Szerémséget – adják át Bizáncnak. A Szerémség stratégiai jelentősége közismert volt, I. Mánuel császár újabb közép- és észak-itáliai terveihez azonban az Adriai-partvidék feletti ellenőrzés visszaszerzése is fontos volt a bizánciak számára. A magyarok látszólag elfogadták az ajánlatot, s az ifjú herceget Konstantinápolybanörökbe fogadta a császár. Béla a Komnénosz család új tagj-a ként felvette az Alexiosz nevet, s megkapta a csász-á ri méltóság után következő legmagasabb, deszpotészi rangot, a háború mégis kiújult, mert a magyar félnek nem állt szándékában ténylegesen kiszolgá-l tatnia a herceg tartományait a bizánciaknak. A következő három évben így többször is ga-z dát cseréltek a vitatott területek, s a Bizánci B-i rodalom egyre nagyobb szabású erőfeszítéseket tett a háború lezárására: 1165-ben ostrommal bevették Zimonyt, 1166-ban pedig több irányból támadva a magyar hátországot dúlták. A császár Dalmácia fogságba ejtett bizánciduxának szabadon bocsátását és a legutolsó, 1165-ben kikényszerített bizánci–magyar békeszerződés betartását



44
MAGYARORSZÁG HADTÖRTÉNETE
követelte, de ebbe a magyar követek nem egyeztek bele. A birodalom hadait így Szófiába rendelték, s a magyarországi háborúk veteránja, Andronikosz Kontosztephanosz megasz dux, a flottafőparancsnok vezetésével a Szerémségbe
indították. Magyar részről az előző évi sikeres hadjárat vezére, Dénes ispán vezette az osztrák segédcsapatokkal is megerősített hadat Zimony környékére.
A zimonyi csata (1167) és a bizánci háborúk utolsó évei
A bizánci vezér minden lépését I. Mánuel szigorú utasításai szabályozták: a császár „megküldte neki, hogyan kell csatasorba állni, és azt, hogy miképpen kell intézni ezt a háborút, mintegy táblára rajzolta fel”. Amikor azonban a bizánci vezér egy magyar hadifogolytól megtudta, hogy egy 15 000 fős hadsereggel áll szemben, a császár asztrológiai előrejelzése ellenére, a balszerencsésnek vélt július 8-án, Prokopiosz vértanú napján, a császár állítólagos tiltása ellenére is csatát vállalt a magyarokkal. A Zimonynál szemben álló csapatok számos hasonlóságot mutattak. A nyugat-európai nehézlovasság harcászati fölénye ugyanis mindkét állam hadseregét alkalmazkodásra kényszerítette. Magyar és bizánci oldalon egyaránt nyugati zsoldosok
harcoltak a csatadöntő nehézlovasság soraiban. A határvédelemre, felderítésre, portyázásra használt íjász könnyűlovasságot is jobbára ugyanazok a népek – besenyők, kunok és jászok – adták mindkét fél hadseregében. Ugyanakkor a hagyományos magyar íjász könnyűlovasság fegyverzete valószínűleg egyre alkalmasabbá vált a közelharcra, így hasonlatos lett a korábbi bizánci sztratiótákhoz. Egyedül a nehézgyalogság hiánya jelenthetett komoly hátrányt a magyaroknak. A csaták megvívásánál azonban – úgy tűnik sokban eltérő módszereket alkalmazott a két fél. A magyarok a bizánciakkal szemben inkább fölényben lévő nehézlovasságuk elsöprő rohamára alapozták terveiket. A bizánciak ezzel szemben ragaszkodtak a korábbi évszázadokban kimunkált taktikájukhoz: 1166-ban például váratlan éjszakai támadást kíséreltek meg a magyar tábor ellen, 1167-ben Zimonynál pedig szinte klasszikusan tagolt, hagyományosan a jobb szárnyra koncentrált erőkkel felálló csatarendben harcoltak Dénes ispán hadával. Míg Dénes az első sorokba legkiválóbb nehézfegyverzetű lovas harcosait állította, akiket a magyar íjász lovasság a hátuk mögül támogathatott, és látszólag egy tömegben sorakoztatta fel valamennyi katonáját – ami a bizánci történetírók szerint állítólag magyar szokás volt –, vele szemben Kontosztephanosz igen tagolt csatarendet alakított ki. Az első harcrendet különböző szilárdságú elemekből állította össze: szárnyaikra a tartományi lovasság ezredeit állította, középre pedig a kunok és szeldzsukok
A zimonyi csata, 1167. július 8.



45
AZ ÁRPÁD-KOR 1000–1301
könnyűlovas íjászait, akik azt a feladatot kapták, hogy térjenek ki a magyarok elől, s hátrálásuk közben bomlasszák fel a támadók sorait. A második harcrend centrumát a nehézgyalogság és a mögéjük helyezett gyalogos íjászok alkották, akikhez a szárnyakon a válogatott bizánci, német és szeldzsuk lovasság csatlakozott. A centrum háta mögött a tartalékot alkotó kiváló fegyverzetű arisztokraták, itáliai zsoldosok és szerb lovas segédcsapatok élén maga a fővezér állt. Az ily módon felállított csatarend hagyományát egészen a késő ókorig legalább a 6. században alkotó Anonymosz Byzantinosz hadtudományi munkájáig – lehet nyomon követni Bizáncban.
A harc kezdetén azonban a bizánci vezér tervei csak részben valósultak meg. Az íjászlovasok szinte harc nélkül elmenekültek, s a magyar nehézlovasság támadása elsöpörte a hagyományosan gyöngébb balszárny alakulatait is. A magyarok Dénes vezetésével már a bizánciak centrumában tartózkodó Kontosztephanosz felé törtek, amikor a talpon maradt erősebb jobb szárny parancsnoka, Andronikosz Lapardasz felismerte szándékukat, s katonáival oldalba támadta a magyarokat. A roham lendülete megtört, heves kézitusa bontakozott ki, amit végül a fővezér vezette tartalék beavatkozása döntött el a bizánciak javára. A csata így jelentős magyar veszteségekkel ért véget: öt ispán és 800
Bizánci nehézlovas a 12. században (Boldog Zoltán rekonstrukciós rajza)



46
MAGYARORSZÁG HADTÖRTÉNETE
vitéz esett bizánci fogságba, a harctéren állítólag 2000 páncélt szedtek össze, s a magyar fővezér felszerszámozott lova és négy pár ökör vontatta zászlós szekere is a győztesek kezébe került. Ezt a sajátos, lassan mozgó hadijelvényt előszeretettel használták irányítási pont gyanánt az itáliai városállamok döntően gyalogosokból álló, leginkább védelemre berendezkedő seregeiben, mert nagy segítségére lehetett a különböző képzettségű és előzetesen nem összeszokott gyalogos csapatoknak. Érdekes egybeesés, hogy a hadműveletek térségében a Szerémségben (főképp Francavilla, azaz Nagyolaszi városában) jelentős itáliai kolónia élt a magyar királyok uralma alatt. Ha
jogállásuk hasonló volt más, ismert nyugat-európai telepesekéhez, akkor bizonyára tagjaik katonáskodtak is a magyar seregben. Emellett épp a zimonyi csatáról tudósító bizánci történetíró az első forrás, amely a 15 000 magyar harcos között külön megemlékezik a magyar gyalogságról is, habár később a csatában való részvételükről már szót sem ejt. Ennek oka talán épp az lehetett, hogy a 10. századi bizánci csatarendhez hasonlóan a lovasság biztos hátvédjét alkotó, védekező négyszögben felállított gyalogság, úgy a zászlós kocsi körül csoportosuló magyar gyalogság is csupán passzív szemlélője volt az előtte zajló nagy lovascsatának, aminek elvesztése azután törvényszerűen megpecsételte a málha védelmére hátrahagyott gyalogosok sorsát. Hiába volt azonban a nagy diadal, a magyar tábor kifosztása után a bizánci sereg nyomban visszatért a birodalom területére, mert vezérei tartottak egy esetleges magyar ellentámadástól. A zimonyi csatát azonban nem követték újabb összecsapások: Magyarország ezúttal döntő vereséget szenvedett az évtizedek óta húzódó bizánci háborúkban. III. István halála után 1172-ben a magyar trónra kerülő Béla/Alexiosz is tartósan Bizánc-barát politikát folytatott. Azonban amikor 1180. szeptember 24-én I. Mánuel meghalt, a magyar király nyomban hozzálátott, hogy egykori hercegségét visszacsatolja Magyarországhoz, a következő évben pedig hadai megszállták Dalmáciát is. Ezután azonban ismét visszatért Bizáncot támogató politikájához. Az Árpád-dinasztia északnyugat-balkáni terjeszkedése szempontjából kulcsfontosságú volt a terület felett még mindig névleges főséget gyakorló Bizánci Birodalom viselkedése, hiszen a Dalmáciáért folyó magyar–velencei vetélkedésben Magyarország rendre akkor bizonyult tartósabban sikeresnek, amikor képes volt érdekeit összehangolni Bizánc politikájával. A 12. század középső harmadában a Magyar Királyság erős szerbbarát és Bizánc-ellenes külpolitikai orientációja viszont rövidtávon zsákutcának bizonyult, mert a nagyhatalmak között fenntartott tradicionális egyensúlypolitika feladása időről időre kiszolgáltatottá tette az országot, és – úgy tűnik – a királyság gazdasági és külpolitikai forrásai sem voltak elegendőek a tartós szembenállás fenntartásához. Magyarország kihívóként ekkor még gyöngének bizonyult.
Bizánci gyalogos a 11–12. században (Boldog Zoltán rekonstrukciós rajza)



47
AZ ÁRPÁD-KOR 1000–1301
A KERESZTES HÁBORÚK KORA
Keresztesek és magyarok összecsapása
Az első keresztes hadjárat Magyarországon
A nyugaton kiépített magyarországi határvédelmi rendszer legkritikusabb pillanatai a 11. század első felében bekövetkező német támadásoktól eltekintve éppen az első keresztes hadjárat ideje alatt következtek be. Néhány hónappal az első keresztes hadjáratot 1095 novemberében meghirdető clermonti zsinatot követően 1096 májusától a bajormagyar határon egymást követve újabb és újabb
keresztes seregek kértek bebocsátást, illetve áthaladást az országon. Ezeket a csapatokat egészen a Bouillon Gottfried, Alsó-Lotaringia hercege, Jeruzsálem későbbi első fejedelme által vezetett sereg megérkezéséig összefoglaló néven „népi keresztes hadjáratként” emlegetik, jelezve, hogy spontaneitásukban és szervezettségükben alapvetően eltértek a nagyobb territoriális fejedelmek által



48
MAGYARORSZÁG HADTÖRTÉNETE
vezetett seregektől. Ugyanakkor a „népi” seregekben kiváló és kipróbált lovagok sora kapott helyet, akik a harcokban később is megállták a helyüket, hiszen az „Ács” melléknevű Vilmos korábban Hispániában harcolt a muzulmánok ellen, ami nyilván komoly harci tapasztalatot jelentett számára. Az ország területére való bebocsátás íratlan formáinak az elsőként érkező Nincstelen Valter (Walter Sans Avoir) minden bizonnyal megfelelt, hiszen Kálmán király beengedte az országba, s biztosította a serege ellátásához szükséges vásárlási lehetőséget. Valter április 15-én hagyta el Köln városát, Magyarországot 1096. május 21. körül érhette el. Az országon jó tempóban három hét alatt haladtak keresztül a Moson, Győr, Székesfehérvár, Tolna, Baranyavár, Valkóvár, Zimony útvonalon, s végül június 11. körül a Száván átkelve jutottak el Belgrádig.
Valter seregét amiens-i Remete Péter (Achery) serege követte, akik az országot a soproni kapunál érték el, s a megszokott módon ők is engedélyt kérhettek a magyar királytól az áthaladáshoz. Péter serege hasonlóan jó ütemben vonult át az országon, ami nemcsak szervezettségüket, hanem ismét a magyar élelmiszer-ellátás sikeres megszervezésnek is bizonyítéka. Kölnből csak néhány nappal Valterék után indultak el, s Zimonyba, a magyar határvárhoz is közvetlenül a nyomukban érkeztek, június 12-én vagy az azt követő napokban. Zimonyban azonban az összecsapáshoz maguk a keresztesek kerestek ürügyet. A vár megostromlására valamikor június 12-ét követően került sor, aminek során a magyarokat jelentős vesztesség érhette. Péter azonban már a hatodik napon értesült arról, hogy Kálmán vagy pontosabban a királyi sereg közeleg, így még azok megérkezése előtt
Bouillon Gottfried és Kálmán király találkozása



49
AZ ÁRPÁD-KOR 1000–1301
átkeltek a Száván. A fenti epizód is jelzi, hogy a magyar királyi haderő készenlétben állt a keresztesek vonulása alatt. Az ezután beérkező keresztes csapatok ellen a magyar csapatok tényleges bevetésére is sor került, és ezek a 11. századi magyar hadiesemények között a legrészletesebben ismertek közé tartoznak. Folkmar presbiter seregét a királyi csapatok Nyitra mellett nagyobb ellenállás nélkül szétverték. Gottschalk serege erősebb volt Folkmarénál; ők a királyi sereggel egy máig nem azonosított mezőn csaptak össze, egy bizonyos Szent Márton-kápolna mellett, amit valahol Pannonhalma közelében kereshetünk. A népi keresztes vezérek közül a katonailag legerősebb sereggel Emicho, leiningeni gróf érkezett. Ők a mosoni kapuhoz vonultak, de nyilván elmulasztották az átvonulási engedély megszerzését, s a kapukat zárva találták. Meglehet, hogy erre a magyarázat valóban nagyobb létszámukban keresendő, a krónikás egyenesen 200 000-et emleget, igaz közöttük csak 3000 lovagot. Teljesen hihető, hogy Moson ostroma a mocsarak és a nehéz megközelíthetőség miatt elhúzódott, s közben mindkét oldalon voltak áldozatok. A keresztesek vélekedésével szemben Kálmán király nem lehetett a várat védők között, inkább annak a felmentő seregnek az élén érkezett a közelbe, akik augusztus közepén
az újabb keresztes seregre is megsemmisítő vereséget mértek. Tényleges hadieseményekre a legjelentősebb keresztes sereg, Bouillon Gottfried átvonulásakor már nem került sor. Ebben több más szempont mellett az is szerepet játszhatott, hogy szerencsés időpontban érkeztek, hiszen szeptemberben és októberben a betakarítás után bőségesen állt rendelkezésre élelem. Kálmán király a keresztesektől túszokat vett, s úgy tűnik, hogy velük végigkísérte a sereg útját, s csak a Száva folyónál bocsátotta szabadon őket. Az eseményeket értékelve arra kell felhívni a figyelmet, hogy a német támadások mellett a „népi” keresztesek megújuló támadásai jelentették a legnagyobb katonai kihívást a 11. századi Magyarország számára. A magyar király rádöbbenhetett, hogy még egy békésen átvonuló sereg is legalább akkora kockázatot jelent, mint az ellenséges szándékkal érkezők. A modern értékelések egybehangzóan állapítják meg, hogy a népi keresztes csapatok sokkal nagyobb katonai erőt képviseltek, sokkal szervezettebbek voltak, mint azt korábban feltételezték. A hónapokig elhúzódó hadiállapot, az ország központi, nyugati részeinek a fenyegetettsége próbára tette a királyság politikai és katonai szilárdságát, az ország védelme azonban jól vizsgázott.
Hódító hadjáratok a Balkánon és Halicsban
A 12. század vége felé sokasodtak a Bizánci Birodalom meggyengülésére utaló jelek, s ezzel párhuzamosan megerősödtek az addig a birodalomba tagolt területek, így a bolgárok, bosnyákok, szerbek jórészt egymás területére is igényt tartó függetlenedési törekvései. A hosszas agóniának 1204-ben, a negyedik keresztes hadjárat során Konstantinápolyhoz érkezett, a tényleges hatalmat átvevő keresztesek vetettek véget a Latin Császárság (1204–1261) létrehozásával és a birodalomnak fejedelemségekre való felosztásával. A korábbi bizánci területek feletti befolyás megszerzése I. Mánuel császár halála után még III. Béla idején megkezdődött, s folytatódott Imre király uralkodása alatt. Ezt az ortodox vallásgyakorlatot eretneknek tekintő katolikus álláspont is támogatta, ami változó intenzitással Róma támogatását is jelentette.
Az expanzív törekvések mögött Imre és testvére, a későbbi II. András közötti nyílt, fordulatos, de döntést nem eredményező hatalmi harc (1197 Macski, 1199 Rád völgye, 1203 Varasd mellett) is szerepet játszott, aminek keretében Imre a Balkánon, András pedig kezdeti dalmát–horvát hercegi törekvései után Halicsban igyekezett hatalmi bázisát kiszélesíteni. Imre 1201 utáni beavatkozása a szerb hatalmi viszonyokba abban mutatkozott meg, hogy 1202-ben felvette a „Szerbia királya” címet, de ebben az évben már Bulgáriában is hadakozott. III. Béla uralkodása (1172–1196) alatt fordulat következett be a magyarok halicsi politikájában is. A magyar király ekkor már nyíltan a magyar uralom megszerzése jegyében fiát, a későbbi II. Andrást halicsi kormányzónak tette



50
MAGYARORSZÁG HADTÖRTÉNETE
meg (1188–1190). A közvetlen magyar alávetésre irányuló törekvéseket még tovább erősítette a halicsi uralkodói dinasztia kihalása. II. András személyében az egyik legtöbbet hadakozó magyar király lépett a magyar trónra. Folytatta apja halicsi politikáját, ami arra irányult, hogy a fejedelemséget tartós, hűbéri szállal a Magyar Királysághoz kapcsolja. Stratégiai szempontból indokolt is volt a magyar határ védelmét Kijev felől egy szövetséges fejedelemséggel erősíteni, hiszen később, 1241-ben a tatárok is ezen az úton támadtak. Ehhez azonban Magyarország nem rendelkezett elegendő erőforrással, s egyúttal egy vele rivalizáló lengyel beavatkozással is fel kellett vennie a küzdelmet. Hiába állomásozott rendszeresen magyar helyőrség Halicsban, az általuk támogatott
magyar párt gyengesége miatt az ellenfelekkel szemben rendre alulmaradtak. Csökkentette a magyar esélyeket, hogy Halics az ortodox kereszténység területéhez tartozott, s külön feszültséget idézett elő, hogy a magyar király a pápai támogatás fejében támogatta az egyházi uniós terveket. A magyar király szinte évente vezetett hadat Halicsba, sokszor személyesen, de hadvezérei által is 1205 és 1235 között. Sok apró győzelem ellenére maradandó magyar siker nélkül jártak, annak ellenére, hogy a magyar királyok 1205 óta felvették a „Halics és Lodoméria királya” címet, s közben átmenetileg András fiai, Kálmán (1216–1219) és András hercegek (1227–1230) maguk, illetve kíséretük révén vették kézbe a fejedelemség irányítását.
II. András és IV. Béla halicsi hadjáratai



51
AZ ÁRPÁD-KOR 1000–1301
Német–magyar konfliktus.
A Lajta (Fischa) menti csata (1146)
Imre király és András herceg harca (Than Mór: Imre király elfogja lázadó öccsét, Endrét című festményén, 1857)
Az európai politika forrongott és átalakulóban volt II. Géza uralkodása alatt: olyan nemzetközi koalíciók szövődtek, amilyenekre korábban alig volt példa. A magyarokra nézve fenyegető német–bizánci közeledést jelezte, hogy nemcsak a két császár állt sógorságban egymással, hanem a III. Konrád német királlyal (uralkodott 1127–1135, 1137–1152) szövetséges osztrák őrgróf, II. Jasomirgott Henrik (uralkodott 1141–1156, herceg 1156–1177), Konstantinápolyban Theodora Komnénét, I. Mánuel Komnénosz unokahúgát vette nőül. A feszültté váló magyar–bizánci viszony 1150-re már fegyveres összecsapásba torkollott. A magyar terjeszkedés és befolyási övezet hagyományos területe északon Halics, délen pedig a balkáni államok voltak, amihez váratlanul hozzáadódott a német front is. III. Konrád a cseh trónon Géza ellenfelét támogatta, a bajor hercegséget Jasomirgott Henrik osztrák
őrgrófnak juttatta, ráadásul Konrád felbontotta a német trónörökös és Zsófia magyar hercegnő közti eljegyzést is. A hercegnő 1139-ben III. Konrád király öccsének, Henriknek lett a jegyese, de a német udvarban olyan megalázóan bántak vele, hogy 1145 táján szakított jegyesével, s a stájerországi Admont kolostorába vonult vissza. A fejlemények felháborították a magyar királyi családot. Géza küldöttséget menesztett Admontba, hogy Zsófiát – ha úgy akarja – hazakísérjék, ő azonban a kolostort választotta. Kálmán királynak Eufémia orosz hercegnőtől született, de a magyar udvar által törvénytelennek nyilvánított utódának, Borisznak a személye a lengyel és a bizánci kapcsolatok mellett a magyar–német kapcsolatokat is megterhelte. Miután III. Konrád pártfogásába vette Borisz,t sőt zsoldossereget toborzott számára délnémet t-e rületen, a fegyveres konfliktus elkerülhetetlennek



52
MAGYARORSZÁG HADTÖRTÉNETE
tűnt. A közvetlen kiváltó okot végül Borisz felelőtlen vállalkozása jelentette: zsoldosaival 1146. április elején a nyugati határszél kulcsfontosságú erősségét, Pozsonyt támadta meg és foglalta el. A magyarok azonnal hadigépekkel, ostromszerekkel és íjászokkal zárták körül, majd lefizetvén a zsoldosokat, a várat visszaszerezték. A magyar hadigépezet is támadásba lendült 1146 szeptemberében. A támadó magyar király és Jasomirgott Henrik seregei 1146. szeptember 11-én a Lajta és a Fischa folyók között ütköztek meg. A csatáról szerencsére két krónika is részletesen tájékoztat: a magyar Képes krónika és a Magyarországon személyesen is megforduló Ottó freisingi püspöknek, III. (Szent) Lipót osztrák őrgróf fiának krónikája. A magyar krónika leírása szerint Géza király seregét a benyomuló és Magyarország határvidékeit pusztító németek, vagy miként akkoriban hívták őket, teutonok „dühe” ellen vezette, amit a Bécset hatalmi központtá kiépítő II. Jasomirgott Henrik osztrák őrgróf, a magyar király fő ellensége testesített meg Szászországból és Bajorországból hozott harcosaival. A csata előtt a 16 éves magyar királyt „karddal övezték fel”, azaz az ifjú királyt valószínűleg ekkor avatták lovaggá, ami a nyugati udvari szertartás első hiteles magyarországi említése. Guncel nevű tolmácsa hírül adta, hogy közeledik a német sereg, s azt mondta, ez a legjobb alkalom, hogy a király rájuk rontson, mert kevesen vannak, és nem jött el mindenki, akit segítségül hívtak. A leírás szerint a németek már nagyobb termetű hadilovakat használtak a páncélzat megnövekedett súlya miatt, míg a magyarok seregének könnyűlovas egységei alacsony, ridegen tartott, szívós lovakkal jelenhettek meg. A leírás szerint a magyar sereg összképében egy nyugati szemlélő számára még mindig ez volt a meghatározó. Az összecsapás elején a teutonok erősebbeknek tűntek a magyaroknál. Ekkor a király nagybátyja, „az ezer ember között is dicső” Belos bán szemtől szembe a németek csapataira rontva keményen áttört rajtuk és nagy pusztítást vitt végbe köztük. A magyar király válogatott vitézei is megtámadták az ellenséget, a németek ereje szertefoszlott, egyes források szerint több ezer harcosuk pusztult el. Uros ispán elfogta azt a bizonyos Rapolt grófot, ki korábban elfoglalta Pozsonyt a magyaroktól.
A magyar krónika viszonylag részletes előadását jól egészítette ki Ottó püspök. Eszerint a magyar király 70 000 főnyi vagy ennél is nagyobb seregével a Mosoni kapu és a Lajta folyó között vert tábort. A bajor herceg a folyó másik oldalán táborozott le, és onnan küldte ki felderítőit. A következő napon a magyar király a táborban lévő fatemplomba ment, s ott – mivel fiatalsága miatt eddig még nem volt lovag – fegyverekkel övezték fel. Ezután a király rendezte seregét, amelynek élére két íjászcsapatot állított, azután jött a sereg zöme, amelynek élén a király nagybátyja állt. A két krónika leírásából nyilvánvaló, hogy komoly ütközetről volt szó, amelyben nagy létszámú seregek csaptak össze, és sokan maradtak holtan a csatatéren. A 70 000 főnyi magyar sereglétszám nyilvánvaló túlzás, s ennek csak töredéke, talán 10 000 körüli létszám valószínűsíthető az egész magyar seregre. A csatában feltűnő a magyar sereg bevált hadrend szerinti felállása és fegyelme, ellentétben a fegyverei fölényében és lovagi kiválóságában bízó, harcias és közismerten szertelen, a hadrenddel és taktikai fegyelemmel nem törődő Henrik herceggel. Valószínű, hogy a létszámbeli fölény a magyar oldalon volt. A magyar seregről többet tudunk meg, mint a németekről. Géza király seregének élén besenyő és székely íjászok harcoltak, akiket a lovagi szemléletű krónikás könnyű fegyverzetük miatt nevez „hitványnak”, és színlelt visszafordulásukat sem érti. A magyar sereg másik két része, a király és Belos bán seregteste legalább részben nehézfegyverzetű lehetett, mert sikeresen tudott harcolni Henrik erős lovagseregével. A német krónikás külön kiemeli a királyi csapat, vagy miként ő nevezi „légió” rendkívüli fegyelmezettségét, ellentétben Henrik herceg kapkodó hadviselésével, felderítőinek gyenge szereplésével. A Fischa menti csatát azért kell a magyar hadtörténelem jelentős eseményének tartanunk, mert nyílt csatában először győzött le magyar sereg nehézfegyverzetű nyugat-európai, ez esetben német sereget. Nem csoda, hogy a német krónikás a vereséget szégyenletesnek érezte. A Fischa menti ütközet máig emlékezésre méltó eseménye, határköve a Kálmán király idejében kezdődő magyar haderőreformnak a nehézfegyverzetű harcmodor hazai meghonosítása folyamatában.



53
AZ ÁRPÁD-KOR 1000–1301
II. András magyar király keresztes hadjárata (1217–1218)
Magyar király személyesen ugyan csak egy keresztes hadjáratban vett részt, igaz, a kortársak elismerését is kiváltó jelentősebb sereg élén. Ez azonban nem jelenti azt, hogy a korábbi évtizedekben nem alakult volna ki kapcsolat a keresztesek és a magyar udvar között. Az országon a 11. századtól rendszeresen, így például az 1064–1065-ös nagy
zarándoklat alkalmából átvonuló, majd visszatérőben élményeiket a helyiekkel megosztó zarándokok, később fegyveres keresztesek bizonyosan nagy hatást gyakorolhattak, s példájukat számosan követhették. A második keresztes hadjáratban részt vevő III. Konrád német király, majd nyomában rövidesen VII. Lajos francia király (uralkodott
II. András csapatainak szentföldi hadmozdulatai, 1217



54
MAGYARORSZÁG HADTÖRTÉNETE
1134–1180) csapataik élén személyesen vonultak át az országon, utóbbi 15 nap alatt. Egyik uralkodó átvonulása sem volt zavartalan, a trónkövetelő Borisz a német királynál is próbálkozott, majd a francia király környezetében tűnt fel, mégis a keresztes seregek átvonulását mindez nem zavarta meg, s kitűnő ellátásban részesültek. A magyar részvétel hiányában kétségkívül szerepet játszott az ingadozó, 1145 körül ismét megromló német–magyar viszony. Ugyanakkor a II. Géza-kori keresztesekkel szembeni hangulatváltás biztos jelének tekinthető, hogy a király alapította meg a Szent István királyról elnevezett betegápoló, ispotályos lovagrendet jeruzsálemi központtal és két magyar kolostorral Esztergomban és Budafelhévízen. Hasonlóképpen II. Géza uralkodásához köthető a johanniták és a templomosok lovagrendjének magyarországi letelepítése, az előbbiek első rendháza Fehérváron, az utóbbiak legjelentősebb rendházai Vránában és Zenggben, a 13. század végén pedig Esztergomban létesültek. Évtizedekkel később, 1172-ben vonult át az országon a zarándokúttá váló szentföldi hadjáratra induló Oroszlán Henrik szász és bajor herceg (uralkodott 1142/1156–1180), kíséretében – legalábbis Esztergomig – az akkor már élemedett korú osztrák herceggel, II. Jasomirgott Henrikkel. A keresztes háborúk iránti lelkesedést ez a hadjárat is növelhette volna, ha nem éppen esztergomi tartózkodásuk alatt halálozik el III. István, s a hadjárat idején választják meg magyar királlyá a bizánci politikai és katonai támogatást élvező III. Bélát. A legnagyobb keresztes sereggel I. Barbarossa (Rőtszakállú) Frigyes (uralkodott királyként 1152-től, császárként 1155–1190) császár vonult át Magyarországon 1189 júniusában. Ünnepélyes és bőkezű fogadtatása, seregének példás ellátása után egy jelentősebb, hat ispán és a győri püspök vezette, állítólag 2000 fős magyar sereg tartott a császárral. A magyar kontingens csak október végén Adrianopolisz előtt fordult vissza III. Béla parancsára, a bizánciak és a németek között pattanásig feszült helyzet következtében. Ennek ellenére három magyar ispán, nyilván kíséretével együtt, a sereggel maradt, s folytatták útjukat a Szentföldre. Oroszlán Henrikhez hasonlóan I. Frigyes is hajón érkezett, sőt egészen Nándorfehérvárig a Dunán folytatta útját, ahol hajóit a magyar királynak
ajándékozza. Hasonló okból III. Béla, aki 1189 után, de mindenképpen Jeruzsálem 1187. évi nagy, európai visszhangot kiváltó elvesztése után vehette fel a keresztet, a VI. Henrik német császár által indított keresztes hadjáratban való magyar részvételtől is elzárkózott. E tartózkodást és gyanakvást csak fokozták az 1202-ben történtek, amikor a negyedik keresztes hadjárat francia csapatai mintegy 300 hajóval megtámadták az 1167 óta ismét magyar fennhatóság alatt álló dalmáciai kikötővárost, Zárát. A pápa, III. Ince (1198–1216) ugyan ellenezte a támadást, majd jóvátételt követelt a magyar király számára, mégis a keresztes sereg számára elkerülhetetlen volt a hiányzó hajóbérleti díj megszerzése, s a seregben az aggastyán és vak Enrico Dandolo dózse (uralkodott 1192–1205) sikerrel képviselte a velencei álláspontot, miszerint a magyarok Velencétől jogtalanul hódították el a várost. A korábbi velencei támadások (1187, 1193) nem hagytak kétséget a városállam valós szándékait illetően, Zára ostroma és kifosztása 1202 novemberében mégis rendkívül negatív európai visszhangot keltett. A pápa a támadókat egy időre kiközösítette, sőt a keresztesek közül is jó néhányan dezertáltak és tüntetőleg a magyar királyhoz vonultak, aki értékelve gesztusukat nagy tisztelettel fogadta őket. A keresztesek tavasszal továbbhajóztak Konstantinápoly felé, de Zára egészen az Anjou-korig elveszett a magyar korona számára. Magyarország részéről így érthető a szentföldi keresztes hadjáratok vonatkozásában bizonyos kétségbevonhatatlan tartózkodás, amit majd csak az 1200-as évek után változtat meg a Balkán felé, pápai felhatalmazással indított „keresztes hadjáratok” csábítása. Magyarország ugyanakkor egyházi és politikai függetlenségének köszönhetően kevéssé kötődött az európai nagypolitikához, s a belpolitikai harc résztvevői nem igazán szorultak arra, hogy legitimációs céllal zarándokként vagy katonaként keletre induljanak. Jellemző módon ezt csak Álmos herceg próbálta meg, aminek politikai hozadéka azonban csekély maradt. A pápai és birodalmi politikához szorosabban kapcsolódó területeken a helyzet teljesen más volt: a német uralkodók Szentföldre induló kíséretében magától értődően ott lovagolt a cseh fejedelem vagy kontingense – így 1147-ben II. Vladislav –, de a lengyel



55
AZ ÁRPÁD-KOR 1000–1301
fejedelmek kötődése is sokkal szorosabb volt. A különlegesen szoros magyar–bizánci kapcsolatok még tovább bonyolították a részvételi hajlandóságot. Persze ebben nem kis szerepük volt a magyar trónharcoknak is, ami másutt is a részvétel meggondolására késztette a potenciális keresztes jelölteket. Ugyanakkor nálunk, szemben a lengyel vagy dán példákkal, fel sem merült a rivalizáló király és a hercegek közös részvételének lehetősége a keresztes háborúban, távoli párhuzamként csupán Salamon király és a hercegek közös, „pogányok” elleni hadjárata említhető. III. Béla király keresztes kötelezettségét fiára, a későbbi II. András királyra hagyta az ahhoz szükséges anyagiakkal együtt. A király fiai, Imre és András között kitört trónharcok hosszú időre elnapolták a hadjárat megkezdését, noha a pápa 1198-tól több alkalommal kísérletet tett a magyar uralkodó mozgósítására. A fogadalom letétele óta több mint húsz esztendő telt el, amikor több ok együttesen indította II. András magyar királyt a hadjárat tényleges megkezdésére. Az egyházjogi kényszerítő erő mellett sokat nyomott a latba, hogy András lehetőséget láthatott a balkáni magyar befolyás, sőt akár terjeszkedés előmozdítására. A sereg nagyságáról mind a kortársak, mind a modern kutatók véleménye megoszlik. Valószínű, hogy a 10 000 fős lovagsereg fantomjával kénytelenek vagyunk leszámolni, a magyar és osztrák lovagsereg együttes létszámát sem becsülhetjük 4-5000 főnél többre. Akkor is, ha tudjuk, hogy az ötödik keresztes hadjárat volt az első „levée en masse” (népfelkelés-jellegű) keresztes háború, hiszen a tömegek részvételével és lelkesedésével valójában nem is volt gond. A létszám korlátlan növelésének és a kint tartózkodás ideje meghosszabbításának anyagi természetű akadályai is lehettek, amit jól mutat, hogy Andrásnak hitelt kellett felvennie itáliai kereskedőházaktól, illetve nagy értékű ékszerek eladására is rákényszerült, sőt nem kis pragmatizmussal az egyébként is velencei megszállás alatt lévő Záráról is lemondott.
A magyarországi vonulás útvonalát jól ismerjük: Székesfehérváron, Zágrábon át vonult a tengerpartra, Spalatóba (Split), ahova augusztus 23-án érkezett meg. Az osztrákok és magyarok egyaránt Spalatóban gyülekeztek, ahonnan először az osztrákok indultak el, s 16 napi hajózást követően A-k kóba értek, majd a magyarok keltek útra, akik október elejére érkeztek meg ugyanoda. Annak ellenére, hogy az európai királyok közül egyedül András jelent meg személyesen a hadjáratban, valójában sokkal inkább I. János jeruzsálemi király (uralkodott 1210–1212, régensként 1212–1225) tekinthető vezetőnek a hadjárat korai szakaszában, míg II. András látványosan távol tartotta magát a hadi eseményektől – legalábbis az első felderítő hadmozdulatok után.
II. András a Thuróczy krónikában



56
MAGYARORSZÁG HADTÖRTÉNETE
Spalato, Diocletianus palotájának romjai
Margat várának képe, amelynek fenntartására II. András adományt tett



57
AZ ÁRPÁD-KOR 1000–1301
Ekkorra II. András felmérhette, hogy a keresztes sereg alkalmatlan az erőegyensúly megbontására vagy egy jelentősebb mezei ütközet megvívására. A magyar csapat november 4-én indult el, felderítette a Tábor-hegyi erőd környékét, november 10én átkelt a Galileai-tenger közelében a Jordánon, a vízparton észak felé több irányba is megindult, majd Jákob gázlójánál átkelve visszaindult Akkóba. Közben gazdag zsákmányra tettek szert, a források kiemelik Beiszan (Bajszán) kifosztását és az ott szerzett nagy zsákmányt. Rövid akkói pihenés után a tényleges katonai akciók Tábor hegyének a megtámadásával kezdődtek, ami már kezdettől fogva szerepelt a keresztény haditervekben. A hatalmas erőd egy kiemelkedő, 600 méter magas sziklás fennsíkon épült, 77 torony és 2000 fős helyőrség védte. Az Akkóból a Galileai-tenger felé vezető utakat ellenőrizte, így léte a keresztény állam elemi stratégiai érdekeit sértette. Az ostrom nem vezetett eredményre, de néhány hónapon belül a muszlimok önként feladták, lerombolták és kiürítették Tábort. A keresztesek végül december 7-én indultak vissza Akkóba. Katonai jellegű tapasztalatokra a magyarok nemcsak a szentföldi várrendszer tanulmányozása során tehettek szert, de saját szemükkel győződhettek meg a lovas és gyalogos harcászat kombinatív alkalmazásáról vagy a számszeríjászok nagy gyakorlati hasznáról is. A magukkal hozott ereklyék mellett az az éremegyüttes jelenti a szentföldi örökség legkézzelfoghatóbb csoportját, amely 1982-ben került a budapesti Nemzeti Múzeumba. A 32 keleti érem a 12. század közepéről különféle, többek között jeruzsálemi, antiochiai, tripoliszi vereteket tartalmaz. Nem alaptalan a feltételezés, hogy a Szentföldről 1217 után különböző időpontokban hazatérő magyar
keresztesek egyike hozhatta magával. A magyarok gyors hazatérése nem állt példa nélkül: az európaiak jó része igyekezett gyorsan teljesíteni keresztes esküjét. Így is néhány magyar főpap ott maradt, s részt vett a további harcokban. A hadjárat első szakaszának értékelése tulajdonképpen nem egyértelműen negatív. A keresztény vezérek és János király óvatos politikája 1218-ig megőrizte a korábban érkezők katonai erejét, hogy az újonnan érkezőkkel egyesülve immár komolyan felvehessék a harcot az ellenséggel. A magyar sereg észak-palesztinai vonulása nem volt eredménytelen, megnövelte a keresztény államok
II. András és mögötte a jeruzsálemi Szent sír templom, amelyet a király sosem pillantott meg (Mausoleum nyomtatvány)



58
MAGYARORSZÁG HADTÖRTÉNETE
biztonságát, hozzájárult Tábor várának véráldozat nélküli későbbi visszaszerzéséhez, s előkészített egy későbbi Szíria és Egyiptom elleni kombinált támadást. Az egyiptomi támadás elhúzódása nem András személyén múlott, hanem a rajnai-fríz csapatok késlekedésén. Mihelyst azok megérkeztek, megindult a felvonulás, és 1218 májusának első napjaiban már ott voltak Észak-Afrikában, az egyiptomi tengerparti városnál, Damiettánál
(Dimját). A város előtti harcok és egyúttal az egész ötödik keresztes hadjárat fordulópontja 1219 novemberében következett be: a szultánfi, al-Kámil felajánlotta, hogy a békéért cserébe visszaadják a nyugatiaknak a szent helyeket Jeruzsálemmel és a Szent Kereszt ereklyével együtt. Az elutasítás egy hoszszas, véres, járványokkal terhes, több ezer áldozatot követelő állóháborúhoz, majd a keresztesek teljes vereségéhez és a túlélők elvonulásához vezetett 1224 augusztusában. Végeredményben a megtett távolság tekintetében ez volt a középkorban a magyar katonai egységek legnagyobb szabású, csak Hunyadi János 1444-es várnai hadjáratához hasonlítható vállalkozása, amit – kisebb veszteségektől eltekintve – kitűnő eredménnyel oldottak meg. A hazafelé választott útvonal a magyar király részéről tudatos lehetett, hiszen ez alatt feltűnően nagy diplomáciai aktivitást fejtett ki. Igaz, januárban nem is talált volna hajót, ami vállalkozott volna a hazaszállításra. Úgy viselkedett, ahogyan az egy európai középhatalom fejétől elvárható: tárgyalt az útjába eső államok uralkodóival, frigyeket hozott létre, diplomáciai szövetségeket szövögetett, s értékes ereklyéket hozott magával. Közben volt alkalma átgondolni a vele lévő előkelőkkel az ország politikai-társadalmi átalakításának a lehetőségeit, amire a hazatérte utáni években sort is kerített.
A keresztes hadjáraton lévő II. András képe (Képes krónika)
A TATÁRJÁRÁS (1241–1242)
A 12–13. század fordulójától kezdve a Magyar Királyság Kelet-Európa és a Balkán egyik vezető hatalmává lépett elő, ami 1227-ben a Kárpátoktól keletre élő kunok egy részét is befolyása alá vonta. Ezzel párhuzamosan a Dzsingisz kán vezetésével egyesült mongol törzsek hatalmas birodalmat hoztak létre Ázsia belsejében. 1235-ben a világhódító Dzsingisz leszármazottai és a Nagy Mongol Birodalom más tekintélyes vezetői a mongóliai
Karakorumban tanácskozásra gyűltek össze Ögödej nagykán vezetésével. Ez a gyűlés, a kurultáj határozta el, hogy az akkori világ egyik legnagyobb és talán a legjobban is felszerelt, de mindenképpen a legtapasztaltabb és legfegyelmezettebb hadseregét Dzsingisz kán unokája, Batu parancsnoksága alatt Európa ellen küldi. A támadás egyik fő célpontjává Magyarország vált: a nagykán egyértelműen nehezményezte, hogy IV. Béla, „Cumania”



59
AZ ÁRPÁD-KOR 1000–1301
királyaként kiterjesztette hatalmát a sztyeppe legnyugatibb szegletében élő kunokra, akiket a sztyeppei „jogfelfogás” szerint Ögödej már legyőzött népnek, s így saját szolgáinak tekintett. A Magyar Királyság behódolását követelő üzenetek – már ha egyáltalán eljutottak IV. Bélához – azonban süket fülekre találtak. A magyar uralkodó nem rettent meg a fenyegetéstől, sőt 1239ben még elfogadta Kötöny kánnak, a Dnyeper vidékén élő kunok legtekintélyesebb vezérének a hódolatát is, aki ezután népével együtt beköltözhetett Magyarországra. IV. Béla udvara rövid időre a mongolok elől menekülő kelet- és közép-európai
uralkodók menedékhelyévé változott, akik nyilván nem egyedül, hanem harci tapasztalatokkal rendelkező kíséretükkel érkeztek Magyarországra. A 13. század első felének sokszor zűrzavaros belső viszonyai ellenére látnunk kell, hogy mindvégig keménykezű uralkodók igazgatták Magyarországot, és az ország belügyei sem a királyok harci kedvét, sem a királyság fegyveres erejét nem csorbították érdemlegesen. Mi sem jelzi ezt jobban, mint az, hogy Imre és II. András uralkodásának alig kevesebb, mint 40 éve alatt a magyar hadsereg több mint 20 ízben vezetett kisebb-nagyobb hadjáratokat külföldre. A II. András fia, IV. Béla
Tatárjárás Közép-Európában, 1241–1242



60
MAGYARORSZÁG HADTÖRTÉNETE
által megörökölt hadinép éppúgy nem nélkülözte a harci tapasztalatokat, ahogyan az új uralkodó sem, aki trónörökösként már jócskán kivette részét a hadivállalkozásaiból. Az, hogy IV. Béla a megalázó behódolás helyett az ellenállást választja a mongolokkal szemben, nem lehetett kétséges. 1236-ban a Nagy Mongol Birodalom nyugatra küldött hadereje már megtámadta a Volga felső folyásánál élő bolgárok országát és a folyó alsó szakaszánál élő vegyes kipcsak–alán népesség földjét, s 1237 elejére mindkét területen fel is számolta az ellenállását. Az év decemberében a mongolok elérték első orosz áldozatukat, a sztyeppe határán álló, viszonylag gyönge Rjazanyi Fejedelemséget, majd 1238 januárjában elárasztották a legerősebb orosz államot, a Vlagyimir–Szuzdali Nagyfejedelemséget is. Miután bevették a két székvárost, március 4-én a fejedelemmel együtt lemészárolták egész seregét is. 1238 őszétől a Volga, a Kaukázus és a Dnyeper közötti térség vált a mongolok fő célpontjává. Egy
mongol sereg a Fekete-tenger keleti partján élő cserkeszekre tört, s a harcokban azok fejedelme is elesett. Egy másik sereg a kunok ellen indult, míg egy harmadik had a Krím-félszigetet támadta meg. A mongolok december 26-án elpusztították Szudakot, s végül egy sereg visszatért az oroszok földjére is, ahol 1239. március 3-án porrá égette Perejaszlav városát. 1239-ben – valószínűleg a szokásos nyári szünet után – folytatódtak a hadműveletek a Ruszban, s október 18-án elbukott a Csernyigovi Fejedelemség. Közben a Kaukázus vidékén is fellángoltak a harcok, s 1240 elején, több havi kemény ostrom után elesett az Alán Királyság fővárosa, Magas, a mongol források Megetje. 1240 végén azután a mongolok sort kerítettek a Rusz egykori fővárosának, Kijevnek az ostromára. Ez valójában már a Magyarország elleni új nagy hadjárat kezdetét jelentette. Batu hadserege 1240–1241 telén jergét – vadászkört – formálva, tümen tümen (10 000 főt számláló katonai egység a
Kun harcosok a 13. században (Boldog Zoltán rekonstrukciós rajza)



61
AZ ÁRPÁD-KOR 1000–1301
sztyeppei népeknél, ami a magyar nyelvben a ’tömény’ szóban élt tovább) mellett nyomult tovább nyugat felé, és sorra foglalta el a Halics–Vlagyimir Ikerfejedelemség fontosabb városait. Az újabb téli hadjárat azonban nem ért véget a kör közepének, Vlagyimirnak az elfoglalásával. A fővezér Halicsban öt részre osztotta a seregét, s az új „körvadászaton” nem kisebb feladatot tűzött ki célul, mint a Kárpát-medence bekerítését. A Kárpátoktól keletre és délre, a mai Románia területére Kadant, Bürit, és Büdzseket küldte, hogy elsöpörjék a magyar uralom alatt álló „Cumaniát” és annak szellemi központját, a milkói kun püspökséget. Batu bátyja, Orda a Lengyelország felé indított sereg parancsnoka volt, maga a fővezér pedig a Vereckei-hágón át támadt Magyarországra. A „zordon” Kárpátok bércei és a gondosan eltorlaszolt hágók azonban hatalmas várfalként oltalmazták a Magyar Királyságot, s 1240–1241 telén hónapokra képesek voltak feltartóztatni a mongolokat is. Mint az eddigiekből kitűnt, a mongolok rendszerint a téli hónapokra időzítették hadműveleteiket, mert a fagy ekkor tette számukra leginkább járhatóvá Kelet-Európa folyókkal szabdalt, mocsaras földjeit. Hiába foglalták el azonban már 1240 decemberének elején Kijevet, négy hónapba tellett nekik, mire onnan Magyarországig eljutottak. Ezt a késedelmet pedig jórészt épp az egyes kutatók által utóbb „korszerűtlennek” tartott régi határvédelmi rendszer okozta, amely igen „ökologikusan” oldotta meg az ország keleti és északi határainak védelmét: a hágókat a helyben kivágott fákkal torlaszolták el. 1241 elején, amikor a veszély már valóban fenyegetővé vált, IV. Béla az ország első méltóságát, a nádort küldte a leginkább fenyegetett észak-keleti határszakasz védelmére. Március 12-én azonban a mongolok a maguk előtt hajtott seregnyi orosz fejszéssel gyorsan leromboltatták a torlaszokat, majd a nádor csapatát is lerohanták, aki alig néhány vitézével tudott visszajutni a királyhoz. A hírre, hogy az ellenség immár betört az országba, a király nyomban hazaküldte a tanácsból a püspököket és ispánokat, hogy csapataikkal térjenek vissza hozzá, ő maga pedig az Esztergomból és Székesfehérvárról összegyűjthető harcosokkal az egyik legfontosabb dunai átkelőhelyhez, Pesthez vonult, hogy ott, a folyó bal partján várja be a hadak gyülekezését.
Alig három nap telt el a vereckei ütközet után, amikor a mongol előhad már el is érte a Duna vonalát. A mongol portyázók hol itt, hol ott tűntek fel Pest környékén, de a király – aki a jelek szerint nagyon is jól ismerte a sztyeppei lovasok cselvetéseit – megtiltotta katonáinak, hogy üldözőbe vegyék őket. A kalocsai érsek, Csák nembeli Ugrin március 17-én mégis az ellenséges lovasok üldözésére indult csapata azonban kelepcébe került, s állítólag alig néhány emberével sikerült csak visszajutnia Pestre. Aznap esett áldozatul a mongolok dühének Vác városa is, így érthető, hogy a magyarok nem voltak túl lelkesek a király óvatossága miatt. Ekkoriban érkezett meg Béla unokatestvére, a Babenberg dinasztiából származó II. Harcias Frigyes osztrák herceg (uralkodott 1230–1246) Pestre. A vitéz harcosként ismert herceg szintén fittyet hányt a kitöréseket tiltó királyi parancsra, ő azonban sikerrel járt, még foglyot is ejtett. A herceg e tettének igen súlyos következményei lettek: a fogolyról ugyanis kiderült, hogy kun. Így a „népharag” IV. Béla szövetségese, a Pesten tartózkodó kun fejedelem, Kötöny ellen fordult. A kunok befogadása ugyanis rengeteg problémát okozott, mivel mindaz, ami hosszabb távon nyilvánvalóan az ország javát szolgálta, rövid távon súlyosan sérthette az ország régi lakóinak érdekeit. A forrásokból nem lehet egyértelműen kibogozni, hogy spontán zendülés tört-e ki, vagy pedig tényleg az osztrák herceg volt a felbujtó, de a tömeg végül megrohanta Kötöny szállását. A kunok ugyan elkeseredetten védekeztek, de a túlerő elnyomta őket: „azon nyomban levágták a fejüket, és a palotából az ablakon keresztül a nép közé dobták”.9 A kun vezér meggyilkolásának hírére vidéken is elkezdték lemészárolni az ellenség „ötödik hadoszlopának” tartott jövevényeket. A kunok Pest felé tartó csapatai végül fegyverrel vágták ki magukat és megmaradt népüket az ellenséges területté vált Magyarországról. Szétszórták a csanádi püspök csapatát és a déli határt őrző szerémségi fegyvereseket, a mongolokhoz hasonló kegyetlenséggel dúlták végig az országot, amíg csak az Al-Dunánál át nem jutottak Bulgáriába. Ezen események közben „az ország egy nagyobb hadserege” mégis összegyülekezett, így már IV. Béla is elérkezettnek látta az időt, hogy meginduljon katonáival az orosz kapunak is nevezett Verecke irányába. A magyar fősereg 170 kilométert



62
MAGYARORSZÁG HADTÖRTÉNETE
megtéve nagyjából tíz-tizenöt nap alatt juthatott el Pestről a Tisza vidékére. A hadjáratról tudósító források szerint a magyarok arrafelé átkeltek egy folyón, s így érték el végül a Sajót. Itt azután a magyar sereg megerődített tábort vert, a király ugyanis elrendelte, hogy „ne szanaszét, hanem összetömörülve üssék fel sátraikat. Úgy rendeződtek el ... körös-körül állítva szekereiket és pajzsaikat.”10 Ez az intézkedés nyilvánvalóan arra utal, hogy IV. Béla már a magyar hadsereg gyülekezése alatt számolt egy váratlan rajtaütés lehetőségével. Az állítólag gyanútlan magyar hadvezetés 1000 emberrel még őriztette is a tábor nyugalmát éjszakánként, s a mongolok harcmodorának ismeretében ezek az óvintézkedések nagyon indokoltnak tűnnek. Az összeláncolt szekerek nem csupán váratlan éjszakai támadások ellen nyújthattak oltalmat, hanem a csatában is biztos támpontot jelenthettek, ha a körülöttük harcolók nem távolodtak el tőlük túlságosan. Emellett alkalmasak voltak arra is, hogy a küzdelemben megfáradt csapatok mögöttük akár harc közben is újra rendezhessék soraikat. Vereség esetén pedig akár mentsvárként is szolgálhattak.
A közhiedelemmel ellentétben egy ilyen, szekerekkel körbevett tábor még a sztyeppei népek lovasíjászai számára is remek megerősített állásként szolgálhatott a nyílt csatákban: a besenyők például kifejezetten előszeretettel harcoltak szekérvárra támaszkodva, és védelmi harcaikban a kunok is alkalmaztak szekérvárakat az oroszok ellenében. Batu tapasztalt parancsnokai azonban a rendelkezésükre álló néhány nap alatt megtalálták a módját, hogy miként lepjék meg az igen erős állásban várakozó magyar sereget. A forrásokból sajnos korántsem rekonstruálható teljes bizonyossággal minden részlet, ám az világos, hogy április 10-ről 11-ére virradó éjszaka a mongolok egyszerre három helyen – középütt a hídon, észak felől egy gázlón, délről pedig tutajokon – átkeltek a Sajón, s több irányból próbálták meglepetésszerűen bekeríteni a táborában éjszakázó magyar hadsereget. Batu és a többi dzsingiszida herceg a centrumban éjfél előtt indította el első csapatait a hídon át, készülődésüket azonban egy orosz szökevény még időben elárulta a magyaroknak. Így a hídnál kezdődő harcban Kálmán szlavóniai herceg és Ugrin kalocsai érsek csapatai ekkor még visszaszorították a támadókat, majd a hídnál őrséget hagyva visszatértek a táborba. „A tatárok azonban a hídfőre hét hadigépet állítottak, s a magyarok őreit jó messzire elűzték, mert hatalmas köveket dobáltak, meg a nyílvesszőik is állandóan záporoztak rájuk.” A hídőrség megfutamodása után Ugrin érsek, valamint Kálmán herceg és a templomos lovagrend rendtartományának feje, Rambald de Carumb „felöltve harci fegyvereiket és egy csapatba tömörülve, bátran az ellenséges hadsorok közé rohantak”, és ismét megszorongatták a mongolokat. Az éjszakai frontális áttöréssel kísérletező mongol hercegek még elit nehézlovasságukat, a vértes bahadurokat is bevetették, akik közül azonban a szilárd magyar ellenállás nyomán harmincan is elestek, mire Batu már a visszavonulást kezdte fontolgatni. Közben azonban a mongol bal
A muhi csata, 1241. április 10–11.



63
AZ ÁRPÁD-KOR 1000–1301
szárny, ha késve is, de végül mégis megérkezett a csatába. A mongolok reggelre eljutottak a magyar tábor közelébe, ahol erre kisebbfajta pánik tört ki. A magyar vezérek még ezután is sorozatos kitöréseket hajtottak végre, arra azonban már nem nyílt lehetőségük, hogy az egész seregüket csatarendbe állítsák a szekérváron kívül. Mivel a mongolok oldalán új és pihent egységek avatkoztak be a harcba, a nap második felére megtört a magyarok ellenállása. Délután sok magyar csapat már nem győzni, hanem csupán kijutni próbált az egyre szorosabbá váló mongol gyűrűből. A magyar ellenállás szilárdsága pedig arra késztette a mongolokat, hogy utat adjanak az ilyen menekülőknek.
A kitörők növekvő csapatához egy idő után mindenképpen csatlakozniuk kellett az uralkodónak és a vezéreknek is, mert ha a mongol gyűrű teljesen bezárul, akkor a magyar szekérvár igazi „egérfogóvá” változott volna. A csatában és a menekülés közben elszenvedett veszteség nagysága még így is sokáig párját ritkította a középkori magyar történelemben. A templomos magister mellett odaveszett Mátyás esztergomi és Ugrin kalocsai érsek, Gergely győri, Rajnald erdélyi és Jakab nyitrai püspök, s rajtuk kívül számos más, fontos egyházi személy, s ki tudja még hány világi előkelő. A király öccse, a súlyosan sebesült Kálmán herceg ugyan el tudott menekülni, de hamarosan ő is belehalt a harctéren
Magyar–mongol csata a 13. században (Boldog Zoltán rekonstrukciós rajza)



64
MAGYARORSZÁG HADTÖRTÉNETE
szerzett sebesüléseibe. Az egyik nyugati krónika szerint Béla királynak nem kevesebb, mint 65 000 vitéze pusztult el a csatában, egy másik évkönyv viszont csupán 10 000-re teszi a magyar veszteséget. Habár ez a szám a jelenlegi ismeretek szerint jóval közelebb állhat a valósághoz, sajnos nincs rá ok, hogy több hitelt adjunk neki, mint a másiknak: a magyar veszteségeket ugyanis valószínűleg senki sem vehette már számba – a mongolokon kívül. Mielőtt a fő erők Muhinál összecsaptak, a keleti határon a magyarok már több helyen is vereséget szenvedtek. Pósa erdélyi vajda hada 1241 húsvét vasárnapján, azaz március 31-én semmisült meg a Barcaságban, de Kadan serege sem sokkal korábban tört át a Borgói-hágónál a Kárpátokon. Április 2-án elesett Beszterce, április 11-én pedig Nagyszeben is. Hasonló sors várt Kolozsvárra, Gyulafehérvárra és egy „Kuomelburch” nevű településre is, amelyet az erdélyi Küküllővárral és Kőhalommal is próbáltak azonosítani a kutatók. A támadók nem sokáig időztek Erdélyben, mert valószínűleg az volt a céljuk, hogy mielőbb egyesüljenek Batu fő erőivel. Északon a Király-hágón keresztül Nagyvárad felé, délen pedig a Maros völgyében jutottak ki az Alföldre. Benedek váradi püspök (1231–1243) is sereget gyűjtött, majd a Tisza jobb partján igen szerencsétlenül meg is ütközött az Eger városát feldúló mongolokkal, ám eközben székvárosát, Nagyváradot megostromolta és elfoglalta az ellenség. Ekkoriban pusztult el a Maros-parti püspöki székhely, Csanád és a Körös átkelőjét őrző megerősített német kolónia, Tamáshida, Egres megerősített monostora és Pereg is. Miután azonban a mongolok feldúlták a környéket, minden elérhető embert összetereltek Pereg alá, s az ő felhasználásukkal láttak hozzá a hely ostromához. Batu hadai ekkora már Pest városához értek, ahová szintén nagyon sok ember futott a muhi vereség hírére, s ott hozzáláttak a helység erősítéséhez. A hevenyészett építményt még be sem tudták fejezni, amikor feltűnt az ellenség. Két-háromnapi harc után a védők tartalékai kimerültek, így a mongolok rohama végül mégis átjutott a félig-meddig kiépített falakon, s ezzel Pest sorsa is megpecsételődött. Az ellenálló városok, falvak elfogott lakosságának legyilkolását monoton módon, szinte ugyanazon szavakkal ecsetelték a szemtanúk beszámolói és a külföldi történetírók tudósításai: az elfogottakat
összeterelték, kifosztották, majd az értékesebbnek ítélt mesterembereket és a szebb nőket kiválogatták, a többieket pedig elképesztő módszerességgel karddal, bárddal legyilkolták – épp úgy, ahogy korábban Kínában, Közép-Ázsiában vagy Oroszországban is tették a lakossággal. 1241 nyarának elejére tehát a mongol hadak több irányból is sikeresen áttörték a magyar határvédelmet, és gyakorlatilag megsemmisítették az összes, ellenállásra képes mezei hadsereget is. Batu öt serege elözönlötte az ország területének legalább a felét, és mindegyikük kijutott az Alföldre. A Tisza és a Maros vidéke pedig kiválóan alkalmas volt rá, hogy a közel féléves kemény hadjáratban megfáradt csapatok végre kipihenjék magukat. Miután Orda Lengyelország és Morvaország felől érkező csapatai Trencsén, Nyitra és Komárom érintésével Vác és Pest környékén csatlakoztak a fősereghez, a mongolok szokása szerint egyelőre ismét véget ért a nagy hadműveletek időszaka. Magyarország lélegzetvételhez juthatott. Béla király, amint egérutat tudott nyerni üldözői elől, nyugatra ment feleségéhez és gyermekeihez, akiket a váci püspökkel és más egyháznagyokkal együtt már a muhi vereség előtt az osztrák határ közelébe menekített. Unokatestvére, Frigyes azonban itt nemcsak, hogy fogságba ejtette és hatalmas váltságdíjat zsarolt ki belőle, de még Magyarország nyugati részét is át kellett engednie neki: a herceg katonái Moson és Sopron megye határain túl bevonultak Kőszeg és Győr várába is. Az ausztriai fiaskó után IV. Béla a dél-dunántúli Segesdről, majd Zágrábból szervezte maradék országa védelmét. A Duna vonalát a király szerint „még szép számmal levő”11 magyar hadak egyelőre meg tudták oltalmazni a kimerült mongolokkal szemben. Batu hadserege ugyanis csak feltűnően hosszú szünet után, 1242. január végén indult újra támadásra. Noha az előző évek időjárása viszonylag enyhe lehetett, most a Duna néhol már 1241 karácsonya táján befagyott, s a mongolok állítólag egy cselfogással kiderítették, hogy merre járható biztonságosan a jég lovasaik számára is. Február elején a Székesfehérvárra menekült magyar országnagyok azt állították a még meg sem választott új pápának küldött levelükben, hogy „elég sokan és megfelelően felfegyverkezve behúzódtunk Fehérvár, Esztergom, Veszprém, Tihany, Győr, Pannonhalma, Moson, Sopron, Vasvár, Németújvár, Zala,



65
AZ ÁRPÁD-KOR 1000–1301
Léka várába, és más Dunán inneni [a mai szóhasználatban dunántúli] várakba és erődített helyekre, a túlsó oldalon pedig Pozsony, Nyitra, Komárom, Fülek, Abaújvár és más várakba és megerősített helyekre”. Ezek a helyek szinte mind sértetlenül át is vészelték az újabb mongol támadást, komolyabb ostromnak ugyanis csak az ősi királyi székhely, Esztergom volt kitéve, ami ellen a mongolok állítólag nem kevesebb, mint 30 ostromgépet vonultattak fel. A gazdag várost sikerült is elpusztítaniuk, ám a sziklatetőre épített esztergomi várat még így is meg tudták védelmezni ellenük az aragóniai Simon ispán „ballistái”. A mocsarakkal körülvett Székesfehérvárt pedig az ottani „olaszok” hadigépei és a korai olvadás mentette meg az ellenségtől. Maga a király az eddig tapasztaltak után már óvatosabb volt annál, semhogy valamelyik szárazföldi várába vagy városába zárkózzék. Amint hírét vette, hogy a mongolok átkeltek a Dunán, népes kíséretével az Adriához indult, ahol választása a kicsiny Trau (Trogir, Horvátország) városára esett, amely egy part menti szigetre épült.
Ekkor már a nyomában járt Kadan vezér, aki magára a királyi családra „vadászott”. Seregének csak egy részét hozta magával, mert március elején még erős fagyok voltak, s a hegyek között nem akadt elég fű a mongolok tengernyi lovának. Mivel a király felesége és családja korábban Klissza (Klis, Horvátország) várában tartózkodott, a partvidéken portyázó lovasok elkeseredett elszántsággal ostromolták a sziklavárat. Ám ahogyan hírét vették, hogy a király nincs ott, rögvest felhagytak a véres próbálkozásokkal. Trau előtt pedig hiába próbáltak Kadan lovasai átjutni a szigetre. A támadók végül érkezésükhöz hasonló hirtelenséggel távoztak a partvidékről. Batu ugyanis 1242 tavaszán váratlanul kivonta hadait Magyarországról. A fő erők valószínűleg a Duna mentén és a Kárpátok szorosain keresztül hagyták el az országot, Kadan pedig „búcsúzóul” még Cattaro (Kotor, Montenegró) városáig feldúlta a partvidéket, és csapatai Bosznián, Szerbián és Albánián keresztülvonulva valahol Bulgáriában csatlakoztak
A tatárok első betörése (Képes krónika)



66
MAGYARORSZÁG HADTÖRTÉNETE
Batuhoz. Bulgária valószínűleg ellenállás nélkül behódolt a mongoloknak, egy ausztriai évkönyv szerint viszont a konstantinápolyi latin császár, II. Balduin (uralkodott 1228–1261) – aki már 1239ben szövetségre lépett a Balkánra menekülő kunokkal – szembeszállt a birtokaira támadó ellenséggel, de vereséget szenvedett. Batu végül csak valamikor 1243-ban tér vissza csapataival a Volga mellé. 1241. december 11-én ugyanis meghalt Ögödej nagykán, s ha nem is tudható biztosan, hogy halálhíre mikorra jutott el Batuhoz, feltehető, hogy a Magyarországon állomásozó csapatok vezérei 1242 februárjában-márciusában már értesülhettek az eseményről. Az ő halála után pedig Dzsingisz minden legitim leszármazottjának részt kellett vennie az új nagykán megválasztásán, s ez alól Batu sem volt kivétel. Bár ő – mint a jobb szárny hercege ha nem is pályázhatott a nagykáni trónra, az mégis fontos volt számára, hogy az uralkodó családnak vele barátságos vagy ellenséges tagja nyeri-e el majd a főhatalmat. Batu távozásának okaként azonban Ögödej váratlan halála mellett még több figyelemre méltó szempont is felmerülhet. A birodalom belső törvényei és világhódító ideológiája mellett kétségkívül számolni kell a hadjárat fővezérének személyes érdekeivel is, hisz Batu a birodalmi központ befolyásától távol, a családja számára meghódított nyugati területeken kívánta berendezni új szállását. Ögödej nagykán halála idején pedig már igen nagy távolság – és sok-sok „pacifikálatlan” terület
– választotta el a Volga és a Kaukázus vidékétől, amely a családja régebbi birtokai és az új hódítások természetes központjának ígérkezett. A várható hosszas interregnum tehát még sürgetőbbé is tette Batu számára a frissen meghódított területeken a családi hatalom konszolidációját. Ráadásul a mongoloknak csak hatalmas veszteségek árán sikerült kivívniuk a győzelmeiket, és a siker még korántsem volt mindenütt teljes és végleges: a kelet-európai sztyeppén élő kunok ellen például újfent hadba kellett szállniuk. Az sem mellékes, hogy a mongóliai beszámolók szerint a legsúlyosabb veszteségek épp Magyarországon érték a támadókat. A súlyos harcok híre még Kis-Örményország királyának, II. Hetoumnak (†1307) a történeti munkájában is felbukkant, aki pedig jó fél évszázaddal később volt a mongolok vazallusa. Magyarország Közép-Európa meghatározó és agresszív hatalmának számított a 13. század első felében – s az maradt a mongol dúlás után is. Csöppet sem volt gyönge és esendő ország, amely tétlenül szenvedte el az ellenség pusztítását: IV. Béla és tanácsosai a körülményekhez képest elszántan és tevékenyen szálltak szembe a szinte ismeretlen keleti veszedelemmel is. A középkori krónikások nyomán a valódi erőviszonyok helyett sokáig főként az ország belső megosztottságáról folyt csupán a szó, s az utókor „ítészei” bűnbakot kreáltak IV. Bélából és vezéreiből is, holott az adott körülmények között tán csak egy középkori katonai „zseni” tudta volna eredményesen felvenni a harcot a támadókkal.
A MAGYARORSZÁGI HADSZERVEZET ÁTALAKULÁSA A 13. SZÁZADBAN
A tatárjárás sokkhatása nemcsak Magyarországon, hanem Európa-szerte megfigyelhető: a katonai nagyhatalomnak tekintett ország uralkodójának megalázó vereségére már a kortársak sem találtak könnyen magyarázatot. Talán az egykorú és szemtanú krónikás, Rogerius megfigyelései jelentik a kivételt, aki az újkori magyarázók számára is elsőrangú forrásnak tűnhetett. Rogerius az események kapcsán jó szemmel vette észre a vármegyei csapatok
gyengeségét és nem teljesen alaptalanul említette őket a vereség egyik okaként. Mindez arra vezette a következő korok történészeit, hogy a vereség egész súlyát a királyra, IV. Bélára, illetve elődje, a felelőtlennek kikiáltott II. András mértéktelen birtokadományaira hárítsák. A feldolgozásokban mindmáig tetten érhető értékelést Zsoldos Attila kutatásai rajzolták át, s helyezték el a katonai változásokat egy szélesebb politikatörténeti tablón.12



67
AZ ÁRPÁD-KOR 1000–1301
A folyamat közvetlen kiváltó oka a III. Béla halálát követő elhúzódó polgárháború lehetett, ami az ország arisztokráciáját Béla fiai, Imre és András oldalán végletesen szembeállította egymással, s meglepő módon a pártkoalíciók megléte jóval Imre és annak fia, László halála után is kimutatható. Ebben az összefüggésben határozta el magát a II. András körül szerveződött udvari párt a kormányzati rendszer átalakítására és a megyés ispánok korábbi hatalmának radikális csökkentésére, valamint azzal párhuzamosan a felszabaduló emberi és pénzügyi erőforrások koncentrálására a királyi hatalom szolgálatában. E folyamatba illeszkedett az 1222-es Aranybulla, annak 1231-es megújítása, miként II. András határozott beavatkozása is a királyi méltóságviselők összetételébe. A királyi méltóságviselők egy csoportja (asztalnok-, pohárnok-, tárnokmester) belépett a bárók közé, nyilván
azért, hogy a politikájához korlátlan lojalitásúak számát gyarapítsa, növelje a királyi hatalom súlyát és manőverező képességét. A sokat emlegetett „mértéktelen” birtokadományok valóban megnövelték az újonnan szerveződő réteg, a szerviensek erejét és csökkentették a várszervezet gazdasági bázisát, de az korántsem volt olyan mértékű, ami azonnal drámai változásokat idézett volna elő, sőt egészen a 14. századig magának a várszervezetnek a működését sem veszélyeztette. Régóta tisztázták, hogy egész magyarországi ispánságok eladományozására csak kivételes esetben, így a dunántúli Locsmánd esetében került sor, de a várföldek eladományozásának a felülvizsgálatára, az így szétszéledt népek összegyűjtésére a hatalom a birtokadományokkal párhuzamosan már 1220-tól tett lépéseket, ami változó intenzitással – nyilván IV. Béla
Kereskedelmi és hadiutak a 13. században



68
MAGYARORSZÁG HADTÖRTÉNETE
uralkodása alatt látványosabban – a század folyamán mindvégig nyomon követhető. E reformnak katonai szempontból központi eleme volt a királyi zászló alatt hadakozók számának radikális növelése, illetve birtokadományokkal társadalmi és gazdasági súlyuk növelése. Ez egyet jelentett azzal, hogy azok, akik korábban a megyés ispánok zászlaja alatt jelentek meg a királyi seregben, ezentúl e kötelezettségüknek közvetlenül a király fennhatósága alatt tettek eleget. Annak ellenére, hogy a 13. század első évtizedeitől az okleveles források száma ugrásszerűen megnőtt, a katonáskodók összetétele nem érhető könnyen tetten. Magától értődően változatlanul hadba vonultak a királyi várszervezet hadakozó elemei, a szervezetben különféle – így többek között a száznagyi, tizednagyi, hadnagyi – tisztségeket is betöltő várjobbágyok, a várnépek hadakozásra kiváltságot nyert rétege, a vendégek (hospes) és mindenekelőtt a megye területén élő szabadok. Tekintettel arra, hogy az oklevelekben sokat szereplő várjobbágyok viszonylag szűk réteget alkottak, a megyei kontingensek zömét a szabadok tették ki. A szerviens (serviens) réteg megjelenésével a 13. század elején a közvetlenül a királynak szolgálók (servientes) tömege nőtt meg, amire az érintetteket királyi kiváltságlevél jogosította fel. Legkorábbi említésük 1217-ből ismert, s nem véletlenül az új berendezkedést, intézkedéseket (nove instituciones) említő királyi oklevél is ugyanebből az évből kelt. A s-zer viensek rétegének a megteremtéséhez szolgálh-at tak külföldi, így francia földi példák is, ám sokkal inkább a hazai politikai és társadalmi körül -mé nyek lehettek a meghatározók. Némileg hasonló a helyzet az Aranybulla kibocsátásával (1222), ahol a külföldi források, illetve a közvetlen külföldi ha-tá sok megléte egyetlen esetben sem volt igazolható. A szerviensi jogállás és társadalmi pozíció nem egyszerűen a királyi zászló alá kerülést jelentette, hanem az érintettek egyúttal a király közvetlen joghatósága alá kerültek, kikerülve az ispáni j-og hatóság alól – természetesen a jogi eljárások után járó illetéket sem neki fizették tovább. Mindez hosszabb távon összekapcsolódott a nemesi várm-e gye kialakulásával, hiszen a királyi udvar képtelen volt a hirtelen megnövekedett létszámú szervie-n sek tömegének a jogi kiszolgálására, s a jogkörök egy részét le kellett helyeznie a megyékhez. Az-on ban a szerviensek tömegeinek katonai alkalmazása
sem járt kevesebb problémával, amire – Zsoldos Attila feltételezése szerint – az udvari ifja(kiuvenes curiae) feladatinak a kibővítése lehetett a megoldás. Ennek kezdetei pedig még II. András uralkodásáig nyúlhatnak vissza. Nem alaptalan a feltételezés, hogy az a király, aki a királyi szerviensek katonai szolgálatát megreformálta, az újszerű katonai alkalmazásukra is figyelemmel volt. Szintén az Aranybullában olvasható az „igaz szolgálattal szerzett” birtokok védelme13, ami szintén az udvar által leginkább katonai szolgálattal kiérdemelt birtokok védelmét szolgálta. A csatamezők eseményeit elmesélő történetek nagy számban fordulnak elő az oklevelek úgynevezett „narratio” részében, különösen az 1200-at követő esztendőktől egészen a 15. század második feléig. A magyar birtokadományozás sajátossága a nyugat-európai gyakorlattal szemben, hogy az alattvalókat szolgálataikért utólag jutalmazta meg. Ez a fajta rekompenzáció a jövőre nézve semmi konkrét kötelezettséget sem rótt a megadományozottra és annak utódaira. Ennek a jogelvnek az érvényességét az oklevelek narratio részében feltűnő megfogalmazások a 12. század közepétől tanúsítják. Ezek egyik tipikus megfogalmazása 1273-ból így hangzik: „miként a teljesített és véghezvitt szolgálatok nem lehetnek meg nem történtek, úgy az érdemes szolgálatokért egyszer már megtett adományokat sem szabad visszavonni.” Az „érdemes szolgálaton” szinte minden esetben hadiszolgálatot, illetve azzal összefüggésben szerzett érdemet kell érteni. Nem egy esetben 10–12 évre visszamenően tekintik át a hadjáratok eseményeit, amit csak úgy lehet elképzelni, hogy az érdemszerzők emlékezetükben megőrizték azokat az eseményeket, amelyek a későbbiekben jogcímet jelenthettek a birtokhoz jutáshoz. Ebben a szóbeliségnek feltétlenül nagy szerepe volt, s az oklevelek csak akkor juthattak szóhoz, ha az adományok megismétlésére, halmozására került sor. A narratiók élő ismeretét jól példázza, amikor 1353-ban egy birtokperben az alulmaradt fél rovására felemlítették, hogy az 1264–1265-ös polgárháborúban felségsértést követett el. Ennek forrása kétségkívül István ifjabb király, azaz herceg 1267es oklevele, amelyben hosszasan részletezte az illető – akkor szabolcsi ispán – érdemeit, a herceget támogatva a megkoronázott uralkodóval szembeni harcban. Az oklevelekből a történeti emlékezet



69
AZ ÁRPÁD-KOR 1000–1301
határai is megragadhatók: a legtöbb említés az eseményt követő tíz éven belül ismétlődik. Akadnak kirívó példák is: éppen ilyen az az esemény, amikor a IV. Béla ellen lázadó fiút, Istvánt 1264 augusztusában körülzárják egy erdélyi várban, Feketehalomban, ahonnan csak nagy szerencsével tud kitörni, s megfordítani az események menetét. Az István melletti harcok utolsó emlegetése, nem átírt oklevélben, 1288-ban történik. Értelemszerűen kitolódtak az időhatárok, ha több generáció hadiérdemeit igyekeztek egy adományban érvényesíteni. Így Türje nembeli Joachim ispán fiainak 1250-ben kiállított oklevele együtt tárgyalja az apa 1210-es és a fiúk 1243-as és 1245-ös tetteit. Az Aranybulla 1231-es megújítása a szerviens szó helyén a „nemes” (nobilis) kifejezést használja, miként az 1267-es törvény is a királyi szervienseket
az ország nemeseivel azonosította. Tekintettel arra, hogy a páncélos katonák első említése az oklevelekben éppen a 13. századra tehető, a történészek korábban azt a következtetést vonták le, hogy a nemesi kiváltság, a fejenkénti királyi zászló alatti hadakozás mozgatórugója a nehézfegyverzetű páncélos katonaság életre hívása lett volna. Valójában inkább úgy tűnik, hogy egymással párhuzamosan zajló folyamatokról van szó, amelyek véletlenszerűen erősíthették egymást, de amelyek mögött a királyi hatalom politikai és stratégiai megfontolásait kell elsősorban látni. A század folyamán megállíthatatlanul terjedt a páncélok használata, elsősorban a királyi udvar és az előkelők, méltóságviselők környezetében, a tehetősebb familiárisok körében. A szerviens tömegek fegyverzete igen vegyes képet mutathatott, amint arra a körmendiek
Az Aranybulla fennmaradt másolata



70
MAGYARORSZÁG HADTÖRTÉNETE
kiváltságlevele is figyelmeztet a bőrpáncélra utaló kifejezés használatával. Más megközelítésben B. Szabó János vizsgálatai is arra figyelmeztettek, hogy az íjjal felfegyverzett tegzesek az országos haderő jelentékeny részét tehették ki, s az egy emberként, talpig vasban vonuló királyi sereg képe leginkább a mozifilmek és a romantikus regények álomvilágába tartozik. Nemkülönben a 13. századi hospes-kiváltságok is a királyi zászló alatti hadakozást említik, szakítva a régi, a megyésispánhoz kötődő hagyománnyal. Tekintettel a magyar királyok külpolitikai aktivitására és a határokon túlra vezetett hadjáratok
nagy számára, szintén fontos kiváltságuk volt a szervienseknek, hogy ezeken a hadjáratokon csak önkéntesen vagy a király pénzén voltak kötelesek részt venni – szemben a vármegyei ispánok kontingenseivel, amelyeknek feltétel nélkül fel kellett vonulniuk ezekben a harci cselekményekben. Ezeknek a személyeknek a kiváltsága és vagyoni helyzete bizonyos mértékben feltételezte egymást, hiszen a szerviens személyében volt köteles megjelenni, szemben a más katonáskodó rétegek számára adott közös katonaállítás lehetőségével, amivel korábban a szabadok is élhettek. Jellemző módon IV. Béla alatt a vátyi székelyek is olyan kiváltságot kapnak, hogy a korábban kiállított száz katona helyett személyen ként vonulhattak hadba. A szerviensek közé bekerü lő (köz)szabadok ezzel nagy lépést tettek a későbbi egységesülő nemesség sorai közé való bejutásban, még ha ennek nem is ez volt az egyetlen útja, de kétségkívül az egyik legkövethetőbb módja lett. A nagy horderejű újítás valóban megzavarhatta a kortársakat, hiszen talán a szabadok számára sem volt mindig világos, hogy mit nyernek azzal, ha az ispán, illetve ha a király zászlaja alatt hadakoznak, különösen, ha a mozgósítás során – mint Zsoldos Attila véli – a hagyományoknak megfelelően a ki rályi és az ispáni csapatok együtt vonultak. Mind ezt még tovább bonyolította a familiaritás, egy új
Gutkeled nembeli László somogyi comes pecsétje
V. István ifjabb király lovaspecsétje



71
AZ ÁRPÁD-KOR 1000–1301
társadalmi szerveződési forma megjelenése, aminek kifejlődése szintén a várszervezetet korlátozó tényezőként fejtette ki hatását. A kisebb vagyonú szabadok, a szerviensek előtt még egy lehetséges érvényesülési pálya tárult fel: egy előkelő világi – aki lehetett maga a megyésispán is, csak új szerepben – vagy egyházi méltóság szolgálatába, famíliájába beállni. A tatárjárás idején már konkrét példákat lehet találni arra, hogy ugyanazon megyében élő szabadok egy része a megyei csapatban, más része valamely uraság famíliájában jelent meg a harctéren. Az adatok a familiárisokra, azaz a magán szerviensekre az 1260-as évektől kezdenek sokasodni, amikor a királlyal hadban álló herceg oldalán tűnnek fel a megyésispáni seregből távol maradó, a herceghez személyes hűséggel kötődő várjobbágyok és várnépek. Nem meglepő módon az 1290-es években, a tartományúri hatalom formálódásának az éveiben, éppen a nyugati határszélen, Kőszegi Miklós és fiainak „társait, barátait és felfogatott embereit emlegetik” komoly súllyal. A változás okozta sokkhatás valószínűleg elfedte a valóságot a kortársak szeme elől, s a királyi sereg csak látszólag volt gyengébb és kisebb létszámú. Az már inkább okozhatott problémákat a harc közben, hogy az új szervezési egységekben a harcosok még nem voltak összeszokva, s az új szervezet elkerülhetetlen vezetési nehézségeket is hozott magával. Végeredményében azokkal lehet egyetérteni – és ezt a nézetet leghatározottabban Zsoldos Attila képviseli –, akik szerint a királyi várszervezet a tatárjárás során jól vizsgázott, s ha megroggyant is, nem omlott össze a világhódítókkal való véres konfliktusok során. Ennek valóban legjobb példája az ispánsági várak országszerte, de leginkább a Dunántúlon való sikeres védelme. Ebből persze lehet a mozgósítás sikertelenségére is következtetni, hiszen így maradhattak vissza jelentős létszámban a várak védelmére csapatok, de mindez akár előrelátásként is értékelhető. Ezt példázza a bolondóci ispán esete, aki részt vett a tatárokkal szembeni nyílt mezei harcokban, míg várjobbágyai Gömör megyében szálltak szembe sikeresen az arra pusztító tatárokkal. Vannak, akik ezek és további példák nyomán általánosítanak, s arra következtetnek, hogy a várjobbágyoknak, valamint a várszervezet népeinek legfontosabb feladata a várak védelme lett volna, ezért előre elhatározottan maradtak volna távol a muhi csatából.
Amennyiben a királyi várszervezet válságát élte volna, akkor a tatárjárás csapásai alatt végleg kimúlt volna. Valóban tudunk egyes ispánságokról – így elsősorban az ország keleti, a tatároktól legtöbbet és leghosszabban szenvedett vidékén –, ahol a tatárjárás ideje végzetesnek bizonyult. A tatár fősereg által elsőként elpusztított Borsova vármegye területe ekkor kerülhetett a korábbi erdőispánság, Bereg megye területébe. IV. Béla a tatárjárás után folytatta a királyi udvar- és várszervezet helyzetének megszilárdítására irányuló intézkedéseket. Az ide tartozó földek és az ezeken szolgáló népek számbavétele, illetve a birtokvisszavételek nemcsak a harcokban szétzilálódott szervezet konszolidálását igazolják, hanem a királyi udvar meszsze tekintő terveit is bizonyítják. Mindez szervesen kiegészült azzal, hogy a feleslegesnek tartott, nem kellően hasznosított, leginkább elnéptelenedett és így lakatlan várföldek eladományozásával maga a király is elősegítette, illetve támogatta a már a tatárjárás előtt kitapintható társadalmi igényt a várföldeknek a hadban leginkább használható rétegek, a várjobbágyok és szerviensek számára való eladományozására. Eközben a várjobbágyok meglévő birtokait védelemben részesítette, hiszen a 13. századból egyetlen esetet sem ismerünk, amikor a király várjobbágyot adományozott volna el vagy annak földjét. Az átalakulás és felbomlás hosszan elnyúló és területileg is különböző folyamatot takar. A tatárjárás után röviddel a forrásokból eltűnő Bihari ispánsággal szemben a Vasi ispánság 1270 és 1327 között szűnhetett meg, amit a földek eladományozása, a várjobbágyok nemesítése, a várszervezetbeliek magánfamíliához való csatlakozása, a várispánsági központban élő vendégek, hospesek kiváltságolása kísért. A hadiesemények mindenben a királyi udvar elképzeléseit igazolják, s a 13. század második felének legnagyobb – és sikeres – hadivállalkozásaiban rendre feltűnnek a királyi várszervezet népei, elsősorban a várjobbágyok. Különösen jól megragadható jelenlétük a II. Ottokár cseh király elleni 1270-es évekbeli hadi eseményekben. Így 1273-ban, amikor Laánál sikeresen megtámadják Ottokár táborát, s egyaránt hallunk vasváriakról, soproniakról, nógrádiakról, abaújiakról, veszprémiekről és borsodiakról. Igaz, néhány esetben már valószínűsíthető, hogy familiáris kapcsolatuk okán is meg kellett jelenniük.



72
MAGYARORSZÁG HADTÖRTÉNETE
A jutalmazó oklevelekben is a hagyományos „különböző hadjáratokban” szerzett érdemek kifejezést említik, joggal keltve azt a képzetet, hogy az 1270 után rendszeresen megingó központi hatalom katonai tekintetben pozitív mérlege a várszervezet megbízható működésének köszönhető. A várszervezet megbénulását nem az eladományozások, hanem az oligarchikus magánhatalmak 13. század végi térnyerése eredményezte, amikortól a királyi udvart erősíteni hivatott reformok gyümölcsét az oligarchák familiaritáson alapuló magánseregei aratták le. A magánföldesúri seregek katonailag értékes részeit alkották a korábbi
katonai tapasztalattal rendelkező várjobbágy tömegek. Anjou I. Károly király uralma alatt már viszonylag kevés várjobbágyot nemesítenek, ami arra utal, hogy a várjobbágyi jogálláson alapuló birtoklást a nemesivel párhuzamosan elfogadottnak tekintették, de a nemesivel sohasem azonosnak. E folyamat Nagy Lajos alatt még inkább lelassul, majd Zsigmond alatt számolják fel a várjobbágyi címen való földbirtoklás jogszerűségét: vagy régi kiváltságaikat elveszítve a királyi birtokon maradtak meg, vagy magánföldesúri függésbe kerültek. Ekkorra tűnt el végleg a várjobbágyság, mint önálló társadalmi csoport.
A 11–13. századi magyar lovasság csapatnemeiről
A különféle lovassági csapatnemek harcászatáról belénk rögződött régi, merev elképzelések, a „keleti” és „nyugati” sémák rendszere több ponton is tévesnek bizonyult az elmúlt évtizedek történeti kutatásainak tükrében. Az újkori állandó hadseregek harcászati elveivel szemben a középkorban igen sok helyen – így időről időre a magyar hadseregben is – szükség esetén akár a nehézfegyverzetű lovasokkal közös formációkban, azaz csatalovasságként, sőt akár gyalogságként is alkalmazták a távolsági harcra képes, könnyű fegyverzetű harcosokat. Eközben a 10–12. században Nyugat-Európa gyakorta „nehéznek” nevezett lovassága is képes volt a legkülönfélébb feladatok elvégzésére az ellenfél területén történő portyázástól a gyalogosan vívott várostromig bezárólag. Ezenkívül azt is figyelembe kell vennünk, hogy természetesen a nyugat-európai hadseregekben sem rendelkezett minden harcos költséges nehézfegyverzettel. A helyenként elmosódni látszó taktikai különbségek helyett ezért talán érdemesebb a középkori emberek gondolkodásmódját követve a fegyverzet szerinti felosztást szem előtt tartani. Ez pedig amennyire az adatokból kikövetkeztethető – évszázadokon keresztül duális felosztás volt: a 1314. században fegyveresekre és tegzesekre oszlott a magyar lovasság. Sajnos a korábbi időszakból nincsenek olyan forrásaink, amelyekben párba állítva szerepelnének a lovasság fajtái: Kálmán király törvényeiben loricatusok, azaz páncélosok mellett egyszerűen páncél nélküli lovasok szerepelnek. Mivel azonban a korai forrásokban a loricatusok
és panceratusok mellett a saggitarius kifejezés is feltűnik, feltételezhető, hogy talán ez a magyar „lövő” szóval fordítható elnevezés lehetett az -Ár pád-korban a páncélos lovasok „párja”. Összessé-gé ben pedig a lövők és tegzesek együttes megneve-zé sére még mindig nem rendelkezünk alkalmasabb kifejezéssel a könnyűlovasságnál. Izgalmas kérdés tehát, hogy vajon mióta két-pó lusú a magyar lovasság. Rendelkezett-e a magy-ar ság a 9–10. században védőfelszereléssel, közelharci fegyverekkel, a mai elképzelések szerint mindezt nélkülöző íjászlovasoknál „nehezebb” lovassággal? Az elmúlt évtizedekben tömegessé vált feltárások során ugyanis egyetlen sisak kivételével nyomát sem találták a régészek páncéloknak, s közelharci fegyverekből is viszonylag kevés került elő a „várt” mennyiséghez képest. Ráadásul a régészeti leletekkel mindössze két általános leírás vethető össze, s ezek – akárcsak egyéb elszórt utalások – több ponton ellentmondásba kerültek a régészeti anyaggal. Az írott források analogikus megközelítése azonban új eredményeket hozhat a kutatásban. Ez azért is kézenfekvő, mert a két szöveg írói, a honfoglalók kortársai, VI. Bölcs Leó bizánci császár (†912) és Regino prümi apát (†915) is ilyen módon, más keleti népekről szóló régebbi szövegek felhasználásával készítette el a maga feljegyzéseit – ami tökéletesen beleillett a sztyeppei népekről folyó sok száz éves történeti diskurzusok kereteibe. A császár leírása a 7. századi Maurikiosz-féle Sztrategikon eredetileg az avarokról és türkökről szóló részeinek szinte pontos másolata, amit ő maga a magyarokra



73
AZ ÁRPÁD-KOR 1000–1301
és a bolgárokra vonatkoztatva alig néhány helyen egészített ki saját szavaival. Annak, hogy a sírokban nem lelni nyomát a bizánci császár által felsorolt fegyverzet egyes darabjainak, még számos más oka is lehetett azon kívül, hogy nem is használták azokat. Eleve nem is feltételezhetjük, hogy a türkök fegyverzetéről szóló tömör, kivonatos leírás akár a 7. századi avarok és a türkök, akár a 9–10. századi bolgárok és magyarok esetében általános érvényű lett volna. Mindennek tudatában kell tehát Bölcs Leó szövegére tekinteni. A mű keletkezésének korszakában az írott források szerint az íjjal és lándzsával is felszerelt páncélos lovasság jelentette a sztyepperégió hadseregeinek elitjét, amely éppúgy megtalálható volt a közép-ázsiai törököknél, mint a kazároknál – még ha ennek az utóbbi esetben a régészeti anyagban egyelőre szintén nem sok nyoma akad. Ennek kapcsán vizsgálat alá kell vennünk azt a régi elképzelést is, hogy a páncél használata csak és kizárólag a közelharc szempontjából bírt volna jelentőséggel, a sztyeppei népek mozgékony lovasságát pedig csak „zavarta” volna a harcban – mint azt a honfoglaló magyarok harcmodoráról vagy az ellenfeleik taktikájáról szóló régebbi leírások sugallják. Páncélt azonban nemcsak fémből, hanem különféle textíliákból és bőrből is lehetett készíteni, ám akármilyen páncélról is volt szó, egyértelmű, hogy az ellenség nyilai ellen is szükség volt a test védelmére, tehát még a mozgékony „nomád lovasíjászok” esetében is számolni kell ezzel a szükséglettel. Ugyanakkor a másik fontos korabeli forrás, Regino prümi apát – habár egy, az erősen páncélozott parthusokról szóló ókori szöveget használt fel a magyarok jellemzésére – „hallgat” a magyarok védőfelszereléséről. Az ő forrásai nyomán író középkori magyar Anonymus pedig – a későbbi leírásokkal egyezően – csupán a magyarok elődeinek sisakjait említi. Arra kell gondolnunk tehát, hogy ha a védőfelszerelések között a sisakok mellett voltak is netán különféle anyagú páncéljai a 10. századi magyar íjászlovasságnak, ezek között nem lehettek észrevehetően nagy számban fémpáncélok. Regino rövid kommentárjai közül a magyarok „szaru”-íjainak fontosságáról szóló részt szokás hangsúlyozni. Ezek kézzelfogható nyomait a régészek a honfoglalás kori temetőkben számos helyen meg is találták. Kisebb aránybeli módosításokkal
ugyan, de alapjában véve a 11–12. századi Magyar Királyságban még nagyjából ugyanolyan reflexíj volt használatban, mint amilyet korábban, a magyar honfoglalás korában is használtak szerte Eurázsiában. Az újonnan betelepülő keleti harcosok hoztak magukkal újabb formákat, de ezeknél is legfeljebb az íjkarok aránya változott valamelyest. Egy jó reflexíj nem volt erősebb egy jó, erős botíjnál, de az előnye abban állt, hogy kisebb mérete (110–120 cm) miatt lóháton is használható volt. Ugyanakkor a korábbi sommás megállapításokhoz képest jóval összetettebb képet mutatnak a magyarok középkori ellenfeleiről alkotott külföldi nézetek is. Ezeknek a hadaknak ugyanis számos helyen fontos része volt a nem túlságosan gazdagon felszerelt, ámde hajítódárdákkal és gyakran íjjal is rendelkező gyalogság és a könnyűlovasság. Ennek fényében pedig alapos átgondolásra szorulnak azok a megállapítások, amelyek akár a 9–10. századi, akár a későbbi, 11–12. századi magyar fegyverzet egyes elemeinek hatékonyságát csak és kizárólag nehézfegyverzetű ellenfelekkel szemben szokták értékelni – mintha Nyugat-Európában vagy Bizáncban a katonák kizárólag csak ilyen felszereléssel rendelkeztek volna. Az elmúlt évszázadban szinte állandóan vitatott kérdés volt a nehéz- és könnyűlovasság aránya és etnikuma a hazai lovasságon belül a középkorban. Az 1930-as évek „huszár-vitájának” kirobbantója, Tóth Zoltán nagy hatású téziseiben azt fejtegette, hogy a hagyományos magyar íjász könnyűlovasság már a 11. században megszűnt létezni, s átadta a helyét egyfajta nyugati típusú nehézlovasságnak, s ettől fogva a Magyar Királyság hadseregében rendre felbukkanó könnyűlovasok mindig csak és kizárólag idegen népek segédcsapatai lettek volna: előbb besenyők, majd kunok és végül a 15. században az oszmánok elől menekülő délszlávok. Borosy András munkáiból azonban később világossá vált, hogy ez a Tóth által a 11. századra datált radikális változás valójában nem ment végbe az Árpád-, de még az Anjou-korban sem. Bár a 12. századra a Magyar Királyság már bizonyosan számottevő nyugati típusú nehézlovassággal is rendelkezett, úgy tűnik, a magyar hadak jelentős részben megőrizték könnyűlovas jellegüket. A két fő csapatnem mellett viszont a harmadik, az úgynevezett átmeneti típusú lovasság létezését sem a tárgyi, sem az írásos források alapján nem



74
MAGYARORSZÁG HADTÖRTÉNETE
tudjuk bizonyítani. Kálmán törvényei szerint háború idején az ispánok kötelesek voltak katonát állítani magánbirtokaik és magánvagyonuk után is. Azok, akiknek a jövedelme elérte a száz pensát, egy páncélos lovast, akiknek viszont csak a negyven pensát, azok egy könnyűfegyverzetű lovast szereltek fel. Ezek igen komoly összegek voltak: a mai pénz szavunk őse, a pensa akkoriban épp egy bizánci arannyal volt egyenértékű. E törvényből kitűnik, hogy a 11. század végén egy megfelelően felszerelt páncélos vitéz lova és fegyverzete legalább két és félszer annyiba került, mint amiből egy átlagos lovasíjászt hadba lehetett küldeni. A megyei csapatok zöme azonban valószínűleg továbbra is könnyűfegyverzetű lovasíjászokból állt, még ha akadtak is közöttük páncélos vitézek. Mellettük inkább a királyi dandárban képviseltethette magát a nyugati típusú nehézlovasság nagyobb tömegben. Sajnos a magyar katonaság fegyverzetéről csupán vázlatos képet alkothatunk e korszakban, az azonban bizonyos, hogy az meglehetősen eltért a Nyugat-Európában ekkor szokásostól. Bár a
nyugati hatások már a 10. század második felében erőteljesen érvényesültek – a régészeti leletek tanúsítják, hogy a szablyákat többnyire felváltották a közel egy méter hosszú, egyenes, kétélű, egy-másfél kilogramm súlyú kardok, s megjelentek az egyenes talpú kengyelek, valamint a nyugati típusú lándzsák is –, a harcosok többsége ennek ellenére mégis íjász könnyűlovas maradt. A kardok mellett szórványosan a korábbinál nehezebb, hosszabb és íveltebb pengéjű szablyák is feltűntek Magyarországon. Ezek mellett a közelharcban igen hatékony baltákat, csákányokat, illetve barázdált vagy tüskés fejű buzogányokat többnyire a keleti bevándorlókhoz, főként a kunokhoz kötötték a kutatók, mivel a 10. századi sírok mellékleteként nem sikerült ezekre a fegyverekre rábukkanni, s két fegyver neve, a csákány és buzogány is kun – esetleg besenyő – közvetítéssel került be a magyar nyelvbe. Csakhogy egyrészt a ma használatos szavakon kívül még több török szót, így a régebbről ismert topuzt, csomakot vagy csokmányt is használhatták különféle sújtófegyverek jelölésére, másrészt az ősi
Magyar páncélos és lovasíjász a 12. században (Boldog Zoltán rekonstrukciós rajza)



75
AZ ÁRPÁD-KOR 1000–1301
magyar ,bot’ szónak akkoriban még teljesen egyértelműen volt fegyver jelentése is, amint azt a késő középkorban használatos szöges, láncos, tollas bot, vasbot kifejezések is mutatják. A magyar íjászlovasság fegyverzetében a 13. századra meghonosodhatott még a számszeríj is, hiszen II. Frigyes német-római császár épp lovas számszeríjászokat kért 1238-ban az észak-itáliai hadjáratához IV. Bélától. Az esetleg néhány új fegyvertípussal kiegészített könnyűlovas felszereléshez képest a nyugati harcosok nehéz fegyverzete jelentette az igazi újdonságot a magyar hadseregben. A fő támadófegyvernek a lándzsa számított, amelyet a 11. századtól kezdve a lovasok már nem hajítottak, hanem a jobb hónuk alá szorítottak vágta közben, így a
korábbinál jóval nagyobb erővel tudták felöklelni vagy lováról lelökni ellenfelüket. I. Alexiosz bizánci császár leánya, Anna Komnéné 13. századi műve szerint a keleti birodalomban az a vélemény alakult ki, hogy 5000 ilyen felszerelésű nyugati lovas felér 50 000 bizánci katonával, mert ha szorosan zárt sorokban, hónuk alá szorított lándzsával támadnak, még Babilon falai sem tudnának ellenállni rohamuknak. Ez az új harcmód a nyergeket is megváltoztatta: mindkét kápájuk megnövekedett, hogy stabil ülést biztosítson, s ütközésnél lehetőleg óvja a lovagot a földre zuhanástól. A nyugati lovasok ősi felszerelése, a lábfejre kötözött sarkantyú szintén az új haditechnikával együtt terjedt el Magyarországon.
Lovag a 13. században (Boldog Zoltán rekonstrukciós rajza)



76
MAGYARORSZÁG HADTÖRTÉNETE
Az ellenfél nyilait, lándzsájának szúrását, kardjának vágását elsősorban a lovas bal oldalát takaró, régebbi – és valószínűleg bizánci eredetű –, mandula formájú, nagyobb vagy később, az újabb „divat szerint” készült, íves oldalú, háromszög formájú, kisebb bőrborítású fapajzzsal hárították el. A harcosok testét ezen túl még egy-két milliméter vastag acélkarikákból „szőtt”, olykor akár térdig érő, hosszú ujjú sodronying védte. A tehetősebb vitézek hasonló módon elkészített kesztyűt és sodronyharisnyát is viseltek, s a 13. század közepén már megjelentek a páncéllemezekkel kibélelt bőrvagy textilmellények is, amelyeket hosszú fegyveringük alá öltöttek fel a lovagok. A fejet szintén sodronycsuklya vagy vassisak, esetenként mindkettő óvta. A 13. században a régi kúpos vagy félgömb formájú sisakok mellett megjelent az egész arcot befedő, „csöbör” formájú „nagy sisak” és a jóval egyszerűbb kivitelű vaskalap is. Ilyen előkelő és drága fegyverzete, valamint a nyugati lovagi harcmodorhoz szükséges nem kevésbé drága, kifejezetten harcra idomított, erősebb lovai azonban csak a legtehetősebb vitézeknek lehettek Magyarországon. A 13. század második feléből ismerjük Csitári Vitk vitéz esetét, aki – hogy lovagi módra kellhessen hadra királya oldalán 10 márkáért (azaz nagyjából 2,3 kg ezüstért) vásárolt magának megfelelő páncélt, s mellé további 30 márkáért még három hadimént is. Mivel ebben az időszakban egy ekealjnyi föld (35 hektár) – a mai számítások szerint – évente csupán 0,3 ezüstmárkát jövedelmezett, Vitknek el kellett zálogosítania birtokát, Csitárt, amit csak több mint húsz év múlva tudott vitézi „keresményei” árán visszaváltani. Más példákból tudható, hogy a korban egy páncél vagy egy igazi hadiló (dextrarius) akár még 15 márkába is belekerülhetett, így ezek előteremtéséhez általában még a királyi hadsereg tisztjei, a várjobbágyok sem húztak elegendő jövedelmet „szolgálati” birtokaikról. Az utóbbi időkben már az is feltűnt a kutatóknak, hogy az oklevelekben rendre páncélosként emlegetett vitézek gyakran olyan kis birtokokon éltek, amelyek jövedelméből aligha telt igazi „lovagi” fegyverzetre. A lovagi fegyverzethez szükséges éves jövedelem ebben az időszakban például a Nápoly–Szicíliai Királyságban 410–480 gramm arany volt, így a király szegényebb hűbéresei ott is többen állítottak ki egy páncélost. Ráadásul a korabeli
latin szövegek alapján egyelőre nem is lehet teljes biztonsággal eldönteni, hogy milyen szakkifejezést használtak a korban az olcsóbb, ám sok szempontból nem kevésbé hatékony bőr- vagy steppelt textilpáncélok megnevezésére. Így Zsoldos Attila és Veszprémy László is arra a következtetésre jutott, hogy a sokat emlegetett páncélosok, főként, ha felszerelésük részletes leírásában páncél gyanánt a ma már igencsak más jelentéssel bíró – „cabatum” szó szerepelt, a „vasasokhoz” képest bizony könynyebb fegyverzetű lovasok lehettek. Az is igencsak elgondolkodtató, hogy e páncélosok felszerelésében milyen gyakran bukkan fel a magyarok hagyományos fegyvere, az íj, míg az öklelésen, lándzsatörésen alapuló lovagi harcmodorhoz feltétlenül szükséges pajzs korántsem szerepel mindig az előírt felszerelésben. Így tehát az a régi keletű és nagyon elterjedt elképzelést, miszerint a mongol támadás idejére, a 13. század közepére a Magyar Királyság hadserege már túlnyomó részben nyugati módra felszerelkezett páncélosokból állt volna, bizony tévesnek kell tartanunk az újabb vizsgálatok türkében. Nem tekinthető megalapozott állításnak az sem, hogy a honfoglalás utáni évszázadokban biztosan feledésbe merült volna a sztyeppei hadviselés taktikai kelléktára. Épp ellenkezőleg, számos olyan momentum található a későbbi forrásokban is, amelyek ennek az ellenkezőjére utalnak: még 1233-ban is a színlelt megfutamodás módszerével mértek vereséget az osztrák herceg hadára. Az Árpád-kori magyar vezérek ugyanis igen rugalmasak voltak a hadviselésben. Ha seregük létszámhátrányban volt, lehetőség szerint kerülték a nyílt csatákat, ha azonban nyilvánvalóan túlerőben voltak vagy kedvező körülmények között ütközhettek meg az ellenséggel, nagy kedvvel vállalták a harcot, így a túlerő fontos motiváció lehetett az 1146. évi Lajta-menti csata kezdeményezésekor. A másik fontos tényező, ami egy nyílt csata felvállalására sarkallhatta a magyar vezéreket, az ellenfél átkelése volt egy folyón, ami igen komoly gondokat okozhatott a támadónak, s óhatatlanul erői megosztásához, rendjének lazulásához vezetett mint például 1128-ban Haramnál és 1165-ben Zimonynál a Dunán. Kihasználva a rendelkezésükre álló mindkét csapatnem előnyös tulajdonságait eltérő stratégiát és taktikát alkalmaztak a különböző jellegű ellenfelek ellen. Valószínűleg ennek köszönhető, hogy a



77
AZ ÁRPÁD-KOR 1000–1301
források időről időre más és más fegyverzetű egységek tevékenységét helyezik előtérbe. A csatákban alkalmazott taktikájuk ugyanis nagyban függhetett az ellenségeik felszerelésétől, harcmódjától is. Ha a magyar had nyugati – azaz osztrák, esetleg cseh – ellenfelekkel került szembe, akkor oly módon álltak fel egymás mögött több harcrendben a csapatok, hogy többnyire az előhadba osztott besenyő és székely könnyűlovasok nyitották meg a küzdelmet, s nyilazásukkal lehetőség szerint már a közelharc előtt igyekeztek szétzilálni az ellenség sorait. A magyarokéhoz sok szempontból hasonló összetételű bizánci seregek ellen viszont több ízben is a nehézlovasság elsöprő rohamával vette kezdetét a küzdelem. Nemcsak a későbbi legendás török kori végvári harcok idején, de a 11–12. század háborúiban is rendkívül fontos szerep jutott a várostromoknak és a várak védelemének. A krónikák beszámolói szerint a magyarok már akkor is ismerték és
alkalmazták a korabeli korszerű várvívás minden eszközét, a számszeríjakat, a kővető gépeket és az ostromtornyokat is. Ezeknek az eszközöknek az építéséhez és kezeléséhez 1127-ben II. István király állítólag egyenesen „frank”, azaz nyugat-európai zsoldosokat hívott segítségül. A forrásokban néhány alkalommal feltűnnek a magyarok hajói is. A folyami hajózás már az államalapítás korában fontos szerepet játszott a magyarországi kereskedelemben, így nem meglepő, hogy például a bizánciak elleni hadműveletek alkalmával a magyarok szállítóhajói hol katonákkal, hol építőanyaggal megrakodva közlekedtek a Száván. A 11–12. században a bizánci hadiflotta legalább három ízben ütközött meg magyar hajókkal a Dunán, de az a tény, hogy a bizánciak a tengeri hadihajóik, a dromonok távollétében is zavartalanul át tudtak kelni a folyón, arra utal, hogy a magyaroknak nem volt még a térségben jelentős, állandó dunai flottillájuk.
Katonai segédnépek és segédcsapatok
Egyedülálló módon a korabeli Közép-Európában a katonai segédnépeknek a Magyar Királyságban mindig nagy, bár változó intenzitású szerepük volt. Katonai és politikai erényeikhez tartozott, hogy a királyi udvarnak feltétlen engedelmességgel tartoztak, illetve időben, gyorsan mobilizálhatók voltak. Éppen rendszeres katonai igénybevételüknek köszönhetően a harci gyakorlat olyan szintjével rendelkeztek, ami a letelepült életmódot folytató népességet nem vagy csak korlátozottan jellemezte. Maguknak az országba betelepülő népességeknek szórtan vagy koncentrált tömbökben való letelepítése és katonai felhasználása a kezdetektől megfigyelhető. A 11. századra még csak a helynevekből, majd később az írott forrásokból következtethetünk a besenyők és székelyek katonai alkalmazására. Elsőként, közvetlen határvédelmi feladatok nélkül, a 13. század közepén a kunok kaptak területet az ország középső részén. Ugyanakkor a besenyőket az országban szórtan telepítették le, aminek eredményeként a 13. századig asszimilációjuk előrehaladt, míg a területi kiváltságokkal rendelkező székelyek, kunok, németek és az ortodox vallású vlachok (románok) különállásukat többé-kevésbé az újkorig megőrizték.
A segédnépek az elbeszélő forrásokban csak a 12–13. században jelennek meg először. Magától értődő lenne, hogy ezek a híradások elismerően szólnak e könnyűlovas segédcsapatokról. Ám éppen ellenkezőleg: a ránk maradt magyarországi forrásokban főként gyávaságukra és az ütközetekből való idő előtti távozásukra utalnak. Ebben a negatív megítélésben az 1200 körüli névtelen magyar krónikás, Anonymus és a 14. századi szerkesztésben fennmaradt magyar krónika megegyezik. Tették ezt éppen abban a korszakban, amikor a székelyeket a 12. század második felétől határvédelmi feladattal Nyugat-Magyarországról Erdélybe telepítik át, és rövidesen a székelyek külországbeli, a bolgárok elleni harci bevetéséről hallunk. Ez a folyamat természetesen nem függetleníthető a királyi hatalom katonai súlyának növelésére tett uralkodói, II. András-kori lépésektől, a szerviensek megerősítésének folyamatát mindez kísérte és katonailag támogatta. A Magyarországon a 12. században feltűnő és vélhetően a tatár hódításig, 1241-ig fennálló muszlim íjászcsapatokról nem tudunk sokat, létüket csak néhány bizánci és muszlim forrás igazolja, igaz, teljesen hitelt érdemlően. Abu Hamid tud



78
MAGYARORSZÁG HADTÖRTÉNETE
róluk a 12. század közepén, sőt megemlíti, hogy I. Géza király muszlim íjászok toborzásával bízta volna meg. Ezekről az utazó megjegyzi, hogy nem egy helyről származnak, már nincsenek teljesen tisztában az arab nyelvvel és a muszlim vallással, ugyanakkor hangsúlyozza, hogy bírják a király védelmét és támogatását. A 12. század közepén II. Géza király a bizánciak ellen induló szerb seregbe küldött magyarokat, besenyőket és muszlimokat, de vereséget szenvedtek. Földrajzi elhelyezkedésükre a régészet eddig nem tudott választ adni, Kinnamosz azonban határozottan a Szerémségbe lokalizálja egy csoportjukat, akik közül többeket aztán 1165-ben I. Mánuel Komnénosz császár bizánci területre telepített át. Amennyiben a korabeli számok megbízhatóak, akkor igen tekintélyes haderőnek számíthattak, s annál inkább rejtélyesebb, hogy a tatárjárásig miért nem hallunk róluk többé. A vlachok esetében hosszas magyarországi harci tapasztalatról nem lehet beszélni, hiszen legkorábbi írásos említésük egy 1210 körülre datált királyi oklevélben olvasható. Eszerint a szebeni ispán csapatában tűntek fel, aki szászokkal, székelyekkel és besenyőkkel együtt a bolgár cár segítségére indult. A harci siker egyúttal a segédnépek katonai értékét is jól mutatja. Az ország határain belüli letelepítésük menetét pontosan nem ismerjük, de II. András
király erdélyi németeknek kiadott 1224-es privilégiuma, az „Andreanum” a besenyőknek és vlachoknak a Fogarasi Alpok környékére lokalizálható erdejéről tudósít. Ezzel jól egybevág a Johannita lovagrenddel kapcsolatos 1247. évi privilégiumban a területen élő vlachok említett kötelezettsége, hogy szükség esetén katonai segítséget kell nyújtaniuk a lovagoknak. A források között rendkívül fontos az 1200 körülre datálható Nibelung-ének, amely sokban tükrözi a korabeli Magyar Királyság különféle harcoló etnikumát, s amit megerősít a magyar névtelen krónikás, Anonymus tudósítása is. Azok, akiket a német forrás Attila seregében említ, a magyar király seregében is megjelenhettek, így a besenyők, a vlachok és a ruszok. Az 1260. évi groissenbrunni csatában a csehek ellen a segédnépek nagy számban vettek részt, így a források oroszok és boszniaiak mellett kunokat, székelyeket és vlachokat említenek. Az Árpád-kori könnyűlovas haderőnek egyre meghatározóbb részét képezték a székelyek. A 12. században fegyveres jelenlétük legkorábbi írásos nyoma az olšavai és Lajta melletti csatákban van. Helynevek alapján, feltételezett határőr feladataiknak megfelelően az ország nyugati területein is voltak településeik, Mosontól Baranyáig, de Bihar megye már 1200 körül egyik központjuknak tekinthető, amit Anonymus krónikája is támogat. A Szigetvár melletti vátyi székelyek azonban nem vándoroltak el: IV. Béla idején 100, vélhetően könnyűlovas fegyveressel kötelesek megjelenni a királyi seregben, s 1272-ben V. István is a vátyi íjászoknak állít ki oklevelet. A vándorlások és belső népességmozgások után a 13–14. század fordulójára alakult ki az Erdélyben székelyföldnek nevezett terület, eredetileg hét főszékkel. Katonai, bírói és igazgatási elöljárójuk a székelyispán volt, akit először Erdélyben 1228-ra vonatkozóan említenek. Katonai jelentőségük az idő múltával csak növekedett, 1479ben egy firenzei jegyzék 16 000-re becsüli számukat; fegyverzetük íj, lándzsa, pajzs, s külön is kiemeli
A Német Lovagrend Dél-Erdélyben, 1211–1225



79
AZ ÁRPÁD-KOR 1000–1301
az íjászatban való jártasságukat és gyors lovaikat, igaz, a kevésbé tehetősek ekkora már gyalogosan jelentek meg. A pogány kunokkal szemben a Német lovagrend Erdély déli területeire történő behívására, a későbbi Brassó városa környéki Barcaságba 1211-ben került sor. Ezzel nemcsak a határt szilárdították meg, hanem felerősítették azt a folyamatot, aminek során a határ menti kun és vlach népesség az 1220-as évekre meghódolt, sőt magának a királyságnak a határon túli expanzióját is előkészítették, amit majd csak az 1241–1242-es tatárjárás tett semmissé. A kunok a magyarokkal szemben a halicsi fronton is megjelentek, ami szintén a kun probléma megoldására ösztönözte a magyar udvart. Az 1211 és 1225, a lovagok kiűzetése közötti időszak páratlan kísérletnek tekinthető, amelynek keretében a lovagok jogot nyertek favárak építésére a kunok elleni védelem céljából. 1212-re már meg is erősítették a Déli Kárpátokon átvezető Tatár-hágót egy
ma már nem azonosítható, Kreuzburg nevű várral, majd 1222-ig számos település mellett öt kővárat emeltek. Legfontosabb erődítményük Marienburg lehetett (Földvár, ma Feldioara), az Olt folyó nyugati partján. A lovagok ugyanakkor a többször is módosított privilégiumukban foglaltakat minden vonatkozásban túllépték. A szentföldi Jeruzsálemi Királysággal ellentétben a centralizált és ütőképes magyar királyi hatalmat a lovagoknak a kunok irányában való dinamikus terjeszkedése éppúgy irritálhatta, mint engedély nélküli pénzverésük, a nagyszámú betelepülő odacsábítása és a pápai támogatás egyre fokozódó mértékű kijátszása a magyar királyi hatalommal szemben. A rend kétségbevonhatatlan sikerei ellenére a király 1225-ben fegyveres kiűzésük mellett döntött, amit a pápai tiltakozás ellenére is végrehajtottak. A nagyobb népességmozgás bizonyítéka éppen egy 1223-as pápai oklevél, valamint a Kárpátokon túl alapított településekről, Bodza vidéki falvakról tanúskodó helynevek.
Marienburg ma látható romjai



80
MAGYARORSZÁG HADTÖRTÉNETE
Később a Kárpátokon túli kun területek magyar hűbér alá kerülése Béla herceg (később IV. Béla) vezetésével szintén a lovagok sikerét igazolja. 1226 után a domonkosok missziós püspökséget alapítottak Milkó/Milcov(ia) központtal az Olt és a Szeret (Siret) folyók között, 1227-ben Borc (Boricius) kun vezért megkeresztelte az esztergomi érsek, a magyar király pedig felveszi a „rex Cumanie” (Kunföld királya) címet. Borc csapatával 1230-ban már a magyar seregben harcol a halicsi hadjárat során, ahol ellenfelei Kötöny kunjait bérelik fel, akik azután a tatárok elől Magyarországra települnek át. A középkori magyar hadtörténet szempontjából a kunok több szakaszban, 1239 és 1246 között tört-é nő betelepítése az országba rendkívüli jelentőségű volt, hiszen ezt követően a királyi seregek legfontosabb könnyűlovas alkotóelemét jelentették, így a 13. század második felének szinte minden hadjáratában részt vettek. Második betelepítésük tartós s-i kerrel járt, amit az 1270-es évek rájuk nézve hátr-á nyos kun törvényeinek, majd a Hód-tavi csatának sem sikerült megzavarnia. Visszahívásukat 1247ben megpecsételte a kun fejedelem leányának,
Erzsébetnek és Istvánnak, a későbbi V. Istvánnaka házassága, amelyet a budai domonkos templomban kötöttek meg. Tíz kun előkelő kettévágott kutyára esküdött meg, hogy a magyarok földjét megvédik a tatárok ellen. A kun társadalom vezető rétegének hazai te metkezései nagy mennyiségű zsákmányuknak is köszönhetően a pogány szokások megőrzése mel lett a nyugati lovagi kultúra divatos tárgyainak gyors befogadásáról tanúskodnak. Paradox módon a magyar középkori lovagi kultúra legszebb emlé kei kun környezetben kerültek elő, gondoljunk csak a kígyóspusztai, csólyosi, felsőszentkirályi csatra vagy a kelebiai sisakdíszes lemezre. A vezető réteg a bőrpáncél mellett sodronyinget, olykor már két élű kardokat használt, amint azt a kunszentmár ton-jaksóérparti lelet az Árpád-ház pólyás címerével bizonyítja. A feltárt 13 hagyományos pogány rítu sú temetkezésből négyben teljes lovat temettek el. A csengelei kun leletanyagban talált ló csontváz elemzéséből kiderült, hogy az akkori Magyarország legkiválóbb arab eredetű harci ménjeinek egyike volt a megtalált 13. századi kun vezér birtokában.
Kun lócsontváz (Csengele)



81
AZ ÁRPÁD-KOR 1000–1301
Létszámukat nehéz megbecsülni, 1246-ban 20 000 családra becsülik, akik akár 15 000 katonát is állíthattak. Még ennél is nehezebb az alán eredetű jászok Magyarországra való betelepítésének kérdése. A katonáskodó jászok első említése I. Károly egyik 1323-as oklevelében olvasható, s ez alapján felteszik, hogy első csoportjaik akár a kunoktól függetlenül is még a 13. században bevándoroltak az országba. A királyi udvarhoz fűződő kapcsolatukat a Pilisbe telepített jászok falvai, így Pilisjászfalu igazolja, s újabban Zsoldos Attila megjelenésüket és letelepítésüket közvetlenül is kapcsolatba hozza Károly Róberttel. Maradtak azonban a Balkánon is, hiszen Vidinnél 1365-ben később foglyul ejtett jászok is harcolnak a bolgárok oldalán Kont Miklós ellen. A lovagrendi akciónak másik eredménye a szörényi térség, a Duna és az Olt közötti terület feletti magyar befolyás megteremtése lehetett, ami a déli határvédelem kulcsfontosságú, bár a későbbi századokban is ingatag szeglete maradt. Első bánjának, Buzádnak a nevét ugyan csak 1233-ból ismerjük, azonban méltóságát talán már 1226-ban elnyerhette. A terület fontosságát mutatja, hogy
Kun vitéz koponyája és rekonstruált arca (Csengele)
Kun vitéz sisakja (Csengele)



82
MAGYARORSZÁG HADTÖRTÉNETE
IV. Béla király 1247. július 2-i oklevele szerint a Johannita lovagoknak a Szörénységbe telepítésével próbálta a területet pacifikálni. A lovagok itteni tevékenységéről és eredményeiről nem tudunk semmit, ami minden bizonnyal sikertelenségükkel egyenértékű. Az említett oklevél szövegéből azonban kiderül, hogy a területükön élő vlachokra a lovagok katonai szövetségesként is számíthattak. A célokban is jól megmutatkoztak a változó szempontok: nemcsak pogányok (tatárok, kunok), hanem az ortodox területek (bolgárok, görögök), sőt keresztények ellen is bevethető mobilizálható katonai segítséget vártak el tőlük. A Bizánci Birodalom majd Latin Császárság meggyengülése és válsága jelentősen hozzájárult a könnyűlovasok közép-európai szerepének a megerősödéséhez. A vlach támogatással újjászületett Bolgár Cárság mozgásba hozta az Észak-Balkánt, és egyúttal a Magyar Királyság határvédelmét is. A hagyományos megyei csapatok rovására, sőt sérelmére a balkáni változások növelték a magyar
hadszervezetben a segédnépek és könnyűlovasok súlyát és arányát, ami nyilvánvaló feszültségekhez vezetett a hazai belpolitikában. A magyar királyi udvar törekvése az újabb és újabb segédnépek megnyerésére azt bizonyítja, hogy katonailag nagy szükség volt rájuk, s azokat a reguláris udvari csapatokkal együtt – a krónikások panaszkodása ellenére – sikeresen tudták alkalmazni. A nyugati lovagrendek magyarországi igénybe vételének politikai kudarca – katonai sikerük ellenére is – még inkább alátámaszthatta a nomádok alkalmazásának elkerülhetetlenségét. Igaz, a kunok esetében a pogányság problémája még komoly bel- és külpolitikai feszültségekhez vezetett a 13. században, különösen a magyar és pápai udvar között. A könynyűlovas segédnépek, de különösen a muzulmánok és kunok katonai sikereinek súlyos ára is volt, a nyugati és keresztény normákat átvevő pozitív Magyarország-képen rendkívül sokat rontottak, s legalábbis Közép-Európában prolongálták a pogány és kegyetlen magyar lovasok rémképét.
HADIESEMÉNYEK 1242-TŐL 1301-IG
Harc a stájer örökségért
II. Harcias Frigyes osztrák és stájer herceggel a tatárok kivonulása után is folytatódtak a harc-ok ká fajuló nézeteltérések. A Pozsonyvára elleni 1242. évi támadását májusban visszaverték, majd IV. Béla foglalt vissza jelentős nyugat-magya-r országi erősségeket, köztük Kőszegetés Sopron.t Az 1246. évi magyarok és osztrákok közötti Lajta menti csatának is határvillongások voltak az előzményei – alapjában az osztrák herceg agresszív birodalomépítési ambíciói –, de következményei a közép-európai régió egész későbbi történelmére meghatározóak lettek. Noha IV. Bélát a Halicsból kiszorult rokona, Rasztiszlav herceg vezette orosz csapatok is támogatták, a június 15-én megvívott csatában a magyarok alulmaradtak, de holtan maradt a csatatéren az osztrák herceg is, akivel kihalt férfiágon a Babenberg-dinasztia. A magyar király számára megcsillant a hódítás lehetősége, a 10. század óta első ízben fordult elő, hogy a Magyar Királyság tőle nyugatabbra fekvő
területet próbált a siker reményével magához csatolni és különkormányzatként igazgatni. A magyar uralkodók közül IV. Bélának példátlan lehetőség adatott meg a stájer tartomány megszerzésére. Erre különösen a Frigyes özvegyét nőül vevő Badeni Hermann, valamint a német császár, II. Frigyes 1250-es halála után nyílott alkalom. Béla saját rokonával, Danyilo fiával, Romannal vetette feleségül az özvegyet 1252-ben, hogy így e dinasztikus házassággal alapozza meg a magyar igényeket. A magyar király fő riválisa a tartományért folytatott küzdelemben I. Vencel cseh király és fia, a későbbi II. Przemyśl Ottokár (morva őrgróf 1247–1278, cseh király 1253–1278) lett, ami a következő évtizedek közép-európai történelmét is meghatározta, egészen Ottokár 1278-as haláláig. A kortársak az 1252-ben betörő, Ausztriát Tullnig és Mariazellig dúló magyarok és halicsi szövetségeseik erejét 80 000 főre becsülték, ami bizonyára túlzás, de jól kifejezi a pusztító könnyűlovasok



83
AZ ÁRPÁD-KOR 1000–1301
által előidézett rettenetet. A később Nagy Lajos által újjálapított búcsújáróhelyet, Mariazellt még 1250. július 25-én égették fel. Egy másik, szintén nagyszámú kunnal megerősített magyar sereg Morvaországot, a Bélával rivalizáló Ottokár morva őrgróf tartományát pusztította, amit 1253-ban újabb, nagy erőket mozgósító morva hadjárat követett. Ekkor szállták meg a magyar csapatok Pettaut (Ptuj, Szlovénia), a Dráva-völgy kulcsát, s nem
véletlen, hogy a Magyarországról könnyen megközelíthető város maradt legtovább magyar uralom alatt. Ettől kezdve Béla fő ellensége Ottokár lett, aki ekkortól már cseh király, és aki Frigyes nővérét nőül véve szintén igényt támasztott az osztrák és stájer hercegségre. Az Ottokár és Béla közötti kíméletlen küzdelmet, ami során a magyarok 1253-ban már Olmützöt ostromolták, csak a pápai közvetítéssel létrejött 1254-es budai, majd pozsonyi
Harc a Babenberg örökségért, 1246–1278



84
MAGYARORSZÁG HADTÖRTÉNETE
béke szakította félbe. Eszerint a vitatott hercegséget érdekszférákra osztották fel: Béla Stájerországnak a Semmeringtől délre eső területét nyerte el, a régi putteni őrgófság Bécsújhelyig terjedő részével együtt. A magyar különkormányzat kialakításának menetét azonban alaposan felkavarta a „salzburgi örökösödési háború”, azaz a salzburgi érseki szék birtoklásáért 1258-ban kitört harc. Pápai támogatással 1256-an Ulrik seckaui püspök szerezte meg az érseki címet, ám felszentelést sosem elérő elődje, a harctereken is jeleskedő Spanheimi Fülöp szívósan ellenállt. Ezt annál is könnyebben megtehette, mivel testvére, III. Ulrik volt a karintiai herceg, maga pedig egy przemislida hercegnő gyermeke volt. Az új érsek értelemszerűen a magyarok támogatását kereste, amit el is nyert, mindenekelőtt az 1258-ban a magyar uralom ellen fellépő stájer lázadók kezén lévő, majd a magyarok által visszafoglalt Pettau elzálogosításért
kapott hatalmas summát. Pettau ostromában István, ez évtől stájer herceg mellett maga a magyar király is megjelent. Az érsekek csapatai Radstadtnál csaptak össze 1258 szeptemberében, ahol a fordulatos harcot követően Fülöp kerekedett felül. Ez a stájer nemesekre, miniszteriálisokra és egyházakra támaszkodó magyar tábornak is nagy csapás volt, amit István herceg 1259-es Karintiát sújtó, a kunok bevetése révén valóban igen kegyetlen és a kortársak körében is nagy felháborodást kiváltó bosszúhadjárata sem hozott helyre. Sőt komoly politikai hibának tekinthető, ami minden bizonnyal hozzájárult a magyar uralom népszerűtlenebbé válásához. 1259 és 1260 fordulóján a stájer lázadók a cseh király és a karintiai herceg támogatásával 11 nap alatt Pettau kivételével egész Stájerországból kiűzték a magyarokat, s a három hónapos fegyvernyugvás a korszak egyik legnagyobb, Groissenburgnál megvívott csatájához biztosított felkészülési időt.
Az 1246. június 15-i csata (Képes krónika)



85
AZ ÁRPÁD-KOR 1000–1301
Az első morvamezei (groissenburgi) ütközet (1260)
1260-ban, tavaszi előcsatározásokat követően a magyar–osztrák határ közelében látványosan reprezentatív sereg gyűlt egybe a magyar táborban, ahol megjelent IV. Béla mindkét fiával, Istvánnal és Bélával, Rosztiszláv boszniai bán, Lóránt nádor és még számos magyar főúr és előkelő a kíséretükkel. A szövetséges kunok Alpra fejedelmük vezetése alatt vonultak fel. Az idegen fejedelmek közül a táborban tartózkodott kísérettel az abban az évben ismét támadó tatárok elől elmenekült Danilo halicsi király, a krakkói V. Boleszláv és mazóviai Konrád egyik unokája, (II.) Leszek Czarny herceg. A szembenálló sereg szintén rendkívül sokszínű volt: cseheket, morvákat, III. Ottó brandenburgi őrgróf embereit, osztrákokat, stájereket, Fülöp volt érsek salzburgi csapatait, III. Ulrik herceg karantánjait és sziléziai lengyeleket, valamint boroszlói III. Henrik és oppelni Vladiszláv kontingenseit vonultatta fel. Ha a második morvamezei csata idején (1278) a cseh II. Ottokár volt az, aki lassú vonulásával, fantáziátlan stratégiai terveivel a meglévő létszámbeli fölénye ellenére kiengedte kezéből a győzelmet, akkor 1260-ban ugyanez a magyarokról volt elmondható. A teljes magyar sereg együtt volt, és harcra kész állapotban állott a határ mentén, miközben Ottokár seregének egyes, a csehországi Pisek, illetve a morva Pohrlitz felől érkező részei még csak útban voltak Morvamező felé, ahol a gyülekező helyet Laa an der Thayanál jelölték ki június 24re. István herceg a Morva folyón való, jelentős létszámmal végrehajtott, merész átkeléssel hívta fel a figyelmet magára a kíséretében található kunokkal, székelyekkel, vlachokkal. Az átkelő csapatokat azonban az ellenfél észrevette, és néhány száz, talán 400-500 nehézfegyveressel utánuk indultak, de a magyarok Staatz és Falkenstein között bekerítették őket és sokukat megölték vagy fogságba ejtették. A könnyűlovasok alkalmazását segítette elő a csapadékos időjárás is, ami a Morvamező vizeit megduzzasztotta, illetve a terület mocsaras részeit nehezen járhatóvá tette. Nehéz megmagyarázni, hogy a kezdeti sikert a magyarok miért nem használták ki a következő napokban. Július 4-én a vasárnapi misehallgatás után indult meg Ottokár serege a Morva folyó irányába. A két fősereg farkasszemet nézett egymással, de
egyik sem mert támadni. Ottokár a Morva partján gyakran rendezett lovagi játékokat, remélve, hogy talán ezzel rábírja a magyarokat a támadásra. Végül Ottokár eskü alatt a magyaroknak teret engedett, csapatait hátrább vonta, hogy a július 12-re és 13-ának, Szent Margit napjának délelőttjére kötött fegyverszünet alatt a magyar sereg a Morván való átkelését zavartalanul végrehajthassa, a csapatokat csatarendbe állíthassa, minek megtörténte után a csata kezdetét veheti. István ifjabb király július 12-én kora hajnalban, még a fegyverszünet letelte előtt a fennsíkon takarásban felvonuló kunokkal és a magyar lovasság egy részével, több csoportban – amelyek közül az egyiket maga, a másikat Alpra kun vezér vezette – Dévény-Újfalunál, a mai Marcheggtől délre átkelt a Morva jobb partjára, illetve az attól északra található átkelőhelyeken is. Az átkelés jól sikerült, a közelben nem volt ellenség, a támadás pedig a fegyverszünet érvényében élő ellenfelet meglephette. Amikor Ottokár értesült a támadásról, nyomban indította nehézlovasságát, amellyel aztán az ellenséges osztagokat visszanyomta. Az egymástól jókora távolságban lévő táborok felől érkező ellenséges csapatok a könnyű siker reményében bízó magyarokat, akik közben az ellenfél trénjét is elérték, megzavarhatták. A terepviszonyokból következően a magyar könnyűlovas alakulatok csak a folyó felé menekülhettek, ahol több ezrüket a folyóba szorították. Hatalmas, bár a folyón talán nem teljes létszámában átkelt magyar sereget ért vereség, s a források talán nem túloznak sokat, amikor 10 000es veszteségről beszélnek. A forrásokból kiolvashatóan azért, mert a sokfelől érkezett, sokféle fegyverzetű és harcmodorú segédcsapatokat a magyar vezéreknek nem sikerült összefogniuk, illetve egységes irányítás alatt tartaniuk. A könnyűfegyverzetűek menekülését követően érvényesült a nyugati sereg nehézfegyverzetbeli fölénye, bár nyilván nem lehet a források szavait szó szerint venni, miszerint a vereség oka csak a fegyverzetbeli különbségben keresendő. IV. Bélának, miután serege megfutott, nem maradt más választása, mint a feltétel nélküli kapituláció. A magyar király Stájerországról teljesen lemondott, sőt a kibékülést házassági kapcsolatokkal erősítették meg: IV. Béla azonos nevű fia, Béla herceg



86
MAGYARORSZÁG HADTÖRTÉNETE
a brandenburgi őrgróf leányát vette el, míg Ottokár IV. Béla unokáját, Kunigundát. Az ütközetnek további messzebb mutató következménye volt István herceg életveszélyes sebesülése, ami – talán
nem alaptalanul, mivel Béla király nem is kelt át a Morva folyón – felébresztette az István-párt gyanakvását, s újabb hosszú évekre kiújultak a fegyveres összecsapások Béla és fia, István között.
IV. Béla király és István ifjabb király harca: Feketehalom védelme és az isaszegi csata (1264–1265)
István 1260-ban hercegi területként visszanyerte Erdélyt, s beigazolódott, hogy az anyaország területén való hercegi birtoklás milyen veszélyes konfliktusok forrásává válhat. István, aki apjánál sokkal komolyabb hadvezéri képességekkel rendelkezett, e tehetségét leginkább a belharcokban tudta kimutatni. IV. Béla nevéhez fűződik az ország és a magyar hadszervezet ujjászervezése a tatárjárás után, de – mint az udvari krónika írta róla finom iróniával – „a háborúkban nem volt szerencséje”,
ami igaznak bizonyult a fiával szemben viselt belharcokban is. A 12. század végével a királyi hercegek, a trón várományosai különös jelentőséghez és egyúttal hatalomhoz is jutottak az országban. Az Árpádok királyságának hatalmas kiterjedése, valamint a különkormányzatok rendszere, amihez a 13. században további – igaz, csak átmenetileg meghódított – tartományok is járultak, szinte magától kínálta annak lehetőségét, hogy az Árpád-házi
Az ország megosztása, belháború és a déli támadó háborúk, 1254–1270



87
AZ ÁRPÁD-KOR 1000–1301
hercegek ezek élére kerüljenek. Ezzel a hatalom több előnyhöz is jutott: a hercegek és a kíséretükben lévő főemberek beletanultak a hatalom gyakorlásába, területek igazgatásába, másfelől a királyi udvarnak olyan területre sikerült csatornáznia belső ellenzékét, ahonnan az ország vezetését nem tudták komolyan akadályozni. A hatalommegosztás értelmi szerzői már koruknál fogva sem a gyermek vagy éppen csecsemő hercegek voltak, hanem a politikai hatalmat gyakorló elit, ahogy az az 1245-ben hatéves István esetében megtörtént koronázásánál is valószínűsíthető. Körülöttük az arisztokrácia jelentős képviselői gyűltek egybe, akik egy második udvartartást alakítottak ki, s csak arra vártak, hogy uruk átvegye az ország tényleges irányítását. Ez a változás egyúttal már hercegként is jelentős hadvezéri kihívásokat jelentett nekik, így a későbbi V. István magyar király is (uralkodott 1270–1272) már hercegként
megjelent a csatatereken. Politikai karrierje délen, Szlavóniában indult, ahol 1245-ben, azaz hétéves korában szlavón hercegként tűnt fel. Az életkor nem jelentett akadályt, hiszen már háromévesen saját tárnokmestere volt. Később, 1257-ben Erdély élére került, majd utána Stájerország kormányzója (1258–1260) lett, utána ismét erdélyi herceg, 1262től pedig az „ifjabb király” címét nyerte el, míg végül apja, IV. Béla halálát követően, 1270 májusában megkoronázták. Nem adatott neki hosszú élet: 1272 nyarán, 33 évesen elhunyt. Ő lehetett volna az utolsó Árpád-házi király, aki kiemelkedő katonai tehetség birtokában felülkerekedhetett volna az egyre erősödő tartományúri ambíciókon, s az országot megóvhatta volna mindattól, ami IV. László, majd III. András uralma alatt bekövetkezett. Talán katonai erényeinek is betudható, hogy 1260-ban másodszor is Erdély élére került, mivel napirenden volt egy közelgő tatár támadás, aminek
Déva vára



88
MAGYARORSZÁG HADTÖRTÉNETE
úgy látszik, csak a „szele” érintette meg az ország határait. A IV. Béla és fia közötti bizalmatlanságot betetőzte, hogy István herceg 1260 után Erdélyt és nem a tekintélyesebb, illetve a trónörökösnek járó szlavón–horvát tartományt kapta meg. Sokatmondó, hogy a király Béla hercegnek Szlavónia mellé juttatott még olyan katonailag fontos vármegyéket is, mint Nyitra, Pozsony, Moson, Sopron és Vas. István és arisztokrata kísérete nem alaptalanul gondolhatta, hogy ezen uralkodói döntés mögött talán már a trónöröklési rend megváltoztatásának szándéka is meghúzódik, ráadásul a fenyegető, de csak később bekövetkezett tatár támadás elhárítását is az ő felelősségévé tette. A korábban is meglévő ellentéteket apa és fia politikai tábora között az 1262-es pozsonyi béke a látszat ellenére nem oldotta meg. Az ország megosztásának eredményeként a két tábor híveinek birtokai az ellenfél országrészébe is kerültek, s továbbra is viták forrását képezte Istvánnak az Erdélyen túli joghatósága. IV. Béla a béke pápai megerősítésére sem volt hajlandó, miközben a kunokat és István seregvezéreit igyekezett magához csalogatni. A bizalmatlanság mértékét mutatta, hogy a király a koronázási ékszereket Székesfehérvárról a sokkal eldugottabbnak tűnő Zágráb melletti Medvevárába szállíttatta át. Bár Medvevára azért nem volt annyira messze István országrészétől, mivel annak Valkó, Szerém és Bács is részét képezte. A király a következő támadást hosszasan tervezte, gondosan előkészítette, s még jobban eltitkolta. A támadásra valamikor 1264 végén került sor, mint azt Zsoldos Attila valószínűsítette.14 Hiába volt jobb hadvezér István herceg, mégis IV. Béla indított két irányból egy jól előkészített, mesterien kivitelezett fegyveres akciót. A támadás váratlanságát mutatja, hogy a királyi rokonság, Istvánt is beleértve, 1264 októberében még Béla szlavóniai herceg esküvőjén vett részt Pozsonyban. Mindez egyébként egy veszedelmes külpolitikai szövetség megpecsételését is jelentette István számára, ami ellen mindvégig küzdeni is próbált. Már az esküvőn kiéleződhettek az ellentétek, mivel a magyar urak, vélhetően István és hívei, hanyatt-homlok elmenekültek onnan. Furcsamód az ellentétről az osztrák krónikásnak nem volt tudomása, s a távozásukat a magyaroknak a német lovagi szokásoktól való idegenkedésével magyarázta.
A királyi sereg, IV. Béla Anna nevű leányával az élen, a Szepességből indulva lecsapott István herceg Sárospatakon lévő családjára és fogságba ejtették István feleségét, leányait, valamint a kétéves Lászlót (a későbbi IV. Lászlót). Egy másik seregrész pedig, elterelve az ellenfél figyelmét és megosztva erőit, a Maros mentén nyomult Erdély felé. Az előretörő királyi sereget az Istvántól elpártolt Kán nembéliek vezették. Egészen Déva váráig nyomultak, ahol a december közepére tehető csatában István serege kerekedett felül, mégis a fiatalabb király jobbnak látta, ha visszavonul, nehogy az apja egy átkaroló támadással megelőzze és bekerítse. A Dévánál ejtett foglyoktól megtudhatta, hogy egy még nagyobb királyi sereg is közeleg Kemény fia Lőrinc országbíró vezetésével. Ezután szorult be István szűkebb kíséretével a még a német lovagrend által II. András korában épített feketehalmi sziklavárba. A harcokról egyébként István későbbi jutalmazó okleveleiből részletesen értesülünk, így annak a mintegy negyven hívének nevéről is, akik vele tartottak. Legtöbbjük az ifjabb király udvari embereinek a köréhez tartozott, s nem valószínű, hogy nagyságrendileg többen lettek volna. A vár régészeti feltárása alapján a rendlelkezésre álló terület igen kicsi volt, s esetleges további elővédművek esetén sem férhetett el több száz fő; inkább csak több tucatra lehet becsülni a védők számát. A fenyegető tatár támadás miatt bizonyosan fel voltak töltve a készletek, így az elkeseredett védekezést semmi sem akadályozhatta. A kőből épült várak az 1241–1242-es tatárjárás alatt is fontos szerepet játszottak, az eseményeket követő két évtized alatt azonban számuk olyannyira megnőtt, hogy jól kitapinthatóan átalakították a magyarországi társadalmi, belső hatalmi erőviszonyokat. A várak birtokában már másként lehetett politizálni a királyi udvarral. Az ostromlók kővetőket is bevetettek, azonban nyilván több idő kellett volna ahhoz, hogy hatékonyan törjék a falakat, nekik azonban nem adatott meg a korban szokásos több hónapos ostrom. Végül István hívei, végső szorultságukban, döntő lépésre határozták el magukat. Miskolci Panyit, a kiváló katona, aki Istvánnak már sokszor tett jeles szolgálatokat, valószínűleg a királyi seregből átállt az ostromlottakhoz. Ezt a kedvező alkalmat a várőrség egy nagyobb szabású kitörés végrehajtására



89
AZ ÁRPÁD-KOR 1000–1301
használta fel. A várból kitörő és a kívülről érkező felmentő sereg közrefogta a támadókat, akiknek a serege hamar felbomlott, elfogták a királyi zászlótartót további 18 lovaggal – István győzelme teljes volt. István látván, hogy atyja még mindig nem hajlandó a kibékülésre, a téli idő dacára folytatta előnyomulását és áttette a háború színhelyét Magyarországra. Egy, az egész országot átívelő támadás keretében seregével Feketehalomtól Isaszegig 570 kilométert tettek meg, elhagyták Erdélyt és a Tisza felé indultak. A tiszai síkon István találkozott az atyja által újabb had élén ellene küldött Ákos nembéli Ernye bánnal, de felette is
győzelmet aratott, sőt magát a vezért is foglyul ejtette. Erre IV. Béla az eddigieknél nagyobb hadat állított ki, aminek hírére István seregével nyomban átkelt a Tiszán és Pest irányába indult. A két sereg nem messze Pesttől, Isaszegnél ütközött meg 1265. március elején: ezúttal is István került ki győztesen. A királyi sereg meghatározó egyéniségét, Kőszegi Henriket a már említett Básztély nembeli Rénold győzte le párviadalban. István visszanyerte régi jogait, visszakapta nejét gyermekeivel együtt, majd a viszályt a következő évi, 1266-os margitszigeti megegyezés zárta le, sokak feltételezése szerint az ott apácaként élő Margit hercegnő közvetítésére.
A délvidéki front
A Magyar Királyság befolyása a 13. század második felében bolgár és szerb területen sikeresen erősödött meg, különösen IV. Béla veje, Rasztiszlav észak-bulgáriai uralma, illetve ottani utóda, Szventszláv Jakab idején. 1255-ben I. Mihály bolgár cár vette feleségül Rasztiszlav leányát, s így elsőként IV. Béla alatt jelent meg a „Bulgária királya” megnevezés a magyar királyi címben, ami aztán V. István uralkodásától állandósult is. IV. Béla és fia, István 1261-ben együttesen vezettek sereget Bulgáriába, s Bodony (Vidin) alatt legyőzték a bolgárokat. István a Duna mentén tovább üldözte őket, s még egyszer győzelemre vezette a magyar fegyvereket. Általában megfigyelhető, hogy a király és a herceg között megosztott országban a diplomáciai kapcsolatkeresés irányai is eltértek. IV. Béla határozottan a cseh Ottokárral való szövetségben kereste külső hatalmi támaszát, míg István a bolgár és a szerb területek feletti magyar uralom megszilárdításában bízott, amivel szemben IV. Béla nem volt annyira ellenséges, mint István Ottokárral szemben. Ugyanakkor a jövő szempontjából rendkívül fontos fejlemény volt, hogy a század közepén a déli határ mellett megvetették a bánságok rendszerének alapjait. Szörényi bánnal már az 1220-as évek közepétől számolhatunk, az átmenetileg Boszniára, Barancsra, Kucsóra, Ozorára és Sóra is kiterjedő Macsót 1247 után Rasztiszlav, majd Béla herceg vezette halálig, 1272-ig. 1266-ban ismét bolgár területekre vezetett hadat István, miután a terület ura, Szventszláv Jakab
megtagadta az engedelmességet a magyar királynak. István június vége felé Vidin alá vonult, amelyet rövid idő alatt elfoglalt. Innen a magyar sereg útját tovább folytatta: Márkfia Gergely Vracát, Miskolci Panyit pedig Plevnát foglalta el, s végül Egyed, István főasztalnoka, majd tárnokmestere egészen a bolgár székvárosig, Tirnovóig pusztított. A hadjáratban a magyarok ötször arattak győzelmet a bolgárok felett, s István legalább két ütközetben személyesen is részt vett. Ezekben a harcokban tűnt ki a fényes karriert befutó kisnemes, az egyik Esztergom megyei faluból származó Básztély nembeli Rénold, aki később, 1278-ban a morvamezei csatában is vitézkedett, és aki szabolcsi ispánságig, majd IV. László és III. András uralkodása alatt asztalnokmesterségig és nádorságig vitte. A Száva, Drina és Kolubara folyók között fekvő macsói bánság védelmében 1268-ban indítottak újabb hadjáratot, ezúttal a szerbek ellen, ami során IV. Béla és István sikeresen együttműködött. A tartomány megsegítésére a király a pozsonyi ispánt küldte, nyilván főleg István seregére és tapasztalataira támaszkodva. A magyar had a szerb fejedelmet, I. Nagy István Urost (uralkodott 12431276) több főemberével együtt fogságba ejtette. Amikor a foglyokat és Uros zászlóját IV. Béla király udvarába hozták, éppen ott voltak a görög, bolgár, cseh és francia követek, a tatárok három küldöttje, valamint Béla három férjezett leánya, Konstancia, Kinga és Jolán hercegnők, s így „észak, kelet, dél és nyugat egyszerre értesült a győzelemről”. Urosnak



90
MAGYARORSZÁG HADTÖRTÉNETE
a magyar fennhatóság elismerése mellett visszaadták szabadságát, sőt a kibékülést még azzal is megpecsételték, hogy Uros fia, Dragutin 1269-ben nőül vette István ifjabb király Katalin leányát. Az egymás után kivívott, bolgárok és szerbek elleni győzelem, valamint a balkáni magyar térnyerés nagyban emelte István befolyását és tekintélyét. Így 1269-ben Anjou Károly fia, (II.) Károly salernói herceg számára István ifjabb király Mária nevű leányának kezét szánhatta, miután István testvére, az apáca Margit hercegnő Ottokárhoz hasonlóan őt is kikosarazta. István elsőszülött fiával, a későbbi Kun Lászlóval pedig Anjou Károly lányát,
Izabellát jegyezte el. Anjou Károlynak ez alkalomból Magyarországon járt követe, Bernát apát talán túl szépnek is látta a magyar király helyzetét: „a magyar királyi háznak hihetetlen nagy a hatalma és kimondhatatlanul sok a fegyverese. Északon és Keleten mozdulni sem mer senki, ha a dicső király és diadalmas vezér megindítja seregét. Észak és Kelet legtöbb tartománya és fejedelme rokonság vagy hűbér révén az ő birodalmához tartozik.”15 Az Anjou-szövetség létrehozása István ifjabb király jelentős diplomácia sikere volt IV. Bélával szemben, amivel hatásosan tudta ellensúlyozni annak cseh orientációját.
A második morvamezei (dürnkruti) ütközet (1278)
IV. Béla király halálával ismét fordulat következett be II. Ottokár és Magyarország viszonyában. Az ellenségeskedések kiújulása mögött Ottokár diplomáciai és katonai lépéseit lehet sejteni, aki a Kőszegiek maga oldalára állításával kísérletet tett nyugat-magyarországi befolyása kiterjesztésére. A Kőszegiek, e nagyhatalmú főurak átállása, a
királytól független külpolitikai irány követése jól mutatja, hogy Magyarországon is végéhez közeledett a királyi hatalom feltétlen uralma, s az ország jövőjét egyre inkább a formálódó tartományúri csoportosulások és azoknak a királlyal kötött alkuja, egyezsége kezdte alakítani, meghatározni. Ottokár 1271. április elején rendkívül komoly erőkkel támadott az országra, szekerek százait hozta magával. Átkelve a Morva folyón egymás után vette be a magyar erősségeket, így többek között Dévényt, Pozsonyt, Nagyszombatot, Nyitrát. V. István ügyes taktikusként visszahúzódott a Rábca folyó vonala mögé, s innen indított sikeres ellentámadást. Ottokár csapatai május 15-én már Óvár kapujánál álltak, amit ostromgépeikkel hamar bevettek, míg Moson meg sem kísérelte az ellenállást a támadókkal szemben. A kedvezőtlen előjelek után a május 21-i, Rábca folyó melletti csatában nagy meglepetésre a kiváló hadvezér, V. István a könnyűfegyverzetűek hatékony alkalmazásával megfutamította Ottokárt, akit Bécs várába szorított vissza, majd morvaországi pusztítással igyekezte őt megtörni. A rövidesen megkötött békével sikerült visszaállítania a status quót. 1273-ban
A dürnkruti csata, 1278. augusztus 26.



91
AZ ÁRPÁD-KOR 1000–1301
azonban Ottokár osztrák szövetségeseire támaszkodva és kihasználva a magyarországi uralkodóváltás által előidézett zavaros belpolitikai helyzetet, nemkülönben a Csákok és Kőszegiek között kibontakozó belháborút, nagy sereggel betört és menetből elfoglalta Pozsony, Sopron, Óvár, valamint Moson várait, amiket egészen 1277-ig birtokában is tartott. V. István halálával, 1272 után az országban hosszú időre megingott a királyi hatalom tekintélye. Ezt elősegítette az a tény, hogy V. István fia, IV. László gyermekként került a trónra, ráadásul, környezetét megbotránkoztató módon, kun harcosokra támaszkodott. Ekkor jelent meg a magyar politikai életben a korábban ismeretlen banditizmus: királyi
IV. László (Képes krónika)



92
MAGYARORSZÁG HADTÖRTÉNETE
hercegek fogságba vetése, politikai gyilkosságok sora. Ennek jele az is, hogy 1277-ben egy horvátországi királyellenes lázadás leverésére IV. László rokona, Anjou Károly Nápolyból egy kisebb expedíciós sereget küldött. IV. László 1290-ben bekövetkezett halála után pedig a nápolyi Anjouk az Árpád-házat fiágon kihaltnak tekintették. Nem ismerték el az oldalági III. András magyar királyságát, s pápai támogatással láttak hozzá egy, trónigényüket támogató magyar párt összekovácsoláshoz. Paradox módon a királyi hatalom meggyengülése nem járt a külkapcsolatokban vagy a katonai eseményekben különösen kedvezőtlen következményekkel. Sőt, az ezekben az években külföldre küldött királyi segédcsapatok szép sikereket értek el. Ez főleg a könnyen mobilizálható könnyűlovas harcosok, valamint a kunok
és székelyek tömegeinek és az udvar királyhoz hű katonai elitjének volt köszönhető. Az egyre mélyebb válságba sodródó magyar politikán egy váratlan nemzetközi fordulat segített, amikor a pápa és a német választófejedelmek szembefordultak II. Ottokárral, s nyíltan az akkor még csak szűk hatalmi bázissal rendelkező német király, Habsburg Rudolf pártjára álltak. Ebben a nemzetközi helyzetben értékelődött fel a magyar király katonai segítsége, még ha az a pogánysággal vádolt könnyűlovas kun csapatokat is magában foglalta. Habsburg Rudolf és Kun László győzelme II. Ottokár cseh király felett 1278. augusztus 26án a magyar király uralkodásának méltán a legjobban ismert hadieseménye, akkor is, ha a fiatal király biztonsági okokból a csatát csak messziről figyelhette. Az ütközet hírneve köszönhető annak,
II. Ottokár cseh király sírja a prágai Szt. Vitus székesegyházban



93
AZ ÁRPÁD-KOR 1000–1301
hogy az esemény sorsdöntő jellegűnek bizonyult a Habsburgok Duna-menti hatalmi bázisa kialakításának szempontjából, ráadásul a kortársakat az is sokkolta, hogy egy olyan hatalmas és rettegett király, mint Ottokár miként veszíthette el fényes birodalmát néhány óra leforgása alatt. A Przemyśl-házból származó cseh király, I. Vencel és Stauf Kunigunda fia ekkorra már 1253 óta építgette birodalmát, ami délről, a Vend őrgrófságtól az ausztriai tartományokon át egészen törzsterületéig, a Cseh Királyság északi határáig terjedt. Személyében egy ízig-vérig nyugati neveltetésű, lovagi kultúrával mélyen átitatott uralkodó küzdött a közép-európai teljhatalomért – igaz, meglehetősen gátlástalanul –, s az 1270-es évekre már csak egy személy állt útjában, Rudolf, akit le kellett volna győznie ahhoz, hogy megszerezhesse tőle a német királyi címet. A katonai erőviszonyok még 1278-ban is Ottokár oldalára billentek. Hiába volt Rudolf megkoronázott német király, birodalmi segítségre csak igen ritkán számíthatott, de 1278-ban éppen egyáltalán nem érkezett. A birodalmi gyűléstől azonban megkapta a felhatalmazást az uralmával dacoló cseh király, Ottokár elleni fellépéshez. Rudolf sikerét azonban nem ennek, hanem stratégiai érzékének köszönhette, amiben úgy látszik messze felülmúlta cseh riválisát. Már 1276 szeptemberében, miközben Ottokár a csehországi Eger (Cheb) városától délre tétlenül várta Rudolf támadását, az hirtelen menetben a Duna mellett Ausztriára tört, sorra foglalta el a kulcsfontosságú erősségeket, végül pedig Bécset. Ezzel szétesett az évtizedek alatt összekovácsolt közép-európai cseh birodalom, ráadásul Ottokárnak cseh királyi címét a szokásos hűbéresi szertartások szerint személyesen kellett átvennie Rudolftól. Ottokár azonban nem adta fel, nem is tehette volna, hiszen mindketten tudták, hogy az 1276. novemberi megállapodás csak egy állomás a kettejük közti élet-halál harcban. A cseh oldal vesztesége nagy volt: elveszítették Bécset, és Rudolf a maga pártjára állította az Ausztriában egyébként nem kedvelt magyarokat is, amikor 1277 novemberében fiává fogadta Kun Lászlót, ami egyet jelentett az Ottokár elleni katonai szövetséggel. Elsőként a cseh király lépett 1278-ban. Brünnből július 15én kelt útra, de indokolatlanul ráérősen haladt. Korábban indult, de a hadászati kezdeményezést Habsburg Rudolf síremléke a speyeri dómban



94
MAGYARORSZÁG HADTÖRTÉNETE
egy pillanatra sem igyekezett megszerezni. Váratlan támadással pedig jó eséllyel próbálhatta volna meg Bécs visszafoglalását, de helyette Drosendorf és Laa meglehetősen jelentéktelen erősségeit fogta körbe. Ottokár késlekedésnek okát a mai napig találgatják a történészek. Talán helytelenül mérte fel az erőviszonyokat, s úgy gondolta, hogy a puszta erődemonstráció is elég a gyenge német királlyal szemben. Rudolf később is sokkal többet törődött serege harci moráljával, harckészültségének ébrentartásával: a csata előtt szemléket tartott, lovaggá ütéseket rendezett, s folyamatosan támadta-csipkedte ellenfelét. Annak ellenére, hogy Ottokár serege hamarabb gyűlt egybe, az idő nem a cseh félnek dolgozott. A lehetséges válaszok között
kétségkívül gondolnunk kell arra, hogy Ottokár tudatában volt serege létszámbeli és nehézlovasainak köszönhető minőségi fölényének. A magyarokat illetően nem lehettek túlzott félelmei, vagy éppen túlbecsülte a magyarországi Ottokár-párt befolyását, mivel Kőszegi Iván megmaradt Ottokár hűségén. Ottokár nem sejtette, hogy az augusztus 6-án Pozsony közelében a Dunán átkelő magyarok a végzetét készítik elő. Megjelenésüket persze azonnal észlelhette, mert egy jelentős létszámú osztrák–magyar portyázó sereg a Laa várát (Laa an der Thaya) ostromló cseh főseregre támadt. A magyarok és az osztrákok a Morva két partján haladtak, míg a magyar sereg átkelve a folyón
A morvamezei csata (Than Mór olajfestménye, 1873)



95
AZ ÁRPÁD-KOR 1000–1301
augusztus 23-án egy komótos tempójú vonulást követően csatlakozott az osztrák fősereghez. A fiatal IV. László király vezéreihez hasonlóan valószínűleg nem szólhatott bele a német és cseh királynak az ütközetre vonatkozó megbeszéléseibe. Ezek során döntöttek úgy, hogy az ütközetre augusztus 26-án, egy pénteki napon, Rudolf kedvenc csatázó napján a Morva folyó mellett, Dürnkrut és a Weiden-patak között kerüljön sor, ami a két sereg táborhelyének közeli szomszédságában volt. A klasszikus Morva-mező elnevezést nem is erre a területre szokták használni, ezért hívják az ütközetet inkább dürnkruti ütközetnek. Magára az összecsapásra egy tíz kilométer hosszú, nyitott völgyben került sor, amelyet keletről a Morva folyó, délről a Hochfeld-hegység és a Weiden-patak, nyugatról Haspelberg lankái határoltak. A csehek északra, Jedenspeigen mellett, az osztrákok és a magyarok délebbre, Dürnkrutnál vertek tábort, a Weidentől délre. A sík terepet maga Ottokár is alkalmasnak találhatta nehézlovasai számára, hogy azok lerohanják ellenfelét. A modern történészek rekonstrukciója szerint a magyarok a bal szárnyon, a három részre tagolt seregben bal oldalon, az első lépcsőben foglaltak helyet. A jobb szárnyon helyezték el a csatadöntő lépcsőnek szánt osztrák, majd mögöttük a sváb és a stájer lovagokat. Rudolf óvatosságból a legerősebb és legutolsó lépcsőben helyezkedett el. A fiatal, 1262-ben született László királyt nem engedték az ütközet közelébe, egy dombon foglalt helyet, nyilván a magyar sereg tartalék-, illetve testőrcsapatai oltalmában. A magyarokkal szemben a csehek, a morvák és a lengyelek, míg a jobb oldalon az első lépcsőbe osztott osztrákokkal szemben a meisseni és türingiai németek, a bajorok és a brandenburgiak, majd a gyengébbnek tartott lengyelek helyezkedtek el. Meglepő, de helyes döntés volt, hogy a harc megkezdésének jogát, ami kétségkívül irigyelt kiváltság volt a középkorban, a magyaroknak engedték át. A források egybehangzó tanúsága szerint az előhadat a kunok adták, s nem is sikertelenül. Már az ütközet előtti napokban hallattak magukról. Felderítették az ellenség állásait, le-lecsaptak a tábort biztosító kisebb egységekre. Mint fő forrásunk megjegyzi: több száz foglyot ejtettek, s száz levágott fejet is magukkal hoztak, hiszen nem akartak időt veszíteni a sisakok lecsatolásával: „Kétszáz vagy
talán még ennél is több szász és lengyel foglyot hoztak onnan... Valami száz lengyel fejet kezdtek kiszedni a sisakokból. Rudolf királynak elpárolgott a jókedve, amint ott állt a sátora előtt, s a kunok a lába elé, a fűre kezdték hajigálni a fejeket, ... de igyekezett a kunoknak kegyesen és jóságosan köszönetet mondani a fáradozásukért.” Még mielőtt augusztus 26-án a misehallgatás és áldozás után felharsantak volna a „Krisztus, Krisztus!” és velük szemben, a csehek oldalán a „Prága, Prága!” csatakiáltások, érdemes röviden szólni az erőviszonyokról. A középkori hadtörténet legingoványosabb területére lépünk, amikor az erőviszonyokat akarjuk meghatározni. Meggyőzőnek tűnnek azok a korabeli források, amelyek azt hangsúlyozzák, hogy a nehézfegyverzetű lovagok tekintetében Ottokár javára meggyőző, 1:2, esetleg 1:3 arányú fölénnyel számolhatunk, de hasonlóképpen a könnyűfegyverzetű lovasok tekintetében is Rudolf maradt alul. Ha Rudolf nehézlovasai 300500-an voltak, akkor Ottokár oldalán az 1000-et is elérhették, a könnyűlovasok tekintetében (a kunok és magyarok nélkül) 4000-en állhattak szemben a cseh oldal 5000-ével. A salzburgi érsek Rudolfnak küldött – állítólagos – 300 lovasa kimagaslóan nagy számnak tűnik, a többiek jóval kisebb létszámú csapatokat küldhettek és vezethettek. Lényeges a kunok segédhadának a létszáma, amit a külföldi szemlélők rendre eltúloztak. Számuk nem lehetett több 2–3000-nél. Bizonyosan lehettek könnyűlovas magyarok is, de ők a nádor és az országbíró seregét erősíthették. Nem valószínű, hogy a magyar nehézlovasok száma meghaladta volna a 300–400-at, a kísérő személyzettel persze számuk elérhette akár az 1000 főt is, s ehhez a könnyűlovasok további 2–3000-es számát adhatjuk hozzá. Mindebből következik, hogy a teljes magyar segélyhad jóval 10 000 fő alatt, leginkább 7–8 000 fő körül alakulhatott. A későbbi magyar királyi oklevelek alapján tudjuk, hogy elsősorban nyugatés észak-magyarországi, azaz földrajzilag közel eső területeken lakó nemesek (például Szabolcs, Szatmár, Borsod) jelentek meg a táborban, ami arra utal, hogy országos mozgósításról szó sem volt. Amikor arról olvasunk, hogy a kunok a 13. század második felében szinte minden nyugati hadjáratban megjelentek, értelemszerűen cserélődhetett a résztvevők száma, s kizárható, hogy éppen 1278ban az utolsó szál harcosig mindenki hadba szállt



96
MAGYARORSZÁG HADTÖRTÉNETE
volna. Rudolf serege így a magyaroknak köszöntően a 15 000-et is elérhette, míg Ottokárnak mintegy 10 000-es, igaz, minőségi fölényben lévő sereggel kellett megelégednie. Ha a tartalék lovak nagy számára – háromszoros szorzóval számolhatunk –, a könnyűlovasság gyors manőverező képességére, a nyugatiak számára ellenszenves taktikára gondolunk, akkor érthető, hogy egy néhány ezres, gyorsan mozgó sereg is százezres létszám benyomását kelthette a nyugatiakban. Ha a csehek lebecsülték a kunokat, nagyot tévedtek. Az 1260-as évek állandó nyugati hadjárataiban professzionális csapatokká edződhettek, akik éppen a morvamezei hadszínteret jól ismerhették és emlékezhettek rá. Sajátos harcmodoruk sikeresen szétzilálta a velük szembeszálló csehek harcrendjét, s megteremtette a feltételét annak, hogy a „lovagi” módon harcoló magyarok, trencséni Csák Máté, a későbbi kiskirály unokaöccse, illetve Gutkeled István országbíró szétverjék Ottokár seregének velük szemben álló szárnyát. Különösen sokat nyomnak a latba a névtelen osztrák krónikás szavai, aki epikus hősökké avatja a magyar vezéreket: „...Soha nem hallottam a magyarokról, sem előtte, sem utána, hogy ilyen bátrak lettek volna bármelyik csatában....Olyan fürgeséggel forgolódtak a csatában, mintha csak Franciahonban tanulták volna a harc fortélyait. S ha akadna bárki, aki azt vetné a szemükre, hogy nem kitartók és állhatatosak fegyverben, a hőség és a csata pora közepette, bizony azt kellene mondania, hogy tudnak sváb módra küzdeni, ha megfelelően felszerelik magukat lóval és páncéllal.”16 A magyar nehézlovasok vitézsége vezetett oda, hogy a lengyelek hátul álló csapata a hadiszerencse fordultával harc nélkül megfutott, amivel kapcsolatban a kortársak – teljesen alaptalanul – az árulás vádját emlegették. Nem tudjuk, hogy a bal szárnyon előrenyomuló magyarok be is kerítették vagy csak készültek átkarolni a jobb szárnyon harmadik lépcsőben álló lengyeleket, akik tartalékként szolgálhattak Ottokárnak. A kunok szokásait ismerve valószínűbb, hogy a táborhoz érve inkább
az azonnali zsákmányoláshoz fogtak hozzá, semmint bonyolultabb taktikai manőverek végrehajtásához. Nem esett még szó a csatában döntő szerephez jutó tartalékról. Az Ulrich von Kapellen vezetésével támadó 50–60 lovag, a fegyverhordozókkal együtt talán 250 fő megjelenése alapvető fordulatot idézett elő a csata menetében. Az addig a jobb oldalon sikeresen előrenyomuló osztrák–német lovagokat oldalba támadták, megzavarták, s végül menekülésre kényszerítették őket. Az ütközet fordulatokban bővelkedett. A nagy meleg miatt a kora reggeli órákban elkezdődött csata első órái az előzetes várakozásoknak és erőviszonyoknak megfelelően Ottokár lovagjainak sikerét hozták. Az osztrákok visszaszorultak, s a kora délutáni kánikulában az Ottokár-pártiak koncentrált támadása eredményeként maga Rudolf is leesett lováról, s kis híján a Weiden-patakban lelte halálát. A korban idősnek számító, 60 éves Rudolf mindazonáltal helyesen döntött, amikor a patak elé helyezte harcvonalait, hiszen valószínűleg csak a folyóvíz szabott gátat nehézfegyverzetű katonái menekülésének. A hadihelyzet azonban délutánra megfordult. Ottokár a csata végső, kora délutáni szakaszában nem menekült el, hanem az első vonalba lovagolva próbálta meg a lehetetlent. Csapatai azonban ekkorra a perzselő napsütésben kifáradtak, tartalék lengyel csapatai visszafordultak, s egyre hangosabban lehetett a Rudolf-pártiak szájából hallani a kiáltást: „Menekülnek! Menekülnek!” Ottokár halálát az utódok sokféle módon vélték ismerni és elbeszélni. A királyt címeréről, a kettős farkú ezüst oroszlánról nem volt nehéz felismerni, s a gátlástalan uralkodónak ellensége is számtalan akadt a táborban. A lesből támadó tartalék beavatkozása következtében összezavarodott és menekülő cseh csatasorokban könnyen lesújthattak a királyra, aki magára hagyatva védekezhetett a túlerővel szemben. Bizonyos, hogy a majdnem kéttucatnyi sebből elvérző királlyal többen, tudatos kegyetlenséggel végeztek, majd tetemét kifosztva, levetkőztetve hagyták a csatatéren.