---
master_file: "[[@NemethIstvanPorosz]]"
---
# Index for Németh István – A porosz mítosz.pdf

Németh István
A POROSZ MÍTOSZ
1226-1947
MAGÁNKIADÁS
BUDAPEST, 2017
ISBN 978-615-80875-0-6
© Németh István, 2017
A borítón: Otto von Bismarck birodalmi kancellár
Borítóterv Bányászi Manuéla,
a tördelés és a tipográfia Csernák Krisztina munkája.
Nyomdai kivitelezés: Vareg Hungary Kft.
Felelős vezető: Bernwallner Viktor
Fiamnak szeretettel
TARTALOMJEGYZÉK



A HOHENZOLLERNEK BIRODALMA
EGY NAGYHATALOM FELEMELKEDÉSE
II. FRIGYES KORSZAKA
POROSZORSZÁG TÉTLENSÉGBEN?
OTTO VON BISMARCK, A KONZERVATÍV FORRADALMÁR
A gyarmatosítási terveket Bismarck hosszú ideig el
AZ „IDEGES NAGYHATALOM” (1890-1914)
Ezzel szemben „ipari államként" a birodalom elvesz
POROSZORSZÁG A WEIMARI KÖZTÁRSASÁG IDEJÉN
A NEMZETISZOCIALISTA KORSZAK ÉS POROSZORSZÁG
FELOSZLATÁSA
IDŐRENDI ÁTTEKINTÉS
IRODALOM



TARTALOMJEGYZÉK
A HOHENZOLLERNEK BIRODALMA - EGY BIRODALOM, KÉT
GYÖKÉR (1226-1867)
EGY NAGYHATALOM FELEMELKEDÉSE (1640-1740)
A harminc éves háború (1618-1648): halál és pusztulás
A megvásárolt porosz korona
I. Frigyes Vilmos, a „katonakirály"
II. FRIGYES KORSZAKA (1712-1786)
A trónörökösi évek
Dicsőségre szomjazva
A politika és a hadvezetés egysége
Az Öreg Frici „privát”
A vég
A Frigyes-kép változásai
POROSZORSZÁG TÉTLENSÉGBEN? (1786-1861)
Németország társadalmi struktúrája 1800 körül
(Poroszország példáján)
A polgári nyilvánosság kifejezési formái
A francia forradalom és a német államok
A tilsiti béke (1807)
A porosz reformok: Stein és Hardenberg
A nemzeti mozgalom
A felszabadító háborúktól a bécsi kongresszusig
A Szent Szövetség és a Német Szövetség
A régi rend diadala
Lázadás az egyetemeken
Az 1830. júliusi francia forradalom és Németország
A német liberalizmus
A német romantika
Az egység- és szabadságmozgalom, a nemzeti kérdés
Friedrich List és a Német Vámszövetség



Az 1848-1849-es forradalom
Az iparosítás hatása
A vasútépítés forradalma
A munkásmozgalom kezdetei
OTTO VON BISMARCK, A KONZERVATÍV FORRADALMÁR
(1815-1898)
A porosz alkotmánykonfliktus
Az Észak-német Szövetség és a francia—porosz háború
A birodalomalapítás (Versailles, 1871. január 18.)
A Német Birodalom alkotmánya (1871. április 16.)
Politikai pártok és érdekszövetségek
Hajtóerők: a lakosság számának növekedése és magas
szintű iparosítás
Belpolitikai konfliktusok: a Kulturkampf törvénykezése
A „konzervatív fordulat": a szocialistaellenes törvény és a
szociális törvénykezés
Bismarck elbocsájtása
Bismarck külpolitikája 1871 után
AZ „IDEGES” NAGYHATALOM (1871-1918)
II. Vilmos „új irányvonala"
A belpolitikai erőviszonyok alakulása 1890 után
Politikai radikalizálódás: nacionalizmus és antiszemitizmus
Caprivi kancellársága (1890-1894)
Eltávolodás a bismarcki szövetségi politikától
Hohenlohe-Schillingsfürst kancellársága (1894—1900)
A német gyarmatpolitika és „világpolitika"
Hadseregfejlesztés és flottaépítés
Mindennapok a császárságban
Bülow kancellársága (1900-1909)
Német Mitteleuropa-tervek a századfordulón
Bethmann Hollweg kancellársága (1909-1914/17)
A német-angol ellentét kialakulása



Út az első világháborúba
Németország az első világháborúban
A dinasztia vége
II. Vilmos, az utolsó német császár - portré
POROSZORSZÁG A WEIMARI KÖZTÁRSASÁG IDEJÉN (1919
1933)
A NEMZETISZOCIALISTA KORSZAK ÉS POROSZORSZÁG
FELOSZLATÁSA (1933-1947)
Időrendi áttekintés
Irodalom



A HOHENZOLLERNEK BIRODALMA
EGY BIRODALOM, KÉT GYÖKÉR (1226-1867)
Poroszország egy lehetetlen nagyhatalomnak tűnt:
államának területeit kilométerek százai választották el
egymástól, s csak nagyon kevés tartalékkal rendelkezett. A
porosz állam két gyökérből, két külön országból keletkezett.
E területek évszázadokon keresztül, egymástól részben
függetlenül léteztek. De a Hohenzollern dinasztiának mégis
sikerült az országot - szívóssággal, hatalmi ambíciókkal, egy
sor történelmi véletlennek köszönhetően, szerencsével
Európa egyik legjelentősebb hatalmává tenni.
***
Az egyik, a porosz hercegség a Memel és a Visztula között,
a Keleti-tengernél terült el, s 1226-ban sikerült a Német
Rend lovagjainak államot alapítaniuk, hogy a pogány
baltiakat (amelyekhez a porosz törzs is tartozott) hittérítő
tevékenységgel megnyerjék maguknak.
A német rendi állam virágzása kb. 200 éven keresztül
tartott, s számos német telepes költözött a Keleti-tengerhez.
De a 15. században lengyel-litván csapatok megtámadták a
háborús barátok államát. A rendi lovagok vereséget
szenvedtek, néhány területüket elveszítették, s a
nagymesternek el kellett ismernie a Lengyel Királyság
fennhatóságát.
1510-ben a Német Rend lovagjai frank nemest, Albrecht
von Brandenburg-Ansbachot választották főparancsnokul,
aki a Hohenzollernek egyik mellékágának leszármazottja
volt. A lovagok e nagy fejedelmi házzal kialakult kapcsolattól
reméltek támogatást a lengyel király ellen, s fennhatósága
alóli lehetséges megszabadulásukat.
Albrecht tényleg háborút indított a lengyelek ellen, de
sikertelen maradt. Végül kihasználta a reformáció kínálta
esélyt: Luther Márton azt tanácsolta neki, hogy a rendi



államot saját vezetése alatt alakítsa át világi birodalommá.
1525-ben Albrecht áttért a protestantizmusra s
megegyezést keresett a lengyel koronával. Mivel a király
hozzájárult tervéhez, így Albrecht behódolt neki, letette a
hűbéri esküt (amelyet minden elődje megtagadott) és
megígérte a fegyveres hűbéri szolgálatot. Viszonzásként
Poroszország hercegének nevezték ki. Katolikus lelkészként
nem volt lehetősége tovább adnia területét férfi
örökösöknek. A rendi lovagok fele áttért az evangélikus
hitre, a többiek - részben erőszakkal elűzve - elhagyták az
országot.
A porosz állam második gyökere Brandenburg őrgrófsága
volt. Sigismund, a Szent Római Birodalom uralkodója ezzel a
családi tulajdonához tartozó területtel ajándékozta meg
1415-ben egyik hűséges szolgáját, a nürnbergi várgrófot,
Friedrich von Hohenzollernt.
Brandenburg őrgrófság szegény, elmaradott vidék volt. A
Havel folyó menti terület homokos földje csak néhány éves
termelésre volt alkalmas, s az egész területet mocsarak
borították. Egyidejűleg azonban mégis nagyon értékes a
hozzá kötődő cím miatt, mivel az ottani uralkodó ugyanis a
hét fejedelem egyikeként a birodalomban a császárt
választotta. Ezek nem a leghatalmasabb területi fejedelmek
voltak, de rangjuk nagy befolyást biztosított számukra,
mivel a fejedelmek minden választás során szavazataikat
jelentős engedményekkel vásárolták meg: földdel, pénzzel
és további címekkel. A Hohenzollernek kemény kézzel
biztosították hatalmukat az őrgrófságban, s könyörtelenül
felléptek a lázongó junkerek és városi polgárok ellen.
A 16. század vége aztán az őrgrófság uralkodóinak egy
csapásra nagy esélyt kínált állami területük majdnem
megduplázására: 1586-ban meghalt a hivatalban lévő
porosz herceg utolsó férfi örököse, és valószínűtlen volt,
hogy a gyengeelméjű uralkodó további fiút tudott volna
nemzeni.



A terv végül is bevált: a herceg halálával a
brandenburgiak 1618-ban megörökölték a Porosz
hercegséget. Ez lett az új állam: Brandenburg-Poroszország
alapítási dátuma is. De ez a keletkezéstörténet messzemenő
következményekkel járt, mert a két alapító ország távol
feküdt egymástól. Sőt pótlólagos nehézséget okozott, mert
a brandenburgiak további tulajdonait is érintette, mint
például a holland határ mellett fekvő Kleve hercegséget.
Brandenburg-Poroszország minden uralkodójának így
sürgős feladata lett, hogy ezeket az országocskákat zárt
állami területté változtassák. A Hohenzollernek e célt 300
éven keresztül diplomáciai, politikai és katonai eszközökkel
folytatták, ezzel mélyrehatóan formálva a német és európai
történelmet.



EGY NAGYHATALOM FELEMELKEDÉSE
(1640-1740)
Az 1640-1688 között uralkodó, a Hohenzollern családból
származó Frigyes Vilmos határozott, gyakorlatias és
reformbarát kormánypolitikája egyengette Brandenburg
Poroszország későbbi nagyhatalommá emelkedését, s a
Hohenzollernek vezető német uralkodóházzá válását.
Kiterjesztette állama területét, hatékony közigazgatást és
állandó hadsereget teremtett, s ezzel lerakta a
brandenburgi-porosz hatalom alapjait. Az 1675. júniusi
Fehrbellin melletti ütközet után pedig megkapta a „Nagy
választófejedelem” elnevezést.
A HARMINC ÉVES HÁBORÚ (1618-1648): HALÁL ÉS
PUSZTULÁS
Brandenburg őrgrófság és Poroszország helyzete a
harmincéves háború sok szereplője között - Svédország és
Dánia északon, Franciaország nyugaton, a császári Ausztria
délen - katasztrofális következményekkel járt az országra
nézve. Folyamatosan hadseregek vonultak területének
egyik vagy másik részén keresztül, s elpusztítottak nagy
területeket. A szoldateszka gyilkolt és fosztogatott, nőket
erőszakolt meg. Georg Wilhelm, a Nagy választófejedelem
1640-ig kormányzó apja, egy felénk, ingadozó, testileg
gyenge ember, folyamatosan menekült az idegen csapatok
elől.
A harminc éves háború drasztikusan megmutatta
Brandenburg-Poroszország gyengeségeit, amely szinte
védtelenül esett áldozatul minden agresszornak. Ezért a
Nagy választófejedelem legsürgősebb feladata az állandó
hadsereg felállítása volt. Uralkodása kezdetén hadserege
kereken 3000 főt számlált, amely 30 évvel később már
tizenkétszer nagyobb létszámú volt. A jól kiképzett és



felfegyverzett katonaság - szintén alaposan kiképzett
tisztjeik vezetésével - erős haderőt alkotott.
Brandenburg-Poroszország 1674-ben háborút kezdett
Svédország ellen, amely megszállva tartotta Pomeránia
nagy részeit. 1675-ben a Fehrbellin melletti ütközet jelentős
presztízst hozott a választófejedelemnek, mivel hadserege
egy nagyhatalmat győzött le.
A harminc éves háború rendkívüli lakosság
veszteségeinek kiegyenlítésére - Brandenburg őrgrófságban
az emberek fele mészárlások, éhség és járványok
következtében meghalt - Frigyes Vilmos 1685-től
hugenottákat telepített országaiba: a Franciaországból
menekülő protestánsokat, mivel a katolikus XIV. Lajos király
nem tűrte hitük gyakorlását.
Az uralkodó 1685-ben türelmi rendeletet bocsájtott ki,
amely jelentős privilégiumokat biztosított a Brandenburg
őrgrófságba és Poroszországba érkező protestánsok
számára: szabadon választhatták meg lakóhelyüket, üresen
álló házakat kaptak és díjtalanul építőanyagot
renoválásukhoz, kevesebb adót fizettek és nem kellett
katonai szolgálatot teljesíteniük. A 150 000-160 000
hugenottából, akik 1685-ben a még 1598-ban kihirdetett
nantes-i rendelet visszavonása miatt elhagyták
Franciaországot, körülbelül 44 000 fő érkezett német
területre, s közülük 20 000 fő Brandenburg-Poroszországban
telepedett le. 1700 körül Berlin közel 30 000 lakosának 20%
a francia volt. Jelentős részük gazdasági és kulturális
teljesítményük alapján az „importált tartalékpolgárság”
címet vívta ki és fontos szerepet töltöttek be Berlin európai
metropolisszá emelkedésében. Számos kézművesük
tükörkészítők, selyemszövők, üvegfúvók, porcellán-készítők
- fellendítette a gazdaságot, de inkább a luxuscikkek
előállításában jeleskedtek, és a terjeszkedő udvari
központok keresletére voltak utalva. Épületeik pedig



közöttük az 1701-től épített, kupolaformájú Francia dóm - a
városképet is díszítették.
A MEGVÁSÁROLT POROSZ KORONA
A barokk korszakában egy uralkodó tekintélyének és
rangjának megítélése majdnem ugyan olyan fontos volt,
mint hadseregének ütőereje. De a Habsburg-házból
származó császár, a Szent Római Birodalom feje sokáig
megtagadta a brandenburgi választófejedelmektől a királyi
címet. Csak amikor a Habsburgoknak csapatokra volt
szükségük a Franciaország elleni háborújukhoz, akkor adták
hozzájárulásukat 1700-ban a porosz uralkodók rangjának
emeléséhez, mivel azok rendelkeztek a legerősebb német
haderővel.
A königsbergi kastélyban Frigyes, a Nagy
választófejedelem 1688 óta kormányzó fiát 1701. január 18
án megkoronázták, így I. Frigyes „Poroszország királya” lett.
A címmel együtt a Brandenburgnak alárendelt Keleti-tengeri
területek is az egész állam részei lettek, amelyet ezután
„Porosz királyságnak” neveztek.
I. Frigyes király különleges pompával igyekezett
másodosztályú királyi címet kompenzálni, amelyet Európa
többi udvara megmosolygott és nagyzási hóbortnak
tekintett. Káprázatos ünnepségek, feltűnő ceremóniák,
reprezentatív épületek Berlinben voltak hivatottak növelni a
porosz királyság tekintélyét. 1700-ban épült Berlinben a
Tudományok Társaságának épülete, Európa első akadémiája,
amely a természeti- és szellemtudományokat egyesítette,
1695-től a porosz katonai hatalmat kifejező barokk stílusú
fegyvertár, a versailles-i kastély mintájára továbbépített
Lietzenburg-i nyári kastély, a Berlin kapuja előtt holland
barokk stílusban felépített köpenicki vadászkastély, illetve a
Charlottenburg-i palota is.
I
. FRIGYES VILMOS, A „KATONAKIRÁLY”
A királyság tekintélyét Poroszország drágán vásárolta
meg; 1713-ban I. Frigyes Vilmos szinte teljesen csődben



lévő államot örökölt apjától, I. Frigyestől. A fiatal uralkodó
takarékossági programot rendelt el; eladta asztali ezüstjét
és aranyedényeit, elbocsájtotta az udvari szolgák
egyharmadát, s 24 kastélya közül csak hatot tartott meg.
A „katonakirály” csak hadserege fejlesztésére nem
sajnálta a pénzt. Békeidőben a porosz állami költségvetés
80%-át a hadseregre költötte. Azonban a hadsereget
túlságosan drága eszköznek tartotta; azt ápolni kell
vélekedett de bevetni nem. Potsdami gárdaezredében csak
1,88 méter magas férfiak szolgálhattak, akiknek toborzását
külföldön is folytatta. 2400 „hosszú fickóval” vette körül
magát, akiket magasságuk szerint, drágán vásárolt. Egy
ízben 9000 tallérért, egy miniszter fizetésének
háromszorosáért vásárolt meg egy 2,16 méter magas ír
katonát. Számukra külön épületeket kellett építeni, hogy
beférjenek az ajtón. „Nem érdekelnek a legszebb lányok
sem - mondta de a katonák, azok a gyengéim.” A porosz
hadsereg létszámát megduplázta, amely így 83 000 főre
nőtt, s Európa negyedik legerősebb hadereje lett.
„Katonagépezetében” a katonai szolgálatra alkalmas
férfiaknak újoncként kellett a birodalom rendelkezésére
állniuk; a nemes családok sok fiát akaratuk ellenére
tiszteknek képezték ki.
Fegyelmezett, szigorúan centralizált bürokráciát hozott
létre, felszámolta a rendi előjogok maradványait s a
nemességet - főleg tisztekként - erősebben bevonta az
állami szolgálatba. 1719-ben felszabadította a kincstári
parasztokat, támogatta Kelet-Poroszország betelepítését, és
szigorú, merkantilista gazdaságot vezetett be.
A spanyol örökösödési háborúban (1701-1714)
megszerezte Obergeldernt, majd az északi háborúban
(1700-1721) Elő-Pomerániát. 1706-ban feleségül vette
Sophia Dorothea von Hannovert, a későbbi I. György angol
király lányát. Külpolitikailag az Oroszországgal és
Ausztriával kötött szövetséggel biztosította magát (1726).



Abszolutista rendszere fellendítette Poroszországot
gazdaságilag és politikailag egyaránt; egyúttal megalapozta
a porosz militarizmust és a tisztviselői rendszert, amelyeket
a „porosz erények" (kötelességteljesítés és engedelmesség)
hatottak át. A spártai módon élő király a tisztviselők
számára 35 fejezetben és 297 paragrafusban fogalmazta
meg szolgálati előírásaikat. Magát „Isten
törvényszolgájának’' tekintette. Ebben fejeződött ki mély
meggyőződése, hogy Isten előtti felelősségében szinte
tisztviselőként teljesíti kötelességét. I. Frigyes Vilmos
semmitől sem tartott jobban, mint Isten büntetőbíróságától.
Gyermekként megismertették vele a predesztinációs (eleve
elrendelési) tanokat; így a kisfiú állandóan attól tartott, hogy
az elátkozottakhoz tartozik, anélkül, hogy valamit tehetne
ellene. A „katonakirály” ezért később megtiltotta, hogy fiát
az eleve elrendelés tanaival háborgassák.
Berlin lakosságának gyors növekedése miatt I. Frigyes
Vilmos átfogó építési programot parancsolt meg
fővárosában. Magas beosztású tisztviselőit többek között
arra kényszerítette - akiktől ellenőrzéssel és magas
büntetésekkel lojalitást és kötelességtudatot követelt hogy
saját költségükön építsenek házakat a katonáknak és a
bevándorlóknak.
Amikor 1740-ben I. Frigyes Vilmos meghalt, szilárd
királyságot, virágzó gazdaságot, erős hadsereget és
hatékony közigazgatást hagyott hátra. A korona bevételei
megduplázódtak, s a berlini kastélyban az állami kincstár
nyolc millió tallért őrzött. Fia, II. Frigyes e tartalékot
használta fel és Poroszországot európai nagyhatalommá
tette.
A porosz erények
Az erények kánonját a három isteni erény: hit, remény,
szeretet tökéletesítik. A porosz erények közé sorolják a
kötelességtudatot, a megvesztegethetetlenséget és
tisztességességet, a vallási toleranciát, igazságosságot,



tisztességet, magatartást, tiszteletet, takarékosságot,
szorgalmat, megbízhatóságot, engedelmességet, hűséget,
rendszeretetet és pontosságot, képzést, szerénységet,
önmegtagadást.
Az erények alapjait a fiatal porosz királyságban I. Frigyes
Vilmos, a „katonakirály’’ vetette meg. Olyan magától
működő abszolutista államot igyekezett kiépíteni, amelynek
motorja a katonaság volt. Az abszolutista Európában egy
uralkodó sem igyekezett olyan komolyan érvényesíteni
felelősségét és életvezetését. De tudatában volt
gyengeségeinek is, s egész életében szenvedett tőlük.
Később is minden fennmaradt, amit ő valamennyi
alattvalójától megkövetelt: példás életvitel, szorgalom és
Istenbe vetett hit. A porosz erények egyúttal reformált és
pietista erények is. I. Frigyes Vilmos államtervezete
beigazolódott, s a bizonytalan porosz szegényházból — ha
nem is tehetős de legalább biztos és rendezett
államügyeket alakított ki.



II. FRIGYES KORSZAKA
(1712-1786)
A „katonakirály” fia volt, de nem illett hozzá annak
vakfegyelme. A trónörökös félt a lövések zajától, művész és
filozófus akart lenni. De apja szörnyű büntetése
megváltoztatta érzékeny lelkét. Alig emelkedett 1740-ben
trónra, máris harcba indult Sziléziáért - „életre vagy
halálra”. Az évtizedekig húzódó háborúban közel 300 000
alattvalója esett áldozatul. Tizenegy évet töltött a harctéren,
s vakmerő élete során Poroszországot négy támadó
háborúban nagyhatalommá kovácsolta. A kormányzásának
első éveiben folytatott gátlástalan, bizonyára személyileg is
motivált terjeszkedési vágy az évek során a porosz
monarchia önzetlen szolgálatába fordult. Kormányzása
végén cselekedetei már nem saját dicsőségének
gyarapítására irányultak, hanem az elértek megőrzésére.
Felvilágosult abszolutista uralkodóként az állam szolgálatát
vallotta.
Kiépítette potsdami rezidenciáját s Berlint metropolisszá
emelte; támogatta a kereskedelmet és az ipart. Sírjára a
Sanssouci kastélyban a látogatók mostanság is gyakran egy
burgonyát helyeznek emlékezetül, mert termesztését ő
vezette be Poroszországban. De széplélek maradt: tisztelte
a nőket, az emberiséget, az életet; komponált 121
furulyaszonátát, négy furulyakoncertet, s hozzá egy sor
operaáriát. Felvilágosult franciákkal levelezett, s Voltaire
gúnyos csodálkozására nyolc nap alatt 500 verset írt
mindezt egyedül a dicsőségért.
Frigyes kora ifjúságától filozófusnak tekintette magát. Így,
s nem királyi pompával akarta eltemettetni magát. De
lelkében a filozófus szintén dicsőségre vágyott, mint a
hadvezér. Ez azonban nála pozitív értelmű volt: az „emberi
nem javítását, a legvadabb állat, az ember megszelídítését”



szolgálta. Nem öncélból akart „Nagy” lenni, hanem azért,
mert ebben látta szerepét a Brandenburg-ház történetében.
De nyakában kis arany dobozkában 18 ópiumtablettát
hordott, hogy szükség esetén „véget vessen a
szomorújátéknak.”
A TRÓNÖRÖKÖSI ÉVEK
Személyiségének ellentmondásai már ifjúkorát
végigkísérték. Az 1712-ben született gyermek a protestáns
szülői házban sohasem érezhette az anyai és apai szeretet
meghitt családi légkörét, csak a könyörtelen
teljesítménykényszert. Apja, I. Frigyes Vilmos, a
„katonakirály” szigorúan szabályozta a fiatal herceg
napirendjét. Saját képére igyekezett formálni fiát, de
rövidesen kiderült, hogy ő egészen más irányba tart. Az
apát leginkább fia vallási közömbössége zavarta. A gyermek
félt a „katonai játszadozástól” fiatalkorában pedig az
egyenruhát „halotti köpenynek” tartotta. Minél jobban
eltávolodott apja ideáljaitól, a király annál jobban növelte
rajta a nyomást. Ólomkatonákkal, pisztolyokkal és
játékágyukkal kellett játszania. A négy éves gyermek
mellett naponta ágyút sütögettek, hogy hozzászokjon a
csatazajhoz. Megduplázta hittanóráit, tűzbe vetette
furulyáját és francia regényeit, ha ezeken kapta fiát. Nem
szadizmusból, hanem puszta kétségbeesésből cselekedett a
látszólag félresikerült gyermek miatt. Nyilvánosan
megütötte és megalázta, még a drezdai állami látogatás
során is. Ráadásul arra kényszerítette, hogy ennek ellenére
részt vegyen a parádén. A királyok és a trónörököseik
közötti viszály a koraújkorban inkább szabály, mintsem
kivétel volt.
Oktatása középpontjában nem a klasszikus tárgyak,
hanem a közgazdaság, földrajz és az újkori történelem állt.
Apja főleg fia katonai kiképzését szorgalmazta, de éppen ez
nem tetszett a trónörökösnek. Frigyes öntudatos és önálló
személyisége, szellemi és muzikális érdeklődése miatt korán



szembekerült apjával. 18 évesen megpróbált elmenekülni,
de szökési kísérlete meghiúsult.
A szökés
Az apai önkény miatt a trónörökös már korán szökési
terveket dédelgetett, amelybe néhány barátját is bevonta:
Karte hadnagyot a királyi csendőrségtől és a Keith
testvéreket, akik közül az egyik hadnagyként, a másik
apródként szolgált. A szökést a király 1730. augusztusi dél
németországi utazása során tervezték, amelyre a
trónörökösnek is el kellett kísérnie apját. Az utazók a
Mannheim melletti Steinsfurt faluban, két csűrben
éjszakáztak, mert Frigyes Vilmos éppen ezeket az egyszerű
katonai szállásokat kedvelte. A trónörökös a Rajnán
keresztül a Franciaországba - esetleg az Angliába - történő
menekülésre gondolt, ahol menedéket kérne. Anyja, II.
György angol király nővére már egy angol hercegnőt is
kiszemelt menyasszonyának. Frigyes nővérének,
Wilhelminának pedig a porosz-brit családi kapcsolatok
erősítését, s az angol trónörökössel való házasságát
tervezte.
Von Rochow alezredes, a trónörökös katonai kísérője
utasította Gummersbach komornyikot, hogy tartsa szemmel
a királyi fenséget. Amikor a trónörökös éjjel három órakor
apródjával és két lóval elhagyta szállásukat, a komornyik
riasztotta az őrséget. A fiatalokat a falu utcáin katonák
vették körül, s megakadályozták a szökést. Katte hadnagyot
Berlinben tartóztatták le. A király rendkívül szenvedett az
ügytől, amelyben az egész világ ellene irányuló árulását és
összeesküvését látta. Azt gondolta, hogy Anglia és
Franciaország a trónörökössel ellene szövetkezik, holott csak
arról volt szó, hogy az ifjú herceg már nem tudta elviselni az
apai bánásmódot. A szökés körülményeinek kivizsgálása
során feltett kérdéseket személyesen Frigyes Vilmos király
fogalmazta meg.



Katte hadnagyot a bírák fele lefejezésre, másik fele
életfogytiglani börtönre ítélte, s az enyhébb ítélet lépett
volna életbe, amelyet a király elé terjesztettek. Ő azonban
dühösen visszaküldte az iratokat és a szigorúbb ítéletet
rendelte el. Királyi jogával élve Katte bűnét felségsértésnek
minősítette, s kard általi halára ítélte. „Ha a hadbíróság közli
Kattéval az ítéletet - írta a király - meg kell mondani neki,
hogy Ő Királyi Fensége sajnálja őt, de jobb lenne, ha
meghalna, mintsem az igazságosság eltűnne a Földről."
November 6-án hajnalban Frigyes trónörökös a börtönben
két tiszttől tudta meg a hírt, hogy elhatározták Katte
kivégzését, s a király parancsára azt a trónörökös ablaka
előtt hajtják végre.
„Milyen szörnyű hírt hoznak nekem - kiáltott fel Frigyes
mély fájdalmában uram Jézus, vedd el inkább az életem!”
Amikor a tompa dobütések jelezték, hogy Katte a vérpadra
lép, Frigyes az ablaknál látta, hogy szeretett barátja már a
katonák gyűrűjében állt. Az utolsó pillanatig királyi
kegyelemben reménykedtek, de az nem érkezett meg. Katte
feje a porba hűlt.
Frigyes azonban nem érezte hibásnak magát az apjával
való meghasonlás vagy Katte halála miatt. Nem értette az
„Isten törvényszolgája” szerepet, mert hiányoztak hozzá
vallási alapjai. Sokkal inkább meg volt győződve „az állam
első szolgája” szerepéről.
1731 tavaszán Frigyes perben állt sorsával. Meghiúsult
szökése miatt 1730. szeptember 5-e óta a küstrini erődben
ült házi fogságban, majd a város egyik kis házában lakott. A
katonai kamarában dolgozott egyszerű tisztviselőként. Fia
gyáva szökése után apja ugyanis méltatlannak tartotta
számára a „kék kabátot”, a tiszti egyenruhát. A helység
nyomorúságos unalmán még az sem segített, hogy több
szabadságot élvezett, mint apja óhajtotta.
Ilyen körülmények között érthető, hogy olyan időkről
álmodott, amikor már ő lesz a király. Ekkor írta egyfajta



kormányprogramját, jóllehet apja kifejezetten megtiltotta,
hogy a nagypolitikával foglalkozzon. De ő már ekkor
hódításokról álmodott a földrajzilag szétszabdalt királyság
egyesítése érdekében. Pillantását az akkor még lengyel
Nyugat-Poroszországra, a svéd Elő-Pomerániára,
Mecklenburgra, nyugaton pedig Jülichre és Bergre vetette.
Az abszolutizmus idején a saját terület növelése az állami
politika része volt, de Frigyes szabad folyást engedett
hódítási fantáziájának. Látta, hogy apja e vonatkozásban
milyen keveset ért el. Ezen túlmenően azonban Frigyest
még legnagyobb szenvedélye, a dicsőség is hajtotta, amely
az udvari nevelés idealizálásából fakadt. Dicsőségre
vágyott, s ez volt később egyik oka Szilézia
megtámadásának is.
1732-ben ugyan kibékült apjával, de tartósan még sem
térhetett vissza Berlinbe, mert a napi ezredparancsnoki
teendők Neuruppinba szólították. 1739-ben az
Antimachiavellizmus című munkájában az igazságos és
igazságtalan háborúkról filozofálva kidolgozta az osztrák
Szilézia elleni preventív háborúk jogi indokait. Ugyanis az
állami ésszerűség és a dicsőségvágy mellett még az a
meggyőződés is vezette, hogy Poroszországnak léte
biztosítása és a nagyhatalmak sorába való felemelkedése
érdekében hódításokra van szükség.
Von Katte kivégzése, valamint a küstrini erődben
büntetésül eltöltött másfél éves fogság megtörte a
trónörökös ellenállását, s életunt harcossá változtatta.
Teljesen alávetette magát apjának, aki fia nevelőinek
elrendelte, hogy egy pillanatra se hagyják egyedül; apján
kívül a világon senkivel sem levelezhetett, csak németül
beszélhetett, nem olvashatott engedélyezetlen könyveket
és nem hallgathatott és játszhatott zenét. Frigyes ezután
folyamatosan az alávetettet mutatta: örömmel ment
vadászni, sört ivott, s kimutatta szeretetét az egyenruha



iránt. Apja meglátogatásakor háromszor térdre borult előtte,
s megcsókolta a csizmáját.
Esetében számosan a képmutatást emlegetik, amellyel az
apai kényszer ellen védekezett. Mások az elnyomott zseni
vágyakozásaként alkalmazott álarcot említik, amely később
egyfajta „falusi színésszé” tette. Az illúziók virtuóza lett, s
szerepjátékában összekuszálódott barát és ellenség; hűvös
fejjel váltott frontokat és barátokat, elárult szövetségeseket,
ha győzelemre álltak. A franciákat kétszer hagyta cserben.
Dinasztikus megfontolásokból 1733 júniusában feleségül
vette Elisabeth Christine von Braunschweig-Bevernt, de
egész életében idegenkedett a „se nem szép, se nem
szellemes hitvestől” s külön élt tőle. Még az is valószínűtlen,
hogy a házasság egyáltalán létrejött. Amikor apja utódot
sürgetett, így válaszolt: „Feleségemmel nem tudok
szenvedélyből ágyba bújni” Mentora erre azt tanácsolta
neki, hogy arra nincs is szükség; elég, ha úgy csinál, mint a
parasztok, akik rendszeresen feleségükkel alszanak.
Házassága gyermektelen maradt. Úgy vélte, nem alkalmas
apának. Attól tartott, hogy egy nemi betegséget követő
operáció impotensé tette. „A királyságok mindig találnak
utódot” - mondta, s a különböző várakozásokat
megelőzendő kinevezte öccsét, August Vilmost Poroszország
hercegének.
II. Frigyes „politikai” tanulóéveit 1736-1740 között
Rheinsberg kastélyában töltötte, s a francia felvilágosodási
filozófia alapján szellemi érdeklődésének élt. Itt vetette
papírra politikai elképzeléseit az Antimachiavellizmus című
írásában, amelynek irányelve szerint a király „az állam első
szolgája”.
D
ICSŐSÉGRE SZOMJAZVA
1940 májusában elhunyt Frigyes Vilmos, s fia, a
rheinsbergi filozófus gyorsan átváltozott hadvezér-királlyá.
Az ifjú Frigyes az antik történetírók szövegeit olvasva,
elbűvölve a svéd XII. Károly király hadi dicsőségétől, „az



észak Nagy Sándora” kívánt lenni, miközben tisztában volt
azzal, hogy a személyes bátorságnak és merészségnek
párosulnia kell az állami bölcsességgel. Apjától eltérően
Frigyes saját uralkodói képét elsősorban hadvezéri
dicsőségével igyekezett megalapozni.
1740 decemberében régi örökösödési igényekre
hivatkozva a porosz hadsereg bevonult Sziléziába. A
közvetlenül kiváltó okot pedig VI. Károly osztrák császár
1740. októberi halála jelentette, akivel lezárult a
Habsburgok férfi örökösödési vonala. Európa az osztrák ház
örökségéről vitázott: lánya, a 23 éves Mária Terézia
hercegnő-e a jogos örökös, vagy Albrecht von Bayernek van
erre előjoga, aki VI. Károly elődjének, I. József lányának férje
volt.
XV. Lajos francia király a müncheni választófejedelmet
támogatta, Frigyes azonban nem várt. A pénzügyileg és
katonailag felbomlott Bécs legfeljebb 80 000 fős, többnyire
Sziléziától távol állomásozó hadsereget tudott kiállítani a 90
000 fős porosz katonasággal szemben. A 28 éves király így
dicsőségre vágyva habozás nélkül megtámadta Sziléziát,
hogy elszakítsa az osztrákoktól.
Csapatait személyesen vezette az ütközetbe. Már 1841.
április 10-én, a Mollwitz melletti csatában életveszélyes
helyzetbe került, s csak egy tábornoka sürgetésére hagyta
el a csatateret, épp hogy elkerülve a fogságba esést. Több
mint tízszer lőtték ki a lovat alóla, közvetlenül mellette
estek el emberei, egyszer pedig dohánydoboza fogta fel a
golyót. Torgaunál egy muskétás golyója a mellkasán találta
el; szerencséjére a vastag téli öltözet gyengítette a golyó
hatását. Amikor magához tért, hősiesen csak ennyit
mondott: „Semmiség”. Állandóan az ellenséges golyók
lővonalában tartózkodott: „Nem azért vagyok itt, hogy
kitérjek az útjukból” - oktatta tisztjeit.
Más, zsákmányra éhes hatalmakkal - Franciaország,
Bajorország és Spanyolország - szövetségben Ausztriát



Szilézia átengedésére kényszerítette. 1742 júniusában, egy
győztes csata után, Breslauban békét kötött Mária
Teréziával, amelyet „szentnek” és „megingathatatlannak”
nevezett. De már két évvel később, amikor Bécs katonailag
Elzászban volt lekötve, rajtaütésszerűen elfoglalta a
védtelen Csehországot, hogy megakadályozza a
Habsburgok hatalmának növekedését és Szilézia
visszafoglalását, amelyhez körömszakadtáig ragaszkodott.
Az utánpótlási nehézségek s az árut rejtegető, ellenséges
parasztok ellenére a poroszok tartották pozíciójukat, de a
Rajnától, erőltetett menetben visszatérő osztrák csapatok
visszavonulásra kényszerítették őket. Kereken 17 000
katonájuk - a többnyire külföldi zsoldosokból összeállított
porosz hadsereg egynegyede - szökött meg tőlük; ez volt a
hadtörténet legnagyobb dezertálása.
1845. december 25-én a drezdai békében Mária Terézia
másodszor mondott le Sziléziáról. Cserében Poroszország
elismerte házastársát, I. Ferencet törvényes német
császárnak. Három nap múlva Frigyes győztesen tért vissza
Berlinbe. Itt látta először a Vivat Fridericus Magnus
feliratokat a házak falán, s hallotta a győzelmi éljenzést. A
második sziléziai háború után kijelentette, hogy „ezután egy
macskát sem fogok többé megtámadni, hogy megvédjem
magam”.
Ekkor kezdte építeni a nyári Sanssouci-kastélyt, amelyet a
„nagy emberek templomának” szánt. A francia divatot
követő kastélyt enyhén átlengte a homoszexualitás illata, s
ide nők nem léphettek be. Itt olyan életet élt, amelyről
korábban álmodott. Reggel négy órakor kelt, télen ötkor;
ivott egy csésze kávét mustárral, elintézte az állami
ügyeket, s a reggeli után már csak a művészeteknek és a
kellemes beszélgetéseknek élt. Asztaltársaságában főleg a
művészetről csevegtek. Így osztotta meg mindennapjait
vendégeivel, felolvasójával, s komornyikjával, akihez igazi
szerelmes leveleket írt. Voltaire-rel több, mint 500 levelet



váltott, hasonlóan kokettáló hangnemben: „Ön is filozófus,
én is az vagyok. Mi sem természetesebb és magától
értetődőbb, mint ha két filozófus együtt él?” De Voltaire
csak szeretője halála után hajlott az átköltözésre
Franciaországból. S Frigyes kinevezte kamarásának. Voltaire
azt tervezte, hogy örökre Frigyes udvarában marad, de
együttélésük csak három évig tartott. A király verseit
javította, megkapta a Pour le Mérite érdemrendet, de mégis
egyedül érezte magát, udvaronccá, „rabszolgává”
alacsonyodva. Frigyes az államügyekről nem beszélt vele, s
a vendég nagyobb befolyásra törekedve intrikához
folyamodott a Porosz Tudományos Akadémia francia
származású elnöke ellen. Szatírát jelentetett meg ellene,
amelyet Frigyes nyilvánosan elégettetett. Súrlódásaik miatt
Voltaire 1753-ban elhagyta a királyi udvart, de magával
vitte a király verseit. Frigyes kompromittálástól tartva
Frankfurtban letartóztatta barátját, s visszaszerezte verseit.
Életük végéig csipkelődtek, majd kibékültek egymással.
A porosz katonai drill
A Sanssouci-kastélyhoz hasonlóan állama is férfi
birodalom volt, amelyben a hadsereg dominált. A trónra
lépésekor 76 000 fős hadsereg halála idejére 190 000 fősre
növekedett, s Ausztria és Oroszország után Európa
harmadik legnagyobb hadereje volt. Egyúttal a fegyelem
csodája: a katonáknak órákon keresztül kellett nyílegyenes
sorokban menetelniük, értették a gyors mozgások csínját
bínját, s eközben kék-fehér egyenruhájukat folt nélkül,
tisztán kellett tartaniuk. Még a harcban is olyan egyenesen
meneteltek, mintha díszszemlén lennének. Ott minden
hajszálnak a helyén kellett lennie. És ezt az absztrakt,
esztétikus, szó szerinti fegyelmet egész Európa példaképnek
tekintette, s szinte valamennyien Frigyeshez hasonlók
szeretettek volna lenni. Az elöljáróval szembeni ellenállás
megtörésére bevezette a halálbüntetést, mert úgy vélte: a



katonának jobban kell félnie saját tisztjétől, mint az
ellenségtől.
A szökés a katonavilág első számú bűntettének számított.
Megakadályozására ezért a táborokat nem lehetett erdők
közelében felverni, kerülni kellett az éjszakai meneteket, s a
katonák csak csoportokban mehettek vízért. Ennek ellenére
a kétségbeesettek a szökést választották: a barbár büntetés
ellenére kézművesnek, hajósnak vagy nőnek öltöztek,
tartályokba vagy hordókba rejtőztek. Elfogásukkor
halálbüntetéssel, vagy a rettegett fűzfavessző-futással
büntették őket. Utóbbi esetben egy hosszú utcán kétszáz
katona vesszőzése között kellett futniuk, míg össze nem
estek.
S másnap tovább folytatódott a büntetés, haláláig, amikor
a hús már cafatokban lógott a hátukon.
A király rigorózusan járt el a diplomácia egyébként
kompromisszumos világában. A sziléziai csaták után ugyan
belátta, hogy „a háború néhány tekintetben haszontalan
vérontás volt, hogy Poroszország a győzelmek láncolatával
nem ért el többet, mint Szilézia birtoklásának
megerősítését”, s a keserű győzelem végül nyolc millió
tallérba került. De a háborúk nem „üzletek” - vélekedett
annexiós terveiről hanem „álmodozások”, a fantázia művei,
egyfajta l’art pour l’art. „Ki gondolta volna, hogy a
gondviselés egy poétát választ ki, hogy lerombolja Európa
politikai rendszerét és királyainak számításait a feje tetejére
állítja?”
1756 augusztusában, három évvel Voltaire távozása után
Frigyes benyomult Szászországba, megkezdve ezzel a
hétéves háborút, amely saját felfogása szerint ismét
preventív háború volt Európa nagyhatalmainak szorongató
gyűrűjével szemben. A szövetséges oroszok és osztrákok
fegyverkezési intézkedései láttán már 1749-ben kardját
csörtette: ha még Nagy-Britannia is belép a szövetségbe,
akkor „a háború elkerülhetetlen.” E „félelmetes ligát”



megakadályozandó, defenzív egyezményt kötött az angol
királlyal, amellyel azonban az addig vele szövetséges
franciákat a Habsburgok karjaiba taszította. 1756
májusában Bécs és Párizs semlegességi szövetséget kötött,
amelyet a következő évben offenzív szövetséggé
alakítottak. Ez már valóban veszélyt jelentett
Poroszországra és az európai erőtér módosulását jelezte.
1756 nyarán úgy gondolta, hogy „e gordiuszi csomót
egyedül a kard tudja átvágni” jóllehet csak 200 000
katonával rendelkezett 400 000 fős ellenségével szemben.
De már első győzelme Lobositznál az osztrákok ellen
ragyogó diadalt jelenteit Frigyes számára. Sikerének
egyedüli titka az volt, hogy „a porosz gyalogság friss
támadókedvvel, szigorú vonalakban, vállvetve, dobpergésre,
együtt lépdelve menetelt előre, s a puskatűz után feltűzött
szuronyokkal rohamozott” - írta 200 évvel később egyik
életrajzírója.
A szászok már hat hét múlva kapituláltak Pirnánál. De
1757 első hónapjaiban az osztrák diplomácia már
nagykoalíciót hozott létre az agresszor ellen, amelybe
Svédország is belépett. Most Frigyest már valóban
bekerítették, aki az előre menekülést választotta; májusban
mélyen benyomult cseh területre, s rövidesen Prága előtt
állt.
Az 1757. május 6-i sugárzó napon a király úgy indult a
csatába, mint egy lovagregényben. Közvetlenül mellette
golyó csapódott a földbe, az osztrák sortüzek
gyalogságának egész sorait terítették le. Az egyik
tábornokát nyakon találták, a másiknak fél arcát vitte el egy
kartács. És rohamot vezényelt. Dél körül a poroszoknak
sikerült a fő osztrák állásokat a jobb szárnyról
felgöngyölíteni. Frigyes a tüzérségi tűz közepén, a
golyózáporban, táncoló lován, távcsővel figyelte a harc
menetét. Amikor az osztrákok 15 óra tájban visszavonultak,
majdnem 14 000 embert veszítettek; a poroszok 14 287-et.



„Sohasem volt híresebb és véresebb csata” - emlékezett
később.
De a hadiszerencse forgandó. júniusban még vereséget
szenvedett, de az év végén már győzött. 1758
augusztusában Zorndorf-nál az oroszokkal csapott össze. A
kilenc órás mészárlás a hét éves háború legszörnyűbb
csatája volt. A poroszok 12 800, az oroszok 18 000 embert
veszítettek.
Az 1758-as esztendő Frigyes számára a katasztrófák éve
volt. Október 14-én Hochkirchnél legnagyobb vereségét
kellett elkönyvelnie. A király vert serege maradékaival csak
nagy nehézségek árán menekült meg. Néhány hónappal
később, 1759 márciusában még egyszer megfogalmazta
hitvallását: „A földön minden hősiesség és hasznosság
hajtórugója a dicsőségvágy. Miért gyilkol valamely ember a
haza szolgálatában, ha nem azért, hogy learassa a túlélő
hírnevét? Miért fáradoznak írók és művészek, ha nem azért,
hogy rászolgáljanak a sikerre, nevet szerezzenek és
halhatatlanságot vívjanak ki maguknak?”
1759. augusztus 12-én úgy tűnt, hogy a játék végleg
elveszett: Kunersdorfnál a poroszok pusztító vereséget
szenvedtek. Frigyes 19 000 katonát veszített. Két lovat
kilőttek alóla, egyenruháját pedig lövések lyuggatták át.
„Szerencsétlenségemre még élek” - írta költségvetési
miniszterének. De a győztesek nem tudtak megállapodni a
további lépésekről. A csata után az oroszok déli irányban
vonultak el, ahelyett, hogy a győzelmet egy második
csatában végleg a maguk javára fordították volna. Frigyes
időt nyert, hogy szétszórt csapatait összegyűjtse, s a
„Brandenburg ház csodájáról lelkendezett.”
Ezután a háború nehézkesen húzódott: a katonák szinte
csavargóként vonulgattak Szászországon és Szilézián
keresztül. Tábort vertek, kitértek, de nem tágítottak. 1759
1760 telén ezrek fagytak meg a szászországi Wilsdruff
melletti „jégtáborban”; mások úgy éltek túl, hogy a



sátrakban egymásra feküdtek, vagy az őrtüzek hamujába
hemperegtek. 1761-ben az oroszok elfoglalták a hátsó
pomerániai Kolberget, s elesett Felső-Szilézia egyik
legfontosabb bástyája. A Berlinnel szövetséges britek
leállították segélyfizetéseiket, s Poroszország erői
kimerültek. A vég ismét közelinek tűnt.
S ekkor, 1762. január 5-én meghalt Erzsébet orosz cárnő.
Halála megmentette Frigyes uralmát és Poroszország létét.
A cárnő öccse, a trónörökös, a szellemileg labilis III. Péter,
Frigyes tisztelője, haladéktalanul békét kötött
Poroszországgal, amely akkor is érvényben maradt, amikor
felesége, Katalin elfoglalta a trónt, s meggyilkoltatta Pétert.
Amikor egy évvel később Franciaország is kilépett a
háborús szövetségből, Mária Teréziának már nem volt
esélye a győzelemre. 1763. február 15-én a hubertusburgi
béke lezárta a hétéves háborút. Amikor hét éves újabb
vérözön után végleg biztosította Szilézia birtoklását, Frigyes
ezt írta: „Háborús diadalunk távolról nézve nagyon szép; de
aki tanúja volt annak, hogy e diadalt milyen kínlódással és
nyomorúsággal vívtuk ki, milyen testi megpróbáltatások és
izgalmak közepette, hőségben, hidegben, éhségben,
piszokban és ínségben, az másként ítéli meg a dicsőséget.”
Frigyes tudatában volt annak, milyen árat fizetett a
háborúért, de sohasem egyezett bele olyan békekötésbe,
amely megfosztotta volna a dicsőségtől. Poroszország
immáron a nagyhatalmak sorába emelkedett. De a háború
300 000-400 000 halottat követelt, városok néptelenedtek
el, falvak váltak porrá és hamuvá.
A Szilézia elleni három háború meghozta számára a
dicsőséget. Esőben tért vissza a diadalívekkel és
transzparensekkel feldíszített Berlinbe, „szürkén,
betegségektől gyötörve, egyszóval: a sintértelepre éretten”
- írta később, Kerülte a győzelmi ünnepségeket. Már nem
volt a korábbi: félig béna a köszvénytől, epegörcsben s



aranyérben szenvedett, fogai megromlottak. Hét év távoliét
után így köszöntötte feleségét: „Madame kövérebb lett.”
A POLITIKA ÉS A HADVEZETÉS EGYSÉGE
A 20 éves trónörökös számára egykor előnyt jelentett,
hogy apja kibékülésük jegyében 1732-ben kinevezte egy
gyalogezred ezredesének. Itt alkalma volt megismerkednie
az alsó szolgálati fokozatok kötelességeivel, a katonák
kiképzésével, s az ezred gazdasági vezetésével. 1734-ben a
lengyel trónörökös-háború alatt pedig a király az osztrák
császári csapatok táborába küldte, ahol az agg Savoyai
Ödön herceg kíséretében közvetlenül megismerkedhetett a
háborús gyakorlattal. Három hónapos „vezénylése” alatt
meggyőződhetett az osztrák csapatok hiányos
szervezettségéről és korlátozott teljesítményükről. Alapos
ismereteket szerzett a csapatok terhelhetőségéről, s a
hadsereget a jövőben a porosz érdekpolitika aktív katonai
elemének tekintette.
Habsburg VI. Károly császár 1740. október 20-i halála
Frigyes pedig néhány hónappal korábban követte apját a
trónon - alapjaiban rázkódtatta meg Európa politikai
rendszerét. Az ifjú porosz király a kirajzolódó konfliktusban
kedvező pozíciót igyekezett szerezni. 80 000 fős
hadseregére és feltöltött állami kincstárára tekintettel nem
kívánt megelégedni alsó-rajnai jelentéktelen területrészek
megszállásával. Alkalom kínálkozott arra, hogy területileg
széttagolt királyságának magját kiegészítse, s egy
hatalmas, erőteljes lépéssel Poroszországot az európai
hatalmak felsőházába emelje. Szilézia tulajdonba vétele
olyan mértékben gyengítette a Habsburg állam gazdasági
erejét, amilyen mértékben növelte Poroszországét,
lakossága létszámát és haderejét is beleértve.
A meglepetésszerű támadás sikerrel járt. A Mollwitz
melletti csatában azonban már megmutatkoztak a csak
elméleti hadművészet gyengeségei. A győzelmet a porosz
gyalogság fegyelme vívta ki az utolsó pillanatban. A csata



megmutatta a porosz lovasság nehézkességét; amíg azok
nem tudtak bekapcsolódni a támadásokba, hiányoztak a
mozgékonyság legfontosabb elemei.
Az első és második sziléziai háború közötti rövid
lélegzetvételi időt (1742. júniustól 1744. augusztusig) a
háborús események kritikus feldolgozására használta. Az
elméleti írások mellett megindokolta a nagyobb
csapatgyakorlatok gyakorlatát, amelyekben meghatározott
csatahelyzeteket szimuláltak. A lovasság létszámának
növelése mellett külön gondot fordított a huszárezredek
számának emelésére, amelyeket a táj és az ellenség
felderítésére használt. A lovassági kiképzés elmaradottsága
és a jelentős gyalogsági teljesítmények miatt a támadás
súlypontját az egyik szárnyra helyezte, hogy innét
göngyölítse fel az ellenséges hadrendet.
A második sziléziai háborút az elsőhöz hasonlóan az
ellenséges területre való gyors előrenyomulással kezdte. Az
1744. évi hadjárat azonban Poroszország számára mégis
katasztrofálisan végződött s a hadsereg szinte teljes
felbomlásával járt. A király túlságosan messze eltávolodott
utánpótlási vonalaitól, s meghiúsult a megszállt területről
való ellátásuk. A porosz hadsereg csatavesztés nélkül
majdnem elveszítette legénysége felét fogságba esés,
szökés vagy hiánybetegségek révén. Traun osztrák
tábornagy klasszikus módon kimanőverezte ellenfelét. A
király sohasem feledte el ezt a leckét.
Az 1745. háborús év döntést hozott. Frigyes királyként és
hadvezérként megértette, hogy a hadvezetést alá kell
rendelni a politikai döntéseknek. E hadjárat csatáiban
(Hohenfriedberg, Soor és Kesselsdorf) főleg a szász
hadsereget kapcsolták ki, s a hohenfriedbergi csatában a
király először diktálta a cselekvést osztrák ellenfelének. A
sikert a lovasság megjavított harcmódja, valamint a
gyalogezredek pontos támadási lendülete hozta meg
számára. A hadjárat ismét biztosította Szilézia birtoklását,



amelyet a kortársak „mestermunkának" tekintettek, őt
pedig a „Nagy" jelzővel látták el.
A hétéves háborúig tartó békeéveket a király hadserege
elméleti és gyakorlati nevelésére, valamint kiképzésére
fordította. Több utasításában, közöttük A háború általános
elve címűben átfogóan elemezte az előző két háború
tanulságait, a katonai vezetőknek pedig gyakorlati
utasításokat adott az akciók előkészítése és végrehajtása, a
fegyelem fenntartása, a szökések megakadályozása,
valamint az ellátás biztosítása érdekében.
Szászország megtámadása és a szász hadsereg Pirna
melletti kapitulációja után 1757-ben az osztrákok és a
poroszok a döntést a csatamezőn keresték. A Prága melletti
porosz győzelmet ugyanolyan drágán adták, mint az osztrák
csapatok Kolin melletti győzelmét. Itt Frigyes Ismét a ferde
hadrend elvét (a számszerűen megerősített szárny
támadása) igyekezett alkalmazni, de ellenfele, Daun időben
felismerte és meghiúsította tervét. A porosz király kb. 30
000 jól kiképzett katonát veszített, anélkül, hogy döntést
tudott volna kicsikarni. Ezzel szemben preventív csapása
megerősítette ellenfelei szövetségét, amelyek
koncentrikusan támadtak a központi porosz provinciákra s a
következő években Frigyest a belső vonalak védelmére
kényszerítették.
Eközben az oroszokat és franciákat ellátási problémák, a
svédeket elégtelen háborús előkészületek és szervezeti
hiányosságok sújtották, az ellenséges hadvezérektől való
függőség, a hiányzó vezetési képességek pedig
feloldhatatlan strukturális hátrányokat okoztak számukra.
Ezzel szemben Frigyes királyként teljesen függetlenül
kihasználhatta a minőségi porosz hadsereg és kockázatos
döntéseinek előnyeit, mert senkinek sem felelt.
A Roßbach melletti csatában - amely jelentőségében
túlmutatott a röviddel később lezajlott Leuthen melletti
csatán - Frigyes meglepetésszerű támadást indított a még



felvonulóban lévő francia csapatok és a svéd birodalmi
hadsereg kontingensei ellen, s olyan fényes győzelmet
aratott, hogy hadvezéri nimbuszát a későbbi vereségek sem
homályosíthatták el. A roßbachi győzelem a királynak
nyugaton ugyan lélegzetvételnyi szünetet engedélyezett, de
a hadjárat sikerét csak az osztrákok felett Leuthen mellett
aratott győzelem koronázta meg. A ferde csatarend
tökéletes érvényesülése, a terepviszonyok optimális
kihasználása, a tüzérségi tűz összpontosítása, a jól működő
parancskiadás és a középvezetők önállósága megalapozta a
porosz hadsereg legyőzhetetlenségének mítoszát. A porosz
állam túlélését a három sziléziai háborúban királya
hadvezetési képességeinek, ellenfelei középszerűségének,
az ellenséges koalíció strukturális gyengeségeinek, valamint
a porosz állami- és katonai alkotmány teljesítőképességének
köszönhette. A legyőzhetetlen hadsereg mítosza csak a
jénai és auerstedti kettős ütközetben zárult le, de Nagy
Frigyes hadvezéri hírneve túlélte az időket.
A ferde csatarend diadala — Leuthen (1757)
1757. december 5-én, a kora reggeli órákban Karl von
Lothringen herceg, a sziléziai osztrák hadsereg
főparancsnoka arra lett figyelmes, hogy a Nagy Frigyes
vezette porosz hadsereg zeneszóval támadásra indult
jobbszárnya ellen. Mária Terézia császárnő sógora ezért
tartalékát a fenyegetett szakaszra vezényelte. Amikor az
első lőporfüst felszállt, váratlan kép tárult szeme elé: a
porosz hadsereg déli irányban menetelve távozott.
Pozíciója támadhatatlanságáról meggyőződve ás csapatai
számszerű fölényétől vezettetve - hozzávetőlegesen 35 000
porosz katona állt szemben 65 000 osztrákkal - az osztrák
hadvezér azt hitte, hogy ellenfele félbe szakította a csatát.
De súlyosan tévedett: a porosz király a támadás látszatával
megtévesztette őt, s tartalékának korai bevetésére
kényszerítette. Nagy Frigyes, aki korábbi hadgyakorlataiból
jól ismerte a Leuthen körüli vidéket, ugyanis kezdettől azt



tervezte, hogy az osztrák hadsereget a szárnyakon indított
támadással megkerüli és megtámadja annak bal szárnyát.
Csapatait ezért nem kivonta, hanem egy dombláncolat
védelmében az osztrák hadsereg bal szárnya ellen
vonultatta, mert itt érzékelte az osztrákok gyengeségét.
A 18. században szokásos lineáris taktika szerint a
mélységében keskeny, szélességében azonban kiterjedt
gyalogsági vonalakkal felvonuló osztrák hadsereg éppen a
szárnyakon volt leginkább sérülékeny. Főleg akkor, ha a
támadók már a görögöknél is alkalmazott ferde
csatarendben támadtak. Ez a megoldás ugyanis lehetőséget
kínált a gyenge defenzív szárny visszaszorítására a
megerősített támadó szárny mögé és a nagy veszteségekkel
járó frontális támadás elkerülésére.
Csapatai jó kiképzésének köszönhetően Nagy Frigyesnek
sikerült rövid idő alatt a már ütközeti felállásba tagolt
hadoszlopait az osztrákok által észrevétlenül előkészíteni a
csatára. A szárnyon történő felvonulással fölényt szerzett a
támadás súlypontját illetően. 12 óra tájban a ferde
hadrendben felvonuló porosz hadsereg támadásba lendült,
amely teljesen váratlanul érte az osztrákok bal szárnyát, s
visszavetette őket. Ellentámadásukat pedig a poroszok
jobbszárnyán álló, von Zieten huszártábornok vezette
lovasság véresen visszaverte. Amikor Károly hercegnek
sikerült átcsoportosítania hadseregét a támadó poroszokkal
szemben, támadásuk 15 óra tájban megrekedt Leuthen
helység előtt. Az események középpontjába a temető került.
A poroszok végül erős tüzérségi támogatással
megrohamozták a temetőt és visszavetették védőit. A csata
kardélen táncolt. Ebben a helyzetben az osztrák lovasság
megtámadta az állítólag védelem nélkül maradt porosz
balszárnyat. Von Driesen tábornok, a porosz balszárny
lovasságának vezetője éppen erre várt. Az ellenség előtt
elrejtett egységeivel benyomult az osztrák lovasság
védtelenül maradt balszárnyába s azokat saját gyalogsági



vonalaiba szorította. Az osztrák csapatok többé már nem
tudtak ellenállni a káoszba benyomuló porosz
szuronyrohamnak, s elmenekültek a csatatérről. A győzelem
megszilárdította Poroszország katonai helyzetét, de a
háborúskodást nem zárta le.
Az 1759-es háborús év Poroszországot a vereség szélére
sodorta. Később Frigyes az eseményt maga is a
„Brandenburg-ház csodájának" nevezte. Kunersdorf mellett
meghiúsult az egyesült osztrák-orosz hadsereg ellen a bal
szárnyával végrehajtott támadása, amely a nehéz
terepviszonyok miatt a porosz hadsereg legsúlyosabb
vereségéhez vezetett. A koalíció hadvezetésének válsága és
a súlyos ellátási problémák azonban megakadályozták, hogy
Poroszország ellenfelei megadják számára a végső döfést.
Frigyes nem csak a kezdeményezést veszítette el, hanem a
nagy veszteségek megtépázták hadseregét. A tapasztalt
tiszteket fiatal tisztekkel helyettesítették, s ezekkel a
csapatokkal már nem lehetett bonyolult taktikai
manővereket végrehajtani,
1760 után a konfliktus felőrlő háborúvá változott, amely
Frigyest túlélése biztosítására kényszerítette. De egy
defenzív manőverrel 1761-ben még sikerült a vereséget
elkerülnie. A következő évek politikai változásai aztán
megteremtették egy általános béke feltételét.
Az ÖREG FRICI „PRIVÁT”
Felkelni, dolgozni, enni és ismét dolgozni, közben egy kis
lazítás irodalommal és zenével - így szerette ábrázolni II.
Frigyes saját napirendjét. A minden pompáról lemondó,
egyedül dolgozó uralkodó magáról terjesztett képe azonban
pontatlanul rögzíti mindennapjait. Leghíresebb
„életrajzírója” Voltaire volt, aki majd csak 1784-ben
megjelent munkájában nem csak a porosz történelemmel és
a porosz udvarral, hanem Frigyes jellemével és
napirendjével is foglalkozott. Emlékeiben nagyon negatív és
cinikus portrét festett II. Frigyesről és udvaráról. A



tudósítások többsége azonban pozitívan emlékezett rá.
Szenvedélye volt az evés, főleg a gyümölcsfogyasztás,
amelyre sok pénzt költött. A király már decemberben
cseresznyét kapott, amelyet azonban drágán vásárolt.
Leveleiben állandóan őszibarackot, dinnyét, banánt és
ananászt emlegetett, amelyeket nővérének küldött, vagy ő
kapott Sanssouciból. Szerette a jó ételeket is, amelyeket
asztaltársaságával együtt gyakran az éjszakába nyúlóan
élvezett. A hétéves háború után felhagyott az esti
étkezésekkel, s áttért a délire, amely gyakran négy óráig
húzódott. Az egyik névtelen visszaemlékezés négy
szakácsot - francia, olasz, osztrák és porosz - említett, s
mindegyikük kétféle ételt készített. Voltaire kissé csípősen
megjegyezte, hogy a tálcán minden található volt, ami az
országban megtermett, csak egy tisztességes hús hiányzott
róla.
Az újabb leírások megemlítik, hogy idős korában Frigyes
nagyon gazdagon és zsírosan étkezett. Főleg az erősen
fűszerezett sajt- vagy lisztből készült ételeket, zsíros
puliszkát, pástétomokat, sonkát, kalácsot vagy káposztát
szerette. „Az étkezésben nem volt a maga ura” - írták róla.
Személyi orvosa is arról panaszkodott, hogy a király teljesen
figyelmen kívül hagyja tanácsait, s nem hagy fel a nehezen
emészthető ételek fogyasztásával.
Nagyon makacs, s gyakorta ápolatlan volt ruházatát
illetően is. Más uralkodóktól eltérően elhanyagolta öltözetét:
csizmáit nem engedte kipucolni, kalapja használtnak tűnt.
Azonban valamennyi visszaemlékezés kiemeli, hogy
naponta minden különösebb ceremónia nélkül, rendkívül
korán, reggel 4-6 óra között kelt, hogy elolvassa a
jelentéseket. Már az ágyban, vagy röviddel felkelés után
magához kérette a leveleket, egyenként elolvasta,
jegyzetekkel látta el s lepecsételte, majd további
feldolgozásra kabinet-tanácsosainak küldte őket. Minden
nagyobb segítség nélkül - legfeljebb egy vagy két szolga



jelenlétében - felöltözködött, megreggelizett, majd
munkához látott. Ezzel a szokásával tudatosan eltért a többi
európai udvar reggeli nagy öltözködési ceremóniáitól.
A leírásokból kitűnnek muzikális hajlamai is. Voltaire
szerint fuvolajátéka a legjobb mestereket is meghazudtolta.
Általában az esti koncerteket emlegetik: amíg fogainak
állapota engedte, a kései 1770-es évekig válogatott
zenészekkel a válogatott vendégkörnek esténként kisebb
kamara-koncerteket adott. Nem csak a kísérő zenészeket
válogatták ki gondosan, hanem a hallgatóság is szűk körből
került ki.
Amikor már nem tudott játszani, estéit olvasással töltötte.
Már ifjú éveiben is erre szánt néhány órát, amelyről
kastélyainak könyvtárai tanúskodnak. Charles Dantal
naponta késő délután néhány órát felolvasott a királynak.
Ha még étkezni is óhajtott, a felolvasás az éjszakába is
belenyúlt. Eközben Frigyes egy fotelben ült, s figyelmesen
hallgatott. Időnként megjegyzéseket tett vagy megismételte
a felolvasott szavakat s kijavította Dantal hangsúlyát, főleg
a versek esetében. A könyveket személyesen válogatta ki;
főleg a régi görögöket olvasta szívesen, valamennyit francia
kiadásban. A görögök mellett a kortársakra is időt kerített:
Voltaire Candide-ját többször is elolvasták. Szellemi és zenei
érdeklődése, ismert tudósokkal és filozófusokkal fenntartott
kapcsolatai különleges szellemi nagyságáról tanúskodnak.
Ötvenes éveinek elején már „öreg Frici” lett. A hét éves
háború végén kortársai szerint erősen megöregedett és
testileg elhasználódott. Folyamatos fájdalmai
visszafogottságát embergyűlöletté változtatták: tábornokait
sértegette, csapatait pedig leértékelte.
Élete végéig attól tartott, hogy az osztrák császári ház
ismét megkérdőjelezi Szilézia birtoklását, ezért
folyamatosan átdolgoztatta az Ausztria elleni offenzív
terveket. Amikor az 1777-1778. évi bajor örökösödési
háborúban kormányzása alatt utoljára került sor katonai



konfrontációra Ausztriával, kiderült, hogy ellenfele katonai
vezetésének fiatalabb generációja a hadvezetés új formáit
alkalmazza. A harctéri elsáncolást alkalmazva
pozícióháborút folytattak, amely kerülte a csatákat. Ezzel
szemben a porosz király kora miatt testileg már nem volt
elég mozgékony, s elmaradtak korábbi dinamikus döntései
is.
Hadserege is sematikus mozgású és nehézkes lett.
Elhanyagolta az utánpótlás megszervezését, ezért a király
csak Szilézia biztosítására korlátozta erejét. Mivel a
nagyhatalmak közötti fegyveres konfliktusok stratégiai
patthelyzetet feltételeztek, a hadseregeket a
manőverstratégiában elsősorban politikai fenyegető erőként
alkalmazták. Frigyes késői írásaiban még érzékelte ezeket
az elveket, de alkalmazásukra a csapatok kiképzésében már
nem került sor.
Visszapillantva megállapítható, hogy Nagy Frigyes kora
hadvezetési elveinek elkötelezettjeként a strukturális
gyengeségek leküzdésére törekedett; intézkedéseit és
tapasztalatait igyekezett a hadvezetés aktuális
követelményeihez igazítani. Első helyen a politikai és a
hadvezetés általa gyakorolt egysége említhető,
Poroszország nagyhatalmi pozíciójának tartós biztosítása,
amelyet még kritikus helyzetekben sem adott fel. Az
ellenséges koalícióval szemben offenzív hadvezetést
folytatott, amely elbizonytalanította ellenfeleit és
megbénította kezdeményezésüket.
Utolsó éveiben szolgáit és tisztviselőit káromkodással és
botütésekkel kínozta, agarait viszont kényeztette, amelyek
vele aludtak az ágyban, s borjúsülttel etette őket. Hatfogatú
kocsival járt sétálni s végül egy kis koporsóban temettette el
magát. Miniszterei félelemben dolgoztak, s ha az újévtől
január 24-éig, születésnapjáig tartó időt a berlini városi
kastélyban töltötte, az egyébként vidám társaság reszketett
a betegeskedő, érzékeny uralkodótól.



Ebédjeire válogatott vendégeket hívott, akiket végtelen
monológokkal traktált, míg azok hallgatásba burkolóztak,
vagy az alvásba menekültek. A királynővel való ritka étkezés
alkalmával ragaszkodott ahhoz, hogy ne kelljen társalognia
vele. Ruházatát is elhanyagolta: állandóan a kopott, régi
kabátot és sárga mellényét, s hosszú copfos, kócos
parókáját viselte. Éjjel-nappal öreg kalapot viselt ősz
toliakkal, hozzá foltos nadrágot. Bő, piszkos csizmáját
amelyben gyakran az ágyba feküdt — nem szabadott
tisztítani. „Nem úgy nézek ki kissé, mint egy disznó?”
kérdezte felolvasóját. Lemondott az udvari etikettről, a
„haszontalan, nevetséges ceremóniákról” is. Figyelmen kívül
hagyta az egyházi ünnepeket, s minden formaságot
elutasított saját temetését illetően is, amely Európa koronás
fői esetében szokásos volt. „Hozzanak csendben
Sanssouciba és a kertemben temessenek el.”
Szemében az emberiség buta, hitvány és alattomos volt:
„hiábavaló fáradság az emberiség felvilágosítása."
Alattvalóit illetően sem táplált illúziókat: a tíz millióból „alig
ezer személy képzett” - írta. Tehát mindent magának keli
szabályoznia, semmit sem engedhet át alattvalóinak.
Legyen szó falazótégláról és hiúzbőrről, lelkészek
alkalmazásáról és a tilalom ideje alatt kilövendő
szarvasokról, a modortalan cselédlányokról, „akik a legjobb
rongyokat gyújtósként elégetik, hogy tüzet rakjanak.”
Személyesen avatkozott be a polgári perekbe, bírót is
letartóztatott, kormányelnököt és kancellárt elbocsájtott,
hogy jogot szolgáltasson egy állítólag szorult helyzetben
lévő vízimolnárosnak. Mindez talán a művész
mindenhatósági fantáziája volt, amely arra ösztönözte, hogy
olyan dolgokba is beavatkozzon, amelyekhez nem ért. Mivel
a művész saját világáról álmodik, s hidegen átlép a
realitásokon, s csak olyan híreknek hisz, amelyek beleillenek
elképzelésébe.



A gazdaságnak is követnie kellett az uralkodó álmait. Már
apja is vállalkozóvá tette az államot, s a „Királyi tárházzal”
Európa legnagyobb posztómanufaktúráját hozta létre. Most
a „Királyi porcellán-manufaktúrát” kellett összekapcsolni a
luxusszektorral és önállóvá tenni, amelyet az állam erejéhez
mérten támogat. Erőteljes fegyverkezését a hétéves háború
végén ezüstpénzből finanszírozta, s beletörődött a vele járó
drágulásba, bankcsődbe és tömeges nyomorba. De a
merkantilista állami gazdaság, amely védővámokkal
csökkentette az importot, és saját jólétét a szomszéd kárán
tervezi - figyelmeztették hosszú távon megfojtja az ipart és
kereskedelmet. De Frigyesnél hiányzott a belátás: aki bírálta
a királyi kényszergazdálkodást, a spandaui börtönbe került.
Saját kezébe vette az ország újjáépítését is. Kérdőívekkel
és statisztikákkal a kezében utazta be az országot,
kihallgatta és felügyelte a tisztviselőket, tanácsot
osztogatott a parasztoknak az állatok fertőzése ellen. A
parasztokat burgonyatermesztésre kötelezte, támogatta a
lóhere termesztését s a merinói juh tartását. Szigorúan
rendre utasította a kamara elnökét, ha az Odera gátépítését
„álmosan” végezték, vagy ha a parasztok a téli estéket
lustálkodással töltötték, ahelyett, hogy szőnének vagy
fonnának. Lebus és Oderberg között lecsapolta az Odera
egyik kanyarulatát, s termővé tett területeket, ahol 900
gyarmati falut alapított.
Mivel Poroszországnak emberekre volt szüksége, 300 000
350 000 embert sikerült az országba hívnia. S az 1772. évi
első lengyel felosztással további 356 000 embert nyert
Nyugat-Poroszországban, ahol minden tekintetben tisztelte
a lengyeleket. Jóllehet a hétéves háború majdnem félmillió
ember életébe került, de a lakosság létszáma a magas
születési ráta miatt Poroszországban gyorsabban nőtt, mint
a Német Birodalom más területein. Frigyes trónra lépésekor
Poroszország 2,24 millió lakossal rendelkezett, élete végén
már 5,43 milliót számoltak össze.



Már Frigyes elődei üldözött hugenottákat és salzburgi
protestánsokat hoztak az országba, hogy növeljék gazdasági
erejét és adóbevételét. Az állami vállalatok igazgatásában a
vallási tolerancia területi előny lett, amit a vallásilag
érzéketlen Frigyes nem akart veszélyeztetni. A Szilézia
megszerzésével Poroszországhoz került katolikus alattvalók
is az államnak kötelezték el magukat. De a szó szerinti
tolerancia véget is ért a lapok politikai oldalain, mivel az
alattvalóknak hiányzik „a körülmények és motívumok teljes
ismerete.” Ezért minden könyvet cenzúráztak. Frigyes első
európai fejedelemként megszüntette a kínzást, s enyhébb
büntetést vezetett be a gyermekgyilkosság és lopás
esetében. Poroszország kevesebb halálos ítéletet hajtott
végre, mint Franciaország vagy Anglia, egy boszorkányt sem
fejezett le, mint például a svájciak még 1782-ben is.
Összességében Poroszország Frigyes uralma alatt feudális
állam maradt, s a nemesség érinthetetlen. A hétéves
háború után a király szinte valamennyi polgári származású
tisztjét elbocsájtotta, s „idegen országok nemes
embereivel” helyettesítette. Az uralkodó megtiltotta
arisztokratáinak a nem nemesekkel kötendő házasságot,
hogy ne veszélyeztessék hősi vérüket, „mivel fiaik védik az
országot... ez a faj olyan jó, hogy minden módon konzerválni
kell.”
A VÉG
1778-ban Frigyes - betegen és idősen - még egyszer
megindította haderejét, jóllehet hiányzott annak valódi külső
oka. Az osztrákok a müncheni választófejedelem halála után
ugyan Bajorországot igényelték maguknak, de ezzel aligha
fenyegették Frigyes érdekeit. Ennek ellenére júliusban 150
000 fős hadserege - 21 000 szász katonától támogatva
benyomult Csehországba. De augusztus végén már leesett
a hó, katonáit vérhas gyötörte, s tízezrek haltak meg. A
viszontagságok a királyt sem kímélték. A hadsereg
búskomoran botorkált a sötét, ködös fenyőerdőkben,



felázott utakon a szentek szobrai és az ellenségesen
hallgató parasztok között
Ezzel szemben a harcok alig követeltek áldozatot.
„Sohasem tudta az ember, hogy béke vagy háború volt"
emlékezett később Frigyes. A „burgonyaháború” - ahogyan a
nép nevezte -Poroszország számára eredménytelenül
végződött. Frigyest otthon csak agarai és betegség várta.
Köszvény és kihulló első fogai rövidesen megakadályozták a
fuvolázásban; egy szívrohamot követően ráadásul vízkór is
jelentkezett nála.
Élete utolsó heteiben a 74 éves uralkodó már nem
engedte magához hozzátartozóit. Piszokban és
rendetlenségben vegetált, nem váltott alsóneműt,
belázasodott. Légszomja miatt nem tudott ágyban feküdni.
Éjjel-nappal támlás székében ült, csizmával a lábán, fehér
tollal díszített kopott kalapjával a fején, keze és arca sovány
és sárga. Egyik feldagadt lába a zsámolyon, a másik lefelé
lógott. Rendszertelenül evett, hányási rohamokban és
epegörcsben szenvedett.
1786. augusztus 17-én, hajnali két óra tájban hunyt el. A
házban halotti csend honolt, de a gyásznak jele sem
mutatkozott. Az arcokon a megkönnyebbülés; az „egész
világ már a véget várta, s az egész világ üdvözölte azt.”
Még 1768-ban Politikai testamentumában ezt írta: „Minden
jó állampolgár kötelessége a haza szolgálata, s arra
gondolni, hogy nem önmagáért van a Földön, hanem azon
társadalom jólétéért kell dolgoznia, amelybe őt a természet
helyezte. Én azon fáradoztam, hogy e kötelességet gyenge
erőim és legjobb belátásom szerint teljesítsem.”
Az udvari méltóságok megtiltották, hogy a Sanssouci
kertjében temessék el. Helyette a potsdami helyőrségi
templomban, apja mellé helyezték. A második világháború
alatt a bombázások elől koporsóját előbb egy bunkerba,
majd sóbányába menekítették, később pedig a marburgi
Elisabeth-templomba került. Innét 1952-ben a család



Schwäbisch Albon fekvő Hohenzollern várba vitték. 1991.
augusztus 17-én Nagy Frigyes és apja, I. Frigyes Vilmos
koporsóját átszállították a Hohenzollern kastélyból
Potsdamba. Egy nappal később Frigyest végakaratának
megfelelően a Sanssouci felső terasza alatti „filozófussírba”
temették. Az esemény fordulópontot jelzett a porosz király
20. századi megítélésében.
A FRIGYES-KÉP VÁLTOZÁSAI
A Nagy Frigyesről alkotott kép változása már az 1970
1980-as években megkezdődött, hogy az újraegyesítés után
modernebb és nyitottabb értelmezésének adjon helyet. A
tudományos kutatásban és a közmédiában egyaránt a
történelmi személyiség differenciáltabb szemlélete és
emberi megközelítése rajzolódott ki. A németek nemzeti és
európai öntudatának visszaszerzése azzal járt, hogy
módosult Nagy Frigyes személyiségének túlfűtött mitizálása.
Kultuszának sokrétű oka volt; összefüggött katonai és
politikai sikereivel, a felvilágosult uralkodó, a
szabadgondolkodó és író képével. A halála után felvirágzó
irodalom az együttérző és népi uralkodó képét közvetítette,
amelyben neves művészek is részt vettek.
A német államok protestáns régióiban Frigyes már az
1871-ben létrejött protestáns-porosz nemzetállam
megalakulása előtt és alatt a nemzeti vágyakozás
megtestesítője és leképezése lett. A Hohenzollernek
története I. Vilmos császári proklamációja előtt a
birodalomalapítás előtörténetének, Frigyes pedig elődjének
hatott.
Az első világháború alatt Nagy Frigyes a kitartást és a
hazafias szellemet testesítette meg. A szerencsétlenségben
is töretlen uralkodó motívuma már korábban is felbukkant a
Frigyes-ikonográfiában. De most a Hohenzollern-király
teljesen nemzeti vezérfigura lett, még Thomas Mann is
azonosította Németországgal.



A monarchia 1918. évi felbomlásával Frigyes mítosza
továbbra sem szűnt meg, hanem a dinasztikus vonásoktól
és cenzúrától megszabadítva a nagy király alkalmas volt a
vereség és a területi veszteségek okozta sebek
gyógyítására. Az 1920-as években a mozikban számos
filmet vetítettek Frigyessel a főszerepben. A Hohenzollern
király népszerű megtestesítése az apai figurát fokozatosan
karizmatikus Führer-figurába fordította, amely egyaránt
megszólította a konzervatív köröket és a
nemzetiszocialistákat.
Sőt a nemzetiszocialistáknak sikerült Hitlert egy sorba
állítani Nagy Frigyessel és Bismarckkal, kihasználva azok
népszerűségét és vele konzervatív választókat szerezni. A
második világháború utolsó szakaszában a király képe
bengáliai megvilágításban tűnt fel, mint az elbukó náci
rendszer utolsó reménye. Goebbels még 1945 márciusában
is a történelem ismétlődésében reménykedett, hogy a
„legsötétebb órában” felmegy egy fényes csillag, amely
„megmenti Poroszországot abban a helyzetben, amikor már
majdnem feladta minden reményét.”
A háború után a nácik propaganda-trükkje pusztító
formában tovább folytatódott, jóllehet a legtöbb Hitler
ellenes merénylő porosz volt. A Szövetséges Ellenőrző
Tanács - a militarizmus és a reakció németországi
megtestesítőjeként - 1947. február 25-én feloszlatta
Poroszországot. Az immáron diszkreditált uralkodói figura a
szovjet megszállási övezetben és a későbbi Német
Demokratikus Köztársaságban ideológiai töltetével az
ismeretlensége süllyedt, s elhomályosult a „porosz
militarizmus” konstrukciója előtt. Később csak az NDK
erősebb történelmi megalapozásának szándékával bukkant
fel ismét.
A kezdeményezést e vonatkozásban csak az 1970-es évek
közepén folyó örökség-vita jelentette, amikor Poroszország
és vele Nagy Frigyes kényszerűen a történelempolitikai



érdeklődés középpontjába került. A porosz örökséggel az
NSZK-ban is nehezen birkóztak meg, mert nem illett az
ország nyugati orientációjába, demokratikus államformájába
és jóléti életformájába sem. A Hohenzollernek nagyobb
nyilvános figyelmet csak az 1980-as évek elején, a
Poroszország-hullám kezdetével kaptak, s így a német
újraegyesítés előtti évtizedben a porosz örökség részbeni
újraértékelésére és differenciálására került sor, amely az
újraegyesítés után sem változott lényegesen.
Nagy Frigyes politikai testamentumából (1752)
„Az uralkodó az állam első szolgája” (részletek)
„A polgár első kötelessége hazája szolgálata. Ezt én
életem különböző helyzeteiben teljesíteni akartam. A
legfelső államhatalom birtokában alkalmam és eszközöm
volt arra, hogy hasznossá tegyem magam állampolgáraim
számára [...]
Joggyakorlat
...Elhatároztam, hogy sohasem avatkozom be a bírósági
eljárás menetébe; mivel a bíróságokon a törvények
beszélnek és az uralkodónak hallgatnia kell. De ez a
hallgatás mégsem akadályozott meg abban, hogy nyitva
tartsam a szemem és őrködjek a bírói eljárás felett... Mert
éppen a (bírói) kötelességmulasztással szemben kell a
legnagyobb szigort tanácsolnom; ugyanis az uralkodó
bizonyos mértékig szintén bűnrészessé válik, ha büntetlenül
hagyja azokat.
A papság és a vallás
...A politika számára teljesen jelentéktelen, hogy az
uralkodó vallásos-e vagy sem. Ha valamennyi vallás
alapjához közelítünk, azok többé vagy kevésbé a tanmesék
ellentétes rendszerén nyugszanak... Ezeket az előítéleteket,
tévedéseket és csodatörténeteket egyedül az emberek
számára alkották, és a nagy tömegekre annyira tekintettel
kell lenni, hogy ne sértse meg vallási érzületüket, mindegy,
hogy milyen valláshoz tartoznak [...]



A hercegnek magának kell kormányoznia?
Egy olyan államban, mint Poroszország, messzemenően
szükséges, hogy az uralkodó maga vezesse állama belső
ügyeit... Egy jól vezetett állami kormánynak ugyan olyan
alkalmazkodó rendszerrel kell rendelkeznie, mint egy
filozófiai tanépületnek.
Minden intézkedést át kell gondolni, a pénzügyeket,
politikát és hadügyet közös célra irányítani: nevezetesen az
állam erősítésére és hatalma növelésére. A rendszer
azonban csak egy fejből származhat, tehát az uralkodótól
kell kiindulnia. Lustaság, élvezetek és butaság: e három ok
akadályozza a herceget nemes feladatában, hogy a népek
boldogságáért dolgozzon... Az uralkodó az állam első
szolgája. Jól meg kell fizetni, hogy fenntarthassa állása
méltóságát. De elvárható tőle, hogy szorgalmasan
dolgozzon az állam jólétéért [...]”



POROSZORSZÁG TÉTLENSÉGBEN?
(1786-1861)
1786-ban, Nagy Frigyes halála évében Poroszország
európai nagyhatalomnak tűnt: a király uralma öt évtizede
alatt megszerezte a sziléziai és nyugat-poroszországi
provinciákat, alattvalói létszámát megduplázva 5,8 millióra
növelte, s Poroszország Európa harmadik legnagyobb
hadseregével rendelkezett. A valóságban azonban az ország
belül gyenge volt és számos reformra várt. Mindez
rövidesen megmutatkozott egy katonai vereségben, amely a
Hohenzollern-monarchia létét fenyegette. 11. Frigyes
kiválóan működő államot teremtett - ha élén erős, okos,
határozott, messzire tekintő államférfi állt. De Frigyes utódai
nem ezek közé tartoztak. Így 1786-1861 között Poroszország
folyamatosan súlyos kül- és belpolitikai válságokba került.
N
ÉMETORSZÁG TÁRSADALMI STRUKTÚRÁJA 1800 KÖRÜL (POROSZORSZÁG PÉLDÁJÁN)
Franciaország, Anglia, Oroszország és Ausztria mellett
Poroszország az Elbától keletre folytatott háborúk révén
állandóan bővítette határait. II. Frigyes (1740-1786)
kormányzása idején Sziléziát és az egykori lengyel királyság
nagy részét bekebelezte. Az 1772. évi első lengyel
felosztással helyreállította Kelet-Poroszország és a központi
tartományok szárazföldi összeköttetését; a második és
harmadik tagosztással (1793, 1795) pedig tovább
terjeszkedett kelet felé. Az Elbától nyugatra húzódó határai
stabilak maradtak; esetleges expanziója itt többek között
Anglia érdekébe ütközött, amely dinasztikus
perszonálunióban állt a hannoveri királysággal és
kontinentális hídfőállását nem adta fel.
Poroszország földrajzi középhelyzete (Nyugat- és Kelet
Európa között) nemcsak külpolitikai akcióit, hanem
belpolitikáját is meghatározta. Expanzív hatalmi politikája
erős és ütőképes hadsereget igényelt, ezért a királyság



katona- és pénzügyi politikája szorosan összefonódott. II.
Frigyes fél évszázados uralkodása alatt a porosz hadsereg
békelétszámát 80 ezerről 195 ezerre növelte, amelynek
fenntartása általában az állam összbevételének több mint
kétharmadát emésztette fel.
A hadsereg finanszírozási szükségleteit szolgáló
központosított közigazgatási apparátus mellett a porosz
állam gazdasági és jóléti politikája is a katonai-politikai
hatalom növelésére irányult. Az állami bevételek növelését
aktív merkantilista politikával látták biztosítottnak. Az ipar, a
kisipar és az exportorientált mezőgazdaság támogatásával
nemcsak a kereskedelmi mérleget igyekeztek javítani,
hanem az adó- és katonaképes alattvalók számát, illetve
azok adózási képességét is. Ebben az irányban hatottak az
agrárpolitikai intézkedések is: az új földek feltörése és a
szabad parasztok betelepítése. A mind nagyobb területek
megművelése és a belső gyarmatosítás a merkantilista
elveket szolgálta, amelynek értelmében az állam külpolitikai
súlya és belső hatalmi bővülése alapvetően a lakossági
létszámtól függött.
Az 1800-as évek elején Poroszország lakossága elérte a
tízmillió főt (összehasonlításul: Franciaország lakossága
1800-ban 26,9 millió, Ausztriáé 23,3 millió, Angliáé pedig
10,9 millió volt). A lakosság közel kétharmada elsősorban
mezőgazdasági munkából élt. Az országban éles regionális
eltérések mutatkoztak. A porosz államterület legnagyobb
részét kitevő, Elbától keletre fekvő országrészeken feudális
agrárviszonyok érvényesültek nemesi nagybirtokok
formájában, amelyet jobbágyok műveltek. A földek kb. fele
nemesi birtok, a többi királyi domínium, illetve szabad
parasztok tulajdonában volt. Utóbbiak Kelet
Poroszországban egyedülállóan a földek egy hatodával
rendelkeztek. A parasztok zöme nem kapott tulajdonosi
vagy örökösödési jogokat az általuk művelt földön, hanem
csak bérelte a földbirtokostól vagy a polgári domínium



bérlőjétől. Hetente több napot családjával együtt a birtokon
dolgozott és igásrobotot teljesített.
A földesúri és állami érdekek azonban mindinkább eltértek
egymástól: míg az előbbi termésterülete növelésével
igyekezett exportját fokozni és ezért a felszabadított
jobbágyot elűzte földjéről, utóbbi a parasztban elsősorban
katonát és adófizetőt látott. Mivel a vidéki nemesség
adómentességet élvezett, a paraszt telekadója a
domíniumok bevételei mellett a porosz állam második
legfontosabb bevételi forrását képezte. Ők alkották a
katonaság zömét is, s a kantonális rendszer keretében
életük végéig szolgáltak, békeidőben azonban évente csak
kb. két hónapot.
Emiatt az abszolutista katona- és pénzügyi politika
hatékony parasztvédelmet folytatott. Ennek ellenére a
vidéki lakosság paraszti aránya egyre csökkent és a 18.
század végére már csak 20-25%-ot tett ki. Vele szemben
gyorsan nőtt a kisebb földtulajdonnal rendelkező kis- és
félparaszti rétegek száma, akik kézműves tevékenységgel
(szövés, fonás) egészítették ki bevételüket. A kézműves
termelés megkönnyítette a korai saját háztartás kialakítását
és jobb születési arányokat eredményezett. Ily módon
Poroszország vidéki területein az 1770-es évektől példátlan
mértékű lakosságnövekedés indult meg, amely a korán
iparosodott régiókban (Ravensberg, Szilézia) a háziipari
termelésnek, az Elbától keletre fekvő földbirtokosi
területeken pedig elsősorban a függő viszonyban álló
mezőgazdasági munkásoknak tudható be.
Poroszország középső és nyugati részein a nemesi
földbirtok nagyságrendje messze elmaradt az Elbától keletre
fekvő területekétől. Itt alig létezett latifundium, s emiatt
csökkent a paraszti robot is. Ha az általuk megművelt föld
nem saját tulajdonukban volt, akkor a parasztok mindössze
adót vagy örökhaszonbért fizettek a földesúrnak. A nyugati
területek földbirtokosainak hatalma jóval korlátozottabb



volt. A feudális gazdasági és uralmi formák felbomlása
elsősorban tehetősebb parasztok javára történt, akik a 18.
században jelentősen növelni tudták föld- és piaci
részvételüket. A század utolsó harmadának kedvező
agrárkonjunktúrája és a földhasználat intenzívebbé válása
erősítette a nagyparasztok gazdasági pozícióit.
A mezőgazdasági termelésnövekedés és a kapitalizálódás
tendenciája az Elbától keletre fekvő földbirtokokon
tulajdonképpen csak a kora 19. századi agrárreformok után
érvényesült. Időlegesen akadályozta e folyamatot a
földbirtokosok 1760 utáni kedvező hitelfelvételi lehetősége,
amelyet csak részben fordítottak az agrártermelés
javítására. Így az eredetileg a nemesi uralkodóréteg
stabilizálási privilégiuma ellenkező hatást váltott ki:
felgyorsította a nemesi birtokok eladósodását és mind
nagyobb tulajdonjogot biztosított a polgári hitelezőknek. A
nemesi földtulajdon monopóliumának megszűntekor (1807)
a földbirtokok kb. 10%-a már polgári kézben volt.
E gazdasági átrétegződés nem a porosz monarchia
szellemében történt, amely a nemest az első, legfontosabb
és legerősebb rendnek tekintette és a rendek (nemes,
polgár, paraszt) éles elhatárolását vallotta. A funkcionális
hierarchiában a 18. században a porosz össznépesség egy
százalékát kitevő nemesek legfontosabb feladatául az
ország védelmét szabták meg és a magas katonatiszti
pozíciókat kizárólag ők tölthettek be. A nemesi
privilégiumok alapja és „konzerválásuk” garanciája a
földbirtok és az azzal összefüggő hatalmi jog volt. Minden
más gazdasági tevékenység (városi kézműipar, bankügy,
kereskedelem) általában tilos volt számukra. Jóllehet a 18.
század végén birtoklási monopóliumuk növekvő mértékben
fellazult, vezető társadalmi pozíciójukat születési előnyeik
révén továbbra is megőrizték. Férfitagjaik renden kívüli
házasságát tiltották, egyedül a nagypolgári származású
lányokkal való házasságot engedélyezték számukra. Az



1784. évi poroszországi jogrendelkezés lehetővé tette a
nemes házasságkötését kézműves vagy vendéglőtulajdonos
lányával. A régi városi polgárság nem léphette át a
nemesség és a parasztság között számára kijelölt polgári
„középosztály” határát. Kivételt képeztek az állami
előjogokkal felruházott és folyamatosan növekvő „új
polgárság” csoportjai: a tisztviselők, gimnáziumi és
egyetemi tanárok, orvosok, lelkészek, akik szinte kizárólag
állami zsoldban álltak. Az abszolutista közigazgatás
konszolidációja és kiterjesztése mind több polgári
„középosztálybelit” vont királyi szolgálatba. A polgári
származásúak már a 18. században többségben voltak a
porosz tisztviselői karban, jóllehet a bürokrácia vezető
pozícióit még a 19. században is nemesek töltötték be.
Az állammal szoros kapcsolatban álltak a polgárság főleg
Berlinben csoportosuló, gazdasági tevékenységgel
kereskedelem, manufaktúra - foglalkozó rétegei, amelyek
gazdasági felemelkedésüket az abszolutista uralkodó
merkantilista gazdaságpolitikájának köszönhették. E réteg
adózása és így az állami bevételek növelése érdekében a
külföldi manufaktúratermékek behozatalát csökkentették és
magas vámmal sújtották, s az igényeket belföldi
termelésből fedezték. Ily módon olyan vállalkozói réteg
alakult ki, amelynek gazdasági virágzása szorosan
összefüggött az állami protekcionista politikával. E politika
sikere azonban kétséges volt, mivel hatását korrupció és
bürokratikus hatástalanság gyengítette.
Nagyobb érvényesülési és konkurenciaképességet
mutattak a magántőkés üzemeiket közvetlen állami
ellenőrzés nélkül felépítő szabad vállalkozók, akik még akkor
is terjeszkedtek, ha a porosz állam a központi provinciák
belső piacát elzárta előlük. A sziléziai pamutiparban és a
rajna-vesztfáliai selyem- és textiliparban csoportosuló
vállalkozók kritikusan vélekedtek a merkantilista rendszerről
és politikai-gazdasági függetlenségre törekedtek,



alapvetően azonban békésen viszonyultak az abszolutista
államhoz.
A POLGÁRI NYILVÁNOSSÁG KIFEJEZÉSI FORMÁI
A 18. század második felében óvatos formában
Németországban is megkezdődött a régivel való szakítás
mozgalma, az egyén felszabadítása a hagyományos
kötelékek és kötelezettségek alól. A francia példa nyomán
itt is kialakultak magánszemélyek különböző csoportosulásai
a társasági és művelt réteg kommunikációja céljából. Itt is
működtek kávéházak, páholyok, egyletek, asztaltársaságok
és a szűk családi kör magánszféráját a külső világ
nyilvánosságával egyesítő szalonok. Ezek közül a
leghíresebbek Berlinben jöttek létre. „A szociálisan
semleges helyiségben” nem számítottak a címek és a
hivatali rangok; a szalon-társaság középpontjában az ész
nevében a „művelt személyiség”, az újszerű és eredeti
egyén állt. Műveltségen a 18-19. század fordulóján többé
már nem a felvilágosodás idején népszerűsített
hasznosságot és szakmai nevelést értettek, hanem az
embert összességében kiteljesítő általános képzést, amely
alkalmassá teszi a környezetéből érkező kihívásokra való
rugalmas reagálásra. Itt kötetlenül vitatkoztak művészetről
és irodalomról, filozófiáról, esztétikáról és politikáról. Költők
és írók olvastak fel műveikből és várták közönségük
előítélet-mentes bírálatát. Rahel Levin berlini
manzárdszalonjában ismertették a Humboldt-testvérek új
humanista oktatási tervezeteiket; a szalonokban gyakorta
az 1812 előtt különböző korlátozásoktól szenvedő zsidók
voltak a házigazdák. A szalonokat készségesen Látogatták a
férjeik gyámsága alatt álló és a háztartás fogságában élő,
de onnan kitörni vágyó asszonyok is.
A polgári nyilvánosság másik intézményét jelentették a
hazafias és közhasznú társaságok, amelyek a kor politikai,
pedagógiai, szociális, gazdasági, természettudományi és



műszaki problémáinak megvitatását és megoldását
tekintették céljuknak.
Közülük legismertebb a H. S. Reimarus gimnáziumi tanár
által 1765-ben alapított Hamburgi Hazafias Társaság volt,
amelynek felvilágosult reformerei városuk közjavát
szolgálták és körülményeinek javításán munkálkodtak.
Elsősorban a hamburgi kereskedelem és ipar
versenyképességének megőrzésére törekedtek. A műszaki
újításokat pénzjutalommal honorálták, s a céhen kívüli
kézműveseket is támogatták, hogy Hamburgban tartsák
őket.
A polgári erények között tartották nyilván a teljesítmény
és hatékonysági gondolkodást, a gazdasági racionalitást és
kalkulációt, a takarékosságot és szorgalmat. Erejükhöz
mérten támogatták a speciális kézműves iskolák felállítását,
bizonyos oktatási előírások terjesztését, és a tanárok
részére indított szemináriumokat. 1800-ban Caspar Voght
kereskedő angol példára önsegélyező népi takarékpénztárak
felállítását kezdeményezte. Az 1780-as évektől a
szegényügy reformja állt tevékenységük középpontjában. A
közpénztárak növekvő megterhelését a támogatottak
körének radikális szűkítésével, az önsegélyezés elvének
mind fokozottabb érvényesítésével és a szegényeknek a
termelési folyamatba való bevonásával látták
megoldhatónak. A munkát pedagógiai eszköznek és
integrációs célnak tekintették, amellyel a szegény is
megtanulja, hogy önmagáért felelős. Úgy vélték, hogy a
kézművesek, kereskedők és tisztviselők jövedelmének
bizonyos része szociális transzferszolgáltatásként többé
nem osztandó szét a csupán fogyasztó szegény-rétegek
között, hanem produktívabb területekre kell befektetni.
Szegénynevelési programjuk értelmében a tényleges
rászorultak körét szigorú ellenőrzéssel és egyéni elbírálással
lehetőleg alacsonyan igyekeztek tartani.



A Hazafias Társaság elméleti és gyakorlati
tevékenységével aktívan támogatta az új társadalmi
rendszer kialakulását. A polgári gondolkodás és
felvilágosodás náluk nem új filozófiai nézetekben és az
észre való poétikus hivatkozásokban fejeződött ki, hanem a
társadalmi viszonyok kitartó, innovatív megjavításában.
A FRANCIA FORRADALOM ÉS A NÉMET ÁLLAMOK
Németországban a francia forradalomhoz hasonló
mélyreható átalakulás a feltételek hiánya miatt nem ment
végbe. Itt a reformgondolat és a fejlődés ténylegesen Nagy
Frigyes porosz király és a Habsburg II. József felvilágosult
abszolutizmusából indult ki, s Poroszország és Ausztria a
haladás jelképei voltak. A területileg szétforgácsolt
Németország nem rendelkezett Párizshoz hasonló kisugárzó
erejű fővárossal. A szociális ellentétek Németországban
jóval tompábban jelentkeztek, s a német államok sem
adósodtak el olyan mértékben, mint Franciaország. A párizsi
események Németországban mindössze regionális
nyugtalanságot, jakobinus klub megalakulását és
köztársasági törekvéseket váltott ki.
A német szellemi élet legkiválóbbjait: Friedrich Schillert,
Emmanuel Kantot, August Wilhelm Schlegelt, Friedrich
Wilhelm Schellinget, Christoph Martin Wielandot és másokat
elragadták a francia forradalom eszméi, bár sokuknál annak
radikalizációja csalódást okozott. Ettől függetlenül 1789
eszméi Németországban tovább hatottak és előkészítették a
talajt a napóleoni idők reformjai számára.
A forradalmi háborúk győzelmei nyomán Franciaország az
1795. évi bázeli békében előbb Poroszországot
semlegesítette, majd a campoformiói békében az osztrák
császár lemondott többek között Hollandiáról, Milánóról,
Modenáról, Mantuáról, egy titkos szerződésben pedig a
Rajna bal partjáról is Bázeltől Andernachig, amelyért
cserében velencei tulajdont szerzett. Végül 1801-ben a
lunéville-i békében az osztrák császár végleg elismerte a



Rajna bal partjának elcsatolását. Mivel a területelcsatolással
érintett világi hercegségeknek kártalanítást kellett fizetni, a
birodalom területe újjárendezést igényelt. Napóleon a
közvetlen birodalmi területek számának csökkentésével és a
közepes államok erősítésével, egyfajta „Harmadik
Németország” létrehozásával igyekezett Ausztria és
Poroszország elleni hatalmi pozícióit erősíteni.
A kártalanítás kidolgozásával 1803-ban a Reichstag
rendkívüli bizottságát (Reichsdeputation) bízták meg,
amelynek tervezete francia befolyásra, a legtöbb egyházi
hercegség felség- és tulajdonjogának megszüntetését
(szekularizáció) javasolta. A kisajátítások összesen 25
hercegi püspökséget és 40 birodalmi apátságot érintettek;
kisebb világi birodalmi rendeket és majdnem valamennyi
birodalmi várost a tartományuraknak rendelték alá
(bekebelezés). Az újjárendezés legnagyobb nyertese
Poroszország lett, amely jelentősen megerősítette
északnyugat-németországi pozícióit. Baden megkapta
többek között Pfalznak a Rajna jobb partján lévő területeit,
Württemberg a Sváb birodalmi körzet fő részét, Bajorország
pedig elsősorban frank és sváb területeket szerzett. E
délnémet államok az 1805. évi harmadik koalíciós
háborúban Franciaország oldalán harcoltak, amelyet
Napóleon a pozsonyi békében Ausztria rovására további
területekkel és rangjuk növelésével jutalmazott. Bajorország
és Württemberg királysági, Baden pedig nagyhercegségi
rangra emelkedett. Ekkor kezdődött Bajorország
felemelkedése: 1799-től Montgelas minisztersége alatt a
Franciaországhoz közeledő, folyamatos
területgyarapításokkal erősödő ország a harmadik német
hatalommá igyekezett válni. 1805 és 1815 között osztrák
területeket is szerzett. 1806-ban I. Miksa (József) (1806
1825) választófejedelem felvette a királyi címet.
A délnémet, valamint a középállamok Franciaországhoz
való erőteljesebb kapcsolását jelezte 1806 júliusában a



Rajnai Szövetség létrehozása. Napóleon által 16 déli és
nyugatnémet birodalmi rend Bajorország és Württemberg
királyai, valamint a badeni nagyherceg és Karl Theodor von
Dalberg mainzi választófejedelem vezetésével Napóleonnal
együtt aláírták a Rajnai Szövetség dokumentumát,
amelyben szakítottak a császárral és a birodalommal,
kinyilvánították szuverenitásukat és a francia császár
protektorátusa alá helyezték magukat. A Rajnai Szövetség
olyan offenzív és defenzív szövetség volt, amelyre Napóleon
hadjáratai során támaszkodhatott. Ezek az államok
ismételten profitálhattak a további, elsősorban a lovagi
területek rovására végrehajtott bekebelezésekből. A területi
operációk eredményeképpen az ezer fölötti közvetlen
birodalmi területek száma harminc felettire csökkent. A
Reichstag-bizottság tervezete pedig újraosztotta a
szavazatokat, véglegesen megszüntette a birodalmi
egyházat és a katolikus túlsúlyt a Reichstag fontos fórumain.
A Rajnai Szövetség államai 1806 augusztusában kiléptek a
Szent Római Birodalomból. Ezután Franciaország megvonta
a birodalomtól a nemzetközi jogi elismerést és II. Ferencet
ultimativ módon a birodalmi korona letételére szólította fel,
amely még abban a hónapban meg is történt. Egyidejűleg
feloszlatottnak nyilvánította a Szent Római Birodalmat,
megakadályozandó, hogy a koronát más hercegek igénybe
vehessék. Poroszország 1806-1807. évi vereségei után
1808-ig további államok csatlakoztak a Rajnai
Szövetséghez, közöttük a királyi rangra emelkedett
Szászország és a Napóleon testvérének uralma alatt
újonnan létrejött vesztfáliai királyság.
Belpolitikailag a francia minta alapján megalakult Rajnai
Szövetség visszaszorította a rendi, provinciális, helyi és
feudális előjogokat, valamint alkotmányos, közigazgatási,
gazdasági és pénzügyi reformokat hajtott végre. A „fentről
indított forradalom” - területileg ugyan rendkívül eltérően
a német államok modernizációját eredményezte. A



Szövetség 1813 októberében szűnt meg, amikor legtöbb
tagállama a felszabadító háborúkban a porosz-osztrák-orosz
szövetséghez csatlakozott.
A TILSITI BÉKE
(1807)
Poroszország a Franciaországgal kötött bázeli különbéke
után tétlenül szemlélte az európai hatalmak és
Franciaország katonai összetűzését. Franciaország javára
lemondott a Rajna bal partján fekvő birtokairól, amelyért
cserében 1803-ban gazdag északnyugat-németországi
területekkel kárpótolták. Politikája a semlegesség
megőrzésére és Napóleonnal együttműködve észak
németországi hegemóniája megőrzésére irányult. E cél
megvalósultnak tűnt, amikor Napóleon az 1805. évi
schönbrunni szerződésben hozzájárult Hannover
annektálásához. Amikor azonban a francia császár 1806-ban
mégis felajánlotta Nagy-Britanniának Hannover
visszaadását, Poroszország háttérbe szorítottnak érezte
magát. Mozgósítással és 1806 októberében háborús
manifesztum kiadásával reagált. A csak Szászország,
Szászország-Weimar és Braunschweig támogatta porosz
hadsereg 1806. október 14-én a jénai és auerstedti kettős
ütközetben vereséget szenvedett Napóleon forradalmi
hadseregétől.
A jénai és auerstedti csata (1806. október 14.)
Poroszország 1806 őszén a Franciaország iránti
semlegesség és közeledés közötti ingadozás egy évtizede
után ismét létkérdése előtt állt. Napóleon 170 000
katonájával ugyanis megkezdte nyomulását a Majnától
Türingián keresztül Berlin irányába. Október 13-án a francia
csapatok Jénánál felderítették a porosz csapatrészeket.
Napóleon ott állította fel 96 000 főnyi fő erejét és magához
ragadta a kezdeményezést.
Az 53 000 főnyi porosz csapatok a magaslaton, kedvező
állást foglaltak el. A porosz parancsnok, Hohenlohe herceg



nem számított ütközetre, ezért teljesen meglepte az október
14-én korán meginduló, erős tüzérségi tűzzel kísért francia
támadás a nehéz terepen, a Saale-folyó völgyének meredek
hegyoldalán keresztül. Hohenlohe megkísérelte
visszafoglalni a franciák által elfoglalt két falut, amely
azonban meghiúsult halogató vezetési stílusa miatt. A nyílt
terepen védtelenül fekvő csapatai nagy veszteségeket
szenvedtek a több órás francia tüzérségi és gyalogsági
tűzben. Miközben Hohenlohe tétlenül várakozott az
erősítésre támadásához, a franciák kihasználták az ellenfél
gyengeségét, s megtámadták a porosz frontot. A betörés
láttán Hohenlohe visszavonulást rendelt el, amelyből a
francia lovasroham nyomán pánikszerű porosz menekülés
lett. Eközben a menekülő katonák beleütköztek az
Auerstedt-nél megvert társaikba. Így a vereség káoszba
változott.
Auerstedt-nél minden körülmény az 50000 fos poroszok
mellett szólt, akik 27 000 főnyi franciákkal álltak szemben.
De a köd és a hiányos felderítés itt is áttekinthetetlen
helyzetet eredményezett, amelyet a franciák aktívan a
maguk javára fordítottak. A porosz előrenyomulással
párhuzamosan a franciák is támadtak is egy másik irányba.
Az offenzíva és Ferdinand von Braunschweig főparancsnok
halálos sebesülése miatti elbizonytalanodás nyomán porosz
oldalon hiányzott az egységes vezetés. A jénai vereségről
mit sem sejtő, túlterhelt király délután visszavonulást
rendelt el csapatai számára, anélkül, hogy a várakozó, s
feltehetően a csatát eldöntő erős tartalékot bevetette volna.
A két ütközet után a francia csapatok megszállták
Poroszország nagy részét.
III. Frigyes Vilmos Königsbergbe menekült, s végül
megalázó szerződést kellett elfogadnia Franciaországgal: a
porosz terület felét elcsatolták és magas jóvátételeket
kellett fizetnie.



Két héttel Poroszország feletti győzelmei után Napóleon
1806 októberében belovagolt Berlinbe. A franciák 1808-ig
tartották megszállva a birodalmi fővárost, amely a lakosság
nélkülözésének korszaka volt, hiszen nekik kellett
elszállásolniuk és ellátniuk a francia katonák ezreit.
Poroszország a földre került.
Az orosz cárral kötött megkésett szövetsége (negyedik
koalíció) sem tudta megakadályozni Napóleonnak az
oroszok felett 1807. június 14-én Friedlandnál aratott
győzelmét, amelyet július 7-én a tilsiti orosz-francia béke s
július 9-én a poroszfrancia békeszerződés zárt le. Napóleon
a cárra való tekintettel feladta a porosz állam teljes
felosztásának tervét. De Poroszország több területet is
veszített az Elbától keletre (ezek Vesztfália részei lettek),
valamint a lengyel felosztásból származó szerzeményeit,
amelyek a Varsói hercegségben tömörültek. Danzig szabad
város lett, Szászország megkapta a porosz Cottbus körzetét.
A csonka porosz államot megszállták, megfizethetetlen
hadisarccal sújtották és csatlakoznia kellett a franciák Nagy
Britannia elleni kontinentális zárlatához, amely lezárta a
kontinentális kikötőket az Angliából érkező hajók elől. Nagy
Britannia tengeri uralmára alapozva válaszul a semleges
hajók franciaországi kikötési tilalmát rendelte el. A
kontinentális zárlat egyrészt súlyos gazdasági károkat
okozott a német államoknak, másrészt viszont a kényszer
szülte fejlesztés nyomán dinamikusan fejlődtek a gépi
szövödék, Szászországban a gépgyártás, a Ruhr-vidéken
pedig a vasipar. A francia gazdasági háborúhoz a Rajnai
Szövetség államainak is csatlakozniuk kellett.
A vereség sokkja, a megaláztatás érzése, a legyőzött
ország súlyos pénzügyi terhei, a francia hadseregek
átvonulásainak anyagi-gazdasági következményei és a
francia vámrendszer nyomán fellépő drágulás két,
egymással ellentétes változáshoz vezetett: a német államok



francia mintájú reformjához és a német nemzet
felfedezéséhez.
A csatlós kormányokra - vesztfáliai királyság és Berg
nagyhercegség - közvetlenül ráerőltették a francia
közigazgatást és jogrendszert. A Rajnai Szövetség államai
Poroszország és Ausztria nélkül - Franciaország
szövetségeseként eltérő módon vették át a francia
intézményeket és jogi normákat, s azokat gyakorta saját
hagyományaikhoz igazították. Alkotmányokat bocsátottak
ki, az államigazgatást francia mintára modernizálták.
Átvették a francia polgári törvénykönyvet, a Code
Napóleont. Németország ezen része ugyan elveszítette
függetlenségét, de a polgári jogok bevezetésével, a nemesi
privilégiumok megszüntetésével és a parasztság
felszabadításával belső működése szabadabbá és haladóbbá
vált Németország többi részénél.
A POROSZ REFORMOK: STEIN ÉS HARDENBERG
A Rajnai Szövetségen kívüli, de állandó napóleoni
fenyegetés alatt álló Ausztria és Poroszország is
tulajdonképpen a francia forradalom eszméinek önálló
továbbfejlesztésével az állam alapvető megújulására
törekedett, amelyben az újjáépítés és az ország idegen
uralom alóli megszabadulásának feltételeit látták. Az
államok kormányzó és vezető tisztviselői, katonái és
jogászai fentről indított reformokkal igyekeztek ellensúlyozni
az austerlitzi és jénai vereséget és helyreállítani államaik
hatalmát. Poroszország céltudatosabban és
mozgékonyabban cselekedett a dunai monarchiánál.
A tilsiti béke után Napóleon közbenjárására ismét vezető
pozícióba kerülő, a német állampolgári liberalizmust s a
jogállamiság rendíthetetlen erejét sugárzó Karl von Stein
(1757-1831) vezető porosz miniszter törekvései a
szabadság növelésére, a politikailag képzett és érett
állampolgárok önigazgatási jogainak bővítésére irányultak.
A kisemberek szószólójaként és meggyőződéses civilként



gyűlölte a militarista junker dölyföt, az intrikát, a
spicliskedést, a buta fecsegést és a kapzsiságot. A reformok
szükségességét 1807 júniusában a lakhelyéről elnevezett
Nassaui emlékiratban foglalta össze.
1807. októberi rendeletével először a jobbágyrendszert
szüntette meg. A kincstári birtokok parasztjaihoz hasonlóan
az összes falusi lakos szabadságot kapott, megszűnt röghöz
kötésük. A reform azonban ellentmondásosan érvényesült. A
földesúri rendszert ugyan megszüntették, de uralma tovább
tartott, mert az 1811-es szabályozás értelmében a
parasztok gyakran nem voltak képesek kifizetni a föld
értékének harmadát vagy felét kitevő megváltási díjat, így
formális szabadságuk a gyakorlatban alig jelentett valamit.
Ahol csak tehette, a nagybirtok felfalta a szabad
parasztságot; a földbirtokosnak gazdaságilag és
társadalmilag kényelmesebbnek tűnt a proletarizált, teljesen
tőle függő falusi munkásság. A kelet-elbai Németország
súlyos politikai következményekkel járt a német
történelemre nézve. A porosz nemesek úriszéki ítélkezési
jogukat 1848-ig, korlátlan rendőri hatalmukat pedig 1872-ig
megtartották.
Szintén 1807-ben szüntették meg a „rendek” társadalmi
csoportjaira vonatkozó korábbi előírásokat, amelyek a
születés jogán alapultak. Így a nemesek is vállalhattak
középosztálybeli állásokat és jogosulttá váltak polgári
ipartevékenységre, a parasztok és polgárok pedig nemesi
birtokokat vásárolhattak. Az osztálytársadalommá válás a
nagyobb munkaerő-mobilitás révén a későbbi kapitalista
fejlődés feltétele lett.
Bizonyos mértékben modernizálták a porosz
kormánygépezetet (1808-1810), korszerűsítették a
minisztériumok és a kormány hatáskörét. Az
államigazgatást az államtanács irányította. A felelősség
nélküli kabinetkormányt az öt klasszikus minisztériummal
váltotta fel, élén az állam kancellárjával, mint a



minisztertanács elnökével. A közigazgatás teljes átalakítását
az eltűnőben lévő abszolutizmus és a régi bürokrácia
ellenállása megakadályozta, mégis megtörtént az első lépés
az abszolutizmustól az alkotmányos királyság irányába.
Stein legismertebb reformja az 1808. évi városi
önkormányzat rendszerének kidolgozása volt. Minden városi
lakos szavazati jogot kapott képviselőik megválasztására. A
városoknak önigazgatási jogkört adtak a költségvetési, adó-,
iskola-, szegény- és egészségügy, a közlekedés és a helyi
rendőrség ügyeinek intézésére. Vidéki önkormányzati
szerveket azonban nem hoztak létre. A városi önigazgatás új
szervként működött, de elmélyítette a város és vidék
ellentétét, s előkészítette a későbbi poroszországi
konzervatív és liberális pártcsatározásokat.
A porosz átalakulás sikeres részét alkotta a von
Scharnhorst és von Gneisenau tábornokok szellemi
vezetésével francia nyomásra végrehajtott katonai reform
is. A kiemelkedő szervező és hadművészeti erényekkel
rendelkező két tábornok a technikai-szervezeti
haderőreformot összekapcsolta a nép politikai
mozgósításával. 1813-1814-ben bevezették az általános
hadkötelezettséget. A francia forradalom „fegyverben álló
nemzet” gyakorlatára építettek, a tartalékosok és a
polgárőrség (Landwehr) rendszerét pedig az osztrákoktól
vették át. A tiszti pálya ezután - melyet korábban csak
nemesi származásúak választhattak - nyitva állt a nép
társadalmilag és erkölcsileg érett erői számára. A tisztikar
rendi jellegét mindinkább a feltörekvő polgári réteg javára
alakították át, s a tisztté válás Poroszországban szociális
jelentőségű körülmény lett. Az egyéves önkéntes szolgálat
mentesítette a tanult és birtokos rétegeket a hároméves
hadkötelezettség alól.
A német nép nemzetté formálására vonatkozó további
gondolatok és tervek meghiúsultak a régi, merev porosz



ellenálláson. Stein 1808. évi elbocsájtása után többé nem
tért vissza a porosz állam szolgálatába.
A reformpolitikát utódja, Karl von Hardenberg (1750-1822)
is folytatta: előbb bebiztosította magát az első felelős
miniszter állami kancellári hivatalával, majd lehetővé tette
az iparűzés szabadságát az iparűzési adó egyidejű
bevezetésével, politikai és gazdasági vonatkozásban
egyenjogúsította a zsidóságot (1812), szekularizálta az
evangélikus és katolikus egyházi birtokokat, s a nemzeti
képviselet előkészítésére összehívta az előkelők gyűlését. Az
1812-1815 között ülésező ideiglenes nemzeti képviselet a
három rend választásain nyugodott, de a nemesek döntő
többséggel rendelkeztek a polgársággal és a parasztsággal
szemben.
Poroszország sem vonhatta ki magát a mind
általánosabbá váló német szellemű oktatási hatások alól: a
svájci Johann Pestalozzi hatására népiskolai reform indult, a
gimnázium pedig egységes oktatási rendszerré egyesítette
a görög-római történelmet, a keresztény etikát és a német
klasszicizmust. Wilhelm Humboldt (1767-1859)
kultuszminiszterként államosította az oktatásügyet és a
polgári oktatásügyhöz közeledő egyetemi reformot
szorgalmazott. A német szellemiségű oktatásra
megalapították a berlini egyetemet. Az oktatásügy reformja
megalapozta a „nemzeti nevelés” idealista oktatási elveit.
A porosz állam nehézkesen illeszkedett be az általános
nyugat-európai kulturális fejlődésbe. A modernizálási
kísérlet legélesebb nemesi ellenzői - K. A. L. von der Marwitz
földbirtokos-lovastábornok és Finckenstein gróf - a
„brandenburgi Poroszország új-divatú zsidó állammá”
alakításával vádolták a reformereket.
A NEMZETI MOZGALOM
Egyidejűleg azonban a lakosságon belül is ellenállás
bontakozott ki a francia megszállás ellen. A reformok lassan
haladtak előre és a lakosság mind nagyobb rétege tekintette



méltatlannak kormányai diplomáciai alávetését a túlerőben
lévő Franciaországnak. A napóleoni megszállás hatására a
„haza” és a „nemzet” fogalmak állandó jelszóvá váltak.
Johann Gottlieb Fichte (1762-1814) filozófus 1807-1808
fordulóján a megszállt Berlinben „a német nemzethez”
intézett beszédeiben a német nemzeti tudat
visszaállításáért emelt szót. Kijelentette, hogy az igazi
néprétegek a francia katonai és kulturális alávetés ellen
küzdenek és ezáltal a haladást szolgálják. A németeket ősi
népnek tekintve rövidesen az alacsonyabb kulturális szinten
állók fanatikus nacionalizmusának szóvivője lett. Ernst
Moritz Arndt (1769-1860) már arról prédikált, hogy a
„szívetek egyetértése legyen egyházatok, a franciák elleni
gyűlölet vallásotok, szabadság és haza azon szentségek,
amelyhez imádkoztok!" 1811-ben a keresztény-német
asztaltársaságokban találkozott a költő Heinrich von Kleist
és Clemens Brentano, Fichte és Marwitz, a publicista Adam
Müller és a fiatal Leopold von Gerlach gárdatiszt. A
konzervatív érdekközösségű csoport antiszemita-,
liberalizmus- és forradalom ellenes beállítottságú volt. A
porosz szellemet igyekeztek erősíteni és eközben a német
romantikából táplálkoztak, önző rendi- és osztályérdekeket
képviselve.
A nemzeti mozgalom szervezetileg is kifejlődött.
Megjelentek a különböző konspirativ csoportosulások,
többé-kevésbé informális vitaklubok és erényszövetségek,
amelyek a gyakorta hazaárulónak tekintett állami
vezetéssel szemben a nemzeti szabadságharcra szólítottak
fel. Ahol ez nem vezetett eredményre, a kisebb, hazafias
csoportok néhány esetben (Hessen, Poroszország,
Braunschweig) a fegyveres felkelést választották. Napóleon
elleni kiterjedt fegyveres ellenállásra csak Európa katolikus
övezeteiben (vendée-i felkelés, az olasz és spanyol gerillák)
került sor a vallás és hagyományos uralom jegyében. A
német térségben az Andreas Hofer (1767-1810) vezette



tiroli parasztok többször legyőzték a Franciaországgal
szövetséges bajor megszálló csapatokat. A gyenge osztrák
támogatás miatt azonban 1809-ben fegyverletételre
kényszerültek, Hofert pedig a mantuai hadbíróság halálra
ítélte. A közvetlen akció azonban erőteljesen kihatott az
ébredő nemzeti mozgalomra.
Az 1807-1820 közötti porosz reformtörvénykezés számos
vonatkozásban megvalósította az új polgárság javaslataiban
körvonalazódott polgári társadalom modelljét, jóllehet a
nemesi ellenállás a rendi struktúrák szívós tehetetlenségi
erejét növelte. Teljesítetlen maradt a jogi biztosítékokat
nyújtó alkotmány álma, jóllehet a király 1810-1815 között
erre ígéretet tett. Ennek követelése a Napóleon elleni 1813
1815. évi, példátlan társadalmi mobilitással járó
felszabadító háborúk után állandóan napirenden maradt. Az
1814-1815. évi bécsi kongresszus utáni politikai restauráció
és a kontinens szinte valamennyi európai államában
lezajlott területi újjárendezés azonban meghiúsította e
követeléseket. A liberális-demokratikus tendenciák
kíméletlen elnyomása és a polgári sajtó szigorú cenzúrája
lezárta a Poroszország politikai-katonai gyengeségéből
eredő innovatív vita és reform korszakát. A polgári piaci
társadalom elindult a maga útján, de az állampolgárok
politikai képviselete még váratott magára.
Poroszország női arca - Luise királynő (1776-1810)
A mai napig töretlen népszerűséget élvező, Poroszország
női arcát megtestesítő, s a Mecklenburg-Strelitz nemesi
házból származó, Hannoverben született Luise királynő
1793-ban ismerte meg Frigyes Vilmos porosz trónörököst,
aki azonnal beleszeretett az attraktív, életvidám ifjú
hölgybe. Még abban az évben összeházasodtak; összesen
tíz gyermeke közül hét élte meg a gyermekkort. A
szimpatikus, 21 éves hercegnő pozíciója csak III. Frigyes
Vilmos trónra lépésével szilárdult meg. Az átmeneti idők
Poroszországában élt, a francia forradalom és Napóleon



árnyékában. A századforduló virágzó berlini kulturális
életében a királynő a polgári eszményeknek megfelelően,
értelmiségi társaságban a boldog nagycsaládosok
házasságát élte, ráadásul a kor reformszellemét is kiválóan
megértve minden erejét a nemzetnek, mint a monarchia
támaszának szentelte. 1810 júliusában váratlanul
tüdőgyulladásban hunyt el.
A FELSZABADÍTÓ HÁBORÚKTÓL A BÉCSI
KONGRESSZUSIG
Az 1809. évi meghiúsult német felkelések után csak a
francia Grande Armée 1812 őszi oroszországi
megsemmisülése teremtett kedvező feltételeket a Napóleon
elleni nemzeti felszabadító küzdelem számára. 1812
decemberében a francia hadsereg porosz alakulatának
parancsnoka, Yorck von Wartenberg tábornok átállt az
oroszokhoz és egy tábornokkal önkényesen megkötötte a
katonai együttműködésről szóló tauroggeni konvenciót. III.
Frigyes Vilmos (1797-1840) csak hosszas vonakodás után
ratifikálta a konvenciót. A kelet-poroszországi Landtag az
általános hadkötelezettség alapján minden férfit 45 éves
korig bezárólag fegyverviselésre kötelezett. Az 1813.
februárban Oroszországgal megkötött véd- és dacszövetség
értelmében Oroszország 150 ezer, Poroszország pedig 80
ezer katona kiállítására tett ígéretet. Ezután adta ki III.
Frigyes Vilmos a Népemhez! intézett 1813. március 17-i
felhívását, amely - gyökeres ellentétben a korábbi francia
szimpátiával - rendkívüli tömeglelkesedést váltott ki. A
Napóleon elleni szabadságharc népi háború jellegét öltötte;
az önkéntes csapatokba özönlöttek a tanult polgári rétegek
és a kézművesek. A megmámorosodott emberek számára a
német nemzet másfél éven keresztül érzékelhető élménnyé
vált. A Napóleon elleni koalícióhoz Poroszország és Ausztria
után hercegeik vezetésével a Rajnai Szövetség csapatai is
csatlakoztak. A Gebhard Blücher tábornok vezette koalíciós
hadsereg 1813 októberében a lipcsei népek csatájában



legyőzte Napóleont, akinek ezzel összeomlott németországi
uralma. 1814 tavaszán a szövetségesek elfoglalták Párizst.
Napóleon lemondásával és száműzésével véget ért a több
mint húsz évig tartó háború.
A lipcsei népek csatája (1813. október 16-19.)
Napóleon Oroszországból történő visszavonulása után a
megerősödött Poroszország 1813-ban ismét hadat üzent
Napóleonnak. Mivel annak csapatai nem tudták elfoglalni
Berlint, visszavonultak az Elbától nyugatra fekvő
területekre. Az Európáért folyó koalícióba egymás után
csatlakozott Nagy-Britannia, Svédország, Spanyolország és
Ausztria.
Amikor a szövetségesek a Lipcsén áthaladó összeköttetési
vonalaikat veszélyeztették, Napóleon arra kényszerült, hogy
a városba összpontosítsa katonaságát. Az európai
történelem addig legnagyobb ütközetében a 200 000 fős
szövetséges osztrák-orosz-porosz-svéd haderő állt szemben
Napóleon 190 000 fős franciákból, olaszokból, lengyelekből
és szászokból álló seregével. Az osztrák csapatokat
Schwarzenberg herceg, a poroszokat Blücher tábornagy, az
oroszokat Benningsen tábornok, a svédeket Jean-Baptiste
Bernadotte trónörökös vezette.
A három napos csatában a szövetségesek győztek, akik
1814 márciusában elfoglalták Párizst is. Poroszország
megszabadult a több éves francia megszállástól, Napóleont
pedig Elba szigetére száműzték.
Miközben a háborús önkéntesek visszatértek a polgári
életbe és az alkotmányos ígéretekről, valamint a német
egységről álmodoztak, az európai hatalmak 1814.
novemberben kezdődő bécsi kongresszusukon - Európa
nemzeti újjárendezésétől tartva - valójában visszatértek
1792 előtti kormányzásukhoz.
1815 márciusában Napóleon visszatérése Elba szigetéről
azonnali cselekvésre késztette a győzteseket. Arthur
Wellington és Blücher egyesült erővel a Waterlood csatában



leverte Napóleont. Az esemény felgyorsította a tárgyalások
menetét. A tanácskozás középpontjában Európa területi
újjárendezése állt, elsősorban Oroszország igénye
Lengyelországra, illetve Szászország annektálásának porosz
követelése. Végül is kompromisszum született: Oroszország
megkapta a Varsói hercegség nagyobb részét, az ún.
kongresszusi Lengyelországot, Poroszország pedig
Szászország északi felét, a Rajna-vidéket, Vesztfáliát, s a
maradék, addig svéd birtok Elő-Pomerániát, valamint
korábbi szerzeményeiből Danzigot, Thornt és Posent. A
szuverenitásukban meghagyott német középállamok is
jelentős területgyarapodást könyvelhettek el. Az új
hannoveri királyság perszonálunióval kötődött Nagy
Britanniához. Ausztriát 1797, illetve 1803-1805-ös
állapotában állították helyre. Kiszorult Belgiumból és a
Felső-Rajna vidékéről. Ezzel lezárult Franciaország és
Ausztria évszázados közvetlen konfrontációja. A Habsburgok
helyére Franciaország rajnai német szomszédjaként és
potenciális fő ellenségeként Poroszország lépett, amely
Aachentől Tilsitig összekapcsolta Nyugat- és Kelet
Németországot. Ausztria Németország keleti perifériájára
szorult és ettől kezdve Dél- és Délkelet-Európa (Olaszország,
Balkán) felé tekintett.
Svájc három új kantont (Wallis, Neuenburg és Genf) és
örökös semlegességi garanciát kapott. Az 1806-ban
feloszlatott Szent Római Birodalom helyére a Német
Szövetség lépett, amelynek szövetségi okmánya az 1815.
június 9-i bécsi szerződés szerves része lett.
A SZENT SZÖVETSÉG ÉS A NÉMET SZÖVETSÉG
A bécsi kongresszuson a nagyhatalmak képviselői
megállapodtak abban, hogy helyreállítják a régi európai
rendet („restauráció”), uralmuk a monarchista elveken
(vagyis Isten kegyelmén, vagy legalábbis a jogosultság
angol mintájú, történelmileg kialakult formáján) nyugszik
(„legitimitás”) és a legitim monarchiák a forradalmi



törekvések elhárítására szövetkeznek („dinasztikus
szolidaritás”).
Metternich (1773-1859) tisztában volt azzal, hogy e
politika ellentmond a korszellemnek; a régi és az új Európa
létrejötte közötti fenyegető káosz azonban lehetőleg
megakadályozandó. Ezért küzdeni kell a nemzetállami
tagolódás, a liberális polgárság emancipációja és politikai
részvétele, valamint a demokratikus elvek érvényesülése
ellen.
Az európai restauráció eszköze az I. Sándor (1801-1825)
orosz cár kezdeményezésére Ausztria, Poroszország és
Oroszország részvételével 1815. szeptember 26-án
megkötött Szent Szövetség lett. A Szövetség nyilatkozata a
három ország monarchiáját „egyazon keresztény nemzet
tagjainak" tekintette, amelyek „egy és ugyanazon család
három ágát kormányozzák”, s egymásnak bármikor
segítséget nyújtanak. Az orosz cár keze nyomát viselő
dokumentum vallásos, érzelmes és határozatlan jellege
miatt Anglia elutasította a szövetséget. Hasonlóképpen
cselekedett Törökország és a pápai állam; Európának
mindazok az államai azonban csatlakoztak a szövetséghez,
ahol a restauráció korszakának keresztény-konzervatív
tendenciái jelentkeztek.
A Szent Szövetség nem felelt meg Metternich európai
egyensúlyra építő reálpolitikai törekvéseinek, sőt,
kifejezetten zavarhatta az érzékeny egyensúlypolitikát, de
alapelvei annyira megegyeztek rendezési elképzeléseivel,
hogy az alapító okmány „az európai restauráció
manifesztumaként” elválaszthatatlanul összefonódott
nevével.
A dokumentum továbbra sem említette „Németországot”,
így nem teljesültek a Napóleon elleni szabadságharcban
küzdő hazafiak új német nemzeti szövetségi állam
létrehozására irányuló óhajai. Helyette 1815. június 8-án a
német királyok, hercegek és városok megbízottai aláírták



laza államszövetségük dokumentumát (Deutsche
Bundesakte). A 35 hercegi államot és négy szabad várost
tömörítő Német Szövetségben Ausztriának és
Poroszországnak csak a korábbi német-római birodalomhoz
tartozó részei vettek részt. A Habsburg-birodalom esetében
így kívül maradt a magyar királyág, illetve a lengyel, a
román, a délszláv és az itáliai területek. Poroszország
esetében pedig Kelet-Poroszország és a lengyel földek.
Anglia és Írország királya Hannover, a dán király, mint
Holstein hercege, a holland király pedig Luxemburg
nagyhercegeként lett a Szövetség tagja. A németországi
rendezés így összefonódott az európai államrendszer
átszervezésével: a nemzeti elv határozott tagadásával, s
azzal a kísérlettel, hogy Németországot nem kompakt
középeurópai hatalomként, hanem mindössze az európai
érdekkiegyenlítés terepének tekintsék.
A Német Szövetség nem rendelkezett közös államfővel
vagy szövetségi végrehajtó hatalommal, törvényhozó
gyűléssel, bíróságokkal vagy közös belső alkotmánnyal. Az
alapító irat mindössze „Németország külső és belső
biztonságának megőrzéséről és az egyes német államok
függetlenségéről és sérthetetlenségéről” intézkedett.
A Szövetség egyedüli szerve a Metternich elnökségével
Frankfurt am Mainban ülésező Szövetségi Gyűlés volt, amely
így osztrák részről ellenőrizhette a Szövetség politikáját. Ezt
azért tartották fontosnak, hogy a Szövetség ne válhasson
meglepetésszerűen Németország nemzetállami
egyesülésének és a nemzeti gondolat újabb
felértékelődésének szervévé, amely veszélyt jelenthet a
soknemzetiségű Ausztria számára.
Stein porosz miniszter az alapító okiratról kifejtette, hogy
„egy ilyen elhibázott alkotmánytól csak nagyon gyenge
befolyás várható Németország szerencséjére nézve”, és
csak „remélni lehet, hogy a despotikus alapelveket,
amelyektől több kabinet még nem tud megszabadulni, a



közvélemény, a sajtószabadság és a példa ereje
fokozatosan szétrombolja”.
A Szövetség dokumentumát az 1820. május 15-i
záródokumentummal egészítették ki és törvénybe iktatták.
Eszerint a Szövetség jelentősége voltaképpen a
külpolitikára, elsősorban a közös védelmi politikára
korlátozódott. Az egyes államok belső fejlődését, néhány
„különleges rendelkezéstől” eltekintve, rájuk bízták;
utóbbiak főként a Szövetségi Gyűlés beavatkozási jogát
rögzítették, de azt a záródokumentumban tovább
korlátozták, s alkalmazását az egyes kormányok
hatáskörébe utalták. Másrészt engedélyezték az egyes
államok alkotmány-kibocsájtását, amelyekben a nép állandó
képviseletét biztosítani lehetett. Ezzel azonban csak néhány
közepes és kisebb állam hercege - közöttük elsőként
Szászország-Weimar-Eisenach nagyhercege - élt.
Poroszország és Ausztria nem követte példáját, ezért az
országban folyamatosan nőtt az elégedetlenség.
A RÉGI REND DIADALA
1815 után a porosz állam ismét abszolutista monarchia
lett, amelynek élén a király állt, akit sem a parlament, sem
az alkotmány nem korlátozott. Hatalmának támasza a szinte
kizárólag a nemességből álló bürokrácia és a hadsereg volt.
Mindez a 18. század óta alig változott. A Hohenzollernek
biztosak voltak katonaságuk lojalitásában, akiket hosszú
ideig csak az országon belül vetettek be, mint például 1844
ben a sziléziai takácsok megmozdulása ellen.
Napóleon elleni harcuk nyomán számos német azt
remélte, hogy uralkodóik beleszólást és
véleményszabadságot engedélyeznek számukra. De 1814
ben azonban csalódniuk kellett: a német fejedelmek a bécsi
kongresszus után minden liberális gondolatot elnyomtak. III.
Frigyes Vilmos Poroszországban olyan rendőri apparátust
épített ki, amely szigorú cenzúrát vezetett be, s
letartóztatásokkal és foglalkozási tilalmakkal büntetett.



Poroszországban 1818-ban betiltották, hogy a királyt a
nagyobb politikai beleszólást sürgető kérvényekkel
zaklassák. A polgárokat ezzel gyakorlatilag kitiltották az
államügyekből. A német fejedelmek 1819-ben tovább
szigorították a cenzúrát, s számtalan embert az állam
ellenségének nyilvánítva letartóztattak. A Napóleon feletti
győzelem után így a német fejedelmek restaurációs
politikája véget vetett minden demokratikus és nemzeti, az
egységes Németországra irányuló reménynek.
Poroszországban és másutt is az emberek visszavonultak a
családi nyugalomba, s a politikai szereplés helyett inkább a
biedermeier korszak otthonosságába menekültek. Maradt a
munka és a család. Az értelmiség és az írók is elfordultak a
kor nagy eseményeitől: politikamentesen csak főszereplőik
személyes életét mutatták be, s idealizálták az egyszerű
házimunkákat, mint például a varrást. Titokban azonban a
porosz elit tagjai is magántársaságokban - például az akkor
elterjedt pipatóriumi összejöveteleken - bírálták a politikai
viszonyokat.
L
ÁZADÁS AZ EGYETEMEKEN
Az egységes német állam meghiúsulása miatti
tiltakozásban az egyetemi ifjúság ragadta magához a
kezdeményezést. A szétaprózott, sokféle diákszervezetben
tömörülő jénai diákok a „Tisztesség, szabadság, haza"
jelszavával 1815-ben Általános Német Diákszervezetet
(Allgemeine Deutsche Burschenschaft) alapítottak. Ebben
vezető szerepet kaptak az 1813-15. évi felszabadító
háborúk egykori önkéntesei, közöttük a francia uralom elleni
tornamozgalom alapítója, Friedrich Ludwig Jahn és Ernst
Moritz Arndt történészprofesszor. A diákszövetség a
Napóleon ellen küzdő lützowi diák-önkéntesek
egyenruhájának fekete-piros-arany színeit választotta.
A diákmozgalom gyorsan terjedt. 1817. október 18-án, a
lipcsei népek csatája negyedik évfordulóján 11 német
egyetem 500 hallgatója érkezett a wartburgi ünnepélyre,



hogy a történelmi helyen a csatára és az 1517. évi
reformációra emlékezve nyilvánosan tüntessen az egységért
és a szabadságért. A diákok egy kisebb csoportja több
reakciósnak tekintett „némettelen írást” és - a hercegi
elnyomás ellen tiltakozva - néhány egyenruhadarabot is
elégetett. Emiatt a porosz és osztrák rendőrség felfigyelt
rájuk, s a porosz hatóságok nyilvántartásba vették az
ünnepély résztvevőit.
1818 októberében Jénában 14 német egyetem képviselői
elfogadták a diák-szövetségek alkotmányát, amelyben
teljesen felszámolták a lokális vonásokat és egységes
német diákság mellett tettek hitet, szimbolikusan
előkészítve a jövendő egységet. A polgárság politikai
ellenzékének magját alkotó diákszervezetek az egyetemi
erkölcs túlnyomórészt protestáns, filozofikus elveit
összekapcsolták az új nemzeti és liberális eszmékkel. Az
első német nemzeti ünnep és programja a mérsékelt
nemzeti liberalizmus és a radikális nemzeti demokrácia
korai pártprogramjai voltak.
A liberális diákmozgalmat és patrióta nézeteit irodalmi
hetilapjában kigúnyoló August von Kotzebue költőt a
diákszövetség egyik tagja 1819 márciusában Mannheimben
meggyilkolta. Mivel korábban orosz szolgálatban állt, és ez
irányú lojalitását továbbra is megőrizte, a diákok a cár
ügynökének tekintették. Metternichnek az akció alkalmat
teremtett az energikus közbelépésre, hogy az állam minden
erejével fellépjen a régóta bizalmatlanul szemlélt nemzeti és
liberális törekvésekkel szemben. 1819 augusztusában az
általa összehívott karlsbadi konferencián - amelyen Ausztria
és Poroszország mellett további nyolc német állam vett
részt - elfogadott határozatot szeptember 20-án a Német
Szövetségben is egyhangúlag elfogadták. A négy szövetségi
törvény az egyetemi, a sajtó, a vizsgálati és ideiglenes
végrehajtási jogokat érintette, amelyekkel a rend és
nyugalom helyreállítására törekedett az egyetemeken. A



Burschenschaftokat betiltották és az egyetemekre állami
megbízottat neveztek ki, aki szigorúan ellenőrizte a tanárok
és a diákok viselkedését. „A közrenddel és nyugalommal
ellenséges beállítottságú, a fennálló állami berendezkedés
alapjait aláásó tanokat” valló tanárokat könyörtelenül
eltávolították állásukból, akiket más szövetségi államban
sem lehetett alkalmazni. Minden újságra, folyóiratra és a 20
ív alatti nyomtatványokra állami cenzúrát vezettek be. A
Szövetség Mainzban rendkívüli központi vizsgálóbizottságot
állított fel a „forradalmi üzelmek és a demagóg kapcsolatok”
vizsgálatára és üldözésére. A végrehajtási rendelet
felhatalmazta a Szövetséget, hogy adott esetben valamely
tagállamban szövetségi végrehajtást gyakorolhasson, ha a
forradalmi fejleményeket a helyi hatóságok nem tudnák
megakadályozni.
A karlsbadi határozatok végrehajtása azonban a Német
Szövetség államaiban rendkívül eltérően történt. Közép- és
Dél-Németországban - ahol 1814 és 1819 között az
alkotmányos monarchia irányában történtek lépések
meglehetősen nagyvonalúan értelmezték azokat.
Ausztriában, de főként Poroszországban azonban a reakció
korszaka kezdődött. A nacionalistákat, szabadelvűeket és
„demagógokat” megfigyelték és üldözték, részben
letartóztatták és elítélték. Főként egyetemi tanárok, írók,
újságírók és diákvezetők estek áldozatul az üldözésnek.
Köztük volt Jahn, Arndt, von Stein, von Gneisenau, a
filozófus Friedrich Schleiermacher. Külföldre kényszerült
Joseph von Görres publicista. Poroszországban még a tornát
is betiltották.
AZ 1830. JÚLIUSI FRANCIA FORRADALOM ÉS
NÉMETORSZÁG
Az európai forradalmak szintén Franciaországból kiinduló
második hulláma új dinamikát kölcsönzött az európai
fejleményeknek, s miként Metternich megállapította, áttörte



„a nehezen kiépített európai gátat”. A liberális és
szabadságpárti erők új ösztönzést kaptak.
A forradalom már augusztusban átterjedt Belgiumra,
amely kivált az Egyesült Németalföldi Királyságból és
független állam lett. Ezután Svájc, szeptemberben a közép
német államok, novemberben Lengyelország következett.
1831 februárjában végül a forradalom elérte a közép
olaszországi államokat.
Németországban a júliusi francia forradalom nyomán
ismét fellendült az egység- és szabadságmozgalom,
amelynek központjai elsősorban a már népképviselettel
rendelkező délnémet államok voltak. A Kurhessen,
Braunschweig, Hannover és Szászország nagyobb
városaiban kitört felkelések és megmozdulások nyomán
ezekben az államokban is elismerték az alkotmányokat.
1832. május 27-én a Neustadt melletti Hambach
kastélyában megrendezett ünnepélyre meghívott két
liberális publicista, August Wirth és Jacob Siebenpfeiffer az
eseményt végül is az első, német földön rendezett radikális
liberális népgyűléssé változtatta. Az akkori viszonyok között
igen jelentősnek számító, 30 ezer fős megmozduláson a
wartburgi ünnepélytől eltérően számos polgár, kézműves és
munkás is részt vett, akiket lenyűgözött a szónokok
retorikája. Ők a közös német hazáról, a szabad és egységes
Németországról beszéltek, amelyet a nép valósít meg, ha a
hercegek nem szállnak le a „fellegekben lévő trónjaikról”. A
szabad, egységes Németország ideiglenes kormányának
megalakítására vonatkozó kezdeményezésüket azonban
elutasították.
Metternich újabb beavatkozására az 1833. április 3-i
„frankfurti diákpuccs” szolgált ürügyül, amikor a
diákszervezet tagjai és néhány polgár megrohanta az
őrtornyot és meghúzta a vészharangot. Metternich ismét a
karlsbadihoz hasonló határozatokat fogadtatott el a Német
Szövetségben. 1836-ban Fritz Reuter mecklenburgi költőt



ítélték börtönbüntetésre. Az alkotmányos, szabad
fejlődésért fellépő liberálisok és a restauráció erőinek
konfliktusát példázta 1837-ben Hannoverben hét göttingeni
egyetemi tanár elbocsátása (közöttük a Grimm-testvéreké
is), akik tiltakoztak a hannoveri alkotmány felfüggesztése
ellen, amelyre korábban felesküdtek. A közvéleményt
élénken foglalkoztató esemény felgyorsította a német
liberalizmus kifejlődését.
A NÉMET LIBERALIZMUS
Németországban az első liberális áramlat a 18. század
utolsó évtizedeiben jelent meg, amikor a hivatalnok
értelmiség és a nemesek egy része is az egyén
autonómiájának és szabadságának felvilágosult
követeléseiből politikai következtetéseket vont le.
Publicisztikájuk és egyleti tevékenységük az oktatás révén
történő emancipációra és össztársadalmi reformokra
irányult. A társadalmilag korlátozott áramlat reményei
szinte kizárólag a hercegek „felvilágosult abszolutizmusán”
alapultak. A néptömegeket a legtöbb korai liberális önálló
cselekvésre alkalmatlannak tekintette. Az 1790-es évek
„német jakobinusai”, például a Georg Foster vezette mainzi
republikánusok ugyan a néptömegekhez való közeledésen
fáradoztak, de kevés sikerrel jártak.
A korai német nacionalizmust és vele a liberális
közvélemény nagy részét alapvetően befolyásolták a francia
forradalom eszméi és annak örökségeként a Napóleon által
Németországban végrehajtott reformintézkedések, még
akkor is, ha 1806 után kényszerűen a francia uralom ellen
fordult és részben visszautasította a francia forradalmi
demokratikus gondolatiságot. „1813 szellemének" hátterét
hadisarc, kereskedelmi hátrányok, annexiók, katonai
megszállások és rekvirálások, valamint szövetségesi
kötelezettségek (részvétel Napóleon 1812-es oroszországi
hadjáratában) alkották. A romantikus-nacionalista,
politikailag kellőképpen nem pontosított



szabadságköveteléseket felsőbbségellenes felhangok
szőtték át.
A tanult polgárság fiatalabb generációja a „német
felemelkedésben” a liberális és az össznémet-nemzeti elem
együttesével számolt. Azt remélte, hogy fennmarad a
hercegeknek és a nemeseknek a polgársággal és a
néptömegekkel a franciaellenes függetlenségi háborúban
létrejött szövetsége, s lehetőség nyílik Németország
nemzeti- szabadságpárti elveken történő politikai
újjászervezésére. A Német Szövetség azonban még
csírájában sem teljesítette ezeket az elvárásokat.
A 19. század első felében a liberális irányzat fő
képviselőivé a tudományos foglalkozásúak (jogászok,
professzorok, magas rangú közigazgatási tisztviselők),
valamint növekvő számban a szabadfoglalkozásúak váltak.
Dominanciájuk elsősorban a „tanult” tisztviselők társadalmi
politikai szerepével függött össze, amelyet az új humanista
oktatási reform szilárdított meg. A liberalizmus bázisa
azonban kiterjedt a vagyontalan alsó rétegek és a
nemesség konzervatív többsége közötti széles szociális
területre, sőt ipari munkások is politikai képviseletüket
látták benne. Súlypontja ugyan a városokban alakult ki, de
nagyszámú paraszt és földbirtokos is támogatta őket. 1830
után a tőkés vállalkozók politikai képviselete nagyobb
méretekben Szászország mellett a Rajna-vidéken jelent
meg, ahol nagyiparosok, bankárok, kereskedők és részben
újságírók egy rendkívül gyakorlatias, magabiztos és
Poroszországban a politikai ellenzéket vezető liberalizmus
képviselőiként léptek fel.
A regionálisan erősen differenciálódott német liberalizmus
elhatárolódott a baloldaltól és a francia forradalom 1789
utáni időszakos radikalizációja miatt bizalmatlanul
viszonyult a tömegekhez. A „köztársaság” legtöbbjük
számára az „alsóbb osztályok” uralmával volt egyenlő.
Politikai céljai a jogegyenlőség követelésére, s 1848-1849-et



kivéve többnyire az adófizetésre épülő, korlátozott választói
jogosultságra korlátozódtak. Optimizmust sugallva a
lakosság többségének felvilágosításával igyekeztek azokat
polgárrá változtatni; plebejusellenes tartalma kezdettől
fogva érzékelhető volt.
A német liberalizmus már a Napóleon elleni felszabadító
háborúk óta két ideológiai irányzatra oszlott. A francia
felvilágosodás és politikai gondolkodás hatása alatt álló,
szigorúan az észre hivatkozó és a parlament jogaira figyelő,
Carl von Rottek körüli csoport befolyása a korábbi Rajnai
Szövetség államaiban és a Rajna bal partján, az egykor
Franciaországhoz tartozó területekre terjed ki. Itt ugyanis
megmaradtak a francia jogintézmények, illetve az 1815
utáni alkotmányos törvénykezésben különbözőképpen
érvényesültek a polgári-liberális elvek, amelyek
befolyásolták a politikai-elméleti gondolkodást is.
A második csoport részben a rendi-liberális
hagyományokra hivatkozott, s elsősorban Württembergben
és Schleswig-Holsteinben szerzett befolyást. Az állam
„szerves”, történelmileg kialakult jellegét hangsúlyozta,
amelyhez pozitívan közeledett. Az irányzat vitathatatlan
befolyást gyakorolt a németországi liberális mozgalomra. A
„történelmi iskola” legjelentősebb képviselője az angol
alkotmányosság elveit már 1815-ben klasszikusan elemző
Friedrich Cristoph Dahlmann jogtörténész volt. Az „észjog”
és a „szerves” elmélet keveréke a korai liberális badeni Carl
Theodor Welcker nézeteiben jelentkezett.
Az első alkotmányok 1818-1820 között elsősorban Dél
Németországban születtek meg, s 1830 körül a Német
Szövetség más államai is követték példájukat. Poroszország
és Ausztria e lépést csak 1848-1850-ben, illetve 1867-ben
tette meg. A korai német alkotmányosság formális
rendelkezéseiben, de gyakorlatában is messze elmaradt a
liberális elképzelésektől. A „monarchista elv” a kizárólag
hercegi végrehajtó hatalom túlsúlyát biztosította a még



többnyire fél-rendi kritériumok alapján szerveződött
második kamara felett. Az első kamarában a születés, a
hivatal vagy a kinevezés révén elsősorban a főnemesség
tagjai foglaltak helyet. A liberálisok elismerték a kormány és
a parlament, valamint a parlament első és második
kamarájának hatalom-megoszlását - a törvényhozásban
mindhárom intézmény részt vett -, sőt, mindez államjogi
elveik magját alkotta.
Az 1830-1833 közötti években a legtöbb német államban
spontán módon jelentkeztek a polgári reform- és
alkotmányos követelések. Liberális és nemzeti
tömegmozgalom azonban csak az 1840-es években indult,
amikor a polgári, és mind nagyobb számban kispolgári
rétegek a nyilvános tüntetések politikailag átláthatatlan új,
sokrétű formáit (tudományos kongresszusok, dal- és
tornaünnepélyek) alakították ki. A Német Szövetség
különböző részein élő liberálisok a személyes kapcsolatok
szétszakíthatatlan hálóját hozták létre. A régiókat átfogó
kommunikáció bővülése az össznémet szintű politikai akciók
folyamatosságával járt. Ehhez nemcsak a rajnai övezet
elcsatolása elleni mozgalom és a porosz trónon történő
változás miatt kiéleződött politikai légkör, hanem hosszú
távú össztársadalmi változások: a közlekedés kezdődő
gépesítése, a rohamosan terjedő olvasás, valamint a könyv
és folyóirat-előállítás bővülése is hozzájárult.
A főleg a diákmozgalmakból táplálkozó, részben
intellektuális, részben populista radikalizmus világnézetileg
többnyire szintén az észjogi liberalizmus bázisán állt, de
messzebb menő következtetéseket vont le. Korlátlan
népszuverenitást követelt és a „szociális kérdés”
rendezésekor nem riadt vissza a demokratikusnak tekintett
állam beavatkozásától. A baloldali liberalizmus és a
demokrácia közötti képlékeny határokhoz hasonlóan alakult
a polgári demokrácia balszárnya, valamint a korai
szocializmus és kommunizmus közötti érintkezés is. A



radikalizmust aktívan támogatta a szabadfoglalkozású
értelmiség egy része, különösen azonban a kézműves
legények legmozgékonyabb társadalmi csoportja. Az
irányzat már 1848 előtt új muníciót kapott a német
államrendszer válságának kiéleződésével, valamint a
paraszti és kézműves lakosság nagy részének
elszegényedésével, elsősorban Badenben. Itt 1847 őszén
nyílt szakításra került sor a kormánnyal együttműködni
hajlandó mérsékelt liberálisok és a radikálisok között. A két
nagy antifeudális irányzat 1848-1849 előtt programjában is
elkülönült egymástól.
Németország az 1848 előtti időszakban átmeneti
társadalom vonásait mutatta az agrár- és ipari kapitalizmus
irányában. Mivel e folyamatok regionálisan rendkívül
eltérően zajlottak le, a liberálisok társadalmi- és
gazdaságpolitikai felfogásai is környezetük hatásait
tükrözték. Túlnyomórészt délnyugati német liberális
társadalmi koncepciók alakultak ki, amelyeket találóan
„egyszerű piacgazdaságnak” vagy a „közép-egzisztenciák
osztálynélküli polgári társadalmának” neveztek.
A NÉMET ROMANTIKA
A romantika német ága világnézeti és szociális válasz volt
a 18. század eredményeire. Amikor a franciák az Ész
istennőjét ültették oltárra, Németországban misztikus
vallásfilozófia terjedt el; az irodalomban és a költészetben
megkezdődött a menekülés a rideg észtől a vallásos és
misztikus élmények felé. Schiller, akit ugyan haladó
szelleméért a konvent francia állampolgársággal tüntetett
ki, az 1793-as események feletti rémületében nemcsak a
Teliben, hanem a Harang című nagy költeményében is
kifejezte irtózását a forradalomtól. A következő évek csak
fokozták a szellemi zűrzavart. Az angol ipari forradalommal
járó kezdeti nehézségek (munkanélküliség, géprombolás,
bércsökkenés) tovább növelték a zavarodottságot.
Megkezdődött a nyomortól és a forradalomtól való



menekülés, a szellemi kivándorlás a mesébe, a csodába, a
múltba, a középkor ragyogó díszletei közé, a vallás, a
feudalizmus világába vagy az egzotikus Keletre. A
menekülés másik fajtája a világfájdalmas lelkek menekülése
volt mindenfajta emberi közösségtől, társadalomtól és
morális kötöttségtől.
A hullámzó, féktelen romantika a 18-19. század fordulóján
a nyugodt, kiegyensúlyozott klasszicizmussal való tudatos
szembefordulásban vált harci kiáltássá. A napóleoni hódítás
nyomán egyik eleme a nacionalizmus lett, és a múlt
szervesen összekapcsolódott a középkor kultuszával.
Nemcsak aktuális harci dalok, hanem történeti regények és
drámák születtek. Irodalmi szempontból felszabadította a
nyelvet, a stílust és a szókincset, zenei hatásokat keresett
és ért el. Új műfajok és tudományágak egész sorát (folklór,
összehasonlító nyelvészet) teremtette meg, a műfordítással
pedig - Johann Gottfried Herder (1744-1803) népdalai,
Schlegel Shakespeare-je - új utakat nyitott meg a költészet
és a dráma előtt.
Távoli világok és a lélek mélységei lettek témái, jóllehet
kevés befejezett remeket alkotott. A romantika az 1830-as
francia forradalommal kezdődő második szakaszában nagy
fordulatot tett s eszközeivel a szociális haladást szolgálta.
A romantikus korszak német földön is a népköltészet
melegágya lett. A német népmeséket a Grimm-testvérek
gyűjtötték össze. Az első ismert német népdalgyűjteményt
Achim von Arnim és Clemens Brentano állította össze. A
német romantika legkifejezőbb költője a katolikus
miszticizmusba vesző Novalis (Friedrich von Hardenberg)
lett. A misztikus ballada Gottfried August Bürger nevéhez
fűződik: Lenore a visszatért halott vőlegény története.
Goethe a romantikához csak egyetlen regényében, a
Vonzások és választásokban jutott közel, amelyben a
szerelmi erkölcs romantikus zűrzavara az élettan titokzatos
jelenségeivel kapcsolódott össze. Jellegzetesen romantikus



író Ernst Theodor Wilhelm Hoffmann, akinek regényeiben és
novelláiban az emberek természetesen sétálnak át a
valóságból a képzelet világába. A német romantikus dráma
legnagyobb költője a tragikus sorsú Heinrich Kleist; a
Hermann csatája című drámájában germán-római köntösben
igyekszik feltámasztani a német önérzetet Napóleonnal
szemben.
A maguk idejében azonban nem Goethe, Schiller és Kleist
uralta a német színpadot, hanem regényes lovagdrámák,
véres középkori történetek, könnyfakasztó „érzékeny
játékok” és felszínes, álerkölcsös vígjátékok, közöttük
August Friedrich Kotzebue, aki több mint 200 szórakoztató
drámájával a magyar szerzőkre is hatással volt.
AZ EGYSÉG- ÉS SZABADSÁGMOZGALOM, A NEMZETI
KÉRDÉS
A német egység kérdései alapvetően az Ausztriával együtt
megvalósítandó nagynémet megoldás, illetve az Ausztria
nélküli kis-német egység alternatívái körül forogtak. Ausztria
nem vett részt az 1833-1834-ben Németország nagy részein
kiépülő vámhatárokban, s Metternich alatt politikailag is
megmerevedett Németország többi részeihez képest.
Poroszországban IV. Frigyes Vilmos (1840-1861)
bizonytalan politikai taktikázása miatt az egység- és
szabadságmozgalom fokozatosan tért hódított. A
keresztény-konzervatív gondolkodású és az Isten
kegyeiméből való kormányzáshoz ragaszkodó király ugyanis
1848-ig nem tudta eldönteni, hogy Poroszországban is
engedélyezze-e alkotmány bevezetését.
Az 1840-es évek elején a nemzeti kérdés is mind
sürgetőbbé vált. Amikor 1840 őszén egy közel-keleti válság
európai háborúval fenyegetett és Franciaország a Rajna bal
partjának elcsatolási követelésével lépett fel, a német
nemzeti érzés újra fellángolt. 1841 augusztusában írta
Hoffman von Fallersleben breslaui irodalomtanár az akkor
még Angliához tartozó Helgoland szigetén a



Deutschlandlied-et, amelyben a németek „testvéri”
együttműködését sürgette, hogy leküzdjék a megosztást, és
az elnyomást. A dal gyorsan ismertté vált Németországban,
különösen azután, hogy szövegét összekapcsolták Joseph
Haydn zenéjével. (A dal 1922-ben Friedrich Ebert birodalmi
elnök rendeletével a németek himnusza lett).
F
RIEDRICH LIST ÉS A NÉMET VÁMSZÖVETSÉG
A gazdasági egység hiánya megakadályozta a Német
Szövetség államait abban, hogy a kontinentális zárlat
feloldása (1815) után egységes védővámokkal vessenek
gátat a dömpingáron kínált angol áruknak. Az első lépést
1818 májusában Poroszország tette meg, amikor új, belső
vámtörvényével egységes vám- és kereskedelmi területté
nyilvánította a széttagolt és enklávéktól átszőtt országot.
Kifelé azonban továbbra is fenntartotta a vámhatárokat, s
az idegen árukat megvámolták.
A porosz példa nyomán a Németország belső vámjainak
megszüntetését sürgető német kereskedők és gyárosok
érdekeinek képviseletét a tragikus sorsú Friedrich List
(1789-1846) tübingeni közgazdászprofesszor karolta fel.
1819-ben névtelenül megjelent Levelek Németország
gazdasági állapotáról című munkájában határozottan kiállt a
szabad kereskedelem akkor forradalmi gondolata mellett. A
Német Kereskedelmi- és Iparegyesület alapítójaként (1819)
Metternichhez intézett beadványában Németország belső
vámjainak megszüntetését követelte, amely Ausztria
elutasító magatartása miatt ekkor még eredménytelen
maradt. Emellett „képzési vámokkal” a német ipar idegen
termékek elleni védelmét javasolta. Jelmondata: „az összes
német nép közötti szabad kapcsolat nélkül nincs független
Németország”. Főművével, a magyarul is megjelent A
politikai gazdaságtan nemzeti rendszere (1841) való
megismerkedésnek nagy szerepe volt Kossuth Lajos
gazdasági nézeteinek megváltozásában. Mellesleg ő Listtől
vette át a Védegylet gondolatát. List nézetei ütköztek a



porosz szándékokkal, amelyek a nagy, egységes német
gazdasági térséget porosz vezetéssel képzelték el. A szabad
kereskedelem követelése miatt előbb a Német Szövetség
rendszerét veszélyeztető radikálisnak bélyegezték, amikor
pedig württembergi képviselőként demokratikus
közigazgatási reformokat sürgetett és emiatt bírálta a
kormányt, 1824-ben letartóztatták, s csak kivándorlási
ígérete után engedték szabadon az Egyesült Államokba.
1832-ben lipcsei amerikai konzulként tért vissza, s ebben a
pozíciójában küzdött a vámegységért, a szabad
kereskedelemért és az össznémet vasúthálózat kiépítéséért.
Ennek magját a Lipcse-Drezda vonal képezte (1837-1839).
1833 márciusában Poroszország és Hessen-Darmstadt,
valamint Bajorország és Württemberg megalakította a
Német Vámszövetséget (Deutscher Zollverein), amely
újévkor lépett életbe. 1834-ben a Turingiaí Államok és
Szászország, Baden 1835-ben, Nassau 1836-ban
csatlakozott. Ausztria kívül maradt a Poroszország vezette
szervezeten, amely azt nemcsak a gazdasági, hanem a
politikai egyesítés eszközének is tekintette.
Az 1848-1849-ES FORRADALOM
Az 1848. februári francia forradalom márciusban
Poroszországra is átterjedt. Berlinben a felkelők és katonák
március 18-i utcai harcában több mint 400 ember halt meg.
A berlini Alexanderplatzon vívott 14 órás barikádharc után a
porosz király kapitulált, s visszarendelte csapatait.
Megígérte liberális kormány felállítását, amnesztiát az
összes politikai fogolynak, s Poroszország feloldódását
Németországban. IV. Frigyes Vilmos bejelentette, hogy
április 2-ára összehívta az egyesült Landtagot és kiállt a
poroszországi és németországi alkotmányozás gondolata
mellett. Március 22-én a népképviseletről és a polgári
jogokról kiadott proklamációja pedig Poroszország liberális,
alkotmányos állammá alakításának ígéretét tartalmazta.



A közepes nagyságú államok hercegei nem tanúsítottak
ellenállást, sőt a liberális és nemzeti ellenzék politikusait
bevonták a kormányokba („márciusi miniszterek”), hogy
elkerüljék monarchista uralmuk teljes összeomlását. De nem
tudták megakadályozni, hogy a Heidelbergben március
elején összegyűlt ellenzéki vezetők a frankfurti „elő
parlament” (Vorparlament) összehívásáról határozzanak.
A forradalom Bécset is elérte, ahol a soknemzetiségű
Ausztria és az olasz tartományok autonómia törekvései a
Habsburg-birodalom felbomlásával fenyegettek. Ezért sok
függött a berlini eseményektől, ahol március 18-án
népfelkelés tört ki. Ugyanezen a napon IV. Frigyes Vilmos
bejelentette, hogy április 2-ára összehívta az egyesült
Landtagot és kiállt a poroszországi és németországi
alkotmányozás gondolata mellett. Március 22-én a
népképviseletről és a polgári jogokról kiadott proklamációja
pedig Poroszország liberális, alkotmányos állammá
alakításának ígéretét tartalmazta.
Március 31-én a frankfurti ún. „elő-parlamentben”
Poroszország, Bajorország, Württemberg, Baden, Hessen,
Nassau és Frankfurt 51 ellenzéki politikusa kezdte meg
tanácskozását. Az első ülésen a Badenból érkezett Gustav
von Struve a monarchia megszüntetését és az észak
amerikai szabad államok mintájára szerveződő, föderatív
szövetségi alkotmányozást, továbbá az „elő-parlament”
összes lehetőségének kihasználását, a parlamentarizálódási
folyamat teljes lezárását és az események ellenőrzését
sürgette. Beadványát a küldöttek többsége azonban
túlságosan radikálisnak találta, mert elképzeléseik még
távol álltak a köztársaság létrehozásától. A hercegek
várható ellenállása miatt és az esetleges forradalmasodást
elkerülendő, az egységet és a szabadságot inkább az angol
mintájú alkotmányozással - tárgyalásos úton,
kompromisszumokkal és reformokkal - vélték elérhetőnek.
Az „elő-parlament” elhatározta az alkotmányozó



nemzetgyűlés összehívását, de a német alkotmány
részleteivel kapcsolatban - Struve követeléseivel ellentétben
- nem foglalt állást. Rögzítette, hogy a nemzetgyűlésbe
Schleswig, valamint Kelet- és Nyugat-Poroszország
küldötteit is meg kell hívni, s ezen országokat
haladéktalanul fel kell venni a Német Szövetségbe.
Struve ezután visszatért Badenbe, ahol megkísérelte,
hogy a köztársaságot fegyveres úton vívja ki, majd
kiterjessze egész Németországra. A svájci Német légió
támogatásával küzdő köztársasági önkénteseket azonban
április 20-án a badeni kormánycsapatok leverték. Struve és
hívei Svájcba menekültek.
1848. május 18-án az alkotmányozó gyűlés képviselői a
frankfurti Paulskirchében (Szent Pál-templomban)
megkezdték a tanácskozást. Elnökké a hesseni liberális
„márciusi minisztert” és a Burschenschaft tagját, Heinrich
von Gagernt választották. A zömmel a polgárság tanult és
tulajdonos rétegeiből származó 585 küldött rendkívül eltérő
nézeteket, irányzatokat, lakossági rétegeket és politikai
meggyőződést képviselt. Többnyire egyéni véleményt
hangoztattak, s nem valamely politikai vagy gazdasági
csoportosulás küldöttjeként érkeztek Frankfurtba. Csak a
tárgyalások menetében alakultak ki lassan közös
vélemények és célok. A küldöttek „klubokba” szerveződve
éttermekben és fogadókban találkoztak. A klubokat nem
politikai színezetük, hanem találkozóhelyük szerint nevezték
el. Kezdetben négy klub alakult: a baloldali köztársasági
irányzat, székhelyük a Német Ház (Deutsches Haus) volt, a
liberális alkotmányozó balközép a Württembergi Udvarban
(Württemberger Hof) találkozott, a jobbközép konzervatív
alkotmányozói a Kaszinóban, a konzervatív jobboldal pedig
a Kőházban ülésezett; később híveik és székhelyük is
gyakorta változott.
A Paulskirchében folyó munkát kívülről fenyegette
veszély, mert a nemzeti egység - különösen Schleswig



felvétele a Német Szövetségbe - nemzetközi bonyodalmakat
váltott ki. Amikor 1848 januárjában Dánia megkísérelte
Schleswiget bekebelezni államszövetségébe, a Német
Szövetség felhatalmazta tagjait - elsősorban Poroszországot
- a Dánia elleni katonai lépésre. Ennek sikere ellenére az
1848. augusztus 26-i malmöi fegyverszünet semmiféle
megoldást nem jelentett a forradalmasodott Schleswigben
és a vele unióban lévő, Németországhoz tartozó Holstein és
az ott élő németek számára. Poroszország visszariadt a
határozott fellépéstől, mert Anglia és Oroszország ellenezte
a keleti-tengeri kijáratok porosz ellenőrzését. Ráadásul
Franciaország és Svédország is Dániát támogatta; e lépés
mögött a német egység- törekvésekkel szembeni
különösen a szomszéd államok rovására történő hatalmi
terjeszkedés miatti - fenntartások húzódtak meg.
A schleswig-holsteini konfliktus kimenetele rombolta a
forradalom tekintélyét, sőt megosztotta irányzatait, amikor
a radikálisok megrohanták a Paulskirchét és két jobboldali
képviselőt meggyilkoltak. Az országban radikális felkelések
söpörtek végig; Badenben pedig Struve szeptemberben
újabb kísérletet tett a köztársaság létrehozására.
A baloldal már korán élesen bírálta a nemzetgyűlés
tevékenységét. A badeni köztársasági felkelések egyik
vezetője, Friedrich Hecker röplapjában már áprilisban
cselekvésre, s nem tárgyalásra szólított fel. A forradalom
négy hónapjának csalódásait tette közzé Ferdinand
Freiligrath A halottak az élőkhöz című költeményében,
amely a Karl Marx által szerkesztett kölni Neue Rheinische
Zeitungban jelent meg.
A külpolitikai válság és a radikálisokkal folytatott vita
miatt a „német birodalmi alaptörvény tervezetéről” folyó
tárgyalások csak 1848. október közepén kezdődhettek meg.
A téli hónapok vitáinak középpontjában az osztrák-orosz
probléma, az egység nagynemet és kis-német híveinek
nézetei álltak. A kis-németek csak 1849 márciusában



kerültek többségbe, s a nemzetgyűlés Schwarzenberg
osztrák miniszterelnök tiltakozása ellenére az örökös porosz
császárságra szavazott.
A nemzetgyűlés 1849. március 27-én fogadta el a
birodalmi alkotmányt, amely főleg a külpolitika, a hadsereg,
a törvényhozás és a gazdaság területén erős, egységes
hatalommal rendelkező császárságot irányzott elő. A
császárnak csupán felfüggesztő hatályú vétójogot
engedélyeztek; a Birodalmi Gyűlés (Reichstag) határozatait
ugyan a birodalmi kormánynak jóvá kellett hagynia, de ha a
Reichstag három egymást követő rendes ülésszakán
ugyanazt a határozatot változatlanul elfogadta, akkor is
törvényerőre emelkedett, ha nem kapta meg a kormány
jóváhagyását. A kétkamarás Reichstag a német államok
képviselőit tömörítő államok kamarájából (Staatenhaus) és
az általános, titkos választójog alapján választott Népi
Kamarából (Volkshaus) állt, amelyet a császár
feloszlathatott.
Az 1791. évi francia alkotmány példája nyomán először
rögzítette a polgári jogokat: a személyi szabadságot, a
törvény előtti egyenlőséget, a jogbiztonságot, valamint a
lelkiismereti és véleményszabadságot. (Ezeket az 1919. évi
weimari alkotmány, illetve az NSZK 1949. évi alaptörvénye
is átvette). 1849. március 28-án a nemzetgyűlés 290
szavazattal 240 tartózkodás mellett IV. Frigyes Vilmos
porosz királyt német császárrá választotta.
Időközben Poroszországban a király ismét megszilárdította
1848 márciusában megrendült hatalmát. A június közepén
lezajlott újabb berlini megmozdulások láttán a polgárság a
nyugalom és biztonság garanciáit a királytól várta. Pozícióját
az év végére annyira megszilárdította, hogy novemberben
elrendelte a csapatok visszatérését laktanyáikba, amelyet
márciusban el kellett hagyniuk. A május 22-étől ülésező
porosz nemzetgyűlés üléseit pedig - anarchista veszélyre
hivatkozva - a Brandenburgba történő áthelyezéssel



felfüggesztette. Amikor a határozatot az alkotmányozó klub
„államcsínynek” minősítette és ellenállás alakult ki vele
szemben, november 12-én kivételes állapotot rendelt el
Berlinben. A porosz kormány a nyugtalanságot nemcsak a
hadsereggel és a rendőrséggel, hanem politikai eszközökkel
is igyekezett leszerelni. 1848. december 6-án királyi
rendelettel alkotmányt hirdetett ki, amely taktikus módon a
feloszlatás alatt lévő nemzetgyűlés tervezeteire épült.
Jóllehet a porosz alkotmány nem érte el a későbbi birodalmi
alkotmány parlamenti-demokratikus szintjét, Poroszország
szemszögéből mégis haladást jelentett. A „poroszok jogait”
az alapjogok katalógusában rögzítették. Kétkamarás
törvényhozást vezettek be, a népképviselőket általános,
titkos és egyenlő választójog alapján választották, a bírói
hatalmat törvényileg korlátozták, az állami pénzügyeket a
népképviselet ellenőrzése alá helyezték, amely elfogadta a
költségvetést. Poroszország dekrétummal alkotmányos
monarchia lett.
De a gyenge és ingadozó király rövidesen módosította az
alkotmányt, amelyet túlságosan liberálisnak tartott. 1849
májusában az általános választójogot rendeleti úton a
közvetettségen és egyenlőtlenségen alapuló
háromosztályos választójoggal váltotta fel. (Ez a rendszer a
választókat közvetlen adóik alapján három osztályba
sorolta. Minden osztály az összes adó bevételének
egyharmadát fizette; a kisszámú, legtöbb adót fizetők (150
ezer) tehát ugyanannyi képviselőt választottak, mint a
nagyszámú középrétegek (400 ezer) és a keveset, vagy
egyáltalán nem adózók nagy tömege (2,6 millió). A
háromosztályos választójog évtizedekig az alkotmányharcok
és a demokratikus erők küzdelmének középpontjában állt, s
csak az 1918. novemberi forradalom számolta fel.)
A porosz király 1849. április 3-án a nemzetgyűlés
delegációja előtt udvariasan visszautasította a császári
koronát. Magánleveleiben lépését azzal indokolta, hogy



ehhez nem érez elég erőt magában, különösen nem az
ország egyharmadának (Ausztria) elvesztése árán; a korona
Ferenc József császárt illeti. Ezzel lezárult az egységes
Németország parlamenti monarchikus alkotmányos állammá
alakításának frankfurti kezdeményezése. Az erős és
hatalmas Poroszország elutasítása miatt a birodalmi
alkotmány nem léphetett életbe, jóllehet Németország 28
kisebb állama 1849. április 14-én elfogadta azt, s a
nemzetgyűlés május 4-én felszólította a kormányokat a
birodalmi alkotmány elismerésére és érvényesítésére. A
porosz államminisztérium május 7-i rendelete
végérvényesen elutasította a frankfurti határozatokat, s az
alkotmány önálló erőszakos életbe léptetése esetén a
törvény teljes szigorát helyezte kilátásba. Poroszország
május 14-én visszahívta nemzetgyűlési képviselőit
Frankfurtból, mások is kiábrándultan hazautaztak vagy
kormányaik visszahívták őket. A tömeges kilépések miatt a
nemzetgyűlés május 26-án még egyszer a néphez fordult,
hogy megmagyarázza: megmaradt száz tagjával is
határozatképes. A frankfurti rendőri feloszlatást elkerülendő
a csonka parlament május 31-én a württembergi kormány
előzetes megkérdezése nélkül Stuttgartba helyezte át
székhelyét. A württembergi kormány ugyan barátian
viszonyult a Paulskirche törekvéseihez, de az elszigetelt,
megosztott és összetört nemzetgyűlés sikerében már nem
reménykedhetett. Ezért a többi államtól - s főként az erős
Poroszországtól - való elszigetelődését elkerülendő június
17-én belügyminisztere kiutasította a nemzetgyűlést
Württembergből.
Ezzel végleg lezárult a reményteljes kísérlet. Májusban
Drezdában ugyan még felkeléssel igyekeztek kikényszeríteni
a birodalmi alkotmány bevezetését és a népszuverenitás
elismerését. A megmozdulást porosz csapatok segítségével,
véres barikádharcokban leverték. Hasonló sorsra jutott a
badeni és a bajor Pfalzban lezajlott megmozdulás, ahol 1849



júniusában ideiglenes kormány is alakult. A német
liberálisok és demokraták veresége évtizedekre
visszavetette az alkotmányozást és a politikai pártok
kialakulását.
AZ IPAROSÍTÁS HATÁSA
A polgári korszak, amely megszabadította az embereket a
középkor és a koraújkor szűk vallási kötelékeitől, nemcsak a
felvilágosodással kezdődött szellemi, hanem mélyreható
gazdasági változás eredménye is volt. A növekvő iparosodás
mélyen behatolt a mindennapokba, az emberek
életkörülményeibe és felébresztette a szabadság, a
függetlenség, az egyéni és kollektív jogbiztonság új tudatát,
amely egyúttal a kialakuló tőkés társadalmi rendszer újszerű
gazdasági működésének feltétele is volt. A társadalmi és
politikai átalakulást nehezen elviselhető emberi nyomorúság
kísérte. A kora kapitalista társadalom évtizedekig küzdött az
átalakulás problémáival.
A Ruhr-vidéken, Berlinben és Sziléziában a tömegtermelés
centrumai alakultak ki, és Poroszország néhány éven belül a
szegény agrárországból modern gazdasági nagyhatalommá
vált. A vállalkozók - közöttük Alfred Krupp, aki apjától egy
kis acélöntődét vett át, amelyből világkonszernt fejlesztett
ki - a szénben gazdag Ruhr-vidékből a legjelentősebb porosz
ipari területet hozták létre. A városok lakosságának
létszáma a tizennégyszeresére nőtt.
Poroszország iparosodását főleg a vasútépítés hajtotta
előre, amelynek mozdonyait August Borsig berlini üzeme
állította elő. 1841-ben megépítette első mozdonyát, 1854
ben az ötszázadikat, s négy év múlva az ezrediket. Az éles
angol konkurenciával szemben a Borsig-művek Nagy
Britannián kívül a legnagyobb gyártóvá váltak.
Az ipari forradalommal egy új szociális osztály jött létre: a
rövidesen milliókat számláló proletariátus, akik a gyárakban
és bányákban a legkeményebb munkakörülmények között
dolgoztak. Gyakorta 17 órás műszakokban, betegség-,



baleset- és öregkori biztosítás nélkül dolgoztak, s bérük alig
érte el a létminimumot. Mégis csak ritkán került sor
sztrájkra; erős munkásmozgalom Poroszországban csak az
1860-as évek közepétől alakult ki.
A 18. század második felében Anglia ipari felfedezéseivel
(gőzgép, szövőgép, mechanikus szövőszék, a vasgyártás
hengerelési eljárása) jelentős technikai előnyre tett szert a
kontinens országaival szemben. Műszaki előnye
megőrzéséért megtiltotta a gépek kivitelét és büntette a
mechanikusok kivándorlását. Az állami tilalom ellenére
kerülőutakon és csempészhajókon azonban nemcsak az új
találmányok műszaki rajzai, hanem gépek és műszaki
személyzet is érkezett a nyugat-európai országokba. A
kontinensen rövidesen saját erőből is megkezdődött a gépek
gyártása és továbbfejlesztése.
Az első gőzgépet Poroszországban már 1783-ban üzembe
helyezték, míg azonban Angliában már 1819-ben 5 ezer
gőzgép működött, Poroszországban 1840-ben csak 634
gőzgép üzemelt.
A feudális agrárstruktúra és a belső vámhatárok miatt az
„iparosítás” Németországban ténylegesen csak 19. század
közepén kezdődött. Kibontakozása nemcsak a műszaki
újdonságoktól és azok szisztematikus alkalmazásától,
hanem a lakosság létszámának gyors növekedésétől, a
mezőgazdaság fejlődésétől, amely munkaerőt szabadított
fel az ipar számára, a közlekedési hálózat kiépítésétől,
valamint a politikai döntéstől is függött. Ez utóbbi azt
célozta, hogy a német államok közötti termékcserét a
vámsorompók leépítésével könnyítsék meg.
A mezőgazdaságban az agrárstruktúrát érintő változások
mellett a növénytermesztés és az állattenyésztés is
fejlődött. A középkor háromnyomásos gazdálkodási
módszerének helyébe a vetésforgó lépett, amely lehetővé
tette a földek folyamatos használatát. Az 1840-es évektől az
ásványi eredetű trágyázással jelentősen növelték a



terméshozamot. Miközben 1800-ban még négy paraszt
látott el egy fogyasztót, 1900-ban egy paraszt már négy
fogyasztót szolgált ki. Az élelmezési helyzet, a gyógyítás és
a higiénia javulása alapvetően hozzájárult a lakosság
létszámának növekedéséhez. Németország lakóinak száma
az 1816. évi 24,8 millióról 1871-re 40,9, 1900-ra pedig 56
millióra nőtt.
Az 1850-es évektől kibontakozó ipari fejlődést főleg a
vasútépítés és a vele összefüggő termelés határozta meg.
1850-1870 között a textilágazat gazdasági részesedése
jelentősen visszaszorult, jóllehet relatíve még mindig a
legtöbb munkást foglalkoztatta (1850-ben 1,6 milliót, 1875
ben 2 milliót). A második helyre a fémipari üzemek
zárkóztak fel (1850-ben 333 ezer, 1875-ben 751 ezer
foglalkoztatott), kiszorítva az élelmiszeripart.
Poroszországban a gépgyártásban és a finommechanikai
cikkek termelésében az üzemek gyári méreteket értek el,
munkásaik és alkalmazottaik száma megháromszorozódott
(1848-ban 19, 1861-ben 56), miközben a szövődök
átlagosan 44-45, a ruházati üzemek pedig 24-25 főt
alkalmaztak. Ugyanakkor a kőszéntermelés ötszörösére, a
nyersvasgyártás pedig hatszorosára nőtt.
A német államok intenzív iparosodása jelentős regionális
eltéréseket mutatott. Elsőként a szász királyság iparosodott.
Ennek legfőbb jellemzője a lakosság létszámának és az ipari
foglalkoztatottak arányának rendkívül gyors növekedése
(1871-ben a foglalkoztatottak 49,4 százaléka az iparban
dolgozott). A gépgyártás már 1830 táján kibontakozott,
amely az 1840-es években fellendülő vasútépítés fontos
feltétele lett. A gyáripar bővüléséhez nélkülözhetetlen,
fentről indított reformokra (a közigazgatás
bürokratizálódása, a római jog szerinti tulajdonviszonyok
bevezetése, a kézműipar céhes kötöttségeinek
megszüntetése, az agrárviszonyok átalakítása) viszonylag
későn, az 1830 őszi forradalmi események során került sor.



A VASÚTÉPÍTÉS FORRADALMA
Az „emberiség vas háziállata” a vasút, első hat
kilométeres szakaszát 1835-ben adták át Nürnberg és Fürth
között. A negyvenes évektől a vasútépítés üteme
felgyorsult, s Németország 1865-ben 14 ezer 169 km, 1875
ben 27 ezer 930 km, 1895-ben pedig már 46 ezer 560 km
vasúthálózattal rendelkezett. A sugár- és hálóalakzatban
kiépített vonalak elsősorban a gazdasági és a politikai
központokat kötötték össze. Össznémet szervezeti
kiépülésük pedig gyorsan növelte a szállítási teljesítményt.
A vasút katonai jelentőségét korán felismerték. A porosz
és badeni vezérkarok már az 1848-1849-es harcok idején
felhasználták csapatok és utánpótlás szállítására. Az 1866
os és 1870-1871-es háborúban a katonai felvonulás és a
további csapatmozgások már teljesen a vasúti szállításokra
épültek. Így a vasút nemcsak rendkívüli termelőerőként,
hanem destruktív erőként is hatott.
Németországban a tőkés gyáripar fő növekedési
szakaszában a vasútépítés a nyersvas termelés
egynegyedét kötötte le. Az ötvenes évek első felében a
vasúti sínek és a gördülőanyag gyártására alakult
vállalkozásoknak sikerült az angol konkurenciát
kiszorítaniuk, ami kihatott a nehézipar, mindenekelőtt a
széntermelés fejlődésére is. A vasúti kocsik és mozdonyok
gyártása a negyvenes évek közepén néhány éven belül
szinte a legfontosabb termelési ágazattá vált, de ezt sem
kerülték el a hetvenes évek elejének cégalapítási csődjei.
Erre a sorsra jutott „a vasút királyának” tekintett Bethel
Henry Strousberg is, aki fővállalkozóként komplett
vasútvonalakat kínált. Poroszországban és Hannoverben a
sorozatgyártásra és tömegtermelésre berendezett
rendszerével több mint ezer kilométer vasútvonalat épített
ki, de túlterhelte magát megrendelésekkel.
A nehézipari és gépgyártási vállalkozásoktól eltérően a
vasútépítés és a vasúttársaságok kezdettől fogva szinte



kizárólag részvénytársasági bázison szerveződtek.
Poroszországban és Szászországban vegyes rendszerben
működtek egymás mellett a magán és állami vasutak.
Badenben, Württembergben és Bajorországban szinte
kizárólag csak állami vasutak léteztek. Poroszországban
csak 1879 után, a bismarcki védővám- és liberális-ellenes
fordulattal összefüggésben államosították - elsősorban
felvásárlás révén - a vasutakat, amelyeknek szervezete
mindinkább katonai jelleget öltött.
A vasútépítések gyorsan és rendkívüli mértékben
megváltoztatták a vidéket, vele az emberek életét és
közlekedési szokásait, sőt a városi életet és annak
vonzáskörzeteit: A vasút az utazási lehetőségek bővülésével
hozzájárult a szociális nivellálódáshoz, de az utasok és a
várakozók három, illetve négy osztályba sorolásával
továbbra is fenntartotta a rendi- és osztálykülönbségeket. A
közlekedést a gőzhajózás terjedése is fejlesztette.
A MUNKÁSMOZGALOM KEZDETEI
A Vámszövetség közvetlenül szolgálta a német gazdaság
fejlődését, amely az iparosítással megkezdte az Angliával és
Franciaországgal szembeni hátrányának ledolgozását. A
haladás fájdalmas árnyoldala volt a mind kiterjedtebb
társadalmi gyökértelenség, a gyári gyermekmunka
alkalmazása, a bérmunkából élők tömeges nyomora és
emberhez méltatlan lakásviszonyai a gyorsan növekvő
városokban. A tőkés gazdasági rendszer és liberális
polgárságbeli képviselői sokáig vagy képtelenek, vagy nem
voltak hajlandók e negatív szociális jelenségek enyhítésére.
A tőkés rendszer változásához és emberibbé válásához a
munkásmozgalom fellendülésére volt szükség.
A munkásérdekek képviseletére már 1848 előtt alakultak
szerény szervezettségi fokon álló munkásegyesületek. A
politikai egyesületek alakításának tilalma miatt a politikai
munkásmozgalom eszméi és gondolatai kerülőutakon,
külföldről érkeztek vissza Németországba: az 1834-ben



Bernben megalakult Ifjú Németország, illetve a Párizsban
létrejött Számkivetettek Szövetségén keresztül. Ebből 1837
ben kivált az Igazak Szövetsége, amely Párizsból
folyamatosan a szabadabb légkörű Londonba helyezte át
tevékenységét. Itt kapcsolatba kerültek Marx-szál (1818
1883) és Friedrich Engels-szel (1820-1895) és 1847. júniusi
kongresszusán Kommunisták Szövetségévé alakultak. Marx
és Engels 1847-48 fordulóján írták meg a korai
munkásmozgalom legjelentősebb dokumentumát, a
programot, ideológiát és felhívást egyaránt tartalmazó
Kommunista Kiáltványt. A Kiáltvány több korábbi
munkájukon alapult, amelyet Németországban nem
publikálhattak.
Az 1848. márciusi forradalom kezdetekor visszatértek
Németországba, ahol Marx átvette a liberális szellemű Neue
Rheinische Zeitung főszerkesztését, de a napi politikába
nem kapcsolódtak be. Nem támogatták hívük, Stephan Born
kezdeményezését sem, aki 1848. augusztus 23-án általános
német munkáskongresszust hívott össze Berlinben, amelyen
megalakította az Általános Német Munkás-Testvériesülést,
az első német politikai munkásszervezetet. Lipcsei központi
bizottsága 170 helyi egyesületet és körzeti szervezetet
egyesített. Born a munkások helyzetén igyekezett enyhíteni
s a fennálló társadalmi rendszeren belüli változásokra
törekedett. Ezzel a német munkásmozgalom reformista
szárnyának korai képviselője lett. Hívei kézműves legények,
képzett gyári munkások, sőt mesterek voltak, akik egymást
„úrnak" szólították, önbecsülésük szerint a polgársághoz
tartoztak, s társadalmi elismerésre törekedtek. Ezért nem
sok közös vonás kötötte össze őket a külföldön vándorló
kézműves legényekkel, akik szabadon, függetlenül és
bizonytalanul kószálva a forradalomról és a
kommunizmusról álmodoztak. Born hívei biztos szervezeti
bázison, az adott viszonyok alapján küzdöttek politikai és
társadalmi követeléseikért.



Az 1848-1849-es forradalom meghiúsulásával
Németország politikai munkásmozgalma is megtört. Born
szervezetét 1854-ben szövetségi törvénnyel betiltották s
csak a politikamentes és vallási jellegű munkásegyesületek
folytathatták tevékenységüket. Marxot kiutasították
Németországból és ismét Londonba költözött, hogy ott
folytassa tudományos tevékenységét.
A németországi munkásszervezetek lehetséges formáiról
folytatott vitákból alakult ki 1853-1863 között Hermann
Schulze-Delitzsch (1808-1883) nagy befolyást szerzett
kezdeményezése. A szűk középréteg megvédését a
terebélyesedő nagyipartól a kézművesek és kereskedők
államtól független, liberális elveken nyugvó, önsegélyes
társulások szövetkezeti szerveződésében látta. Elképzelése
a középrétegek körében sikert aratott: a kézművesek és
kiskereskedők a hitelszövetkezetektől kapott kölcsönökből
modernizálták üzemeiket és vállalkozásaikat, s így
védekeztek az ipari konkurencia ellen. A gyári munkások
problémáját - bár Schulze-Delitzsch nekik is megígérte
azonban a szövetkezeti szerveződés nem oldotta meg.
Ferdinand Lassalle (1825-1864), a Kommunisták
Szövetségének tagja elutasította a Schulze-Delitzsch által
javasolt munkástársulásokat. 1863. februári
programtervezetében elméleti álláspontja Thomas Malthus
népesedési törvényére támaszkodott, amely szerint a
munkabér csak átmenetileg térhet el a létminimumtól, mivel
a munkásság létszáma mértani haladvány formájában
növekszik. Ha a munkabér a létminimum fölé emelkedik, és
az élelmiszerek mennyisége viszont csak számtani
haladvány formájában, ezért a megnövekedett munkaerő
kínálat ismét a létminimum alá nyomja a bért
(„vasbértörvény”). Rögzített tagdíjfizetésen nyugvó német
munkáspárt alakítását, újságok és röplapok kiadását,
munkásagitációt, államsegélyes egyesüléseket, s az



általános választójogért folyó harcot sürgette a parlamenti
többség megszerzése érdekében.
Ezeken az elveken alakult meg Lipcsében 1863. május 23
án az Általános Német Munkásegylet (Allgemeiner
Deutscher Arbeiterverein - ADAV). Célja „békés és legális
úton, a nyilvános meggyőzés révén az általános, egyenlő és
közvetlen választójog helyreállításáért működni”. Lassalle
ugyan a német munkásság vezére lett, a várt szervezeti
siker azonban elmaradt: három hónappal a megalakulás
után a szervezetnek kb. ezer tagja, s 1864 nyarán - Lassalle
halálakor - is csak 4600 tagja volt. Ebben közrejátszhatott
Lassalle elképzelése is, miszerint a fő ellenség nem a porosz
felsőbbségi állam, hanem a liberális polgárság, amely
szerinte 1848-ban meghiúsította a forradalmat. E
polgárságot kétoldali mozgalommal, a munkásmozgalommal
és állami eszközökkel kell felőrölni, hogy teljesüljenek a
munkásság igényei. A kis-német egység híve volt és abban
reménykedett, hogy az állam majd köszönetet mond neki és
a munkásmozgalomnak, s kölcsönökkel támogatja a munkás
termelőszövetkezetek kiépülését.
Nézeteivel szemben Marx és Engels a polgárságot
szándékozott támogatni addig, ameddig a reakció ellen
harcol; ők sohasem vezették a munkásosztályt a reakció
oldalára, hogy különböző megfontolásokból közösen
kijátsszák a liberalizmust és a polgárságot.
Wilhelm Liebknecht (1826-1900) és August Bebel (1840
1913) is tévesnek tartották Lassalle stratégiáját és
szövetségi politikáját. Tőle eltérően a liberálisokkal való
szövetséget keresték, hogy közös frontot hozzanak létre a
porosz állam ellen. Poroszország túlsúlyától tartva a
nagynémet egység mellett kötelezték el magukat és sokat
reméltek a Dél-Németország liberálisaival való
poroszellenes együttműködéstől.
Lassalle az egyik, Bebel és Liebknecht a másik oldalon
Marx-szal és Engels-szel ellentétben - reformok (az állam



demokratizálódása, a parlamenti többség megszerzése,
népi felvilágosító munka) révén igyekeztek politikai és
gazdasági céljaikat megvalósítani. Utóbbiak 1869
augusztusában Eisenachban megalakították a második
német politikai munkásszervezetet, a Szociáldemokrata
Munkáspártot (Die Sozialdemokratische Arbeiterpartei).
Marx és Engels továbbra sem tudtak meghatározó befolyást
gyakorolni a német munkásmozgalomra. Marx ugyan az
1864-ben Londonban megalakult Nemzetközi
Munkásszövetség (I. Internacionálé) németországi titkára
volt, akkortájt azonban sem ő, sem írásai nem befolyásolták
alapvetően az eseményeket. A proletárforradalom eszméje
a legtöbb német munkásnak még igen távolinak tűnt, s
figyelmüket mindennapi gondok kötötték le.



OTTO VON BISMARCK, A KONZERVATÍV
FORRADALMÁR
(1815-1898)
Több mint egy negyedszázadig uralta a politikai színpadot,
előbb Poroszországban, majd később egész
Németországban. A 25 államot intrikákkal és három
háborúval egységes nemzetté alakította: 1871-ben létrejött
a Német Birodalom. Élére Porosz-ország királya, I. Vilmos
került, aki a császári címet is viselte. De az új nagyhatalom
igazi uralkodója a kancellár, maga Bismarck volt.
A POROSZ ALKOTMÁNYKONFLIKTUS
Az 1848-1849-es forradalom bukása után a porosz politika
egy évtizedig nem előre, hanem visszafelé tekintett. IV.
Frigyes Vilmos (1840-1861) vezetésével a reakció éveiben a
forradalmi eszmék visszaszorításán és vívmányai
felszámolásán fáradozott. Bevezették a háromosztályos
választójogot, a parlament első kamaráját felsőházzá
alakították át; szocialista és szociáldemokrata képviselőket
börtönöztek be, újságokat, könyveket tiltottak be. Az Otto
von Manteuffel vezette rendőrminisztérium hatékonyan
védelmezte a nemesség és a földbirtokosok érdekeit.
Az ország külpolitikájában is több bizonytalanság
mutatkozott. A krími háború éveiben Kelet és Nyugat között
ingadozott, s ezzel önmagát semlegesítette az európai
hatalmak között. Mindez a Nyugat lenézését és Oroszország
bizalmatlanságát váltotta ki és súlyos ellentéteket szült; az
ötvenes években e hatalmak attól tartottak, hogy
Poroszország továbbviszi a nemzeti lendületet.
1858-ban IV. Frigyes Vilmos betegsége miatt a
régensséget a konzervatív- monarchista, katonai
mentalitású 61 éves testvérének, Vilmosnak adta át. A
várakozásokkal ellentétben azonban uralkodása alatt „új



korszak” köszöntött be Poroszországban. Fokozatosan
megszüntették a sajtó és a közvélemény gúzsba kötését.
Ausztriának az olasz háborúban elszenvedett 1859. évi
veresége után pedig új erőre kapott a német egyesítés kis
német megoldása.
De Vilmos nézeteiben és tetteiben egyaránt
ellentmondásos személyiségnek bizonyult. Jóindulatú és
toleráns magatartása ellenére katonai kategóriákban
gondolkodott; az 1861-ben I. Vilmos néven királlyá (1861
1888) koronázott „kartácsherceg” rövidesen megrettent
saját intézkedéseitől, s az 1848-as forradalom
megismétlődésétől tartott. A hadseregreform ügye
megmutatta, meddig hajlandó a liberálisoknak engedni.
Vilmos tisztában volt azzal, hogy Németország nemzeti
egységét nem lehet fegyveres harc nélkül megvalósítani. Ha
nem növeli Poroszország katonai erejét, akkor az ország
pozícióit is veszélyezteti. 1860. februári törvényjavaslata
ezért kilátásba helyezte a reguláris haderők
megkétszerezését, a szolgálati idő két évről háromra
emelését és a népfelkelő jellegű Landwehr önállóságának
csökkentését, amelynek katonai ütőerejét a szakértők
kétségbe vonták. Mindenekelőtt a katonai kiadások
növelését tervezte, mivel a megelőző években a pénzügyi
nehézségek miatt csak a hadkötelesek kétharmadát hívták
be.
Az országgyűlés liberális többségű képviselőháza
alapvetően nem ellenezte a hadseregreformot és a katonai
kiadások növelését. De határozottan attól tartott, hogy a
katonai szolgálati idő növelése és a Landwehr súlyának
csökkentése restaurációs fordulatot rejt magában, s a
katonai rendszer 1814-1815-ben bevezetett liberális
vonásainak felszámolásával fenyeget.
A törvényjavaslatot a kormány a rendkívül sok módosító
indítvány miatt végül is visszavonta. Közvetlen
konfrontációra ekkor még nem került sor, sőt a Landtag



hozzájárult a haderő létszámának növeléséhez, amelyhez 9
millió tallért szavazott meg. Rövidesen mégis nyílt konfliktus
tört ki, s a liberális képviselők új, javított haderőreform
programot sürgettek és 1862-ben megtagadták további
pénzeszközök folyósítását a királynak. Ő erre feloszlatta a
kamarát és 1862 májusára új választásokat írt ki. Ebből a
liberálisok - I. Vilmos várakozásával ellentétben
megerősödve kerültek ki. Ezután eredeti követeléseiket
kiterjesztették az államigazgatás valamennyi területére.
A porosz monarchia léte veszélybe került. I. Vilmos nem
látott kiutat és a lemondás gondolata foglalkoztatta.
Hadügyminisztere, Albrecht von Roon (1803-1879) gróf
azonban kitartásra buzdította és Otto von Bismarck
miniszterelnöki kinevezését javasolta. Bismarck elfogadta az
ajánlatot, s kinevezése után egy héttel, 1862. szeptember
30-án a ház költségvetési bizottságában tartott
programbeszédében kifejtette: „Poroszországnak
egyesítenie és tartalékolnia kell erejét a kedvező pillanatra,
amelyet már néhányszor elmulasztott; Poroszországnak a
bécsi szerződés szerinti határai alkalmatlanok az
egészséges állami létre; a kor nagy kérdéseit nem
beszédekkel és többségi határozatokkal döntik el - ez volt
1848 és 1849 nagy hibája -, hanem vassal és vérrel."
A Bismarck által kifelé meghirdetett hatalmi demonstráció
rövidesen az országon belül is érvényesült. A későbbiekben
költségvetés nélkül kormányzott, korlátozta a sajtót ha
intézkedéseit bírálta, s rendszabályokkal fenyegetett meg
liberális tisztviselőket, akik gáncsolták politikáját. Amikor
1863 januárjában az egyik képviselő mindezeket a királynak
címezve a parlamentben szóvá tette, Bismarck a korona és
a parlament konfliktusában „alkotmányos hézaggal”
indokolta lépését, amely szerinte a kormánynak nemcsak
lehetővé teszi, hanem egyenesen ajánlja is, hogy az állam
cselekvőképességének megőrzése érdekében a parlament
által jóvá nem hagyott költségvetés esetében is növelje az



adókat. A „joghézag-elmélet” alkotmányjogilag aligha volt
tartható. Kormányával mégis erre támaszkodott, mert csak
egy forradalom vagy a király téríthette volna el szándékától,
de ilyen veszélyek nem fenyegették.
Mivel Bismarck az alkotmány kérdésében végül is
mégsem tudta eldönteni a küzdelmet a maga javára,
külpolitikai sikerekre volt szüksége. Poroszországot és
Ausztriát habozás nélkül, következetesen belevitte a
Dániával 1848 óta állandósult konfliktusba, amely a
liberálisok nemzetállami koncepciójának is alapját alkotta.
Dánia a londoni jegyzőkönyv megsértésével 1863-ban
annektálta Schleswiget, de az 1864. évi porosz-osztrák-dán
háborúban vereséget szenvedett. Ez rákényszerítette, hogy
lemondjon Schleswigről, Holsteinről és Lauenburgról. Az
1865. évi gasteini szerződésben Ausztria és Poroszország
elosztotta e területek igazgatását; Ausztria megkapta a tőle
távoli Holstein közigazgatási jogát, míg Poroszország
megszerezte Lauenburg hercegséget és Schleswig
igazgatását, valamint a kieli kikötő felügyeletét és a
holsteini területen áthaladó, az Északi- és Keleti-tengert
összekötő csatorna építési jogát.
Mivel meghiúsult Ausztria terve, hogy a terület közös
birtoklási és közigazgatási jogát sziléziai részek fejében
elcseréljék, arra törekedett, hogy Schleswig-Holsteint új
középállamként felvegyék a Német Szövetségbe. A
javaslattal a többi német közép- és kis állam is egyetértett,
Poroszország azonban elutasította, ezért mindkét oldalon
megkezdődött a háború diplomáciai előkészítése. Bismarck
1866. április 8-án szövetséget kötött az Olasz Királysággal,
amely az ország egyesítése érdekében az Ausztria által uralt
Velence visszaadását követelte. A nemzeti és liberális
mozgalom mozgósításával párhuzamosan 1866. április 9-én
a Bundestagban Bismarck ismét előállt az Ausztria számára
elfogadhatatlan és a kis-német megoldáshoz vezető
javaslattal, hogy a Szövetségi Gyűlést az általános és



egyenlő választások alapján összeülő parlamenttel váltsák
fel. Ausztria válaszul a Német Szövetség döntését sürgette
Schleswig és Holstein ügyében, ami porosz felfogás szerint
viszont megsértette a gasteini szerződést.
A háborús előkészületekben különös szerepet játszott III.
Napóleon, aki mindkét féllel tárgyalt, s a francia
semlegesség fejében bizonyos határ kiigazításokat, sőt
területeket kért. Miközben Bismarck húzta az időt,
Franciaország és Ausztria titkos egyezményt kötött, amely
osztrák győzelem esetén területváltozásokat helyezett
kilátásba Franciaország javára. Bismarck csapatokat
vezényelt az Ausztria által megszállt és igazgatott
Holsteinbe. Ausztria viszont a szövetségi hadsereg
nemporosz csapatainak mozgósítását kérte. Az indítvánnyal
a szövetségi államok többsége egyetértett, közöttük
Bajorország, Württemberg, Hannover és Szászország. Erre
Bismarck a Német Szövetséget feloszlatottnak nyilvánította,
sőt az Ausztria elleni fő felvonulási terület biztosítására, a
szövetségi hadsereget kikapcsolandó, csapatai bevonultak
Hannoverbe és Szászországba.
A porosz-osztrák háború csak néhány hétig tartott. A
szövetségi csapatokat már június végén leverték. A modern
fegyverekkel felszerelt és a legújabb technikai vívmányokat
(vasút, telegráf) felvonultató porosz, és az elavult
szervezettségű és fegyverzetű osztrák fő erők összecsapása
1866. július 3-án a csehországi Königgrätz és Sadowa között
egyértelmű porosz győzelemmel zárult. Bismarck a hadjárat
gyors befejezésére, a béke nemzetközi biztosítására,
Ausztriával gyors és korrekt békekötésre (Prága) törekedett,
mert Ausztriára nagyhatalomként és szövetségi partnerként
továbbra is számított.
Bismarck azonnal kihasználta az alkalmat az alkotmány
konfliktus gyors befejezésére. Az egy hónappal a königgrätzi
csata után összeülő Landtagnak a király a „legutóbbi
események" alapján megegyezést kínált, amelyben



alkotmányos államiságot ígért és átértékelte Bismarck
„joghézag-elméletét”. Kérte a parlamentet, hogy az 1862
1865-ös évek költségvetését az ún. felhatalmazási
törvényben (indemnitás) utólag hagyja jóvá. Ezzel
megerősítette a parlament költségvetési jogát.
A kormány által beterjesztett indemnitási törvényjavaslat
vitájában Bismarck nem említette saját hibáit; az erő
pozíciójából feledést, bocsánatot és békét kínált. Abból
indult ki, hogy a haza a küszöbönálló feladatok miatt belső
békére szorul és a képviselők időközben belátták, hogy „a
királyi kormány nem is áll olyan távol azoktól a feladatoktól,
amelyekre az Önök többsége is törekszik” A képviselők
hangulatváltozását a „bravo” kiáltások jelezték.
1866. szeptember 3-án a képviselőház 230 szavazattal 76
ellenében megszavazta a kormány indemnitási
törvényjavaslatát, amely rövidesen törvényerőre
emelkedett. Utólagosan négy rövid cikkelyben jóváhagyták
a kormányt felmentő 1862-1865. évi költségvetést, s
elfogadták az 1866. évit, amelyet majd 1867 során
nyújtanak be. Ezzel lezárult a porosz belpolitikát éveken
keresztül megterhelő alkotmánykonfliktus a korona, a
kormány és a parlament között.
Franciaország Poroszország ígérete fejében, hogy nem lépi
át a Majna vonalát, elfogadta a közép-európai változásokat.
A königgrätzi gyors katonai döntés keresztülhúzta a
hadviselő felek közötti közvetítés francia tervét és
meghiúsította a francia területszerzési reményeket.
Kiábrándultságuk ezért tovább élezte a franciaporosz
ellentétet és visszavágás követelését Sadowáért.
Az ÉSZAK-NÉMET SZÖVETSÉG ÉS A FRANCIA-POROSZ HÁBORÚ
Bismarck gondolatai elsősorban Poroszország sorsa körül
forogtak, de reálpolitikus lévén, pontosan érzékelte az
európai nemzetállami fejlődés kényszerét, amelynek
elmulasztása nemcsak a német, hanem a porosz hatalmi
pozíciót is veszélyeztetné. Már korán arra a meggyőződésre



jutott, hogy a két németországi nagyhatalom, Ausztria és
Poroszország között harcra kerül sor az egyesítés ügyében.
Számolt ugyan a porosz-osztrák dualizmus lehetőségével
(miként erre még az 1865. évi gasteini szerződésben is
kísérletet tett), a német kérdés békés megoldásával, de e
konstrukciót már az 1850-es évektől nem tartotta
valószínűnek. 1866-ig Ausztriával szembeni politikája ezért
több vágányon haladt, s eközben taktikai szempontok
vezették.
1866 áprilisában a Német Szövetség reformjára tett
javaslatai Ausztria háború nélküli kapitulációjával lettek
volna egyenértékűek. Elutasításuk miatt a fegyveres út
elkerülhetetlen volt, miként Königgrätz után Ausztria
leválasztása is Németországról. Erről már az 1866.
augusztus 23-i prágai békeszerződés 4. cikkelye
rendelkezett, amely kimondta: „Őfelsége Ausztria császára
elismeri az eddigi Német Szövetségfelbomlását és
hozzájárul Németország újjáalakításához az osztrák császári
állam részvétele nélkül". Ugyanitt elismerte Poroszország
államalakítási igényét a Majna vonalától északra a
megalakítandó Észak-német Szövetségben, illetve e
szövetség „nemzeti kapcsolatát” a délnémet államokkal,
amellyel Ausztria hozzájárult Észak- és Dél-Németország
nélküle megvalósuló nemzeti egyesítéséhez.
A szerződésbe Franciaország követelésére bekerült a
délnémet államok „nemzetközileg független léte”. III.
Napóleon (1808-1873) ugyanis Dél-Németország
önállóságának megőrzésére törekedett, amellyel a német
nemzeti állam létrejöttét igyekezett megakadályozni.
Poroszország győzelme a németországi hegemóniáért folyó
harcban ugyanis nemcsak Ausztria, hanem egyúttal a
francia diplomácia veresége is volt. Külpolitikai kudarcai (a
lengyel kérdésben, Észak-Amerikában és Mexicóban) után
legalább Németország egyesítésének megakadályozásával
igyekezett sikert felmutatni. Bismarck tisztában volt azzal,



hogy Észak- és Dél-Németország azonnali egyesítését
Franciaország nem fogadná el harc nélkül, de erre 1866-67
ben még nem volt felkészülve.
A porosz-osztrák („német”) háború következtében a Majna
vonalától északra 22, önállóságukban még meghagyott
közép és kisebb állam szövetségével létrejött az Észak
német Szövetség (Norddeutscher Bund). Ausztria észak
németországi szövetségeseivel azonban Bismarck jóval
keményebben bánt el. Annektálta Hannovert, Kurhessent,
Nassaut és Frankfurt am Maint; Szászországot érintetlenül
hagyta, mert Franciaország és Ausztria egyaránt
ragaszkodott hozzá. Ezzel a Maas és a Memel folyók között
zárt porosz államterület jött létre.
Az Észak-német Szövetség közbülső állomást jelentett a
német egyesítés folyamatában, amelyet az európai
hatalmak - elsősorban Franciaország - még éppen
elfogadtak. A Szövetség 415 ezer km2-nyi területén 30
millió lakos élt és egyértelműen Poroszország hegemóniája
érvényesült. A porosz király a Szövetség örökös elnöke lett.
Mellette állt a szövetségi államok képviselőiből álló
Szövetségi Tanács (Bundesrat), amelyben a Szövetség
elnöke által kinevezett kancellár elnökölt. A kancellár
Bismarck porosz miniszterelnök lett. A Bundesrat a
Szövetség tényleges kormányszerveként funkcionált, s 43
tagjából 17 küldöttel Poroszország elsőbbséget élvezett, de
nem volt többsége. A törvényhozásban a Bundesrat mellett
az általános, egyenlő és közvetett választásokon alapuló
Birodalmi Gyűlés (Reichstag) is részt vett. A szabad
választásokon alapuló népképviselet régi liberális
törekvéseinek megvalósításával Bismarck sok, korábbi
ellenzéki liberálist megnyert magának.
Hosszú tárgyalások és részben éles viták után 1867.
április 17-én elfogadták az Észak-német Szövetség
alkotmányát, amely július 1-jén lépett életbe. A föderalista
(Bundesrat) és liberális elemekkel (Reichstag, szabad,



általános választójog) Bismarck vonzóvá tette a belépést a
dél-német államok számára és Németország közvéleményét
is megnyerte a német egyesítés „felülről” végrehajtandó
útjának.
Napóleonnak tett ígérete ellenére - miszerint egyesítési
törekvéseivel megáll a Majna vonalánál - a dél-német
államokkal titkos véd- és dacszövetséget kötött, amely a
Franciaországgal való katonai összecsapás esetén a
délnémet csapatokat a porosz király parancsnoksága alá
rendelték. Németország gazdasági összefogását a Német
Vámszövetség reformja és a vámparlament felállítása
szolgálta.
Franciaország azonban presztízssikerre vágyott:
bejelentette vásárlási igényét a Német Szövetség egykori
erődítményére, Luxemburgra, ahol még porosz csapatok
állomásoztak. Javaslatával nem Poroszországhoz, hanem
Hollandiához fordult, amely perszonálunióban állt a
luxemburgi nagyhercegséggel. Napóleon a diplomáciai siker
érdekében az akciót előzetes, hivatalos porosz
jóváhagyáshoz kötötte. Bismarck nem kívánt Luxemburg
miatt preventív háborúba bonyolódni Franciaországgal;
helyette elfogadta Anglia közvetítését, Luxemburg pedig
semleges lett. A francia politika az ügyet súlyos vereségként
élte meg, s az országban nőtt a Németországgal szembeni
háborús hangulat. Bismarck nem zárta ki a háborút, azt
azonban mindinkább halogatta és III. Napóleon
autoritásának hanyatlásában reménykedett, amely végül a
német egységnek is kedvezne a Franciaországgal való
összeütközés nélkül.
Ebből a megközelítésből értékelendő a spanyol
trónutódlás körül 1868-1870-ben kialakult diplomáciai
válság is. 1868-ban a Bourbonok uralmát megdöntő
forradalom után a madridi ideiglenes kormány Hohenzollern
Lipót porosz főherceget, az egyik portugál hercegnő férjét, I.
Vilmos király távoli rokonát hívta meg a trónra.



Franciaországra való tekintettel Bismarck kezdetben
ellenezte a jelölést, de Napóleon 1870. májusi választási
sikere után mégis támogatta a lépést. 1870. július 2-án
bejelentették, hogy Lipót herceg elfogadja a spanyol
koronát. A heves francia tiltakozásra azonban Lipót herceg I.
Vilmossal egyetértésben visszavonta jelölését. Bismarck a
hír hallatán - miként később a Gondolatok és
visszaemlékezések (Gedanken und Erinnerungen) című
önéletrajzi írásában elmondta —, azonnal a lemondásra
gondolt.
Franciaország azonban nem elégedett meg Lipót
jelölésének visszavonásával, hanem Benedetti berlini
francia nagykövet révén a Bad Emsben pihenő porosz
királytól ezen túlmenően is garanciát követelt arról, hogy a
jövőben sem támogatja a Hohenzollernek jelölését a spanyol
trónra. I. Vilmos udvariasan, de határozottan elutasította a
javaslatot és Benedetti további fogadásától is elzárkózott.
Az ügyről feljegyzést készített Heinrich Abeken, a Külügyi
Hivatal őt elkísérő titkos tanácsosa számára, aki a híressé
vált emsi táviratot 1870. július 13-án röviddel 16 óra előtt
küldte el, amelyet Bismarck a Helmuth von Moltke (1800
1891) vezérkari főnök és von Roon hadügyminiszter
társaságában kapott kézhez. A katonai készültség
állapotáról feltett kérdéseire Moltke azt válaszolta, hogy
nem várható számukra előny a háború elhalasztásától.
Ezután Bismarck az emsi távirat tartalmát változatlanul
hagyva egy formailag rövidített, ezért kiélezettebb, a
kapcsolatokat mintegy lezáró jellegű változatot készített,
amelyet eljuttatott a sajtónak és a német külképviseletek
révén az európai kormányoknak.
A francia kormány úgy érezte, hogy kimerítették a
tárgyalási lehetőségeket, ráadásul türelmük végére értek.
Az évek óta tartó megalázás és állandó visszavonulás után
csak a háborúba menekülés maradt számára. Július 19-én a
francia kormány hadat üzent Poroszországnak. A közös



nemzeti sors érzése a háborúban patriotizmusba csapott át.
A délnémet államok Poroszország oldalára álltak.
Bismarcknak sikerült a nemzeti mozgalmat egyesítési tervei
szolgálatába állítania. Oroszország Ausztria-Magyarország
határán sorakoztatta fel csapatait, hogy visszatartsa
Ausztriát a Franciaország oldalán való beavatkozástól és
egyidejűleg a jóindulatú semlegesség ezen formájával
mondott köszönetet az 1863. január 22-i lengyel felkelés
leverésekor nyújtott porosz támogatásért.
A BIRODALOMALAPÍTÁS
(VERSAILLES, 1871. JANUÁR 18.)
A Párizstól délnyugatra fekvő városka, Versailles 1870
októberétől a Frigyes trónörökös (1831-1888) vezette III.
porosz hadsereg főhadiszállásának adott otthont.
Franciaország az 1870 júliusában kezdődött, s a
Poroszország vezette koalíciós német államok elleni
háborúban a teljes katonai összeomlás szélén állt. Az Achille
Bazaine (1811-1888) és Edme Mac-Mahon (1808-1893)
tábornok vezette fő erőiket a metzi erődben és Sedannál a
német csapatok bekerítették és már másnap kapitulációra
kényszerítették. Ennek során III. Napóleon is fogságba esett.
Őt előbb Kassel mellé vitték, ahonnét 1871 márciusában
angliai száműzetésbe vonult. Rendszere összeomlott; 1870.
szeptember 2-án Sedannál a francia hadsereg letette a
fegyvert, szeptember 4-én pedig Franciaországban
kikiáltották a köztársaságot. Az új kormány folytatta a
harcot az előrenyomuló német csapatokkal szemben, de a
háború menetét nem tudta megfordítani. A francia fővárost
a német csapatok két héttel a sedani ütközet után
bekerítették. Metz védőserege októberben, a szeptember
óta ostromlott Párizs pedig 1871. január 28-án kapitulált.
1871. január 18-án a versailles-i kastély tükörtermében a
porosz királyt német császárrá koronázták. Az eseményt és
a helyszínt nyilvánvaló sértésnek szánták a német egységet
makacsul akadályozó Franciaországnak. Bismarck már az



első győzelmek után egyenként tárgyalt a délnémet
államokkal az egyesítésről, s főként Bajorországnak tett
messzemenő engedményeket. A Versailles-ben jelenlévő
német hercegek előtt Bismarck felolvasta a német néphez
intézett felhívást, amelyben a 74. életévében lévő I. Vilmos
porosz király elfogadta a német császári koronát. Vilmos
nem akart császár lenni, s úgy vélte, hogy Poroszország
jobban megőrizhetné korábbi pozícióját és nagyságát, mint
egy sok tekintetben kényes helyzetben lévő birodalom
tényleges vezető állama.
Anton von Werner festő monumentális festményen
örökítette meg az eseményt. A kép plasztikusan adja vissza
a birodalomalapítás körülményeit. A császári proklamáción
szinte kizárólag csak katonák, többnyire magas rangú
tisztek láthatók. A jelenlévő német hercegek, vagy
képviselőjük valamennyien egyenruhában jelentek meg. Így
a császári kinevezés katonai jellege határozta meg a
birodalom alapítását, mint a győztes katonai akció
eredményét.
Az esemény alapvetően felsőbbségi jelleget kapott:
eszerint a birodalmat a fejedelmi méltóságok alapították. A
középpontban a porosz miniszterelnök, Bismarck robusztus
alakja áll, aki egy évtizeddel korábban megrendszabályozta
az ellenszegülő porosz tartományi gyűlést, s most ő kiáltotta
ki a császárt. A fejedelmek és tábornokok gyülekezetében
az Észak-német Szövetség Reichstag-küldöttsége nem
jelenik meg a képen. Az esemény így a népképviselet és a
nép részvétele nélkül zajlott le.
A NÉMET BIRODALOM ALKOTMÁNYA
(1871. ÁPRILIS 16.)
A Német Birodalom a versailles-i császári proklamációval
még korántsem alkotott „kész” politikai és gazdasági
egységet. Az új állami fedél 25 szövetségi államot
egyesített, amelyhez még a győztes háború nyomán a
francia államból kiváló „Elzász-Lotaringia birodalmi



tartomány” társult. Ezek a szövetségi államok területük,
lakossági létszámuk és gazdasági súlyuk tekintetében
rendkívüli eltéréseket mutattak. 1890-ben a 349 ezer km2
nyi porosz királyság területén 30 millióan éltek, Bajorország
5,5 millió, Szászország 3,5 millió, Württemberg 2,5 millió
lakost számlált, miközben a mindössze 340 km2-nyi
Schaumburg-Lippe hercegségben mindössze 39 ezer lakos
élt.
Legfontosabb körülmény azonban a lakosság létszámának
tartósan magas növekedési aránya volt. Az 1871 előtt
megindult növekedési folyamat tovább folytatódott. 1890
ben a Német Birodalom 540 777 km2-nyi területén 49,4
millió lakos élt, s számuk 1914-re elérte a 65 milliót.
A birodalom lakosai között számszerűleg és ezzel politikai
jelentőségét illetően is legnagyobb létszámot az
összlakosság 5%-át kitevő lengyel nyelvű kisebbség alkotta.
A lengyel lakosság a császárságban váltakozó erősségű
„germanizálási” politikának volt kitéve, amely főleg az
iskolai oktatás és a nyilvános gyűlések lengyel
nyelvhasználata ellen irányult. Belpolitikailag mindezt
állandóan vitatták, s főleg a liberálisok léptek fel egyre
gyakrabban sikerrel a lengyel nyelv elnyomása ellen. A
Jütland déli részén koncentrálódott dán kisebbséggel
szemben összességében hasonló politikát folytattak. Elzász
Lotaringia többségében német nyelvű volt. 1900-ban 87%
uk a németet, 11,5%-uk a franciát jelölte meg
anyanyelvének.
A birodalom szövetségi államai jelentősen eltérő politikai
hagyományokkal rendelkeztek. Közülük húszban
alkotmányos monarchia uralkodott hercegi
tartományurakkal és eltérő szabályozás szerint választott,
különböző jogokkal rendelkező tartományi parlamentekkel.
Csupán a két mecklenburgi hercegségben volt hatályban
1918-ig népképviselet nélkül választott rendi alkotmány.



Hamburg, Bréma és Lübeck szabad városok pedig
köztársaságok voltak.
A szövetségi államokban élő lakosság alapjában két nagy
vallási csoportra (protestánsok és katolikusok) tagolódott,
amely kihatott a pártviszonyokra is.
Az újonnan egyesült államok (tartományok) 1866-ban az
ún. „német” háborúban még hadat viseltek egymás ellen, s
a győztes Poroszország jelentős területeket sajátított ki. Sok
birodalmi polgárrá vált német így csak néhány éve lett „új
porosz” és egyáltalán nem önként. A szász királyság
lakossága például ugyanazon porosz csapatok
franciaországi győzelmét ünnepelte, amelyek röviddel
azelőtt még saját országának megszállói voltak.
Az 1871. évi új birodalom nem alkotott egységesen
szervezett jogi- és gazdasági területet. Éles különbségek
feszültek a regionálisan érvényesülő törvények és a
gazdasági fejlettségi szintek között, nem létezett egységes
mérték- és súlyrendszer, s különböző pénznemek voltak
forgalomban. Mindezek jelentős konfliktuslehetőséget
rejtettek magukban és számos lakosnak jó oka volt arra,
hogy fenntartással szemlélje Poroszország egyértelmű
vezető hatalmát. Az új birodalmat belül is meg kellett
teremteni. Összetartásához és a politikai élet alapjainak
megszerveződéséhez elsősorban jogi keretekre volt
szükség.
Az alkotmányozást Bismarck már január 18-a előtt
előkészítette. 1870 őszén kétoldalú tárgyalásokat folytatott
a bajor és Württembergi királysággal, valamint Baden és
Hessen nagyhercegségekkel, amelyek nem tartoztak az
1866-67-ben megalakult Észak-német Szövetséghez. A
birodalom létrehozását, s nem utolsó sorban a versailles-i
császári proklamációt csak az 1870 novemberében aláírt
szerződések tették lehetővé. E megállapodásokban az új
birodalom jövendő tagállamai már egyetértésre jutottak
abban, hogy nem dolgoznak ki teljesen új alkotmányt,



hanem átveszik az Észak-német Szövetség alkotmányát,
amelyet szükség szerint módosítanak.
Így végül az 1871. évi birodalmi alkotmány - a dél-német
államok különleges jogait érintő néhány változástól
eltekintve - voltaképpen az Észak-német Szövetség
alkotmányára épült, amelynek parlamentje azt nagy
többséggel megszavazta. 1871. januárig az egyesítési
szerződéseket a jövendő alkotmányról szóló
megállapodásokkal együtt már a négy új szövetségi állam
parlamentje is elfogadta. Utolsóként - nagyszámú
ellenszavazattal - a bajor parlament szavazta meg, ahol
fenntartással kezelték a porosz hegemóniájú birodalomba
való belépést. Attól tartottak, hogy Poroszország
pozíciójával visszaélve egyre jobban beavatkozik a
tagállamok belügyeibe.
Az alkotmányozás formális megerősítéséhez új
alkotmányozó birodalmi parlamentre (Birodalmi Gyűlés
Reichstag) volt szükség, amelyet az 1871. március 3-án
választottak meg. A szintén az Észak-német Szövetség
alkotmányában rögzített választójog alapján lebonyolított
választások az általános, közvetlen, titkos és egyenlő
választójog alapján zajlottak. Mindez akkor még szokatlan
volt. A legtöbb választójogi szabályozás - nemcsak az új
birodalom tartományi parlamentjeiben, hanem a többi
európai államban is - nem tartalmazta az egyenlő szavazást,
hanem a cenzusra épült. Eszerint az egyes választók által
leadott szavazatok súlya eltérően alakult. Általában a
szavazók jövedelemtől függő adózása volt a mérvadó.
A konkrét cenzus-szabályozás azonban a szövetségi
államokban rendkívül eltért egymástól. Poroszországban az
adózási csoportoknak megfelelően a szavazásra
jogosultakat is három osztályba sorolták. Az 1849-ben
bevezetett háromosztályos választójog a nagy bevétellel
rendelkező rétegeknek messze nagyobb befolyást biztosított
a porosz képviselőház összetételében, miként számszerűen



járt volna. Az 1871-ben bevezetett titkos szavazás sem volt
magától értetődő, hiszen a porosz háromosztályos szavazás
során nyíltan adták le szavazataikat.
Bismarck a birodalom alapításakor a cenzusos választójog
ellen döntött birodalmi szinten, s ezzel az állami
képződményt modern és „demokratikus” választójoggal
ajándékozta meg. Mindezt nem a demokrácia iránti
meggyőződéséből tette; az általános és egyenlő választójog
melletti döntése azon a megfontoláson alapult, hogy a
vidéki körzetek túlnyomórészt szegényebb választói
rétegeinek konzervatív beállítottsága gondoskodjon arról,
hogy a liberális pártoknak főként a tehetősebb városi
rétegekből álló bázisa ne szerezzen túlságosan erős pozíciót
az új Birodalmi Gyűlésben. A liberálisok Bismarckkal és
politikai meggyőződésével szembeni magatartása felemás
volt. Támogatták ugyan a birodalom alapításának szándékát,
ugyanakkor Bismarck 1862-ben éppen azért lett porosz
miniszterelnök, hogy visszaszorítsa a képviselőház liberális
többségét, amit el is ért.
Az 1871-ben létrejött Német Birodalom általános,
közvetlen, titkos és egyenlő választójogának „demokratikus”
engedményei mögött politikai megfontolások húzódtak
meg. Választójogot kapott valamennyi 25 éven felüli német
férfi (kivéve a szegénységi támogatásból élőket). A nők
azonban sem aktív, sem passzív választójoggal nem
rendelkeztek, s birodalmi szinten kizárták őket a politika
közvetlen alakításából, amiben 1918-ig nem történt
változás. Az első német Reichstagban a nemzeti liberálisok
33%-ot (125 mandátum), a konzervatívok 25%-ot (94), a
baloldali liberálisok 20%-ot (77), a Centrum 16%-ot (639), a
szociáldemokraták 1%-ot (2), s az egyéb pártok 5%-ot (21)
szereztek.
Az újonnan megválasztott parlament első feladata a
birodalmi alkotmány elfogadása volt, amelyet 1871. április
14-én 375:7 arányban szavaztak meg, amely az első



világháború végéig - jelentéktelen változtatásokkal
érvényben maradt. Csak az 1918. évi ún. októberi
alkotmány vezette be a kancellár és az államtitkárok
parlamenttől való függőségét.
Mivel a birodalmat monarchista szövetségként határozta
meg, az alkotmány nem ismerte a népszuverenitás modern
elvét. A szuverenitást alkotmányjogilag a kormányzó
hercegek és a szabad államok szenátusai testesítették meg.
A 25 szövetségi állam közös szerve az 58 szavazattal
rendelkező Szövetségi Tanács (Bundesrat), annak elnöke
pedig a császár lett, aki egyúttal porosz király is volt.
Továbbra is érvényesült Poroszország vezető szerepe, amely
17, Bajorország 6, Szászország és Württemberg 4-4, Hessen
és Baden 3-3, Mecklenberg-Schwerin és Braunschweig 2-2
szavazattal rendelkezett. Formálisan ugyan leszavazhatták
Poroszországot, gyakorlatilag azonban a Bundesrat a porosz
hegemónia biztosítását szolgálta.
A birodalom és a szövetségi államok viszonyában
különleges helyet foglalt el Elzász-Lotaringia, amelynek élén
a császár által kinevezett tisztviselő állt. Államjogilag nem
kapta meg a többi szövetségi állammal egyenértékű
jogokat, hanem porosz provinciaként kormányozták. A
közigazgatásnak azonban nem sikerült a lakosság többségét
integrálni, sőt, annak tiltakozása mindinkább nőtt.
Bismarck az 1871. májusi frankfurti békeszerződésben 5
milliárd frank jóvátételre kötelezte Franciaországot és
annektálta Elzász-Lotaringiát, elfogadva azt a stratégiai
érvelést, hogy a Vogézek Rajna-menti magaslatainak,
valamint Metz és Strassburg erődjeinek birtoklásával a
jövőben megszűnik Dél-Németország fenyegetettsége. A
német nemzeti mozgalom követeléseinek teljesítésével
pedig a délnémet lakosság helyenként még mindig
felbukkanó poroszellenes hangulatának csökkenését
remélte. Németországban a német-francia háborúban elért
katonai sikerek nyomán erősödött fel az a követelés, hogy a



békeszerződésben francia területeket csatoljanak a Német
Birodalomhoz. Így terelődött a figyelem biztonsági
megfontolásokból és a nemzeti mozgalom követelésére a
kétszáz évvel korábban Franciaországhoz került Elzászra és
Lotaringiára. Elzász és Lotaringia lakosságának többsége
inkább Franciaországnál maradt volna.
Külpolitikailag a terület annektálása újabb háborús gócot
jelentett, mert Franciaország e területet országa részének
tekintette és elvesztésével nem békéit meg. Ekkor született
meg a németeket „ősellenségnek” tekintő tézis és a reváns
eszméje.
Miközben az alkotmány a közös külpolitikában és szinte a
teljes haderő-politikában biztosította a birodalmi kormány
központi irányítását, pénzügyileg a birodalom pozíciója a
szövetségi államokkal szemben viszonylag gyenge maradt.
Az adóbevételek zöme a szövetségi államokhoz folyt be,
miközben a szövetség csupán néhány fogyasztási adót (só,
dohány, répacukor, s részben sör és szesz), a teljes
vámbevételt, valamint a posta- és távirati díjak egy részét
szerezte meg. Bismarck a szövetségi államokra nézve
kedvező szabályozással a dél-német államok belépési
hajlandóságát igyekezett elősegíteni. A korlátozott pénzügyi
bevételek azonban nem fedezték a birodalmi kiadásokat, s a
birodalom szövetségi tagjainak jelentős pénzügyi
hozzájárulásától függött. Az egyes államok ezeket a
befizetéseket lakosságuk létszáma szerint fizették és
„anyakönyvezési hozzájárulásnak” nevezték. A pénzügyi
helyzet csak 1879-ben javult, amikor a birodalom a
védővám-politikára áttérve számottevően növelte
vámbevételeit. A Reichstagban ugyanakkor a föderalista
Centrum-párt elfogadtatta, hogy a szövetségi államok is
részesüljenek a vámbevételekből. Mivel ezen összeg
ideiglenesen magasabb volt hozzájárulásuknál, az államok a
birodalom nettó befizetőivé váltak. A gyorsan növekvő
fegyverkezési kiadások - különösen az 1898-ban



megkezdődött hadiflotta-építés - miatt a birodalmi
költségvetés hiánya folyamatosan növekedett. Mivel nem
sikerült a birodalom számára kedvező adó- és pénzreformot
elfogadtatni, a birodalom mind inkább eladósodott. 1913-ra
öt milliárd márka birodalmi adósság halmozódott fel. A
parlament költségvetési vitái részben abból adódtak, hogy a
birodalom szinte állandóan pénzszűkében volt, miközben
gazdasága összességében virágzott.
A Szövetségi Tanács az alkotmány értelmében központi
funkciót töltött be, mivel a birodalmi törvénykezés csak a
Bundesrat és a Reichstag közös többségi határozata révén
léphetett életbe. Ezzel biztosították, hogy a szövetség
tagjainak monarchista többsége mindenkor korlátozhatta a
Reichstag törvényhozói ambícióit. A Bundesrat ugyanakkor
fontos végrehajtó feladatokkal is rendelkezett; a birodalmi
törvények végrehajtási utasításainak kibocsátásával
döntően befolyásolhatta azok adminisztratív
megvalósítását.
A birodalmi alkotmány 11. cikke értelmében a „szövetség
elnöke” Poroszország királya lett, aki ebben a minőségében
a „német császár” címet viselte. Így a birodalom a porosz
Hohenzollern királyi ház örökölt monarchiájaként alakult
meg. Mindez jelentős eltért a „régi birodalomtól”, amely a
Habsburg-házból származó császárok szinte
megszakíthatatlan láncolata ellenére állandóan választói
monarchia maradt. A porosz dominancia így e
vonatkozásban is szembetűnő.
A császár képviselte nemzetközi jogilag a birodalmat; joga
volt a birodalom nevében más államoknak hadat üzenni és
békét kötni. Ehhez a Bundesratnak is hozzá kellett járulnia,
a Reichstagnak azonban nem. Az első világháború kezdetén,
1914 augusztusában a német hadüzenetek a Bundesrat
utólagos hozzájárulásával történtek. A császár háborús
időkben a birodalmi haderők főparancsnoka volt.



A császári kiváltságok különösen élesen jelentkeztek a
katonai vonatkozásokban. A hadügy alapvető részeit
teljesen kivonták a parlamenti ellenőrzés alól. A parlament
csupán a törvényben rögzített hadügyi költségvetésre és a
katonai igazgatásra rendelkezett - az előbbi esetében is
korlátozott - befolyással. A császár egyedül döntött a
hadügyi tervezésről, a pozíciók betöltéséről, szervezetről,
kiképzésről, fegyelemről, mozgósításról, a szárazföldi
hadsereg és a haditengerészet bevetéséről. E területeken a
császárnak nem volt szüksége rendeleteinek kancellári
ellenjegyzésére sem, amelyre polgári ügyekben szüksége
volt. Ebből kifolyólag számos tábornok és admirális
közvetlen viszonyba került a császárral, közvetlen
előadásokat tartottak számára feladataikról, megszerezve a
császári döntést bármilyen polgári szervezet bekapcsolása
vagy informálása nélkül. A katonai-, majd 1889-ben
felállított haditengerészeti kabinet főnöke így az uralkodó
legszorosabb katonai tanácsadója lett, s egyfajta katonai
„mellékkormányként" működött. Őket hetente háromszor
fogadta a császár, miközben a kancellárt csak egyszer. A
minisztereknek pedig szükség esetén időpontot kellett
kérniük.
A birodalmi alkotmány három éves, aktív szolgálatú
általános hadkötelezettséget írt elő. Az aktív szolgálatot
1893-ban a gyalogság átalakításának keretében két évre
csökkentették. Magasabb iskolai végzettségű és jó anyagi
helyzetű fiatalok ún. egy éves önkéntes szolgálatot
teljesíthettek. Bizonyos feltételekkel tartalékos tisztek
lehettek, felszerelésüket azonban maguknak kellett
finanszírozniuk. A tartalékos tiszti státusz nagy társadalmi
tekintélyt élvezett és ezért főleg a polgári rétegeket
vonzotta. A császárság társadalmát mélyen átható
militarizmus nyomán a testileg alkalmas fiatalok nagy
többsége természetszerűen teljesített katonai szolgálatot, s
ismeretlen volt a katonai szolgálat megtagadásának joga.



A birodalom politikai hatalommegosztásában a császár a
birodalmi kancellárt a Reichstag hozzájárulása nélkül
nevezte ki és bocsájthatta el. A birodalmi kancellár a
Bundesrat elnökeként a birodalom legfontosabb végrehajtó
funkcióival rendelkezett. Ellenjegyezte a polgári ügyeket
érintő császári rendeleteket és rendelkezéseket s így
felelősséget vállalt értük. A birodalom végrehajtó hatalma
így független maradt a parlament közvetlen befolyásától. A
Reichstagnak nem volt közvetlen lehetősége, hogy
befolyásolja a birodalmi kancellár kinevezését vagy
elbocsájtását. A birodalmi kancellár hivatali pozíciója így
tulajdonképpen a császár személyes bizalmától függött.
Bismarck birodalmi kancellárként porosz miniszterelnök és
külügyminiszter maradt.
A birodalmi alkotmány értelmében a birodalom végrehajtó
hatalma a császártól függő Bundesrat és a birodalmi
kancellár volt. Birodalmi minisztériumok alakítására nem
gondoltak. A birodalmi kancellár adminisztratív ügyeit a
kancellári hivatal intézte. Bismarck a birodalom alapításakor
abból indult ki, hogy a birodalom konkrét kormányzati
munkáját a porosz szakminisztériumok látják el. Porosz
miniszterelnökként ezek tevékenységét is ő irányította, így a
birodalmi végrehajtás még jobban elhatárolódott a
Reichstag esetleges befolyásától. Az alkotmány nem írta elő
a porosz kormányfő és a birodalmi kancellár
perszonálunióját, Bismarck és utódai 1918-ig azonban
párhuzamosan mindkét funkciót ellátták.
Gyorsan beigazolódott azonban, hogy a növekvő birodalmi
feladatokat a kancellária és a porosz minisztériumok nem
tudják tartósan ellátni. Ezért az 1870-es évek közepétől un.
birodalmi hivatalokat (Reichsamt) hoztak létre, amelyek
ténylegesen a birodalmi minisztériumok funkcióját látták el.
Vezetőik nem miniszteri, hanem államtitkári rangban látták
el feladataikat. A birodalmi kancellár alárendeltjei voltak,
akiket a kancellárhoz hasonlóan a Reichstag hozzájárulása



nélkül a császár nevezett ki. Ezért 1918-ig többnyire nem
„birodalmi kormányról”, hanem „birodalmi vezetésről”
beszéltek. Már 1870-ben megalakult a Külügyi Hivatal,
1873-ban a birodalmi vasúti hivatal, 1876-ban a birodalmi
postahivatal, 1877-ben a birodalmi igazságügyi hivatal,
1879-ben a birodalmi belügyi hivatal és kincstári hivatal,
1889-ben a birodalmi haditengerészeti hivatal, s 1907-ben a
birodalmi gyarmati hivatal. A birodalmi hivatalok és
hatóságok kiépítése ellenére a birodalmi- és porosz
adminisztráció állandóan szorosan összefonódott.
A Reichstag megbízatási idejét az alkotmány három évben
határozta meg, amelyet 1888-ban öt évre változtattak. A
Reichstag és a végrehajtó hatalom viszonyában fontos volt,
hogy Reichstag-képviselők egyidejűleg nem tölthettek be
fizetett állami hivatalt. A végrehajtó hatalom Reichstaggal
szembeni pozícióját erősítendő a Bundesrat császári
hozzájárulással bármikor feloszlathatta a Reichstagot. A
Reichstag feloszlatását követő 60 napon belül ugyan új
választásokat kellett kiírni, s a parlamentet legkésőbb 90
nap múlva összehívni, a birodalmi vezetésnek azonban
ezzel fontos eszköz állt rendelkezésre, hogy a számára nem
kielégítő többségi viszonyok esetén a parlamentet
átmenetileg kikapcsolja, s abban új választások révén
számára kedvező erőviszonyokat teremtsen.
A Reichstag hatáskörének központi kérdése a birodalmi
költségvetés évenkénti rögzítése maradt. A hadügyi
költségvetés tekintetében mindez korlátozottan érvényesült,
mert azt nem évente, hanem hosszabb időszakokra
általában hét évre -határozták meg. Ezen időszak alatt a
katonai költségvetés kikerült a parlament hatálya alól. Az
első világháborúig a közvetlen katonai kiadások a birodalom
költségvetésének általában 70-75%-át tették ki. Ebben a
vonatkozásban a Német Birodalom az első világháború előtti
évtizedben azonban nem különbözött a többi európai
nagyhatalomtól.



A Reichstagnak csak szűk befolyása volt a külpolitikára; a
más országokkal kötött nemzetközi jogi szerződésekhez
csak akkor kellett hozzájárulnia, ha azok vám-,
kereskedelmi-, közlekedési- vagy hasonló kérdéseket
érintettek. Egyéb egyezmények - főleg katonai szövetségek
- esetében nem volt szükség a Reichstag többségének
jóváhagyására. Ezen alapult Bismarck részben titkos
szövetségi rendszere; a külpolitikát utódai sem vetették alá
közvetlen parlamenti ellenőrzésnek.
A Reichstag képviselői messzemenő parlamenti
védettséget élveztek. Az alkotmány kimondta, hogy a
képviselői mandátumért nem jár fizetés. Bismarck ezzel a
képviselők hivatásos politikussá válását igyekezett
megakadályozni. A gyakorlatban mindez azt jelentette, hogy
egy Reichstag-képviselő csak akkor folytathatta munkáját
képviselőként, ha jelentős magánvagyonnal és szakmai
mozgástérrel rendelkezett, illetve saját pártjától vagy
valamelyik érdekszövetségtől anyagi támogatást kapott. A
képviselők csak 1906 után kaptak költségtérítést parlamenti
tevékenységükért.
P
OLITIKAI PÁRTOK ÉS ÉRDEKSZÖVETSÉGEK
Az 1848-1849-es forradalom bukása után a politikai pártok
alakulása is megrekedt. Csak az „új korszakban” (1859
1862) tűrték meg őket, majd a német pártrendszer az 1861
1871 közötti évtizedben alakult ki.
A politikai pártokról és funkciójukról a császárságban
alkotmányjogilag nem rendelkeztek. Létük jogilag az
egyesületi jogon nyugodott, amelyet birodalmi szinten
egységesen csak 1908-ban szabályoztak. Addig a
szövetségi államok egyesületi törvényei voltak érvényben,
amelyek jelentős különbségeket mutattak. Főleg a politikai
egyesületeket - amelyekhez a pártok is tartoztak - lehetett
tevékenységük miatt szorosabb állami felügyelet alá
helyezni. A politikai egyesületek női tagságát 1908-ig
tiltották, s a 18 éven aluli fiatalok ezután is kívül maradtak.



Összességében az 1908. évi egyesületi törvény
liberalizálta az egyesülési- és a hozzá szorosan kapcsolódó
gyülekezési jogot. A zárt helyiségben rendezett nyilvános
politikai gyűlések rendőri engedélyezési kötelezettségét
csak 1908-ban oldották fel, de továbbra is bejelentési
kötelezettségük volt.
A császárságban alapvetően öt párti rendszer alakult ki.
Egy sor töredékpártnak ugyan sikerült ideiglenesen
Reichstag-képviselethez jutnia, de a parlamenti
többségalkotásra nem voltak hatással.
A császárság kezdeti éveiben a legerősebb politikai
áramlatot a liberálisok alkották. Még 1859-ben megalakult a
Poroszországra figyelő liberális Német Nemzeti Egyesület
(Deutscher Nationalverein), majd 1861-ben a Német Haladó
Párt (Deutsche Fortschrittspartei), amely hagyományos
liberális követeléseket tűzött zászlajára: demokratizálódást,
jogegyenlőséget, az állam és egyház szétválasztását,
valamint a nemzeti egységet. 1861 novemberében 104
képviselőjével a porosz képviselőház legerősebb frakcióját
alkotta. Az 1866. évi porosz-osztrák háborúban Poroszország
győzelme és a békekötés eredményei a liberális mozgalmat
baloldali liberális és nemzeti liberális irányzatra osztották.
Bismarck külpolitikai sikerei a hőn vágyott nemzeti egységet
a lehetőségek kategóriájába sorolták, s a gyűlölt, reakciós
„konfliktusminiszter" sok vezető liberális szemében
rendkívüli formátumú államférfiúvá változott át. 1867-ben
az inkább baloldali liberális Német Haladó Párt mellett
megalakult a gazdaságra és a nagypolgárságra támaszkodó,
s a königgratzi csata után a Poroszország vezette kis-német
egységért fellépő Nemzeti Liberális Párt (Nationalliberale
Partei).
A baloldali liberalizmus 1871 után több pártszakadást és
pártegyesülést ért meg, és változó neveken lépett fel
(Német Haladó Párt, Német Szabadelvű Párt - Deutsche
Freisinnige Partei, Szabadelvű Néppárt - Freisinnige



Volkspartei, stb.) A baloldali liberalizmus a politikai rendszer
parlamentarizálódását sürgette, s pozitívan viszonyult az
aktív szociálpolitikához. Az alkotmányos monarchia elvét
határozottan sohasem kérdőjelezték meg. Vezető
személyiségük Eugen Richter (1838-1906) és Friedrich
Naumann (1860-1919) volt.
A nemzeti liberalizmus sem alkotott monolitikus blokkot,
jóllehet szervezeti története kifelé folyamatosabban haladt
a Nemzeti Liberális Párt néven. Itt is voltak belharcok és
szakadások. A baloldali liberalizmustól, illetve a konzervatív
spektrumtól való elhatárolódásuk határai rugalmasak
voltak. Összességében egyetértettek Bismarck és utódainak
autoritativ belpolitikájával és a Német Birodalom
hatalompolitikai befolyásának kifelé történő bővítésével.
Különösen egységesen álltak ki az imperialista kül-,
fegyverkezési- és flottapolitika mellett. Vezető
személyiségük a párt élén 1867-től Rudolf von Bennigsen
(1824-1902), majd Ernst Bassermann (1854-1917) volt.
A liberális pártok választóik többsége a városi polgárság
közép- és felső, protestáns rétegeiből került ki. Bizonyos
szerepet játszottak még a kispolgárság és a közepes
nagyságú mezőgazdasági üzemek képviselői. Pénzügyi
támogatóik a gazdaság különböző köreiből kerültek ki.
A konzervatívok nehezen jutottak előre a pártalapításban.
Főként az egyes személyek - földbirtokosok, gyárosok,
ügyvédek, tanárok, orvosok - körüli politikai körökből nőttek
ki csoportosulások, amelyeket a Landtagban (az egyes
államok parlamentjei) vezetőik nevével jelöltek. A „Grabow
frakció” (Wilhelm Grabow után) 1861 őszén 91 képviselővel
rendelkezett a porosz képviselőházban. A protestáns
konzervatívok hívei főként a kelet-elbai junkerségből és
parasztságból, protestáns lelkészekből, magas rangú
tisztviselőkből, a tisztikarból és az uralkodóházzal
szimpatizáló társadalmi rétegekből tevődtek össze. 1867
ben alakult meg a Szabad Konzervatív Párt (Freikonservative



Partei), majd a birodalomalapítás új feltételeivel számoló
Német Konzervatív Párt (Deutschkonservative Partei),
amelyek az 1850-1860-as évek protestáns konzervatív
elődeiktől eltérően hajlandók voltak konzervatív alapon
együttműködni a birodalom kiépítésében.
Politikai gondolataikat és cselekvésüket a király és az
állam iránti feltétlen lojalitás határozta meg. Határozottan
elutasítottak minden lázadást vagy forradalmat, bármelyik
irányból is érkezett. Bismarck ezért a szociáldemokrácia
elleni harcában, de a Centrum elleni Kulturkampfban is
számított a konzervatívok támogatására.
Miközben a protestáns konzervatívok az új birodalmat
részben elfogadva, részben vele vitázva beilleszkedtek a
Bismarck által megteremtett keretekbe, a katolikus
konzervatívok nehezen egyeztek ki az evangélikus többség
és az evangélikus uralkodóház realitásával, miután a
katolikus Ausztriát végleg kiszorították Németországból.
A konzervatívok számára fontos volt a nagy-agráriusok
érdekeit képviselő gazdaságpolitika. Pozícióik a
gazdaságpolitikában, de az egyházi, valamint az iskola- és
oktatáspolitikában sem voltak összeegyeztethetők a
liberálisokéval. Legismertebb pártvezetőjük Otto von
Manteuffel (1805-1882) volt.
A katolikusok a porosz Landtagban 1852 óta 54 fős
képviselettel rendelkeztek és 1861-től 48 képviselővel új
politikai csoportot hoztak létre, amelyet az ülésteremben
elfoglalt helyük miatt egyszerűen Centrumnak neveztek.
1862. évi programtervezetük szerint a csoport célkitűzéseit
a keresztény alapelvek, az erkölcs és a jog tisztelete, a
forradalomellenesség, a porosz állam és a német nemzeti
feladatok összhangja irányította. A Német Szövetség
felbomlása után azonban újra kellett gondolniuk az államhoz
való viszonyukat, amelyet a protestáns Poroszország uralt.
1870 decemberében, még a német-francia háború idején
nemzeti pártként alakult meg, amely azonnal éles ellentétbe



került a kormánnyal. A Centrum, s vele a politikai
katolicizmus utat talált a katolikus lakosság valamennyi
részéhez (Bajorország és más dél-német államok, a Rajna
vidék katolikusai és a poseni lengyelek). Az egyházi és
vallási érdekek egyesítettek napszámost és földbirtokost,
gyári munkást és gyárost, s szeparatista erőket is. Híveinek
széles bázisa miatt a Centrum programja a hagyományos
konzervatív követelések mellett szociálpolitikai javaslatokat
is tartalmazott. A Kulturkampf fokozatos megszűnése után
Bismarck gazdaság- és társadalompolitikájában, a
szociáldemokrácia elleni küzdelmében a Centrum
támogatásával is számolhatott. A Centrum vitathatatlan
vezetőjének haláláig Ludwig Windthorst (1812-1891)
számított.
A Reichstag egyedüli pártjaként a szociáldemokrácia állt
szemben alapvetően a császárság politikai és gazdasági
rendszerével. A birodalom megalakításakor a szocialista
munkásmozgalom programilag és szervezetileg még nem
volt egységes. 1875-ig még működött az 1863-ban
Ferdinand Lassalle befolyásával alapított Általános Német
Munkásegylet. Másrészt 1869-ben August Bebel (1840
1913) és Wilhelm Liebknecht (1826-1900) megalakította a
Szociáldemokrata Munkáspártot (Sozialdemokratische
Arbeiterpartei). Ez a második német munkáspárt nemcsak
politikai-gazdasági felfogásában különbözött az elsőtől,
hanem Lassalle kis-német és porosz beállítottságával
szemben nagynémet, poroszellenes orientációt vallott.
1870-ben, a stuttgarti kongresszusukon Németország
Szociáldemokrata Munkáspártjára (Sozialdemokratische
Arbeiterpartei Deutschlands) változtatták nevüket. 1875
ben Gothaban a két szervezet Németország Szocialista
Munkáspártjává (Sozialistische Arbeiterpartei Deutschlands)
egyesült. A párt nevét csak 1891-ben változtatták a mai
formára: Németország Szociáldemokrata Pártja
(Sozialdemokratische Partei Deutschlands).



Jóllehet Bebel a párt belső vitáiban a párt irányát a
„forradalmi” irányzat felé terelte, integrációs
személyiségével megakadályozta a párt szétesését. A
pártba főleg az ipari munkások léptek be, akiknek létszáma
az 1871 utáni gyors iparosítással dinamikusan növekedett.
Hosszútávon csupán a Centrumnak sikerült egyedüli
konkurensként a katolikus munkások egy részét magához
vonzania.
A szociáldemokraták is nehezen szereztek társadalmi
támogatást, amelyet a szocialistaellenes (vagy kivételes)
törvény is gátolt (1878). 1908-ig a porosz Landtagban
egyáltalán nem volt képviseletük, s ekkor is csak hét helyet
szereztek. A Reichstag-ban 1871-ben mindössze két
képviselőjük ült; a gyors fellendülés csak a század-forduló
táján következett be, s 1912-ben 110 képviselővel (4,25
millió szavazat) a legerősebb frakció lett.
Bismarck a hatalmi politika külpolitikai törvényeit a
belpolitikában is érvényesítette: a pártokat saját céljaira
használta fel és kijátszotta őket egymás ellen. Ezzel akarva
akaratlanul károsította a belpolitikai légkört és a politika
céljairól folyó szellemi vitákat. A pártélet elsorvadt s
mindinkább a gazdasági érdekcsoportok áldozatául esett.
Mindez főleg a nemzeti liberálisokat érintette, akik
mindinkább a konzervatívokhoz közeledtek. A különböző
nemzeti és liberális pártok 1884 márciusában
Heidelbergben elfogadott politikai nyilatkozatukban
egyértelműen támogatták a kormány kül- és belpolitikáját, s
a szocialistaellenes törvény meghosszabbítását követelték.
A nemzeti liberálisok 25 képviselője ugyanakkor még 1880
augusztusában elhagyta a Reichstag-frakciót és a Német
Haladó Párttal együtt megalakították a Német Szabadelvű
Pártot (Deutsche Freisinnige Partei), amelynek 1884.
márciusi programja tényleges alkotmányos életet és a nép
jogainak megőrzését sürgette.



1889-ben Bochumban megalakult az Antiszemita Német
Szociális Párt (Antisemitische Deutsch-Soziale Partei), amely
ideológiájában Eugen Dühring (1833-1921) 1881-ben
megjelent A zsidókérdés mint faji-, erkölcsi és kulturkérdés
című könyvére támaszkodott. A párt ugyan nem vált
jelentős politikai erővé - legjobb eredményét az 1893. és
1907. évi Reichstag-választásokon érte el egyaránt 16
mandátummal -, de roppant káros és pusztító volt az általa
terjesztett eszmeiség.
Az antiszemitizmust a császári birodalomban főleg Adolf
Stoecker berlini prédikátor, udvari lelkész tette
szalonképessé. A konzervatív evangélikus lelkész
prédikációiban gyakran keveredtek a
keresztényszocializmus és az antiszemitizmus elemei, s a
szociáldemokrácia ellen agitált. A császárné bizalmasaként
időnként az udvarban is jelentős befolyást szerzett. 1878
ban megalakította a Keresztény-szociális Munkáspártot
(Christlich-soziale Arbeiterpartei), rövidesen a porosz
képviselőház és a Reichstag tagja lett, ahonnét politikusként
hatott antiszemita nézeteivel a középrétegekre. A németek
későbbi kapitulációját a nemzetiszocializmus faji
antiszemitizmusa előtt szellemileg a 19. század végén
készítették elő; nemcsak politikai kalandorok és ideológiai
különcök, hanem Németország szellemi és világi
hatalmának centrumaiban.
A császárság belpolitikai erőviszonyainak legfeltűnőbb
változásai közé tartozott az érdekszövetségek létrejötte,
amely főleg 1873 után, a gazdasági helyzet időszakos
romlásával összefüggésben erősödött fel. Ekkor, a politikai
frontok megkeményedésekor, különböző társadalmi
csoportok megkíséreltek olyan szervezeteket alakítani,
amelyek fő feladata a közvélemény előtt bizonyos érdekek
hirdetése, illetve a politikai döntéshozók befolyásolása. Az
alkotmány az érdekszövetségekről sem rendelkezett, s
alakulásuk az egyesületi törvény keretében zajlott.



Alapvetően két nagy csoportra oszlottak; bizonyos
gazdasági szándékok támogatói és politikai célokat vallók.
A gazdasági érdekszövetségek között legjelentősebbek a
szakszervezetek voltak, amelyeknek alapvető célja a
munkásság gazdasági és társadalmi helyzetének javítása
volt. A Német Birodalom megalakulásakor a
szakszervezetek sem voltak egységesek; konkrét céljaikban
és megvalósításuk útjaiban jelentősen eltértek egymástól.
A legjelentősebbek már 1871-ben az ún. Szabad
Szakszervezetek voltak, amelyek az 1860-as évek elején
alakultak és szakmai, valamint ipari szervezetekre
tagolódtak. A politikailag a szociáldemokráciához kötődő
szervezetek - taglétszámuk az 1870-es évek közepén már
jelentősen meghaladta az ötvenezret - tevékenységét 1878
után a szociáldemokrata párthoz hasonlóan állami, illetve
vállalkozói részről szervezeti tilalom sújtotta. Mindez
azonban nem tudta megakadályozni taglétszámuk
dinamikus növekedését. A szocialistaellenes törvény
feloldása után (1890) taglétszámuk ugrásszerűen
növekedett, s 1913-ben meghaladta a 2,5 millió főt, s ezzel
Európa legerősebb munkásszervezetévé váltak. 1890-től
1920-ig csúcsszervezetük (Generalkomission) elnöke Carl
Legien (1861-1920) volt.
A Hirsch-Duncker szakegylet szervezeti gyökerei is az
1871 előtti évekre nyúltak vissza. Taglétszámuk azonban
messze elmaradt a Szabad Szakszervezetekétől (1913: 106
000 fő). Programjuk és politikai pozíciójuk a baloldali
liberális pártspektrumhoz kötődött, ezért inkább
együttműködésre, mintsem konfrontációra törekedtek a
munkaadókkal.
Szervezetileg legfiatalabbnak a Keresztény
Szakszervezetek számítottak, amelyek csak az 1890-es
években alakultak meg, s taglétszámuk az első világháború
előtt megközelítette a 350 000 főt. Politikailag a Centrum
balszárnyához kötődtek. Alapvetően a munkaadókkal való



együttműködésre törekedtek, de szükség esetén a sztrájkra
is hajlottak.
Valamennyi szakszervezeti irányzatra érvényes volt, hogy
az első világháborúig az állam és a munkaadók nagy
többsége nem ismerte el őket legitim munkavállalói
képviseletnek és akadályozta tevékenységüket. A
szakszervezetek csak a háborús helyzet nyomása alatt,
főleg 1916-tól értékelődtek fel politikailag és jogilag.
Munkaadói részről már 1871 előtt megkezdték szakmai
szövetségbe való szerveződésüket, amelyet a
munkásszervezetek erősödése is ösztönzött. Egységesek
voltak a szakszervezetek elutasításában, a helyes
gazdaságpolitikai irányról azonban eltérő véleményt
vallottak. Az egyes ipari ágazatok eltérő érdekeik alapján
részben az állami gazdaságpolitikával ellentétes
intézkedéseket sürgettek. Ezért érthető, hogy a különböző
szervezetekbe tömörülő német ipar megkísérelte a saját
érdekeinek megfelelően befolyásolni a politikai
döntéshozókat. Az 1876-ban alakult Német Iparosok
Központi Szövetsége (Centralverband deutscher Industrieller
- CdI) főleg a nehézipari érdekek csúcsszervezetét képezte.
A német nehézipar a nagyagráriusokhoz hasonlóan
védővám-politikával igyekezett távol tartani a külföldi
konkurenciát. Az exportorientált ágazatok (textil-, vegyipar
és készáruipar) nagy része ezzel szemben jövőjét a
vámokról teljesen vagy nagyrészt lemondó
szabadkereskedelmi politikában látta, s a gazdaságpolitikát
ebben az értelemben igyekezett befolyásolni. Érdekeik
védelmére megalakították az Iparosok Szövetségét (Bund
der Industriellen - BdI). A későbbiekben a CdI és a BdI
viszonya feszült maradt; gyakorta a konfrontációtól sem volt
mentes. A CdI a konzervatív pártokkal, a BdI a nemzeti
liberálisokkal tartott fenn intenzív kapcsolatot. A
gyakorlatban a szövetségek pénzügyileg támogatták
bizonyos képviselők választási küzdelmét, amelyért



meghatározott gazdaságpolitikai képviseletet vártak el a
Reichstagban. A munkaadói szövetségek jelentősége
pénzügyi erejükben, s nem taglétszámukban rejlett.
A politikába való aktív beavatkozásra törekvő gazdasági
szövetségekhez tartozott az 1909-ben alakult Hansa
Szövetség (Hansabund) is. Elsősorban a bankokat és a
különböző iparágak városi középvállalkozóit képviselte, de
kézműveseket és alkalmazottakat is tömörített.
Gazdaságpolitikailag főleg a CdI-vel képviselt ellentétes
álláspontot.
A mezőgazdaságban már 1871 előtt egy sor egyesület
működött. Ütőképes és agitatív csúcsszervezetként mégis
csak 1893-ban alakult meg a Mezőgazdák Szövetsége (Bund
der Landwirte - BdL) a birodalmi vezetés vámpolitikailag
fontos külkereskedelmi egyezménye elleni tiltakozásból. A
BdL a konzervatívokkal együtt főleg a nagy- és közepes
agrártermelők érdekeit képviselte, s 1914-ben 330 000
tagot számlált.
A császárságban bizonyos gazdasági érdeket képviselve
számos más szervezet is - egyfajta agitációs szövetségként
— törekedett bizonyos politikai befolyásra. Az 1890-ban
alakult Népi Egyesület a katolikus Németországért
(Volksverein für das katholische Deutschland) 1913-ig 800
000 tagot szerzett, s ezzel az egyik legnagyobb szervezet
lett. A szociáldemokrata ellenes szervezet főleg a
népképzésben tevékenykedett. Egyidejűleg jelentősen
befolyásolta a Centrum szociálpolitikai aktivitását. A
nacionalista és imperialista irányultságú agitációs
szervezetek közé tartozott az 1887-ben alakult Német
Gyarmati Társaság, az 1898-ban alakult Német
Flottaegyesület (Deutscher Flottenverein) és főleg az 1891
ben alakult össznémet Szövetség (Alldeutscher Verband).
H
AJTÓERŐK:
A LAKOSSÁG SZÁMÁNAK NÖVEKEDÉSE ÉS MAGAS
SZINTŰ IPAROSÍTÁS



A német területek lakosságának létszáma 1800 körül 23
millió, 1850-ben 35 millió, 1871-ben 40 millió, s 1910-ben
megközelítően 65 millió főt számlált. Utóbbi létszám az
európai össznépesség 14,5%-át tette ki. (Európában csupán
Oroszország előzte meg 131 millió lakosával; 1910-ben
Nagy-Britanniának 41 millió, Franciaországnak 39 millió
lakosa volt).
A Német Birodalom lakosságának növekedése szorosan
összekapcsolódott az országon belüli és külföldre irányuló
lakossági vándorlással. A belső migráció legfontosabb
következménye a városiasodás volt. A vidéki lakosság
városba történő áramlása nyomán Berlin, Becs, Hamburg
régi metropoliszaihoz Breslau, Drezda, München, Köln,
Königsberg, Lipcse és Magdeburg csatlakozott. 1907-ben, az
iparosodás csúcspontján Berlinben már több mint két millió
ember élt, de csak 40%-uk volt született berlini.
A külföldre történő vándorlás másodrangú jelentőségű
volt: 1870-1914 között 2,5 millió személy hagyta el - főleg
gazdasági okokból - a Német Birodalmat. A kivándorlók
90%-a az Amerikai Egyesült Államok felé vette az irányt.
A lakosság létszámának gyors növekedésével
párhuzamosan haladt az iparosítás folyamata, amelynek
lényege a kézműves termelési forma gépekkel való
felváltása volt. A németországi iparosítás folyamata
regionális különbségeket felmutatva - az 1850-es évektől
gyorsult fel. Ekkor a foglalkoztatottak még 55%-a dolgozott
mező- és erdőgazdaságban, s csak 25%-uk az iparban és a
kézműiparban. Fennmaradó részük a szolgáltatás és
közüzemi szférában dolgozott. Az ipar és a kézműipar
foglalkoztatottjainak száma 1905-1909 között előzte meg
véglegesen a mező- és erdőgazdaságot, s érte el a 38:36%
os arányt, amely az első világháborúig érvényben maradt.
Ezekben az években az ipar és a kézműipar adta a nettó
belföldi termelés 45%-át, a mező- és erdőgazdaság csak
23%-át.



A magas fokú iparosítás szakaszába lépő ipari növekedés
főleg az „új iparágak” dinamikus kiépítésén alapult, amelyet
a természettudományi kutatások gyors fejlődése és
dinamikus műszaki alkalmazásuk támogatott. Az új iparágak
közé tartozott az elektro- és vegyipar, de jelentősek
maradtak a „klasszikus” nehézipari ágazatok is. Az egész
ipari szektor változásával párhuzamosan végbement
koncentrációs folyamat nyomán rendkívül megnőtt az ipari
nagyüzemek száma és jelentősége.
Az új lehetőségek a hetvenes évek elején hatalmas
vállalatalapítási hullámot indítottak el Németországban.
Különösen a jó nyersanyagtartalékokkal rendelkező
területeken alakultak ki az ezrek életét irányító
nagyüzemek, amelyek az elszegényedett és tulajdon nélküli
kisparasztságot vonzották. A gyár környéki területek apró
falvaiból néhány év alatt munkásvárosok nőttek ki. Az
esseni Krupp-művek munkáslétszáma például az 1848. évi
72-ről 1873-ra megközelítette a 12 ezret. A korábbi
kézimunkát a tömegtermelés váltotta fel.
A vasúthálózat gyors kiépülése - a francia hadisarc egy
részéből - és a gőzhajózás elterjedése forradalmasította a
közlekedést. Lehetővé vált a kifizetődő áruszállítás. A
vasútépítés rohamosan fejlesztette a vas- és acélipart és a
bányászatot. A Ruhr-vidék nagy német cégei, mint a Krupp,
Klöckner, Mannesmann, Berlinben pedig a Borsig
világhírnévre tettek szert. Ekkor vált a német ipar
központjává Szászország, Felső-Szilézia és Kattowitz is.
Az ipari tervek finanszírozására az egyes vállalkozók
lehetőségeit messze meghaladó tőketársaságok alakultak,
többnyire részvénytársaságok formájában. A Ruhr-vidék
Európa legnagyobb ipari övezetévé fejlődött.
Az elektromosság, a robbanómotor (Otto-motor), a Diesel
motor felfedezése, az acélgyártás új eljárásai, a szabványok
alkalmazása (csereszabatos gyártás) új iparágakat
fejlesztett ki. A vegyi, optikai és elektrotechnikai iparban a



legmodernebb technikát alkalmazták. A jénai Carl Zeiss
művek optikai készülékeit a világ minden részébe
exportálta. A nehéziparban a Bessemer-körte tökéletesítése
lehetővé tette az acél tömegtermelését. A foszfortartalmú
lotaringiai vasérc kohósítását az ún. Thomas-féle eljárás
tette lehetővé. A vegyipar találmányai a mezőgazdaságot is
modernizálták; a műtrágya alkalmazása jelentősen növelte
a terméshozamot, így biztosította a gyorsan növekvő
lakosság élelmezését. A gyors fejlődés felszívta a kezdeti
iparosodással járó munkanélküliséget, s megszüntette a
pauperizmust.
Így a 19. század utolsó évtizedében Németországban az
ipar vette át a vezető szerepet, s gyors ütemben
bekapcsolódott az európai, sőt részben a globális gazdasági
cserekereskedelembe. Az iparosítás forradalmasította a
szállítást is; a vasút és a gőzhajó megteremtette a távolsági
kereskedelem pénzügyileg kedvező összeköttetéseit, amely
korábban a nagytömegű árucikkek számára túlságosan
drága vagy műszakilag kivitelezhetetlen volt. Így javult a
német termékek eladási lehetősége és az import is
jelentősen egyszerűbb és olcsóbb lett. 1913-ban a német
export- és importügyletek több mint 54%-a európai, s 28%-a
már az amerikai kontinens partnereivel bonyolódott. Így a
német ipar jelentős mértékben - erőteljes ágazati
eltérésekkel - termékeik értékesítése érdekében a külföldi
piacokra való bejutástól függött, illetve nyersanyagok
importjára szorult.
Ezzel szemben a német mezőgazdaság a 19-20. század
fordulóján már egyre kevésbé tudta élelmiszerrel
megfelelően ellátni a gyorsan növekvő számú lakosságot,
jóllehet a műszaki innováció következtében termelése
főleg a 19. század második felétől - már rendkívül megnőtt.
Így a Német Birodalom mindinkább függővé vált az
élelmiszerimporttól, s az első világháború előestéjén
élelmiszerszükségletének 20%-át ebből fedezte. A



külkereskedelem, s főleg a vámpolitika - minden vonzatával
együtt - a német külkereskedelmi kapcsolatok növekvő
nemzetköziesülésével párhuzamos a korábbinál jóval
nagyobb súlyt kapott a gazdasági vitákban.
A 19. század utolsó harmadában a Német Birodalomban
alapvető gazdasági és társadalmi fordulat történt. A
dinamikusan növekvő német lakosság létfeltételei és a
munka világa példátlan mérvű nyomás alá került. A korábbi
viszonylag stabil szociális rétegződést az ipari társadalom
váltotta fel, amelyben leginkább az ipari munkásság
jelentősége nőtt meg. 1882-ben a német ipar 6,4 millió főt
foglalkoztatott (a lakosság 35%-a), 1907-ben számuk 11,2
millióra nőtt (42%). Ezzel szemben a mezőgazdaságban
foglalkoztatottak abszolút száma ugyan 8,2 millióról 9,8
millióra emelkedett, de az összlakosságon belüli arányuk
41,6%-ról 28,4%-ra csökkent.
A növekvő létszámú polgári rétegek a tőkés gazdasági
rendszer bázisán tovább növelték gazdasági vezető
szerepüket. A polgárság önmagában rendkívül differenciált
volt. A gazdasági polgárság főleg a közepes és nagyobb
vállalkozókat tömörítette, amely vállalkozói
tevékenységével aktívan részt vett az iparosításban, s ezzel
gazdasági kulcsszerepre tett szert. A képzett polgárság
zöme a „szabad foglalkozásokban” (orvosok, ügyvédek,
stb.), illetve a városi és kommunális közigazgatásban
dolgozott. A kispolgárság a kézműiparban és kisiparban
foglalkoztatottakat egyesítette. A polgári rétegeket a
növekvő létszámú alkalmazottak mind jelentősebb
társadalmi csoportja egészítette ki, megteremtve az „új
középréteg” fogalmát.
Az egyes „polgári” rétegeket nem lehetett pontosan és
világosan elhatárolni, s az átmenet közöttük rugalmas
maradt. Gustav Schmoler (1838-1917) 1895. évi becslése
szerint a német lakosság 2%-a a legfelső, 23%-a a felső,
31%-a a középső, s 44%-a az „alsóbb osztályokhoz”



tartozott, a vidéki és városi lakosság megkülönböztetése
nélkül. A modernizációs nyomás különösen az összlakosság
egy százaléka alatti nemesség politikai és társadalmi
privilégiumait érintette, amelynek vezető funkciója az
iparosítás előtti időkben mezőgazdasági pozícióján
nyugodott. A nemesség és a kis létszámú polgári
nagyvállalkozók között szintén rugalmas határok voltak.
B
ELPOLITIKAI KONFLIKTUSOK: A „KULTURKAMPF”
Röviddel a Franciaország elleni győzelem és a Német
Birodalom megalakulása után az új birodalom mély
belpolitikai konfliktust élt át, amelyben összeütközésre
került sor a birodalom, néhány tagállama, liberális pártjai,
illetve a római-katolikus egyház és a német katolicizmus
között. A fokozatosan élesedő küzdelemre vonatkozó
„Kulturkampf” kifejezést először 1873 elején Rudolf Virchow
(1821-1902), ismert orvos és baloldali liberális képviselő, a
Haladó Párt vezetője használta.
A liberális mozgalom egyes képviselői már a birodalom
alapítása előtt szekularizált társadalmi rendszer
megvalósítását sürgették, amely - amennyire lehetséges
csökkentené az egyház állami és társadalmi befolyását. A
törekvés a felvilágosodás gondolkodásmódjából származott,
amely a vallást kizárólagos magánügynek igyekezett
nyilvánítani, s római-katolikus formáját „tudományosan
meghaladottnak” tekintette. Szerintük a nagy keresztény
egyházaknak - amelyek 1871-ben még a birodalom
lakosságának közel 98%-át tömörítették - teljesen alá kell
vetniük magukat a törvénykező mindenható államnak.
Csupán a világosan körülhatárolható, közvetlen
lélekgondozó tevékenységet szánták nekik.
A liberális államfelfogás tekintélyes képviselője a svájci
származású, s a heidelbergi egyetemen államjogot tanító
Johann Caspar Bluntschli (1808-1881) volt, aki oktatási
tevékenysége mellett még badeni tartományi gyűlési
képviselőként is tevékenykedett. Határozottan kiállt a



modern állam és a tudományosan művelt ember fölénye
mellett a katolikus egyház nézeteivel szemben.
A liberális államfelfogással szembeni nézetet a porosz
állami szolgálatban álló Wilhelm Emmanuel von Ketteier
(1811-1877) jogász képviselte. Az állam és az egyház 1830
as évek végén kitört vitája nyomán teológiát tanult, s
katolikus lelkész, majd 1850-től mainzi püspök, s a német
katolicizmus legfőbb szószólója lett. A Centrum Párt
Reichstag-frakciójának tagjaként haláláig a politikailag
legbefolyásosabb egyházi vezető volt, aki az egyéni
szabadság legnagyobb veszélyének az állami eszme
túlértékelését tekintette.
A liberális, illetve nemzeti liberális mozgalom politikai
térnyerésével párhuzamosan növekedett az egyházakra
irányuló nyomás. A korai viták színhelye a badeni
nagyhercegség volt, mivel a kormányzó nagyherceg már az
1850-es évek végén megnyitotta kabinetjét a liberális
politikusok számára. Az egyházak - főleg a római-katolikus
nem voltak hajlandók harc nélkül kitérni a liberális politika
elől. A konfliktus központi színterét a hagyományosan
egyházi ellenőrzés alatt álló nyilvános iskolák alkották. A
liberálisok éppen ezt akarták megszüntetni, vagy legalábbis
drasztikusan korlátozni. A liberális mozgalom és a katolikus
egyház közötti ideológiai vita a birodalom alapítása előtti
évtizedben éleződött ki, amikor IX. Pius pápa (1792-1878;
pápa 1846-1878) többször, élesen elítélte a liberális
meggyőződést, amelyet minden hívő katolikus számára
teljesen elfogadhatatlannak minősített. Az általa összehívott
1869-1870. évi első vatikáni zsinat határozatai
meghirdették a pápai csalhatatlanságot és újból kiélezték a
liberális és római-katolikus világnézet különbségét. A
Kulturkampf többé-kevésbé látens konfliktusanyaga így már
1871 előtt ismertté vált, nemcsak Németországban, hanem
Olaszországban és Svájcban is.



Az 1871. március 3-i első Reichstag-választásokon a
katolikus Centrumpárt 63 mandátumot (18,6%) szerzett, s
ezzel a nemzeti liberálisok után a második legerősebb
frakció lett, maga mögé utasítva a konzervatívokat.
Alapelvei között szerepelt „a vallási közösségek jogának
védelme a törvényhozás beavatkozásai ellen” kitétel is.
Bismarck szerint mindez „papi uralkodáshoz” vezethet a
„királyi uralkodás” mellett, sőt, a pápa egyfajta közvetett
kormányzásával járhat. Számára az ultramontán (pápapárti)
katolikus csoportosulás éles ellenzékben állt az új állammal
és az evangélikus császársággal, amelyben szerinte „1866
legyőzöttjei”, a protestáns kis-német egység katolikus
ellenfelei, a hannoveri welfek, a keleti porosz provinciák
lengyeljei, s később az elzásziak tömörültek. Bismarck a
politikai katolicizmus híveit a „birodalom ellenfeleinek”
nyilvánította, s a Centrumpárt valamint a katolikus
Franciaország és Ausztria kapcsolatától tartott. Elutasította
a kormányzatával szembehelyezkedő centrumpárti
föderalista törekvéseket is, amelyek a részállamok lehető
legnagyobb függetlenségének fenntartását célozták.
Bismarck a politikai katolicizmust a porosz vezetéssel
létrejött birodalom potenciális veszélyének tartva a
Kulturkampfot „belpolitikai preventív háborúként” indította
el. Első intézkedésként 1871 júliusában feloszlatta a porosz
kultuszminisztérium katolikus osztályát. Ugyanezen év
decemberében birodalmi törvényként kibocsátotta az ún.
szószék-paragrafust, amely a büntető törvénykönyv
kiegészítéseként megtiltotta a lelkészeknek, hogy hivatásuk
gyakorlása közben államügyeket „a közbékét veszélyeztető
módon" (szószékről) tárgyaljanak. Retorzióként hivatalukból
való felmentést és börtönbüntetést helyezett kilátásba. Az
1872. márciusi iskolafelügyeleti törvénnyel Bismarck az
iskolák hagyományos egyházi felügyeleti jogát - a tanárok
és tantervek felett - Poroszországban állami felügyelettel
váltotta fel. A Bundesrat és a Reichstag 1872-ben betiltotta



a jezsuita rendet a Német Birodalom területén. 1873-ban
Poroszországban a „májusi törvényekkel" közvetlenül
beavatkoztak az egyházi életbe: a papok képzését és
alkalmazását állami ellenőrzés alá vonták; a papoknak
állásuk elfoglalása előtt pl. „kulturvizsgát” kellett tenni,
amelyet német állami egyetemi tanulmányokhoz kötöttek.
Az egyházi vagyonok igazgatását választott községi
képviseletekkel látták el. Végül 1875-ben a Reichstag
elfogadta, hogy csak a polgári anyakönyvvezető előtti
házasságkötés törvényes; az egyházi esküvőt ezzel pusztán
vallási-szimbolikus aktusra redukálták. A betegápolással
foglalkozó rendek kivételével minden papi rendet
betiltottak. Az egyház, mint intézmény hatalmát korlátozták
azokkal a törvényekkel is, amelyek megszüntették a
katolikus egyház állami pénzügyi támogatását. Időszakosan
a lelkészi és püspöki hivatalok egynegyede betöltetlen
maradt, mivel sok lelkészt felmentettek állásából,
letartóztatták őket vagy külföldre menekültek.
A katolikus lakosság töretlen szolidaritása demonstratív
gesztusokban mutatkozott meg. A börtönbüntetésre ítélt
lelkészeket a börtön kapujáig kísérték, s a hagyományos,
korábban kisebb körmenetek több ezres résztvevővel
formálisan politika-mentes tömegtüntetéssé alakultak. Ezzel
párhuzamosan meghiúsult a Centrumpárt parlamenti
gyengülésének esélye, sőt az 1874. januári Reichstag
választások nyomán már 91 képviselője ült a padsorokban.
A liberálisokkal kötött kényszerszövetség más területeken
azonban sikeresnek bizonyult. A Kulturkampf
intézkedéseivel párhuzamosan főleg a nemzeti-liberális
frakció támogatásával sikerült törvényeket elfogadtatni a
birodalom belső egysége érdekében. A Reichstag 1871-1875
között 167 törvényt fogadott el. Legsürgetőbb feladat a
pénzügyi egység megteremtése volt. 1871-ben ugyan
bevezették a márkát (1 márka = 100 Pfennig), mint a
szövetségi állam közös pénznemét, a szövetségi államokban



azonban az érmék 1878-ig érvényben maradtak. A márkát
1873-ban aranyalapra helyezték, vagyis 1914-ig a
bankjegyeket névleges értékükön aranyra lehetett cserélni.
Mindez a pénzügyi stabilitás és a márka nemzetközi
fizetőeszközként való elfogadásának fontos feltétele volt,
ami a német külkereskedelem javára is vált. 1874-ben
emellett a birodalomban egységes mérték- és súlyrendszert
(méter és kilogramm) vezettek be.
Bismarck és a liberálisok további együttműködésének
súlypontját a birodalom egységes jogi területté alakítása
alkotta. E bázison a birodalom gyorsan egységes
kereskedelmi- és büntetőtörvénykönyvhöz jutott.
Lényegesen tovább tartott a magánjogi terület
kiegyenlítése; az egész birodalomban érvényes polgári
törvénykönyvet csak 1896-ban fogadták el, s 1900-ban
lépett életbe. A lipcsei birodalmi bíróság 1879-ben kezdte
meg működését, mint a legfelső német bíróság.
Az 1870-es évtizedben elfogadott törvényhozó lépések
alapvetően hozzájárultak a birodalom gazdasági
egységéhez, megteremtve a gyors iparosítási folyamatot.
Ennek eredményeképpen az 1871-ben még döntően
agrárjellegű birodalom 1914-re világméretekben az
Amerikai Egyesült Államok után a második magasan fejlett
ipari országgá vált. E gazdasági pozíció nem maradt
hatástalan a birodalom külpolitikai vonalvezetésére. A
gazdaságilag és jogilag egységes térség növelte a lakosság
összetartozási érzetét is, s a birodalom egységét többé nem
vonták kétségbe.
Bismarck pontosan látta intézkedései sikertelenségét s
megkísérelte, hogy a legkisebb veszteséggel kerüljön ki a
helyzetből. Egyúttal engednie kellett a császár
egyházpolitikai békét sürgető követelésének is. Intézkedései
nem érték el a kívánt hatást, sőt, sok protestánst is
kiábrándítottak. Az állami iskolafelügyeletet és a polgári
házasság bevezetését a Centrumpárton kívül a



konzervatívok is elutasították. A Kulturkampf mindinkább
megmérgezte Németország politikai és szellemi légkörét és
veszélyeztette az alapvető jogokat.
A viták rendezésére alkalmat kínált IX. Pius pápa 1878
elején bekövetkezett halála. Mivel az új pápa, XIII. Leó
(1810-1903, pápa 1878-1903) is kompromisszumkészséget
mutatott, Bismarck a Kulturkampf befejezése mellett
döntött. A birodalom és a római egyházvezetés hosszú
tárgyalásainak eredményeként elérték, hogy legtöbb
intézkedését néhány kivétellel megszüntették. Csak néhány
szabályozás maradt érvényben: a jezsuiták 1917-ig
működhettek legálisan, a szószékparagrafust pedig 1953
ban oldották fel.
Magától értetődően a nemzeti-liberálisok - Bismarckkal
együtt a Kulturkampf mozgatói - nem értettek egyet a
katolikus egyházzal és a Centrummal szembeni
kompromisszumos irányvonallal. A Kulturkampf leépítése az
1870-es évek végétől mégis összekapcsolódott a
birodalomban végbemenő alapvető belpolitikai fordulattal.
Bismarck és a liberális pártok eddigi érdekszövetsége
felbomlott. Bismarck be akarta fejezni a császárság liberális
korszakát, s leszámolni nehéz partnerével, amelyre a
parlamenti többség érdekében rá volt utalva. Alternatív
politikai partnernek csak a konzervatívok kínálkoztak,
akiknek politikai meggyőződését ugyan osztotta, de bírálták
a Kulturkampfot. A konzervatívok a parlamentben egyedül
nem voltak képesek a kancellárnak a további
törvénykezéshez szükséges többséget biztosítani. A
liberálisok nélküli vagy azok ellen irányuló többség
megszerzéséhez csak a Centrumpárt jöhetett szóba, amely
legalábbis részleges érdekazonosságot mutatott a
konzervatívokkal.
A Bismarck által kezdeményezett belpolitikai irányváltás
egybeesett az ún. alapítási válsággal és a birodalom
gazdaságára gyakorolt hatásaival. A Franciaország elleni



győztes háborúhoz és a birodalomalapításhoz kapcsolódóan
Németország rendkívüli konjunktúrát élt át. A korabeli
mércéhez mérve magas, a frankfurti békeszerződésben
rögzített 5 milliárd aranyfrankos francia háborús
kártérítéssel a német pénzpiacon hirtelen
összehasonlíthatatlanul több pénz állt rendelkezésre, mint
korábban. Ennek birtokában számos új vállalkozás alakult, s
rendkívül megnőttek a spekulációs tőzsdeügyietek. 1873
tavaszától már érzékelhetővé vált, hogy számos vállalkozás
forgalom- és nyereségvárakozásait messze túlbecsülték, s a
német tőzsde magas részvényárfolyama a nemzetközi pénz
és tőzsdeválság nyomán összeomlott. Számos német cég
pénzügyi válságba került vagy csődbejutott, amely a
munkahelyek megszűnésével járt. Ezzel párhuzamosan
számos mezőgazdasági üzem is nehézségekkel küszködött,
főleg a porosz keleti provinciák gabonatermelő
nagybirtokosai. Ekkor volt kialakulóban a világ agrárpiaca,
amelyet a vasút és a gőzhajó fejlődése határozott meg.
Mindez azzal járt, hogy a gabonaárak folyamatosan
csökkentek és Németország élelmiszerimportja - főleg az
Egyesült Államokból és Oroszországból - jóval olcsóbb és
kifizetődőbb lett. Ezáltal azonban erősödött a német
agrártermékek konkurenciája.
A gazdasági fejlődés megtorpanásakor a német nehézipar
és a nagy-agráriusok a liberális szabad-kereskedelem
elveire épülő kereskedelmi- és vámpolitikával való szakítást
sürgették. A „nemzeti munka védelmének” jelszavával,
magas védővámokkal igyekeztek megvédeni a német
termékeket a külföldi konkurenciától, gazdaságpolitikai
fordulatot sürgetve a protekcionizmus irányába.
A Reichstagban túlnyomó többségben lévő liberálisok
ilyen kereskedelmi- és vámpolitikát nem tudtak elfogadni. A
konzervatívok viszont egyetértettek a nagyipar és a nagy
agráriusok által erőteljesen támogatott védővám-politikával,
hiszen azok parlamenti érdekképviselőinek tekintették



magukat. Az alapítási válság kiteljesedésével felgyorsult a
gazdasági érdekszövetségek létrejötte is, amelyek
erősítették a pártok, parlamenti képviselők, egyéb
döntéshozók és a sajtó tudatos befolyásolását. 1876-ban
alakult meg a főleg nehéziparosokat tömörítő Német
Iparosok Központi Szövetsége, hogy gazdaságpolitikai
javaslataikat hatékonyabban érvényesíthessék a birodalmi
vezetés és a parlament döntéshozói körében.
Bismarck lehetetlennek tartotta a gazdaságpolitika
megváltoztatását a liberális többséggel egyetértésben. De
politikai megfontolásból is szakítani akart a velük fennálló
részleges együttműködéssel: megelégelte, hogy politikája
állandóan olyan politikai irányzat egyetértésétől függött,
amelytől mély világnézeti szakadék választotta el. Elvileg
ellenezte a rendszer erőteljesebb parlamentarizálódásának
liberális reményét is, hiszen éppen ő illesztette az
alkotmányba a kancellár- illetve császárközpontú autoritativ
kormányformát. Az 1860-as évektől folyamatosan
konfliktusba került a liberálisokkal a katonai költségvetés
ügyében is. A liberálisok ellenállása miatt 1874-ben
meghiúsult a birodalmi vezetés kísérlete, hogy tartósan
rögzítse a katonai költségvetést. Stratégiailag Bismarck
egyrészt a liberalizmus parlamenti pozícióinak gyengítésére
törekedett, másrészt azt remélte, hogy a megerősödött
konzervatív frakcióra támaszkodhat, amely esetenként
együttműködik a Centrumpárttal. Ehhez persze le kellett
állítania a sikertelenné vált Kulturkampfot, hogy megnyerje
a Centrum részleges támogatását.
Bismarck 1877 második felétől mérlegelte a liberálisokkal
való szakítást, miután még egyszer hiábavaló kísérletet tett
a liberálisok megnyerésére. Miniszteri tárcát kínált
vezetőjüknek, Rudolf von Bennigsennek, terve azonban
meghiúsult a nemzeti-liberálisok követelésein. Irányvonala
megváltoztatásához azonban még hiányzott a megfelelő
alkalom. Erre a katolikus egyház élén 1878 elején



végbement változás, illetve 1878. május 11.-e szolgáltatott
ürügyet.
A „KONZERVATÍV FORDULAT”:
A SZOCIALISTAELLENES TÖRVÉNY ÉS A SZOCIÁLIS
TÖRVÉNYKEZÉS
1878. május 11-én Max Hödel (1857-1878) iparossegéd a
berlini utcán több pisztolylövést adott le I. Vilmos császárra,
de célt tévesztett. A helyszínen elfogott merénylőnek nem
voltak világos politikai indítékai és nem állt kapcsolatban a
szociáldemokráciával. Mindazonáltal Bismarck elérkezettnek
látta a pillanatot, hogy fellépjen a szociáldemokráciával
szemben, amely nem titkolta, hogy alapvetően
szembehelyezkedik a fennálló politikai és társadalmi
rendszerrel.
Az Általános Német Munkásegylet és a marxista
irányultságú Szociáldemokrata Munkáspárt taglétszáma az
1873. évi válság után folyamatosan növekedett, s a két párt
az 1875. májusi gothai kongresszuson egyesült. Új
programjuk teljesen új társadalmi- és tulajdonviszonyokon
nyugvó rendszer célját tűzte ki.
Az új párt, Németország Szocialista Munkáspártja
szavazatainak növekedése az 1877. évi (9,1%, 12
mandátum) Reichstag-választásokon nyugtalanította a
birodalmi kormányt és a polgári pártokat. Bismarck szerint
miként a parlamentben elmondta - „Bebel vagy Liebknecht
képviselő a francia kommünt állította a politikai
berendezkedés mintájául". Ettől a pillanattól a
szociáldemokráciát ellenségnek nyilvánította, s megindította
második „belpolitikai megelőző háborúját”, ezúttal nem a
Centrum, hanem a szocialista munkásmozgalom ellen.
Májusban a liberálisok ellenszavazatai miatt még
meghiúsult a „szociáldemokrata kilengések elhárítására”
irányuló kivételes törvényjavaslata.
1878. június 2-án újabb merénylet segített Bismarcknak.
Ezúttal Karl Nobiling (1848-1878) sebesítette meg a



császárt, s ő sem tartozott a szociáldemokraták közé. Június
11-én feloszlatták a Reichstagot, majd a választási
küzdelemben a polgári köröket demagóg módon a
szociáldemokraták állítólagos veszélyességével riogatták,
„hazátlan legényeknek" bélyegezve őket.
Az 1878. június 30-i Reichstag-választások eredményei
mégsem teljesítették teljesen a kancellár elvárásait. A
konzervatívok annyival erősödtek, amennyivel a liberálisok
gyengültek, de a liberális frakció mégis a legerősebb
politikai erő maradt. A lejáratási kampány ellenére a
szociáldemokraták 9,1%-ról csak 7,6%-ra estek vissza, s 12
képviselőjük helyett kilenc maradt. Mivel a
konzervatívoknak Bismarck új „kormánypártjaként”
partnerre volt szükségük, a szinte változatlan erejű
Centrum-frakció (94 mandátum helyett 91) vitathatatlanul
kulcspozícióba került a parlamentben.
Mivel a Bismarck által remélt konzervatív többség
elmaradt, s a liberálisokkal folytatott további
együttműködés sem jöhetett már szóba, nem maradt más
hátra számára, mint a Centrummal szembeni taktikázás,
hogy elfogadtathassa a szocialistaellenes törvényt és a
védővám-politikát.
A tervezett „szocialistaellenes törvényt” a Centrum
semmiképpen sem volt hajlandó Bismarck kívánságai
szerint teljesíteni. Ekkor leplezetlenül, államcsínnyel
fenyegetőzve nyomást gyakorolt a Reichstagra, az
alkotmány revíziójára gondolva. Eközben rá kellett jönnie,
hogy a szocialistaellenes törvény tervezete fontos
változáson ment keresztül a Reichstagban. Az elfogadásra
kerülő törvény hatályát mindössze három évben határozták
meg, és ezután kellett későbbi sorsáról dönteni. Mindez azt
jelentette, hogy viszonylag rövid időn belül ismét parlamenti
többséget kell szereznie a vitatott törvény
meghosszabbítása érdekében.



Végül 1878. október 21-én - a konzervatívok és a nemzeti
liberálisok egyetértésével, a Centrum, a Haladó Párt és a
szociáldemokrata frakció ellenszavazata ellenére - életbe
lépett a „szociáldemokrácia közveszélyes törekvései elleni
törvény” (a név szerinti szavazáson 221:149 arányban).
A törvény mélyreható eszközrendszert tartalmazott a
szociáldemokrata párt szervezeti- és kommunikációs
struktúrájának szétzúzására. Betiltották a „fennálló állami
és társadalmi rendszer megdöntésére irányuló
szociáldemokrata, szocialista vagy kommunista törekvésű
egyesületeket” az e célzattal rendezett gyűléseket,
folyóiratokat, s az e célra indított pénzgyűjtést. A betiltott
egyesületekben vagy annak érdekében tevékenykedőket
500 márka pénzbüntetéssel, vagy 3 hónapig terjedő
börtönbüntetéssel, az egyesületek funkcionáriusait, illetve
azokat, akik betiltott egyesületek számára helyiséget
bocsátottak rendelkezésre, egy hónaptól egy évig terjedő
börtönbüntetéssel fenyegették meg. A szocialistaellenes
törvénnyel a pártszervezeteket és a szakszervezeteket
igyekeztek szétzúzni. A törvényt a kormány szándéka
ellenére csak két és fél éves időtartamra fogadták el, de
1890-ig folyamatosan meghosszabbították, 1880-tól már a
Centrumpárt egyes részeinek támogatásával.
Bismarck 1879-ig közepéig a védővám-politikára való
áttérést is keresztülvitte a Reichstagban. A parlamentben
megalakult a védővám szószólóit — a legtöbb konzervatív, a
Centrum-frakció legnagyobb része és néhány nemzeti
liberális - tömörítő „népgazdasági egyesülés”, amelybe a
397 képviselőből 204 lépett be, megszerezve a többséget. A
vámtarifa-törvény 1879. július 12-én jelentős többséggel
ment keresztül a szavazáson. A törvény következtében
védővám sújtotta a legtöbb Németországba importált árut.
E vámtételek nemzetközi összehasonlításban közepes
mértékűek voltak. A birodalom eltávolodása a liberális
szabadkereskedelmi politikától - Nagy-Britannia kivételével



nem jelentett kivételt az európai nagyhatalmak sorában. Az
importot megdrágító hatása miatt természetes
következménye a fogyasztói árak növekedése lett.
Az 1879 nyári vámpolitikai határozatokkal lezárult a
liberálisokkal való együttműködés. Bismarck tudatosan
szakított velük és így tartósan megakadályozta a birodalom
modernizálását.
Az 1880-as évek elején világossá vált, hogy a
szocialistaellenes törvény első időszakának durva
alkalmazása (betiltás, letartóztatások, ítéletek és
kiutasítások) nem gyengítette a szociáldemokrácia politikai
erejét. Az 1881. október végi Reichstag-választásokon - a
három éves repressziók ellenére - ugyan csak 6,1%-ot
szereztek, de a pártok erőviszonyainak eltolódása miatt
mandátumaik számát kilencről ismét tizenkettőre növelték,
s visszaállították a szocialistaellenes törvényt megelőző
erejüket. A vidéki választókörzeti megosztás előnyösebb
volt, mint a városi, ezért csak feltételesen adott valós képet
a politikai erőviszonyokról. Az erősen iparosodott Berlinben
a párt szavazati aránya kereken 40%-ot tett ki.
Bismarck a munkásságnak a társadalmi és politikai
rendszerbe való jobb betagolását attól remélte, hogy a
munkáspárt rendőri elnyomásával egyidejűleg messzire
tekintő és példás állami szociálpolitikával igyekezett javítani
a munkásság helyzetén. Ezzel őket az állam számára
nemcsak megnyerni, hanem egyidejűleg politikai
szervezetüket, a szociáldemokrata pártot is gyengíteni
igyekezett.
1881 novemberében a Reichstagban császári üzenet
formájában a munkások számára baleset-, betegség-,
rokkantsági- és öregségi biztosítást helyeztek kilátásba. A
tervezet nyomán 1883 júniusában kiadott első törvény az
évi 2000 márka alatt kereső munkások és alkalmazottak
betegbiztosítását szabályozta; a járulék kétharmadát a
biztosított, egyharmadát a munkaadó fizette. Mindez



ingyenes orvosi kezelést biztosított, s a betegség idejére,
maximum 13 hétig 5096-os táppénzt. A különféle pénztárak
mellett a munkásság tipikus betegsegélyző pénztára a
szövetkezeti formában működő pénztár lett.
Az 1884, júniusban megjelent balesetbiztosítási törvény
szerint a baleset teljes költségét a vállalkozók szakmai
szövetkezete vállalta, halálos baleset esetén pedig a
hátramaradottaknak nyugdíjat fizetett. A balesetbiztosítás a
betegbiztosítás lejártával tehát a 14. hét után kezdődött.
Tartalmazta a gyógyítási költségeket, valamint a
keresetnélküliség teljes idejére az utolsó munkabér
kétharmadát.
A szociális törvényeket 1889 júniusában az öregségi- és
rokkantsági biztosítás zárta le. A szintén évi 2000 márka
alatt kereső munkások és alkalmazottak hozzájárulásait a
biztosított és a munkaadó 50-50% arányban fizette, s
szerény állami támogatás (évi 50 márka) is járt. Minden 70
év feletti munkásnak létfenntartási hozzájárulást,
munkaképtelenség esetén pedig rokkantsági nyugdíjat
biztosított, amely az átlagbér egyharmadát tette ki. A
gyakorlatban azonban inkább rokkantsági- és öregségi
nyugdíjat fizettek, mivel a biztosítottak többsége 70. életéve
elérése előtt munkaképtelen lett. Ezt az életkort a
biztosítottak csak szűk része érte meg. (1913-ban kereken
102 000 öregségi nyugdíjas, s 1,1 millió rokkantsági
nyugdíjas volt).
A Német Birodalom szociális törvénykezésével megelőzte
a világ többi országát, ezért hosszú ideig példaképnek
tekintették. A szociális biztosítás rendszerének alacsony
szolgáltatási színvonala főleg a finanszírozási problémában,
illetve abban a korabeli felfogásban rejlett, hogy a magas
biztosítási összegek a lustákat ösztönöznék a rokkantsági
nyugdíjra. Ezért a juttatásokat általában olyan alacsonyan
kell tartani, hogy a biztosítottak rá legyenek utalva az
önsegélyre, vagy legalábbis a részkeresetre.



A császárság törvényes biztosítási rendszere a dinamikus
lakosságnövekedés bázisán kifogástalanul működött. A
nagyszámú munkaképes, viszonylag fiatal emberek
biztosítási befizetései szemben álltak a betegek, az idősek
és a rokkantak keresőképtelenné vált kis rétegével. Így a
társadalmi biztosítás egyes ágazatai pozitív pénzügyi
mérleget mondhattak magukénak. Államilag szabályozott
munkanélküli biztosítás bevezetésére a császárságban nem
került sor. A szakszervezeti tagsággal rendelkező
munkanélküliek számíthattak munkanélküli támogatással a
szakszervezeti pénztárból. A szervezetlen munkások
kommunális segélyben reménykedhettek. Az összességében
kedvező gazdasági fejlődés miatt a császárságban hosszan
elnyúló, tömeges munkanélküliségre nem került sor.
Az 1880-as évek szociális törvényhozása a modern
intervenciós- és szociális állam kialakulásának első
szakaszát jelentette. A korábbiaknál erőteljesebben állami
feladat lett a társadalmi és gazdasági viszonyokba történő
beavatkozás. Az állami feladatok növekedésével
párhuzamosan kialakultak a bürokrácia intézményi és
személyi feltételei, központi, egyes állami és kommunális
szinten. S éppen ez jelentette a császárság
„modernitásának” egyik fontos összetevőjét.
A szocialistaellenes törvényt 1880-ban, 1884-ben és 1886
ban váltakozó szavazataránnyal meghosszabbították.
Bismarck hitt abban, hogy jogi és adminisztratív
intézkedésekkel elnyomhatja a szociáldemokráciát. A
törvény alapján több mint egy évtizedig a hatóságok és
bíróságok eljárást indítottak szociáldemokrata szervezetek
és sajtószervek ellen, de a párt funkcionáriusai ellen is. A
birodalomban betiltottak 1300 szociáldemokrata kiadványt,
322 munkásszervezetet, közöttük szakszervezeteket is. A
párt vezetői ellen meghatározott körzetekre és helységekre
tartózkodási tilalmat bocsátottak ki.



A szociáldemokrata funkcionáriusok ellen Bismarck
bírósági módszerekkel már 1878 előtt fellépett. 1878-ban
pedig számos szociáldemokrata funkcionáriust kiutasítottak
Berlinből, s két év múlva Hamburgból is. A munkások
azonban az üldözések hatására még szorosabbra zárták
soraikat. A kiutasítottak családjaiért szolidaritási akciók s
pénzgyűjtések indultak. A hatóságok nyilvánvaló
jogtalanságai ellen rövidesen kifogások merültek fel
baloldali-liberális és a Centrumhoz közeli körökben. A
szocialistaellenes törvény fennállása idején a hatóságok
összesen 900 személy ellen adtak ki tartózkodási tilalmat, s
1500-at ítéltek börtön- vagy fegyházbüntetésre.
A szociáldemokrata párt szervezetei illegális körülmények
között tovább folytatták tevékenységüket. Rendezvényeiket
családi kirándulásnak, vagy énekegyletnek álcázták.
Zürichben már 1879 őszén megjelent a párt új lapja, a Der
Sozialdemokrat, amelynek példányait illegálisan
terjesztették a birodalomban. A párt 1880-ban Zürichben
tartott kongresszusa megerősítette a párt programját és
növelte az összetartozás érzetét.
Rövidesen kiderült, hogy a szocialistaellenes törvénnyel
nem sikerül sem a párt szervezeteit, sem publikációs
szerveit teljesen szétrombolni. A szociáldemokraták a
munkásszolidaritás nyomán az illegalitás 12 évében is
folyamatosan erősödtek. A Reichstag-választások
eredményei is igazolták Bismarck téves számításait: 1884
ben a szociáldemokraták már 9,7%-ot, (24 mandátum) értek
el, 1887-ben átlépték a tíz százalékot, majd 1890
februárjában 1 millió 427 ezren szavaztak rájuk (19,4%, 35
képviselő).
Az 1881. évi Reichstag-választásokon a konzervatív pártok
jelentősen veszítettek mandátumaikból. A nemzeti
liberálisok Bismarck ellenük irányuló taktikája és a
szocialistaellenes törvény miatt annyira meggyengültek,
hogy újólagos együttműködésük a konzervatívokkal a



kancellár számára nem teremtett elegendő parlamenti
törvényhozói bázist. A baloldali liberálisok elutasították a
bismarcki értelmű együttműködést a konzervatívokkal és a
nemzeti liberálisokkal. A Centrum továbbra is a legerősebb
frakció maradt, de a konzervatívok és a politikai
katolicizmus szövetsége gyenge lábakon állt. A Centrumra
szavazó nemzeti kisebbségek ugyanis nem támogatták a
birodalom vezetését, s következetes ellenzéki pozíciót
foglaltak el.
Az 1881. évi választási eredmények alapján lehetetlen
volt biztos kormánytöbbséget kialakítani a Reichstagban.
Ezért Bismarck taktikázásra kényszerült, hogy a
törvénykezéshez szükséges váltakozó többséget magának
biztosítsa.
Az 1884. évi Reichstag-választásoktól azt várta, hogy
kiszabadul a parlamenttel szembeni kényszerhelyzetéből.
Röviddel a választások előtt - nyilvánvalóan választási
megfontolásokból - feladta a gyarmatszerzéssel kapcsolatos
elutasító álláspontját. Várakozásai azonban csak részben
teljesültek. A baloldali liberálisok ugyan jelentősen
veszítettek szavazataikból, a konzervatívok és kissé a
nemzeti liberálisok is erősödtek, de a Centrum és a nemzeti
kisebbségek képviselete szinte változatlanul erős maradt.
Az ellenzéki szociáldemokraták a szocialistaellenes törvény
ellenére megkétszerezték mandátumaik számát. Így
meghiúsult a Reichstagon belüli erőeltolódás, s Bismarck a
következő időszakban a váltakozó többségalakításra
kényszerült.
1887-ben újabb kísérletet tett, hogy kiszabaduljon a
számára nehéz belpolitikai helyzetből, s erre az új katonai
költségvetést használta fel. Külpolitikai megfontolásokból
francia-orosz közeledés - a katonai költségvetést középtávra
ki akarta vonni a parlament hatásköréből s egyúttal a
haderőt 427 000 főről 468 000-re növelni. A Centrum és a
baloldali liberálisok ellenállása miatt ismét feloszlatta a



Reichstagot. A választási küzdelmet a „nemzeti biztonság"
témája határozta meg. A Bismarck által létrehozott
konzervatív és nemzeti-liberális szövetséget „kartellnak”
nevezték. E két erő koalíciója nyomán a Reichstagban 220
mandátumos kartell-többség jött létre, amely a
várakozásoknak megfelelően megszavazta a hét évre szóló
katonai költségvetést.
B
ISMARCK ELBOCSÁJTÁSA
I. Vilmos 91 évesen, 1888. március 9-én elhunyt. A
hivatalban lévő kancellár ellentétbe került utódjával, az 56
éves III. Frigyessel (1831-1888), akinek véleménye több
alapvető politikai kérdésben eltért a 73 éves Bismarckétól.
De nem egyedül a generációs ellentét választotta el őket
egymástól. Frigyes a liberalizmussal és a brit
parlamentarizmussal szimpatizált, amely elfogadhatatlan
volt a konzervatív Bismarck számára. Miközben
Németország politikai közvéleményének egy része
reményteljesen, Bismarck és a konzervatívok aggodalommal
figyelték tevékenységét. Rákbetegsége miatt azonban
német császári hivatalát csak 99 napig láthatta el, s már
1888. június 15-én elhunyt.
A 29 évesen harmadik német császárrá és porosz királlyá
koronázott II. Vilmos (1859-1941, porosz király és német
császár 1888-1918) már Németország gyors, látszólag
ellenállhatatlan fellendülésének korszakába
birodalomalapítás, iparosítás, az ország vezető európai
hatalommá válása - született bele, amely meghatározta
gondolkodását is; csak győzelmeket látott, vereség nélkül.
Apja, III. Frigyes korai halálával elmaradtak a várakozás
hosszú évei; hirtelen a csúcsra került, ahol parvenüként
viselkedett. Szigorú fiatalkori neveltetése miatt elismerésre
vágyott, s talpnyalókkal vette körül magát. Könnyen
befolyásolható, mértéktelen és fennhéjázó volt, mint az
újgazdagok: csupa pompa és ragyogás - a korszellem tipikus



megtestesítője lett. Vilmoshoz hasonlóan a birodalom is
törtető lett
Bismarck kezdettől fogva fenntartással viseltetett a fiatal
császárral szemben, aki főleg a kancellár egyensúlyozó
külpolitikáját kifogásolta. A közvélemény túlnyomórészt
pozitívan fogadta a dinamikus császárt, akinek
temperamentumát majd az idős kancellár tapasztalatai
helyes irányba terelik.
II. Vilmos azonban nem tűrte, hogy valaki is irányítsa.
Bismarck sem volt többé a tévedhetetlen politikus a német
közvélemény szemében. Az 1880-as évek végén nyíltan
napvilágra kerültek téves elképzelései a Kulturkampf és a
szocialistaellenes törvény ügyében. A védővám-politikára
való áttérés pedig a várakozásoknak megfelelően ugyan
növelte a birodalom bevételeit, a kancellár messzebbre
tekintő pénzügyi- és adóreformja azonban meghiúsult a
parlament ellenállásán. A szociális biztosítás rendszerét
számos kortársa pozitívan ítélte meg, de a munkásság,
amelyet Bismarck ezzel az államhoz kívánt kötni, a beteg-, a
nyugdíj- és rokkantsági pénztár kötelező tagságát inkább
bércsökkentésnek tekintette. Bismarck ugyanis nem tudta
keresztül vinni eredeti elképzelését, hogy a biztosítási
költségeket teljesen vagy részlegesen az állami
költségvetésből finanszírozzák. A munkásokat nem tudta
politikailag alkalmazkodó „állami nyugdíjassá" tenni, mert
biztosításukat részben saját zsebből kellett fizetniük. Ezen
túlmenően a védővámok inkább a birodalom és az egyes
államok költségvetését gyarapították, s eközben főleg az
élelmiszerek fogyasztói árai emelkedtek. Az elhúzódó
alapítási válság is növelte a Bismarck politikájával szembeni
elégedetlenséget.
Bismarck pontosan ismerte a problémákat és nem lehetett
biztos abban, hogy az új császár megtartja-e őt kancellárnak
és meddig? Nélkülözhetetlen „válságmenedzseri” pozícióját
bizonyítandó tudatosan belpolitikai konfliktusba keveredett.



1989 áprilisában a bochumi bányászok bérviták miatt
beszüntették a munkát. A sztrájkmozgalom gyorsan
átterjedt az egész Ruhr-vidékre, Sziléziára, majd a Saar
vidékre. Május közepén a német bányászok 90%-a
sztrájkolt, s ilyen méretű sztrájkmozgalom Németországban
korábban még ismeretlen volt. A rendőrség, majd a
hadsereg fegyverhasználata következtében 15 személy
meghalt, 20 pedig megsebesült. Az erőszak nyomán a
tüntetők soraiban vörös zászlók bukkantak fel és jelszavaik
radikalizálódtak. Bismarck a polgárság forradalomtól való
félelmét ismét a szociáldemokrácia ellen igyekezett
felhasználni, hogy ezzel biztosítsa az autoritatív-konzervatív
belpolitikai irányvonal folytatását. Nem a bányászok rossz
szociális helyzetének javítására törekedett, hanem a
szociáldemokrata „felforgató párt” veszélyességét
igyekezett bizonyítani, amelynek funkcionáriusai éppen
ellenkezőleg, visszafogottan és inkább nyugtatóan agitáltak
a térségben.
II. Vilmos másképpen reagált az eseményekre, mint
kancellárja. Jóllehet teljesen önállóan akart uralkodni,
ugyanakkor bizonyítani igyekezett alattvalói iránt érzett
felelősségét. Ezért 1889. május 14-én - feltűnést keltő
gesztusként - fogadta a sztrájkoló bányászok delegációját.
Ezzel a császár is a szociáldemokrácia kompromisszumok
nélküli ellenfelének mutatkozott, egyúttal azonban
megértést mutatott a munkások szociális problémái iránt.
Röviddel később a császár a munkaadókat közeledésre
szólította fel a jogos munkáskövetelésekkel szemben, sőt a
munkavédelmi törvények további kiépítéséért emelt szót,
amelyeket Bismarck elegendőnek tekintett.
Ezt követően Bismarck a konfliktust választotta
császárával: 1889 októberében, a szocialistaellenes törvény
küszöbönálló meghosszabbítása során a törvény szigorúbb
tervezetével állt elő, vagyis éppen a munkássággal való
kiegyezést kereső császár óhajával szemben cselekedett.



Még mindig azt hitte, hogy nélkülözhetetlen lesz a
belpolitikai frontok megmerevedése esetén, s ismét
államcsínyterveket fontolgatott, ha a Reichstag ezúttal nem
engedelmeskedik utasításainak.
A császár tanácsadói köre azonban a kancellár ellen
fordult. Közülük kiemelkedett a vezérkar főnöke, Alfred von
Waldersee (1832-1904), aki mielőbbi preventív háborút
sürgetett Franciaország ellen. Egy ilyen tervet Bismarck
állandóan elutasított, s helyette bonyolult szövetségi
rendszerével törekedett a birodalom biztonságának
megőrzésére. A Bismarck elleni hangulatkeltésben tehát a
külpolitikai véleményeltérések is szerepet kaptak. Politikai
környezete megerősítette szándékában, hogy ne hagyja
magát Bismarck által vezetni. II. Vilmos mindenképpen meg
akarta akadályozni a bányászokkal szembeni fellépés
további kiszélesedését. Az 1890. január 24-i koronatanácson
a szocialistaellenes törvény élének tompítását, valamint a
munkavédelmi törvénykezés törvényi kidolgozását sürgette.
Bismarck a császár mindkét követelését elutasította. Mivel a
koronatanács többi tagja még a kancellár mögött állt, a
császár ekkor nem tudta érvényesíteni követeléseit.
Bismarck pillanatnyi sikerével alapjában megtörtént a
szakítás a fiatal, nagyravágyó és személyes
hatalomgyakorlásra törekvő császár, illetve az öreg
kancellár között. A hatalom szálai gyorsan körbefonták
Bismarckot. A Reichstagban már másnap meghiúsult a
szocialistaellenes törvény Bismarck által szorgalmazott
meghosszabbítása, amire válaszul feloszlatta a Reichstagot.
1890. február 4-én a császár - kancellári ellenjegyzés nélkül
- két rendeletet bocsátott ki, amelyekben többek között
kilátásba helyezte a Bismarck által elutasított
munkavédelmi törvénykezés bővítését. Az 1890. február 20
án megválasztott Reichstagban az eddig Bismarck politikáját
támogató kartell-pártok megsemmisítő vereséget
szenvedtek. A formálisan még betiltott szociáldemokrácia a



szavazatok alapján a legerősebb párt lett. Bismarck
elnyomó kísérlete szemmel láthatóan meghiúsult.
Mindezek ellenére Bismarck február végén megkísérelte
rávenni a császárt a belpolitikai konfliktusok folytatására.
Ekkor II. Vilmos környezete, amely Bismarckban már régóta
saját befolyásának akadályát látta, növelte a kancellár elleni
hangulatkeltést.
1890. március 15-én reggel II. Vilmos rendkívül
udvariatlan formában magához rendelte Bismarckot, és éles
szemrehányásokat illette állítólagos vagy tényleges
önkényeskedéséért. Bismarck dühösen reagált. Három nap
múlva hivatalosan is benyújtotta lemondását. Ebben
állítólagos külpolitikai vitájukat állította középpontba,
jóllehet kancellársága lezárulásának alapvetően belpolitikai
okai voltak. 1890. március 20-án a császár a
várakozásoknak megfelelően elfogadta Bismarck
lemondását. A döntést Németország túlnyomórészt
megkönnyebbüléssel vette tudomásul. „A révkalauz
elhagyja a fedélzetet” - írta egy angol lap karikatúrája alá.
B
ISMARCK KÜLPOLITIKÁJA 1871 UTÁN
Amikor a Német Birodalom sokak meglepetésére
megalakult, azonnal felmerült a kérdés, lehetséges-e az
országot Európa középpontjában a hatalmi koncertbe
integrálni. Bismarck Oroszországot rávette, hogy a német
francia háborúban ne álljon Franciaország oldalára.
Franciaországgal ugyan 1871 májusban Frankfurtban békét
kötött, a kibékülés azonban nem jött létre. Ausztriát 1866
ban Poroszország katonai erejével kiszorította
Németországból, ezért feltételezhető volt, hogy Bécs,
katolikus köreinek támogatásával, minden alkalmat
megragad a porosz hegemónia megtörésére és a
Németországba való visszatérésre. Az európai egyensúlyra
és a status quóra figyelő Anglia volt az egyedüli
nagyhatalom, amelytől a hetvenes években legkevésbé
tartott. Mindazonáltal az angol-francia szövetséget mégsem



zárta ki teljesen. Német szemszögből úgy tűnt, hogy a
gyenge Törökországot nyugodtan kihagyhatja Közép-Európa
szövetségi kalkulációiból. Legfeljebb közvetett veszélyt
jelenthetett, mert Törökország gyengesége Oroszországot,
Ausztria-Magyarországot és Angliát arra csábította, hogy
Törökország rovására saját terveket szövögessen. S valóban:
a következő évtizedekben éppen a Közel-Kelet és a Balkán
lett az európai politika válságövezete és állandó tűzfészke.
Amikor 1877 áprilisában Oroszország hadat üzent
Törökországnak, a Bad Kissingenben pihenő kancellár
ideális állapotot feltételezve - összefoglalta elképzeléseit
Németország pozíciójáról. Eszerint: az orosz és osztrák
érdekek és kölcsönös rivalizálásuk Közel-Keletre terelése
Oroszországot arra ösztönözni, hogy erős defenzív pozíciót
foglaljon el a Közel-Keleten és tengerpartjain, s igényelje
szövetségünket; Angliának és Oroszországnak kielégítő
status quót kell biztosítani, amely ugyanolyan érdekeket
garantál számukra meglévő birtokaik megtartásában, mint
amivel mi rendelkezünk; Anglia leválasztása a velünk
szemben továbbra is ellenséges Franciaországról Egyiptom
és a Földközi-tenger miatt; olyan kapcsolatok Oroszország
és Ausztria között, amelyek mindkettőnek megnehezítik a
közös németellenes konspirációt.
Bismarck arra kényszerült, hogy a birodalom külső
biztonságát koalíciókkal oldja meg. 1871 után a status quot
szem előtt tartó politikát folytatott. Nem kívánt világpolitikát
folytatni, amellyel azonnal Angliába ütközött volna, hanem
csupán európai politikát. A bismarcki „jóllakottság”
politikájának volt egy születési hibája: Elzász-Lotaringia,
amelynek elcsatolása miatt a Franciaországgal való
megbékélés nem jöhetett szóba.
A francia-orosz közeledést megakadályozandó, létrehozta
a három császár egyezményét, amelyet Oroszország,
Ausztria és Németország uralkodói 1873 májusában és
októberében írtak alá. Németország számára pozitív



eredményt jelentett, hogy megszilárdította kapcsolatát
Oroszországgal és a francia-orosz szövetség veszélyét
„néhány évre” elodázta.
A három császár egyezménye végül is sikeres volt, mert
1877-ig, az orosz-török háború kitöréséig Európában
nyugalom honolt. Ennek légkörét csupán az 1875. évi
„Kilátásban a háború”-válság zavarta meg rövid ideig,
amikor Bismarck nyomást akart gyakorolni Franciaországra,
de elutasította a preventív háborút.
Az 1878. június-júliusi berlini kongresszuson Bismarck az
európai államférfi szerepében, a béke megőrzése érdekében
közvetített az államok között, az összeurópai erőegyensúly
figyelembevételével a Balkán alapvető újjárendezésére
törekedve. A kongresszus megakadályozta a háborús
összeütközést Ausztria-Magyarország és Oroszország, illetve
Anglia és Oroszország között. Mindkét ország érdekeit látta
veszélyeztetve, amikor az oroszok az 1877-1878. évi orosz
török háború után a török uralom alól felszabadult balkáni
népek sorsát önkényesen kezükbe akarták venni.
Oroszország elégedetlen volt a német támogatással. A cári
udvarban és az orosz közvéleményben erősödött a
németellenes hangulat, amely összekapcsolódott a
mindinkább politikai erővé váló pánszlávizmussal. Bismarck
következetesen elutasította Németország, Ausztria
Magyarország és Anglia szövetségét, amely Oroszországot
azonnal Franciaország karjaiba taszította volna.
Az 1879. október 7-én aláírt, defenzív jellegű „kettős
szövetségben” Németország és Ausztria-Magyarország
kötelezettséget vállalt arra, hogy Oroszország támadása
esetén segítséget nyújtanak egymásnak és közösen kötnek
békét, más hatalom támadása esetén pedig legalább
jóindulatú semlegességet tanúsítanak. A szövetség az első
világháború végéig állt fenn.
Mivel Németország ereje - lehetséges szövetségeseivel
együtt - súlyosabbnak bizonyult, mint a megbízhatatlan és



politikailag elszigetelt Franciaország gyenge katonai ereje,
Oroszország nem sokat remélhetett a Franciaországgal
kötendő szövetségtől, ezért az 1880-as évek elején ismét
Németországhoz közeledett. 1881 júniusában I. Vilmos
császárnak azzal indokolta meg az időközben Oroszország,
Ausztria-Magyarország és Németország között megtárgyalt
szerződést, hogy a német politikának „mindig különösen
fontos feladata volt megőrizni a békét a velünk szomszédos
és baráti nagy monarchiák között", mert a velük való
szakítással Németország „abba a súlyos helyzetbe kerülne,
hogy az egyik ellenségességét közvetlenül magunkra
vonnánk, vagy mindkettővel összevesznénk”. Azon kívül az
„európai monarchista elv szilárdsága jelentősen
megrendülne a forradalmival szemben”.
A három császár 1881. június 18-i szerződése voltaképpen
semlegességi szerződés volt; ezen túlmenően azonban
ismételten megerősítette a berlini kongresszus legfontosabb
rendelkezéseit, elhatárolta és kölcsönösen garantálta az
orosz és osztrák-magyar érdekszférákat a Balkánon és
Törökországgal szemben.
1882-ben váratlan lehetőség kínálkozott Franciaország
további elszigetelésére, amikor Olaszország Tunisz francia
megszállása után belépési szándékát jelezte a
kettősszövetségbe. Az 1882. május 20-án Bécsben
megkötött hármasszövetség Bismarck szövetségi
politikájának inkább véletlen mellékterméke volt.
Olaszország sohasem állt szövetségi törekvései
középpontjában, s partnere megbízhatóságát és katonai
ütőerejét sem becsülte sokra. A szerződés Ausztria
Magyarországnak több előnyt jelentett, mint
Németországnak.
A német kancellár 1882 közepén külpolitikai tekintélyének
csúcspontján bizakodva tekinthetett a jövőbe.
Franciaországot tartósan elszigetelte, Angliával baráti
viszonyt épített ki, Oroszországot távol tartotta a francia



szövetségtől és a jóindulatú semlegesség pozíciójába
terelte, Ausztria-Magyarországot és Olaszországot pedig
szerződés kötötte Németországhoz. A szövetségi rendszer
1883-ban Románia csatlakozásával egészült ki. Bismarck
Németországot nagy taktikai ügyességgel szoros szövetség
politikai hálójának centrumába állította.
A béke biztosításának bismarcki rendszere még állta a
rohamot; nem azért, mert a szerződések megakadályozták
volna a nagyhatalmak összeütközését, hanem mert maga
ragadta kézbe a kezdeményezést és higgadtan
megszakította a konfliktusok automatikus ismétlődését.
Franciaországgal szemben kicsit engedett, Ausztria
Magyarországra pedig nyomást gyakorolt balkáni politikája
mérséklése érdekében, mert emiatt nem kívánt
Oroszországgal összeveszni. Kétoldalú, új kapcsolatokat
keresett Oroszországgal, amely az 1887. június 18-án aláírt
német orosz viszontbiztosítási szerződésbe torkollt. A három
császár szövetségének megújítása az osztrák-orosz
ellentétek - elsősorban az 1885-1886. évi bulgáriai válság
miatt - lehetetlennek bizonyult. A szerződéssel - a német
osztrák szövetség gyengülését is vállalva - a francia-orosz
közeledés veszélyét, s ezzel a kétfrontos összeütközést
igyekezett kiiktatni. A szerződés két részből állt: a titkos,
defenzív irányultságú alapszerződésből és egy „teljesen
titkos”, offenzív pótjegyzőkönyvből. A szerződő feleket
semlegességre kötelezte, ha a Német Birodalmat
Franciaország, Oroszországot pedig Ausztria-Magyarország
provokálatlanul megtámadná. A pótjegyzőkönyv elismerte a
bulgáriai orosz érdekeket és megerősítette a tengerszorosok
zártságának nemzetközi elvét; ezzel voltaképpen
szembehelyezkedett a németosztrák kettősszövetséggel, a
hármas-szövetséggel és az 1887 februárjában Anglia és
Olaszország Földközi-tengeri megállapodásával, amelyhez
Németország is csatlakozott. A szerződést II. Sándor orosz
cár (1855-1881) kérésére még az osztrák császár előtt is



titokban tartották; azt is tudta, hogy Ausztria rovására
folytatott Oroszország-politikáját Németországban sem
támogatják egyértelműen.



A gyarmatosítási terveket Bismarck hosszú ideig
elutasította, mert felismerte a tengerentúli területek
birtoklásának veszélyeit (Konfliktus esetén a birodalom nem
tudná megnyugtatóan megvédelmezni azokat). Azon kívül
pótlólagos külpolitikai veszélyeztetettséget is jelentenének,
mert elkerülhetetlenül érdekkonfliktusok keletkeznének
Nagy-Britanniával vagy Franciaországgal. Úgy vélte,
Németország központi európai pozíciója elegendő
konfliktuslehetőséget hordoz magában.
1884-ben végül mégis hozzájárult, hogy merész
kereskedők által megszerzett birtokokat a Német Birodalom
védnöksége (Schutzgebiete) alá helyezzék, közöttük
Délnyugat-Afrikát (ma: Namíbia, Togo, Kamerun), később
Német Kelet-Afrikát, valamint északkelet-guineai
szerzeményeket és a Csendes-óceáni Marshall-szigeteket.
Ekkor egy német-francia közeledés jelei rajzolódtak ki, de
érdekközösségük csak rövid ideig állt fenn. Nagy-Britannia
végül is elismerte a német gyarmati szerzeményeket. 1887
ben megalakult a Német Gyarmati Társaság, amely a
tengerentúli német vállalkozások támogatását tekintette
céljának.
Kormányzásának utolsó éveiben ismét tartózkodóvá vált.
1888 végén a gyarmati politika egyik szorgalmazójának a
térképre mutatva ezt mondta: „Itt fekszik Oroszország, itt
fekszik Franciaország, és mi középen vagyunk; ez az én
afrikai térképem”.
1887 novemberében - figyelmeztetésnek és jóslatnak is
beillően - ezt írta császárának: „A harc manapság nem is
annyira az oroszok, németek, olaszok, franciák között,
hanem a forradalom és a monarchia között folyik. A
forradalom Franciaországot meghódította, Angliát
megérintette; erős Olaszországban és Spanyolországban.
Már csak három császárság tanúsít ellenállást vele
szemben. A köztársasági Franciaország elsősorban
Németországot fenyegeti. Ha diadalmaskodna, győzelme



erősítené a demokratikus és köztársasági pártot
Németországban. Szabad egy orosz cárnak a köztársasági
Franciaországot arra bátorítani, hogy készítse elő
előrenyomulását Európa keleti része ellen és a német
monarchiát a francia-orosz szövetséggel fenyegetni? A
háború, legyen győztes vagy vesztes, a forradalmat több
országban fogja kirobbantani. A cár békekezdeményezései
ellenére Oroszországban mindent elkövetnek, ami
lehetséges, hogy háborút okozzanak, hogy Franciaországot
erre bátorítsák, és az oroszországi közvéleményt háborús
szellemben ingereljék."



AZ „IDEGES NAGYHATALOM” (1890-1914)
1871-ben a Német Birodalom megalakulásával
megváltoztak a hatalmi struktúrák a kontinensen. Európa
szívében egy csapásra gazdasági és katonai óriás
keletkezett. És erre az új nagyhatalomra Poroszország
nyomta rá bélyegét. Élén a Hohenzollern-király állt; ő
nevezte ki a kancellárt - aki egyúttal porosz miniszterelnök
is -, döntött háborúról és békéről, s a haderők
főparancsnoka volt. Az új állam valójában „a német nemzet
porosz birodalma” - írta egy korabeli történész és publicista.
A vilmosi új korszakot a „nagyra törekvés" jellemezte. Az
elért eredmények már maguktól értetődőnek tűntek, és
még többre vágytak. A jóllakottság, az okos önmérséklet, az
elért vívmányok megőrzése és a konszolidálás bismarcki
politikája már nem vonzotta a fiatalokat: azt már tavalyi
hónak tekintették. A birodalommá egyesülés és
Németország európai elfogadtatása után világméretekben
kell érvényesülni: „teljes gőzzel előre” Németország
világhatalmi pozíciója felé - ismételgette II. Vilmos.
II. VILMOS „ÚJ IRÁNYVONALA"
A vilmosi új korszakot a „nagyra törekvés” (Drang nach
Größe) jellemezte. Az elért eredmények már maguktól
értetődőnek tűntek, s még többre vágytak. A jóllakottság, az
okos önmérséklet, az elért vívmányok megőrzése és a
konszolidálás bismarcki politikája már nem vonzotta a
fiatalokat: azt már tavalyi hónak tekintették. A birodalommá
egyesülés és Németország európai elfogadtatása után
világméretekben kell érvényesülni: „teljes gőzzel előre”
Németország világhatalmi pozíciója felé - ismételgette II.
Vilmos. Németország ugyan tekintélyes helyet foglalt el az
európai hatalmak sorában, de mindez nem sokat ért, ha
kormányzásához hiányzott az államférfiúi bölcsesség.



Kiváltképpen, hogy már Bismarck alatt sem sikerült a
birodalom belső egységét megteremteni.
„Új irányvonalon” kezdetben elsősorban belpolitikai
intézkedéseket értettek. Aktív szociálpolitikával, a szociális
törvénykezés bővítésével igyekeztek kiegyezni a
munkássággal és a társadalom más, ellenzéki csoportjával.
Az ipari munkásokat átfogó munkavédelmi biztosítással
igyekeztek leválasztani az 1890. februári Reichstag
választásokon legerősebb párttá lett szociáldemokratáktól
és megnyerni az állam számára.
A BELPOLITIKAI ERŐVISZONYOK ALAKULÁSA 1890
UTÁN
A birodalom pártösszetételét a vilmosi korszakban a
kontinuitás határozta meg. Az 1871 óta kialakult öt-párti
rendszer érintetlen maradt, jóllehet új politikai erők is
megkíséreltek bejutni a Reichstagba.
A liberálisoknál folytatódott felmorzsolódási folyamatuk.
1871-ben a liberálisok (nemzeti liberálisok és baloldali
liberálisok) még a szavazatok 46%-ával egyértelműen
meghatározó erőnek számítottak, 1912-ben, az első
világháború előtti utolsó Reichstag-választáson már csak
12%-ot szereztek (mandátumaik száma: 1871-ben 202,
1912-ben 87). Bismarck sikeres megosztási politikája mellett
a liberalizmus befolyásának csökkenéséhez jelentősen
hozzájárult, hogy hiányzott az egyértelmű társadalmi
meggyökerezettség, mint például a szociáldemokrácia vagy
a Centrumpárt esetében. A liberálisokra hagyományosan a
heterogén polgári középrétegek szavaztak, így a liberális
táborban rendkívül eltérő politikai és gazdasági érdekek
fogalmazódtak meg. E homogén választói réteget egyre
nehezebb volt mozgósítani. Az érvényes választójog alapján
a választókörzetekben az első választási menetben kellett a
szavazatok abszolút többségét megszerezni, s ha ez nem
sikerült, pótválasztásra került sor. Ekkor azonban már



kompromisszumos irányvonalat kellett választani, amely
nem használt a világos pártvonalnak.
A liberálisokhoz hasonlóan a konzervatívok is
folyamatosan veszítettek erejükből. Alapjában ők is két nagy
pártra tagolódtak, amelyeknek politikai irányvonala végül is
csak árnyalatokban tért el egymástól. 1871-ben a
szavazatok 23%-át (94 mandátum), 1912-ben pedig már
csak 12,2%-át (57 mandátum) szerezték meg. Választási
fellegváraik még mindig főleg Poroszország vidéki területei
voltak, és szoros kapcsolatot ápoltak a legfontosabb agrár
érdekszövetségekkel.
A politikai katolicizmust megtestesítő Centrumpárt
rendkívüli stabilitást mutatott. 1871-ben a leadott
szavazatok 18,6%-ával (63 mandátum) vonult be a
Reichstagba. A Kulturkampf sem tudta megingatni
választóbázisát, s legjobb eredményét 1874-ben a
szavazatok 28%-ának megszerzésével érte el. 1912-ben
16,4%-ot szerzett, s mandátumainak száma állandóan 100
körül mozgott. 1881-től a Reichstag legerősebb frakcióját
alkották; e pozíciót csak 1912-ben kellett átadni a
szociáldemokratáknak. A tiszta katolikus választóbázis
ugyanakkor azt is jelentette, hogy jelentősebb mértékben
nem sikerült meghódítania más választórétegeket.
A Reichstagban Bismarck első kancellári fellépésekor még
csak két szociáldemokrata ült, 1890-ben már 35 (19,8%).
Elnyomásuk meghiúsult, s 1912-ben 34,8%-os szavazati
eredménnyel a parlamenti képviselők egyharmadát adták.
Az 1891-ben legálisan újjáalakított párt (Németország
Szociáldemokrata Pártja - SPD) olyan erős volt, hogy az
igazságtalan választókerületi beosztások hátrányait is
semlegesíteni tudta. A Reichstag legerősebb frakciójaként
Németország legerősebb politikai pártja lett: az első
világháború előestéjén az SPD 1,1 millió tagot számlált.
Hívei a munkáskörzetekből kerültek ki, amely egyúttal
jelezte a párt növekedési határait is. A szocialistaellenes



törvény feloldása után bizonyos nehézséget jelentett a
korábbi fundamentális ellenzéki szerep megváltozása. A
párton belül megoszlottak a vélemények arról, bizonyos
határok között helyes-e a rendszerrel való konstruktív
együttműködésre való átállás a munkásság helyzetének
konkrét javítása érdekében (mint például a munkavédelmi
törvénykezés esetében), vagy pedig semmiféle
kompromisszum nem létezhet a fennálló rendszerrel, s
annak mielőbbi, feltétel nélküli felszámolására kell-e
törekedni. Az 1891 októberében elfogadott erfurti
pártprogram közbülső pozíciót foglalt el az „osztályharc”
ortodox-marxista tanai és a szociálpolitikai
reformkezdeményezések között. A program nem hidalta át,
hanem csak elleplezte a párton belüli ellentéteket. Az első
világháborúig a párton belül viták folytak a meglévő állami
struktúrákkal óvatosan együttműködni szándékozó ún.
revizionisták és a párt balszárnya között, amely a
proletárforradalom gyors végrehajtását tekintette egyedül
legitim célnak. A revizionista pragmatikusok főleg Eduard
Bernstein (1850-1932) körül tömörültek.
A revizionistákat a párttal szorosan azonosuló, 2,5 millió
tagot tömörítő Szabad Szakszervezetek legtöbb vezetője
támogatta, ezért a szakszervezeti vezetők súlya sokat
nyomott a latban. A párt baloldalának kemény magja pedig
Rosa Luxemburg (1870-1919) körül formálódott, jóllehet
nőként sem aktív, sem passzív választójoggal nem
rendelkezett. Amíg August Bebel élt (1913. augusztus),
sikerült megőrizni a párt egységét. Az első világháború
kitörése utáni nagy szakítópróba azonban az SPD-t is
megosztotta, amely 1918-1919 fordulóján végül a
Németország Kommunista Pártja (KPD) megalakulásához
vezetett.
P
OLITIKAI RADIKALIZÁLÓDÁS:
NACIONALIZMUS ÉS ANTISZEMITIZMUS



A nemzetállam eszméje már az 1871. évi
birodalomalapításkor magasra szökött a német lakosság
tömegeiben. Bismarck ezután a katolikusok és a
szociáldemokraták „nemzeti megbízhatóságával” hiányát
emlegetve élezte a nacionalista hangvételt. A német nép
állítólag másokat meghaladó teljesítménye iskolai tananyag
lett. II. Vilmos alatt a nemzeti érzés szinte túlcsordult: „A
német jellegen kell a világot mérni!” kifejezés sokak
számára komolyan vallott meggyőződés lett.
A radikális nacionalista érzelmek népszerűsítésében
különböző szövetségek jártak élen, amelyek nem csak
gazdasági, hanem legtöbb esetben általános politikai
célokat is megfogalmaztak. E vonatkozásban különösen
aktív volt a Mezőgazdák Szövetsége (Bund der Landwirte), a
Flottaegylet (Flottenverein) és az Össznémet Szövetség
(Alldeutscher Verein - ADV). Hatékony propaganda
módszereik közé tartoztak a rendkívül attraktív módon
megrendezett nagygyűlések és a nagy példányszámú,
közérthetően íródott, alacsony áron terjesztett brosúrák. Az
1898-ban alakult Flottaegylet gyorsan az élre került, s
taglétszáma 1908-ban átlépte a milliós határt. A radikális
nacionalizmus terjesztésében és a „német népiség”
összefogásának programjában az Össznémet Szövetség járt
élen, amelynek elnöke 1908-ban Heinrich Class (1868-1953)
lett.
A nemzet különböző napokon ünnepelte magát:
szeptember 2-án a franciák elleni 1870. évi győzelemre
emlékeztek nagy parádéval és hazafias beszédekkel. Az
egyenruhának is nagy kultusza volt.
Az egyre gátlástalanabb nacionalizmus és militarizmus
összefonódott a modern antiszemitizmus terjedésével. A
középkorba visszanyúló zsidóellenesség évszázadokon
keresztül vallási motívumokon, a keresztény-zsidó ellentéten
alapult. A 19. század végén kialakult modern



antiszemitizmus - jóllehet a korábbi zsidóellenesség számos
sztereotípiáját átvette - egyúttal új minőséget kapott.
Az „antiszemitizmus” kifejezés Wilhelm Marr (1819-1904)
A zsidóság győzelme a germánság felett című, 1879-ben
megjelent írásához kapcsolódik, ő a zsidók és nem-zsidók
közötti különbséget már nem vallási, hanem „örök”,
biológiai, feloldhatatlan faji ellentétekkel magyarázta. Az
antiszemita irányzat egyik első politikai sikerét Adolf
Stoecker (1835-1909) könyvelhette el. Az udvari prédikátor
1878-ban megalapította a Keresztény-szociális
Munkáspártot (Christlich-soziale Arbeiterpartei), amely főleg
az általa gyűlölt „istentelen" szociáldemokrácia ellen
irányult. A párt a berlini munkáskörnyezetben teljesen
hatástalan maradt. A párt nevét 1881-ben Keresztény
szociális Pártra változtatta s antiszemita propagandára
váltott, de csak a tartós gazdasági válság miatt
elbizonytalanodott kispolgárságnál talált visszhangra.
Mellette még különböző, gyakorta még radikálisabban
agitáló antiszemita egyesületek és pártok alakultak.
Az antiszemitizmus a képzett rétegek egy része mellett
főleg az ipari modernizációs folyamattól elbizonytalanodott
falusi-kisvárosi lakosság körében terjedt, főleg
Szászországban, Hessenben, Brandenburgban és
Pomerániában. Fejlődése csúcspontján, az 1893. évi
Reichstag-választásokon a különböző antiszemita
csoportosulások a szavazatok 3,5%-át (16 mandátum)
szerezték meg. 1912-ben súlyos vereséget szenvedtek, de
még mindig 6 képviselővel rendelkeztek, akik közül öt a
konzervatívokhoz csatlakozott.
Az antiszemita pártok kismérvű parlamenti súlya miatt a
német zsidók alkotmányban rögzített emancipációjának
visszavonása sohasem lett a császárság politikai
gyakorlatában komoly vita tárgya, jóllehet az ilyen vagy
olyan formában az antiszemita pártok programjához
tartozott. Az antiszemita petíciók is következmények nélkül



maradtak. Inkább egyfajta „informális” antiszemitizmusról
volt szó, amelynek során bizonyos társadalmi és szakmai
pozíciók, egyetemi tanulmányok - a zsidók formális jogi
egyenlősége ellenére - valójában zárva maradtak előttük.
A német zsidók nagy része időközben messzemenően
azonosult a nemzeti állammal. A császárság legnagyobb és
legbefolyásosabb zsidó szervezete a Zsidó vallású német
állampolgárok központi egyesülete (Centralverein deutscher
Staatsbürger jüdischer Glaubens) volt. Német
hazafiasságukat bizonyítandó II. Vilmos születésnapját
együtt ünnepelték a német tartalékos tisztekkel, háborús
egyesületekkel és lövészegyletekkel. Csak egy viszonylag
kis részük csatlakozott cionista szervezetekhez, amelyek
saját zsidó identitásukat hangsúlyozták és távoli célként a
palesztinai zsidó állam újjáalakítását vallották.
C
APRIVI KANCELLÁRSÁGA (1890-1894)
Az „új irányvonalhoz” kapcsolódott az energikus Leo von
Caprivi kancellár (1831-1899, kancellár 1890-1894), aki
elutasította a szocialistaellenes törvény meghosszabbítását
(ezzel a Centrumnál és a liberálisok egy részénél
helyeslésre talált), s császára utasításait követve inkább a
munkásság szociális helyzetének javításával igyekezett
gyengíteni a rendszerrel szembenálló szociáldemokráciát és
a munkásokat a rendszerhez kötni.
Irányítása alatt egy sor szociálpolitikai intézkedés
született. Közöttül 1891 június elején egyik legfontosabb
lépésként kiegészítették a 20 éve változatlan ipari törvényt,
s törvényesen rögzítették a maximális munkaidőt.
Megtiltották a vasárnapi munkát, s 13 éven aluli gyermekek
nem dolgozhattak többé a gyárakban. A gyermekmunka
csupán a mezőgazdaságban és az otthoni iparűzésben
maradt továbbra is állandóan jelentkező nehézség. A 16
éven aluli fiatalok napi munkaideje nem lehetett több tíz, a
nők esetében pedig a 11 óránál. Birodalmi hatállyal
bevezették az ipari bíróságokat, amelyben a munkavállalók



és a munkaadók paritásos képviselete érvényesült, így a
korábbiaknál nagyobb esélyük volt munkajogi igényeik
rendezésére.
II. Vilmos szociális reformjai
1889: rokkantsági- és öregségi biztosítási törvény
1890: Bismarck szocialistaellenes törvényének
megszüntetése



1890: 31 biztosító-intézet
megalakulása
1891: az első nyugdíjak kifizetése a tartósan
munkaképtelenek és 70 év feletti munkások számára
1891: munkásvédelmi törvény nővédelemmel, korlátozott
éjszakai munka, vasárnapi pihenőnap és gyermekvédelem
1891: az állami ipar-felügyelőség bevezetése



1891: az üzemi önkéntes
munkásbizottságok engedélyezése
1891: a vasárnapi munka megtiltása az iparban és a
kézműiparban



1892: a betegbiztosítási törvény
kiegészítése
1895: a vasárnapi munka megtiltása a kereskedelemben
1899: rokkantbiztosítási törvény
1901: a munkáslakás-építés támogatása



1905: munkásbizottságok kőtelező
felállítása a bányaüzemekben
1908: a munkaidő felső határának megállapítása, a nők és
a gyermekek éjszakai munkájának eltörlése
1911: a birodalmi biztosítás rendszerének elfogadása
1911: a hátramaradottak nyugdíjának bevezetése
1911: biztosítási törvény az alkalmazottak számára



1911: az otthoni munkáról szóló
törvény elfogadása
1916: a munkások nyugdíjkorhatárának leszállítása 70
évről 65 évre



1916: a nők nyugdíjkorhatárának
leszállítása 60 évre
Rövidesen kiderült, hogy a szociálpolitikai kiegyezés
szándéka a munkássággal nem érte el célját; a
szociáldemokráciát nem távolította el a munkásságtól. Az
1893. évi Reichstag-választásokon az SPD 1890. évi
eredményét négy százalékkal megnövelve a szavazatok
23,3%-át szerezte meg, képviselőik számát pedig 35-ről 44
re növelte.
II. Vilmost mélyen megrázták ezek az eredmények,
állítólagos szubjektív jóindulatának határozott
visszautasítása. Ezért gyorsan megbénult kezdeti
szociálpolitikai lendülete. Környezete pedig ismét arról
győzködte, hogy a bismarcki elnyomás a legjobb megoldás.
A szociálpolitikai sikertelenségért Caprivit tették felelőssé,
akinek pozícióját további különböző, élénken vitatott belső
reformtervek - közöttük a poroszországi adórendszer
átalakítása - gyengítették. Mivel a parlamentben egy
párthoz, vagy pártcsoportosuláshoz sem kötődött, hanem az
egyes esetekben különböző politikai irányzatok
együttműködésére törekedett, végül mindenki ellene
fordult. Az új porosz népiskolai törvény tervezetében az
egyházak visszaszerezték volna a Kulturkampf során
elveszített iskolai befolyásuk egy részét. A tervezethez a
Centrum támogatását kereste, s ezzel maga ellen fordította
a liberálisokat. Mivel ebben az esetben a császár is ellenezte
az egyházi pozíciók erősödését, Caprivi törvény-tervezete
visszavonására kényszerült.
A népiskolai törvénytervezet meghiúsulása után, 1892
márciusában lemondott porosz miniszterelnöki pozíciójáról,
de továbbra is birodalmi kancellár maradt. Az új porosz
miniszterelnök, Botho von Eulenburg (1831-1912) rövidesen



ellene fordult, s a konzervatívok is eltávolodtak tőle, mivel
szerintük kevésbé hallgatott rájuk.
Az iskolatörvényben mutatott ingadozása nyomán Caprivi
mindinkább érezte a Centrum és a baloldali liberálisok
ellenállását. Jóllehet már jelentős engedményeket tett, 1893
májusában a Reichstagban meghiúsult a német haderő
békelétszámának emelésére beterjesztett törvényjavaslata.
Ezután feloszlatta a Reichstagot. Az 1893. júniusi
választások a szociáldemokraták jelentős erősödését, a
baloldali liberálisok súlyos veszteségeit, a Centrum
mandátumainak visszaesését, s a konzervatív és nemzeti
liberális tábor erősödését eredményezte. A választások
győztesei a „kartell”-pártok voltak. Az új összetételű
Reichstagban Caprivinak sikerült elfogadtatnia a hadsereg
békelétszámának 66 ezer fős emelését, de engedményekre
kényszerült: a gyalogosok szolgálati idejét három évről két
évre csökkentették. A szolgálati idő csökkentését
hangulatkeltésre használták ki ellene, jóllehet nem a
parlamenti többségnek tett engedményről volt szó. A
rövidebb szolgálati idő ugyanis lehetővé tette a behívottak
számának növelését.
A konzervatívok egy részénél további rosszallást váltott ki
a kancellár külkereskedelmi- és vámpolitikája, amelynek
fontos belpolitikai jelentősége volt. Caprivi Bismarcknál is
világosabban látta a külkereskedelmi kapcsolatok
jelentőségét a terjeszkedő német ipar számára, s
megszüntetendőnek tekintette a német mezőgazdaságnak
és nehéziparnak az 1878-1879-es konzervatív fordulat
magas védővámjaival nyújtott egyoldalú kedvezményeit. A
külkereskedelmi kapcsolatok liberalizálására 1891-től
kétoldalú kereskedelmi szerződéseket kötött Ausztria
Magyarországgal, Svájccal, Belgiummal, Olaszországgal,
Spanyolországgal és Szerbiával.
A gazdasági szándékok mellett kereskedelempolitikáját
titokban azon stratégiai megfontolások is vezették, hogy a



lehetőleg zárt közép-európai gazdasági térség jól tenne a
birodalom politikai hatalmi pozíciójának is, amelyet az
erősebb gazdasági hatalom biztosítana számára.
Caprivi kereskedelmi politikáját főleg a nagy-agráriusok
ellenezték, mivel intézkedései csökkentették a védővámok
falait és a német mezőgazdaság az import révén erőteljes
konkurenciával találta szembe magát. Éppen a
kereskedelem-politikai irányváltásra válaszul alakult meg
1893-ban a Mezőgazdák Szövetsége (Bund der Landwirte),
amely élesen támadta a kancellárt. A szövetség alaphangját
a konzervatív porosz nagybirtokosok adták meg, akiknek a
porosz háromosztályos választójog rendkívüli politikai
pozíciót biztosított Poroszországban, illetve a Reichstagban
befolyást a konzervatív pártokra. A kancellár elleni
kampányuk 1893-1894 fordulóján érte el csúcspontját,
amikor Caprivi Oroszországgal is kereskedelmi szerződést
akart kötni. Az olcsóbb orosz gabona importja a nagy
agráriusok szemében a „nemzeti érdekek" elárulását
jelentette.
A német közvélemény egy részénél Caprivi külpolitikai
vonatkozású „új irányvonala” is gyengítette belpolitikai
pozícióját. 1890 elején a birodalmi vezetés elutasította az
Oroszországgal 1897-ben kötött viszontbiztosítási szerződés
meghosszabbítását. Caprivi abban reménykedett, hogy a
cári birodalommal 1894 elején kötött kereskedelmi
szerződés pótolja a viszontbiztosítási szerződést. Politikai
közeledésükre azonban nem került sor. Helyette francia
orosz közeledés indult, s már 1892-ben katonai konvenciót
kötöttek. Így a kétfrontos háborútól való német félelem
konkrét veszély lett.
A viszontbiztosítási szerződés feladásával párhuzamosan
a birodalmi vezetés szorosabb kapcsolatokra törekedett
Nagy-Britanniával. Már 1890. július 1-jén aláírták a
Helgoland-Zanzibar szerződést. Ebben a Német Birodalom
lemondott kelet-afrikai gyarmati igényeiről, főleg a Német



Kelet-Afrika partjai előtt fekvő Zanzibar szigetről. Cserében
megkapta az Északi-tengeren fekvő, stratégiailag fontos
Helgoland szigetét, amely 1815-től Nagy-Britanniához
tartozott. A csereügylethez fűződő német remények
azonban nem teljesültek. Londonban továbbra sem hajlottak
arra, hogy Nagy-Britanniát valamely európai kontinentális
hatalomhoz kössék.
A szerződéssel Caprivit éles bírálat érte. A német
közvélemény az ország nagyhatalmi pozíciójának megfelelő
gyarmati területek kiépítését sürgette. A vitában a kancellár
a gyarmati területek szószólóival szemben ésszerű
álláspontot foglalt el; a tényleges lehetőségekre, s a
beláthatatlan külpolitikai következményekre figyelmeztetett.
A kancellár realista politikai kezdeményezéseit azonban
fokozatosan elgáncsolták az irracionális igények és a
partikuláris érdekek légkörében jelentkező hangos és ügyes
érdekcsoportok követelései. A pártok és az
érdekszervezetek összefonódása miatt ezek az igények a
Reichstagban a gyakorlati politika programjává váltak. A
részleges parlamenti kooperációra kényszerülő birodalmi
vezetés rövidesen nem térhetett ki a népszerű
„világhatalmi” álmok elől. A „nagyságra” és elismerésre
vágyó császárnak pedig jókor érkezett a „világhatalmi”
gondolat, amelynek 11. Vilmos legfőbb képviselője lett,
hiszen voltaképpen olyan „népi” császárnak készült, aki
valóra váltja sok német álmát.
A császárral való végleges szakításra akkor került sor,
amikor II. Vilmos szociálpolitikájának sikertelensége miatt
elhatározta, hogy élesebben fellép a szociáldemokráciával
szemben. 1894 őszén a Reichstagban ún. felforgató
javaslatot szándékozott beterjeszteni, hogy határozottabban
léphessen fel a politikai bűncselekményekkel szemben. A
tervezet nem nevezte nevén a szociáldemokráciát, mint
célcsoportot, de mindenki tudta, hogy róluk van szó. Caprivi,
a józan hivatásos tiszt azzal számolt, hogy a gyülekezési- és



sajtószabadságot messzemenően korlátozó, gyakorlatilag
valamennyi pártot érintő tervezet nem szerzi meg a
többséget. Ezért a tervezetet nem terjesztette be a
parlamentnek. Helyette csak egy kevésbé mélyreható
büntetőjogi módosítást szándékozott elfogadtatni. II. Vilmos
ezután - Bismarckhoz hasonlóan - államcsínyterveket
szövögetett a Reichstag ellen. Caprivinak ugyan sikerült
lebeszélnie erről a császárt, de ő 1894. október 28-án
elbocsátotta a kancellárt.
E
LTÁVOLODÁS A BISMARCKI SZÖVETSÉGI POLITIKÁTÓL
A bismarcki külpolitika állandó eleme kezdettől fogva
Oroszország érdekeinek figyelembevétele, illetve
Poroszországhoz és Németországhoz való kötésével a
francia szövetségtől való távoltartása volt. E politika
többször - különösen az 1885-1888. évek európai válsága
idején - áldásosnak bizonyult Németország és a közép
európai béke megőrzése érdekében. Az 1887. június 18-án
Oroszországgal három évre kötött viszontbiztosítási
szerződéssel - amely 1890-ben meghosszabbításra várt
Bismarck még egyszer aláhúzta Oroszország jelentőségét
Németország biztonsága számára, s megerősítette
meggyőződését, hogy az Oroszországgal kötött szövetség
akkor is fenntartandó, ha feszültségek támadnának
Oroszország és Ausztria-Magyarország között. Egyúttal
megkísérelte az orosz diplomácia figyelmét elterelni az
európai centrumtól.
Még egy hét sem telt el Bismarck 1890. márciusi
lemondása után, amikor a külügyminisztériumban
(Auswärtiges Amt) Maximilian von Berchem gróf államtitkár
helyettes feljegyzésben foglalt állást a viszontbiztosítási
szerződés meghosszabbítása ellen, mondván, hogy az új
kormány képtelen a bismarcki átláthatatlan, „bonyolult
politika” folytatására. Ráadásul a szerződés nem a
kölcsönösség elvén nyugszik, s abból csak Oroszország húz
hasznot. Nem védi meg Németországot a francia



támadástól, ezzel szemben Oroszországnak lehetőséget
biztosít az Alsó-Duna mentén egy Ausztria elleni támadásra
és megakadályozza a Franciaország elleni német offenzívát.
A szerződés ellentétes a hármasszövetség szellemével, s
egyébként is: a francia-orosz szövetség veszélye most jóval
kisebb, mint néhány évvel korábban... A német-orosz
viszontbiztosítási szerződés meghosszabbítása ellen II.
Vilmos is állást foglalt. Bismarck félelmei végül is valóra
váltak: széthullott az Oroszországgal fennálló szövetség,
jóllehet Nikolaus von Giers orosz külügyminiszter a
legvégsőkig elment a szerződés meghosszabbítása
érdekében, s még a szerződés egyes részeinek törléséhez is
hozzájárult, hogy eloszlassa Németország aggodalmait
Ausztria-Magyarországot illetően.
Németország és Anglia 1890. július 1-i szerződése
értelmében Helgolandot és Délnyugat-Afrikát a Német
Birodalomnak juttatta, Anglia pedig cserében megkapta
Zanzibár és Pemba protektorátust. Rögzítették német Kelet
Afrika déli, keleti és északi határait. Berlin lemondott Vituról
és Bena protektorátusról, s többé nem támasztott igényt
ugandai, szomáli-földi és Vadai-hoz tartozó területekre.
Német Kelet-Afrikához tartozónak nyilvánították az eddig
bérelt tengerpartot és Mafia szigetét. Rögzítették Togo és
Kamerun határait. A szerződés ellenére azonban nem jött
létre szövetség Angliával, mert London ekkor még nem volt
hajlandó kilépni elszigeteltségéből, s Berlinben sem
kívántak ilyen gyorsan új kötődéseket kialakítani.
A német-angol közeledés azonban figyelmeztetés volt a
francia kölcsönökkel fegyverkező Oroszországnak.
Németország ezért hangsúlyozta barátságát a dunai
monarchiával és Olaszországgal. A hármasszövetség 1891.
májusi megújításával Németország kötelezettséget vállalt az
egész török Kelet status quójának megőrzésére és az olasz
igények támogatására a tuniszi és tripoliszi viszonyok
megváltozása esetén. Az „új irányvonal” külpolitikájának



magját Caprivi alatt a földközi-tengeri francia-orosz aktivitás
fékezése és Angliának a hármasszövetséghez való
közelítése alkotta. A „biztonságpolitika” még
diadalmaskodott a „hatalmi politika” felett. Igyekezett az
európai politika primátusát megőrizni akkor, amikor
mindinkább a periféria vált a vetélkedő hatalmak döntési
centrumává.
Bismarck várakozásainak megfelelően Oroszország a
német-orosz viszontbiztosítási szerződés
meghosszabbításának elutasítása után azonnal
Franciaország felé fordult. Már 1892 augusztusában
elkészült az orosz-francia katonai egyezmény tervezete,
amely az év végén jogerőre emelkedett. Ebben
Franciaország és Oroszország a hármasszövetség
haderőinek támadása esetén megegyezett abban, hogy: az
összes rendelkezésükre álló erőt rendelkezésre bocsátják,
ha valamelyiküket támadás érné; a hármasszövetség vagy
annak valamelyik hatalma mozgósítása esetén szintén
mozgósítják közös haderőiket. A Németország ellen
rendelkezésre bocsájtandó erőt francia részről 1,3 millió
főben, orosz részről 700-800 ezer főben rögzítették; a
vezérkarok állandó érintkezésben állnak egymással, s már
békeidőben is kicserélik információikat a hármasszövetség
hadseregeiről. Franciaország és Oroszország nem köt
különbekét; katonai konvenciójuk a hármasszövetség
fennállásáig marad érvényben. Így az alakuló francia-orosz
kettősszövetséggel a hármasszövetség állt szemben, s az
európai helyzet leegyszerűsödni látszott.
Az orosz-francia szövetség nem jelentett automatikusan
háborút, csupán a fenyegetés lehetőségét. Németország
még elháríthatta a fenyegetést, jóllehet a hármasszövetség
és a német-orosz megállapodás bismarcki kettős
stratégiáját már aligha lehetett megismételni. De sietni
kellett, mert az idő nem Németországnak, hanem ellene
dolgozott.



Franciaország eközben mindent elkövetett új
szövetségese kényeztetésére. Az 1893 októberében
Toulonba látogató orosz flottaegységet elhalmozták
ajándékokkal. Franciaország Oroszország segítségével
igyekezett olyan hatalmi pozícióba jutni, hogy
Németországot előbb meggyengítse, majd legyőzze, s a
hármasszövetségei fokozatosan felszámolja. Georges
Clemanceau, a francia polgári baloldal radikális párti
politikusa, későbbi miniszterelnök már 1893 októberében
félreérthetetlenül kijelentette, hogy „a jelenlegi status quo
békéje... német béke”, s Oroszországot a francia reváns
eszközének szánják. De ekkortájt Berlinben nyilvánvalóan
nem olvasták a francia újságokat, sem saját párizsi követük
jelentését. Téves döntéseikkel három év alatt lerombolták a
bismarcki szövetségi politikát, amelyet nagy haladásnak, s a
mozgásszabadság visszaszerzésének tekintettek. Ahelyett,
hogy a dolgokat határaik mentén hozták volna rendbe, a
távolba pillantottak.
H
OHENLOHE-SCHILLINGSFÜRST KANCELLÁRSÁGA
(1894-1900)
Általános meglepetésre II. Vilmos a dél-német katolikust,
Chlodwig Hohenlohe-Schillingsfürst herceget (1818-1901)
nevezte ki kancellárnak. 76 évesen, gazdag
élettapasztalatok birtokában Chlodwig „bácsi” nem örült
különösebben a megtiszteltetésnek: „öreg vagyok és
emlékezet-gyenge, hiányzik a beszédkészségem, hiányosak
ismereteim a porosz törvényekről és viszonyokról, nem
vagyok katona, hiányoznak a szükséges pénzügyi eszközök.
Meg tudok élni a helytartói fizetés nélkül is, de nem
Berlinben. Az maga a csőd”. II. Vilmos azonban Hohenlohe
kancellárságát átmeneti megoldásnak tekintette
választottja, az olaszországi német nagykövet, von Bülow
előtt.
II. Vilmos éles szociáldemokrata-ellenes irányvonal
módosítása nem felelt meg az új kancellár mérsékelt



beállításának, de politikáját természetesen a császár
kívánságaihoz igazította. Egyúttal mérsékelni kívánta az
időközben 35 éves, ám még a legkevésbé sem érettnek
tűnő császárt. II. Vilmos nem vette komolyan az új
kancellárt, ráadásul a porosz pénzügyminiszter, Johannes
von Miquel (1828-1901) kezdettől Hohenlohe pozíciójának
aláásásra törekedett.
Hohenlohe már röviddel kinevezése után beterjesztette a
Reichstagban a büntetőtörvénykönyvet, a katonai
büntetőtörvénykönyvet és a sajtóról szóló 1894. december
174 törvényt kiegészítő ún. felforgatási tervezetet, amely
azonban csak az anarchistákat nevezte nevükön. A fennálló
államrend megdöntésére szervezkedőket öt évig terjedő
fogházbüntetéssel, a közrendet veszélyeztetőket 600 márka
pénzbüntetéssel vagy kétévi börtönnel fenyegették meg, de
a Reichstag többsége 1895 májusában elutasította a
tervezetet.
1899 májusában kifejezetten császári utasításra ismét
megkísérelték a szociáldemokrácia ellen irányuló kivételes
törvény elfogadását. Az ún. fogház-tervezet az ipari
rendeletben engedélyezett „koalíciós jog" korlátozására
irányult. Az ipari munkásság és szakszervezete ellen
irányuló törvény büntetendőnek tekintette a dolgozni kívánó
személy akadályozását a sztrájkoló részéről. A
szakszervezeti tagságra irányuló nyomásgyakorlást szintén
büntetnék. (Az SPD-vel együttműködő Szabad
Szakszervezeteknek ekkor már 580 ezer tagjuk, míg a
sztrájkot elutasító Hirsch-Duncker szakszervezeti
egyesületeknek csak 86 ezer, a keresztény
szakszervezeteknek pedig 56 ezer tagjuk volt.) A Reichstag
1899-ben két alkalommal is elutasította a tervezetet.
A sikertelen fogház-tervezet az utolsó kísérlet volt a
szociáldemokrácia kivételes törvénnyel való elnyomására a
császárság idején. Az 1890-es évek végén II. Vilmos és
környezete ismét államcsínytervekkel foglalkozott, de a



császár végül is visszariadt a katonai eszközök
alkalmazásától. A megrendült tekintélyű, beteges, politikai
befolyás nélkül maradt Hohenlohe kancellár 1900
októberében felmentését kérte, amelyet a császár
elfogadott.
A NÉMET GYARMATPOLITIKA ÉS „VILÁGPOLITIKA”
Miután a birodalomalapítással a német nemzeti mozgalom
elérte nagy célját, természetesnek tűnt, hogy a nemzeti
lelkesedés idején a német hatalmat - miként azt korábban
Anglia, Spanyolország és Franciaország is tette - gyarmatok
szerzésével a tengerentúlra is igyekeznek kiterjeszteni. A
tengerentúli terjeszkedés szellemi ébredése és előkészítése
nemzetközileg az 1840-es években indult, amikor a
gyarmatokat mindinkább a nemzeti gazdagság forrásainak,
az expanziót pedig gazdasági megfontolásokból egyenesen
korszükségletnek tekintették. Nem „humanitárius célokat”
követtek, hanem a túlnépesedés levezetését és az
emberiség ellátását tekintették legfontosabbnak. A
kivándorlások kapcsán felmerült annak megszervezése és
az anyaország számára hasznosnak tűnő területek kijelölése
is. A terjeszkedésben már tapasztalt Anglia példája pedig
rövidesen flottaépítésre ösztönzött.
Jóllehet a gyarmati propaganda a Német Birodalomban
mind nagyobb köröket vonzott, Bismarck már 1871. február
elején, egy Versailles-i beszélgetés során kifejtette, hogy
egyáltalán nem óhajt gyarmatokat.
Az 1870-es években minden nagyobb európai hatalomnál
beinduló imperialista mozgalom a nyolcvanas évek elejére
szövetségekbe szerveződött. Cecil Rhodes brit gyarmati
politikus és Fokföld későbbi miniszterelnöke 1877-ben
kijelentette, hogy „mi vagyunk az első faj a világon, és az
emberiségnek annál jobb, minél nagyobb részeit népesítjük
be a világnak, mert egyszerűen kiiktatódnak a háborúk, ha
a világ nagyobbik része uralmunk alatt áll.” 1878
novemberében az angol gyarmatügyi miniszter India népeit



emlegetve feladatul szabta a vezető és segítő szerepet, a
„bölcs törvényeket, jó kormányt és rendezett pénzügyeket”,
s olyan politikai rendszer átadását, amelynek „vallási és
erkölcsi felvilágosításai a legsötétebb kunyhókba is
eljuthatnak.” 1882-ben a francia Jules Ferry két
miniszterelnöksége között úgy látta, hogy az aktív gyarmati
politika nemcsak Franciaország nagyságát és dicsőségét
gyarapítja, hanem gazdasági szükségszerűség is a többi
európai hatalommal folyó versenyben.
Az európai hatalmak Afrika felosztásáért folyó
versenyében elsősorban a britek és a franciák vetélkedtek
egymással. A brit Afrika-politika célja egyfajta hossztengely
mentén a Fokföldtől Kairóig terjedő összefüggő befolyási
övezet megszerzése volt. Franciaország európai hatalmi
pozícióinak megszilárdítása érdekében régi gyarmataiból
kiindulva - a képzeletbeli kereszttengely mentén - kiterjedt
övezeteket hódított Nyugat- és Közép-Afrikában, amelyeket
később közigazgatási területcsoportokba tömörített. A brit
francia ellentétek előtt II. Lipót belga király a berlini Kongó
konferencián biztosította személyes uralmát Kongó állam
felett.
E kijelentések nyomán Németországban is
gyarmatalapítási törekvések kaptak lábra, főleg a Hansa
kereskedők részéről. 1884. márciusban Berlinben
megalakult a Német Gyarmatosítás Társasága (Gesellschaß
für deutsche Kolonisation), amely gyarmati tőke szerzését,
gyarmatosításra alkalmas körzetek felderítését és e
térségekbe irányuló német kivándorlás irányítását tűzte ki
céljául. A Carl Peters vezette magánegyesület
szisztematikusan munkához látott. Tagtoborzó felhívásukban
„évszázados mulasztások jóvátételét” és a többi európai
nemzet gyarmatosítási előnyének ledolgozását emlegették.
„Felszólítunk minden németet, akinek szíve nemzetünk
nagyságáért és becsületéért dobog, lépjen be
társaságunkba. Évszázados mulasztás jóvátételéről van szó;



be kell bizonyítani a világnak, hogy a német nép a régi
birodalmi pompával apáik régi német-nemzeti szellemét is
átvette”. A felhívás nyomán 1884 júniusában Bismarck a
Reichstagban kifejtette gyarmatosítási elképzeléseit: az
angol kereskedők kelet-indiai társaságainak példájára a
gyarmati területek iránt érdeklődőknek tulajdonképpen
átengedte az adott terület kormányzását, s az európaiak
számára csupán a törvénykezést és védelmet garantálná,
állandó helyőrség nélkül. Korábbi álláspontját azonban
feltehetően választási és gazdasági megfontolásokból
megváltoztatta, s hozzájárult, hogy merész kereskedők (a
brémai Adolf Lüderitz dohánykereskedő, a hamburgi C.
Woermann és Jantzen & Thormälen, illetve Carl Peters) által
megszerzett birtokokat 1884-ben a Német Birodalom
védnöksége (Schutzgebiete) alá helyezzék: Délnyugat
Afrikát, később a 60 ezer négyzetmérföldnyi Német Kelet
Afrikát, 1885-ben pedig az új-guineai részeket (Vilmos
császár-föld), ahol német kereskedelmi társaságot
alapítottak, valamint a Csendes-óceáni Marshall-szigetet.
Katonailag és gazdaságilag azonban ezek a területek
teljesen jelentéktelenek voltak a birodalom számára,
Németország a lépéssel legfeljebb a nagyhatalmakhoz való
tartozását dokumentálhatta,
A vilmosi korszakban azonban megkezdődött a többi
gyarmati nagyhatalomhoz való felzárkózás kísérlete.
Németország és Olaszország olyan államokként vettek részt
Afrika felosztásában, amelyek nemzeti egysége csak néhány
évtizeddel korábban alakult ki, és a gyarmatszerzést
gazdasági jelentőségén túlmenően újonnan szerzett
presztízsük megerősítésének is tekintették. Az új német
gyarmati politika szószólói a Német Gyarmatosítás
Társasága mellett az 1891-ben megalakult Általános Német
Szövetség (Allgemeiner Deutsche Verband) lett, amely
1894-ben Össznémet Szövetségre (Alldeutscher Verband)
változtatta nevét. A szövetség 1891-ben az Angliával



Helgolandról és a kelet-afrikai gyarmatokról aláírt szerződés
reakciójaként jött létre. Az agitációs egyletben parlamenti
képviselők, újságírók, tudósok és iparűzők tömörültek.
Legismertebb képviselőik Alfred Hugenberg, a Krupp
igazgatósági elnöke, Ernst Hasse és Heinrich Class voltak.
Az Ausztriához, Svájchoz és Hollandiához fűződő
kapcsolatokat népszerűsítették, s nem tartották
illetlenségnek a más népek (csehek, szlovákok, szlovének)
feletti uralmat. Zászlajukra lengyelellenes politikát írtak, dél
afrikai német birodalmat sürgettek s terveik között Dél
Amerika is szerepelt. A világ térképén nem volt egyetlen
pont, amely ne szerepelt volna propagandájukban. Csak két
lehetőséget láttak Németország számára: a világhatalmi
érvényesülést, vagy a szomszédjai diktátumától függő,
jelentéktelen nemzetet Európa közepén. Alapjában véve
csupán hangosabban és erőteljesebben juttatták kifejezésre
az uralkodó korszellemet.
1894 után a negyvenezer tagot számláló Össznémet
Szövetség célja a hazafias tudat országon belüli terjesztése
és a nemzeti fejlődéssel szembehelyezkedő irányzatok
leküzdése, a német-nemzeti törekvések ápolása és a
„Német Birodalom összes békés és háborús hatalmi
eszközeinek kibontakoztatása a külföldi németség
védelmére”. Az európai és tengerentúli német érdekpolitika
támogatása, különösen a német gyarmati mozgalom
gyakorlati eredményre juttatása, s „cirkálóflottánk
növelése”. Nézeteik a szociál-darwinizmus eszmeköréből
táplálkoztak, visszanyúltak Paul de Lagarde népiségi
tanaira, s magukévá tették Friedrich Ratzel „élettér”
gondolatait. Hasse 1897-ben megjelentetett
programfüzetében német „világpolitikáról” beszélt,
amelynek során nem zárta ki az erőszak alkalmazását és a
háborús konfliktusokat. II. Vilmos már egy 1896. januári
beszélgetésben kijelentette: „A Német Birodalomból
világhatalom lett. A Föld távoli pontjain honfitársaink ezrei



élnek. Német javak, német tudás, német tevékenység kerül
az óceánon túlra... Kötelességük, uraim, segíteni nekem,
hogy e nagyobb német birodalmat is szilárdan a hazaihoz
csatoljuk”.
A „világpolitika” óhaja általános megítélés szerint a
birodalomalapítás logikus következménye volt, s a többi
nagyhatalommal való egyenjogúság elérésére irányult. „Alig
nyertük el normális nemzetállami létünket, amivel
Franciaország és Anglia már évszázadok óta rendelkezett, a
sors által máris új formaváltozásra kényszerítettnek láttuk
magunkat, hogy a kialakuló világállami rendszerben a
vezető hatalmak egyikeként „világhatalomként”
érvényesüljünk. Ez a világpolitika értelme, amely II. Vilmos
korszakát jellemezte. Ez a politika abból indul ki, hogy az új
világállami rendszer távoli köreiben ugyanolyan pozíciót és
érvényesülést szerezzünk, mint amilyet Nagy Frigyes óta az
európai államrendszerben betöltöttünk".
A birodalom - miként Bülow külügyi államtitkárnak a kínai
beavatkozás kapcsán tartott 1897. december 6-i Reichstag
beszédéből kiderült - , helyet követelt magának „a nap
alatt” s a követelés egybeesett a flottaépítési határozattal.
1898 áprilisában megalakult a rövidesen egymillió tagot
számláló Német Flottaegylet (Deutscher Flottenverein).
Többé már nem kereskedők és a külföldi német magán
beruházások védelméről volt szó, hanem Németország
megszabadításáról európai korlátaitól és világhatalmi rangra
emeléséről.
A „világpolitika” a kínai boxer-lázadás leverésére küldött
európai intervenciós csapatok kapcsán vált hivatalos német
kormányprogrammá, amelyet a közvélemény is támogatott,
s az európai politika ismét kontinentális irányba fordulása
(1906) után is nehezen vált meg tőle. A német világpolitikai
vitában elsősorban gazdasági és hatalompolitikai
megfontolások érvényesültek, s a „világpolitika” nem



rendelkezett zárt elképzeléssel. Végső eszközként a háborút
sem zárta ki, azt csak a liberális imperialisták utasították el.
A német gyarmatok valósága azonban - Nagy-Britanniával
és Franciaországgal összevetve - jóval szerényebb képet
mutatott. 1899-ben Nagy-Britannia 9,3 millió
négyzetmérföldnyi területen 309 millió, Franciaország 3,7
millió négyzetmérföldön 56,4 millió, Németország pedig 1
millió négyzetmérföldön 14,7 millió lakos fölött rendelkezett.
A német gyarmatpolitika a vilmosi időkben valójában
retorikai erődemonstráció maradt. Stratégiailag,
gazdaságilag és népességpolitikailag semmi sem valósult
meg a kilencvenes évek elejének nagyhangú
nyilatkozataiból. A német védnökségi területek nem lettek
katonai támaszpontok, ahonnét tengeri összeköttetéseket
ellenőrizhettek, a helyi lakosságot nem sorozták be a német
hadseregbe, s nem kötöttek le említésre méltó német
haderőt sem. 1913-ban az afrikai német területeken (Togo,
Kamerun, Német Délnyugat-Afrika, Német Kelet-Afrika)
összesen 22 405 fehér élt, a dél-kínaí-tengeri területeken
(Német-Új-Guinea, Vilmos császár-föld és Bismarck-sziget,
Kelet-Karolina, Nyugat-Karolina és Mariana-szigetek, Samoa)
mindössze 1984-en, a kínai Kiaocsuban pedig 4470-en.
Családtagokkal együtt tehát összesen 28.859-en, akik főleg
német cégek kirendeltségein, illetve a közigazgatásban
dolgoztak. E területek az első világháborúban néhány hét
alatt, részben harc nélkül elestek.
1897 márciusában von Bieberstein külügyi államtitkár a
Németország világpolitikai szerepéről folyó Reichstag
vitában kifejtette, hogy a német kereskedők, hajósok és
kivándorlók „a világ nagy sakktábláján felállították a német
állásokat abban a reményben, hogy megvédelmezzük és
felhasználjuk őket... A javakban és vérben mutatkozó
erőfelesleg, amelyet egy nagy, feltörekvő nemzet idegen
országoknak lead, gazdaságilag és politikailag, anyagilag és
eszmeileg nagyon drága tőkét jelent. E tőkét az anyaország



számára megőrizni, ápolni és hasznosítani elsőszámú
kötelességünk, s e kötelességek körére a „világpolitika’’ szót
használom; ebben az értelemben akarunk és kell
világpolitikát folytatni”.
A világhatalommá válás jegyében 1897 novemberében
német csapatok elfoglalták a kínai Kiaocsu öblét, majd a
következő évben az 560 négyzetkilométernyi területet 99
éves „bérleti szerződéssel” leválasztották Kínától.
Igazgatását közvetlenül a haditengerészeti hivatalnak
rendelték alá. Tirpitz nem formális gyarmati tulajdonként,
hanem kereskedelmi gyarmatként kezelte a területet,
amellyel utat nyithat a kínai német gazdasági behatolásnak,
Angliának pedig bemutatja a német teljesítőképességet. A
„mintagyarmaton” rendkívüli költségekkel azonnal modem
csatorna- és ivóvíz-ellátási rendszereket helyeztek üzembe,
s Kelet-Ázsia legmodernebb kikötőjét építették ki. A
birodalom kelet-ázsiai hatalmi eszközei azonban kevésnek
bizonyultak a Jangce völgyének megszerzésére.
Németország így részese lett Kína felosztásának anélkül,
hogy az ebben résztvevő Nagy-Britannia, Oroszország és
Japán erre felszólította volna. E nagyhatalmak és az
Egyesült Államok nem tolerálták a német lépést, s a Német
Birodalmat teljesen elszigetelték. Még a Németországgal
korábban jó viszonyban álló Japán is fenyegető hangú
tiltakozást nyújtott át a német külügyminisztériumban.
Amikor pedig a kínai nemzeti mozgalom felkelése (boxer
lázadás) során 1900. június 20-án megölték von Kettelert, a
pekingi német követet, II. Vilmos július 27-én új csapatokat
küldött Kelet-Ázsiába, akiket imperialista arroganciával
búcsúztatott. „Nincs pardon!”, biztatta katonáit, akiket a
hunok és Attila csapataihoz hasonlított: „... Igen nagy
feladat jutott osztályrészetekül. Nektek kell kiköszörülni az
igazságon esett csorbát. A kínaiak semmibe vették a népek
jogát; a történelem során példátlan módon lábbal tiporták a
követek sérthetetlenségét, és nem tettek eleget a



vendégjogból fakadódó kötelezettségeiknek sem... Tartsátok
magatokat a régi porosz erényekhez: viselkedjetek
keresztényekhez méltóan, akik a szenvedést zokszó nélkül
tűrik! Dicsőség és hírnév járjon zászlóitok és fegyvereitek
nyomában! Mutassátok mega világnak a férfiasság és a
fegyelem példáját! Jól tudjátok, hogy ravasz, bátor, jól
felszerelt és kegyetlen ellenséggel álltok szemben. Az
összecsapásnál tudjátok: nem ismerünk pardont,
hadifoglyokat nem ejtünk. Használjátok fegyvereiteket úgy,
hogy még ezer év múlva se merjen egyetlen kínai sem ferde
szemmel nézni egy németre. Viselkedjetek férfiasan!"
H
ADSEREGFEJLESZTÉS ÉS FLOTTAÉPÍTÉS
A Német Birodalom 1870-1910 közötti gazdasági
expanziója külgazdaságilag is érződött. A Birodalom főleg
ipari tovább-feldolgozásra alkalmas nyersanyagot és
élelmiszert (elsősorban gabonát a tengerentúlról és
Oroszországból) importált, amelyért ipari késztermékekkel,
illetve félkész árukkal fizetett. A behozatal és a kivitel 1893
1906 között megduplázódott: a behozatal 4-ről 9 milliárdra,
a kivitel 3-ról 7 milliárd márkára nőtt. E külkereskedelem
lebonyolítására erőteljesen bővítették kereskedelmi
flottájukat: az 1871-ben 147 hajóval és 82 ezer bruttó
regisztertonnával rendelkező szerény flotta 1913-ra a világ
második leghatalmasabb kereskedelmi flottájává nőtt 2098
hajóval és 4,3 millió bruttó regisztertonna szállítási
kapacitással.
A gazdasági fejlődés természetszerűleg kihatott a katonai
erő növekedésére is. A hadsereget 1890-ben még csak
szerényen fejlesztették, 1893-ban azonban létszámát a
birodalomalapítás óta egyedülállóan, 84 ezer fővel növelték.
A hadkötelezettség általánossá tételével a szolgálati időt
három évről kettőre csökkentették. A hadsereg
békelétszámát az 1911-1913. évi törvények 661 ezer főben
állapították meg (a legnagyobb kontingenst, 513 ezer főt
Poroszország adta), de a létszámot szükség esetén a



tartalékosok mozgósításával gyorsan egymillióra
növelhették. Így Németország Európa legerősebb szárazföldi
hadseregével rendelkezett, amellyel csak koalíciós hadsereg
szállhatott szembe.
A császár tervszerűen kiépítette parancsnoki hatalmát.
Megakadályozta a hadügyminisztérium felállítását, hogy a
hadsereget és a flottát - amennyire lehetséges - kivonja a
Reichstag terhesnek tekintett ellenőrzése alól. 1883-tól a
személyi kérdésekért felelős katonai kabinet és a vezérkar
főnöke közvetlenül, más katonai szervek vagy állami
intézmények bevonása nélkül a császárnak felelt. Ezzel a
kormányt és a kancellárt megfosztották a katonai
döntéshozatalban való részvételtől. A két vágányon haladó
katonai és politikai vezetés a sajátos porosz-német
militarizmus kifejeződése volt, amely nem tűrte, hogy a
katonai igényeket és érdekeket a politikainak rendeljék alá.
Mindebből a katonai gondolkodás és tervezés végzetes
függetlensége alakult ki, amelynek végzetes eredménye a
porosz hadsereg vezérkari főnöke által 1905-ban kidolgozott
ún. Schlieffen-terv lett, amely a Franciaország és
Oroszország elleni kétfrontos háború elkerülhetetlenségéből
indult ki. Franciaország gyors katonai leverését célozta,
amely a semleges Belgiumon való áthaladással, s így a
francia erődítmények átkarolásával sikerülhetne. A belga
semlegesség megsértése a német várakozásoknak
megfelelően Nagy-Britannia hadba lépését váltaná ki
Franciaország oldalán. Mivel a kalandorságba hajló terv a
gyors katonai operációkra épült, feltétele a német haderők
korai mozgósítása volt. Politikai következményei azonban
végzetesek voltak, mert a német vezérkar a
meglepetésszerű támadás előnyei érdekében cselekvési
kényszerbe hozta a politikai vezetést, s komoly politikai
válság esetén a háborút szinte elkerülhetetlenné tette.
Amíg a német külpolitika sikeresen megakadályozta a
túlerőben lévő koalíció létrejöttét, a birodalom biztonságban



érezhette magát. A német hadvezetést a 20. század elején
még egy francia-orosz koalíció sem állíthatta
megoldhatatlan feladatok elé. Az európai keretű - s nemcsak
a császárban, hanem a lakosságban is gyökerező
nagyhatalmi elképzelések így nem voltak alaptalanok; az
álmok, a remények és az igények azonban messze
túlmutattak Európán, s látókörükbe az egész világot
bevonták. Ide azonban csak a tengereken keresztül vezetett
az út.
A német kereskedelmi flotta kiépítése fontos jele volt a
világméretű érvényesülésnek, de hosszútávon a
kereskedelmi hajók és a tengerentúli német érdekek katonai
védelme erős haditengerészetet igényelt. Ezért viszonylag
korán megkezdték a haditengerészet kiépítését. De az 1873.
évi flottaalapítási terv csupán korlátozott számú egységet írt
elő, amely nem jelentett konkurenciát a hagyományos
tengeri hatalmak számára, mivel Németország elsősorban
szárazföldi hatalomnak tekintette magát, a mérsékelt
fejlesztésnek köszönhetően 1896-ban Németország még
csak 6 darab első osztályú nyílttengeri páncélozott hajóval
rendelkezett, s a tengeri hatalmak sorában Anglia,
Franciaország, Olaszország, az Egyesült Államok után az
ötödik helyen állt.
A flottaépítési fordulat 1896 elején történt, amikor
Hohenlohe-Schillingfürst kancellár a császárnak a német
kereskedelmi flotta védelmével és világpolitikai
szükséglettel indokolta a flottaépítés felgyorsítását. „A
nemzetközi tárgyalásokon a legbarátságosabb szónak sincs
súlya, ha azt nem támasztja alá megfelelő hatalom. Ezért a
tengeri hatalmakkal szemben flottára van szükségünk”
érvelt. A flottaépítés körüli bizonytalanságokat végül 1897
márciusában Alfred Tirpitz haditengerészeti államtitkárrá
való kinevezése változtatta meg. Ő olyan flottatörvényt
javasolt, amely hajórajok építéséről dönt a korábbi egyes
hajókról folyó tárgyalás helyett. Úgy vélte, hogy az Angliával



folyó gazdasági vita a következő évszázadban növekszik s
Németországnak mindenre fel kell készülnie, Miközben a
szárazföldön Franciaországra és Oroszországra kellett
figyelnie, a tengereken Anglia a fő ellenfél. Ellene a
haditengerészetet kell fejlesztenie, s Anglián kell mérnie
erejét, ha elfogadják elképzelését, hogy Németországnak
világpolitikai ambíciói és külkereskedelmi függősége miatt
tengeri hatalommá kell válnia. Német támaszpontok híján
kilátástalannak tekintette a cirkálók küzdelmét és az
óceánokon folyó háborút, és a háború színterének az Északi
tenger Helgoland és a Themse közötti szakaszát jelölte ki.
Az ilyen típusú flotta egyúttal kielégítené a Franciaország
(Bresttől Cherbourgig) és Oroszország elleni (Kronstadtig)
német haditengerészeti igényeket is. Anglia ellen sorhajók
építését javasolta, és Németország 1905-ig két teljes,
egyenként 8 sorhajóból álló hajóraj építésére képes - írta
1897. júniusi memorandumában.
Céljai érdekében Tirpitz a haditengerészeti hivatalt a
flottaépítési tervek propagandaközpontjává változtatta.
Reklámkampányában egyetemi tanárok, a haditengerészet
tisztjei és a részvételével megalakított Német Flottaegylet
igyekezett felkelteni a lakosság körében a figyelmet a
haditengerészet iránt, s támogatva a költségvetési döntést.
Terveitől nem zárkóztak el a nagybankok, a nehézipar és a
tengerparti városok kereskedelmi kamarái sem. Tirpitz
sikerének titka abban rejlett, hogy egyesítette a flotta
növelését és a német gazdasági erő fejlődését, s nem
elhanyagolható szerepet töltött be Bülow koncentrációs
politikájában.
A flottaépítést Tirpitzen kívül a császár és a német
közvélemény jelentős része is nagy nemzeti feladatként
kezelte, s Németország hatalma és nagysága újabb
bizonyítékának tekintette. Ezért mondhatta II. Vilmos 1900
júliusában, a Wittelsbach sorhajó vízrebocsátásakor a porosz
királynak: „Ő királyi fensége meggyőződhetett róla, hogy az



óceánok hullámcsapása milyen erővel döngeti országunk
kapuját, ezzel kényszerítve, hogy nagy népként elfoglaljuk
helyünket a világban, vagyis egy szóval: a világpolitikában.
Németország nagyságának elengedhetetlen feltétele az
óceánon való jelenlét. De az óceán azt is jelenti, hogy
partjain innen és túl többé nem születhetnek fontos
döntések Németország és a német császár nélkül". A
császár testvérének védnökségével megalakult és gyorsan
fejlődő Német Flottaegylet tízszer több tagot és emiatt
jelentős pénzügyi támogatást könyvelhet el - panaszkodott
Heinrich Class, az Össznémet Szövetség elnöke.
Az 1898. április 10-én elfogadott első flottatörvény
bevetési állományként - a torpedóvetőktől, tanhajóktól,
speciális hajóktól és ágyúnaszádoktól eltekintve - 1898
1903 között egy zászlóshajó, két hajóraj (egyenként 8
sorhajóval), 2 hadosztály (egyenként 4 páncélozott
partvédelmi őrhajóval), 6 nagy cirkáló és 16 hazai bevetésű,
kis felderítő cirkáló, 3 nagy cirkáló és 10 külföldi bevetésű
kis cirkáló építését helyezte kilátásba. Tartaléknak 2
sorhajót, 3 nagy cirkálót és 4 kis cirkálót irányoztak elő. A
haditengerészeti költségvetés egyszeri összkiadását 408,9
millió márkában és évi 10 százalékos drágulásban
határozták meg. A haditengerészet éves költségvetési
kiadása nem haladhatta meg a 117,5 millió márkát. Az
esetleges pénzügyi többletszükségletet nem lehetett a
tömegfogyasztást terhelő birodalmi adóemelésből
finanszírozni. (A törvény elfogadásakor már rendelkezésre
állt 12 sorhajó, 8 páncélozott partvédelmi őrhajó, 10
nagycirkáló és 23 kis cirkáló).
A törvény messze meghaladta a Tirpitz által javasolt
flottaépítési kontingenst. A Reichstagnak szóló mérsékelt
hangú, pótlólagos indoklás szerint a csatahajóflotta feladata
a hazai partok védelme. Az erősebb tengeri hatalmakkal
szemben csupán az elmaradás behozásáról van szó, s e
flotta gyengesége miatt minden további alkalmazása kizárt.



A gyarmatok védelmére hozták létre, s békeidőkben néhány
kisebb cirkáló és ágyúnaszád állomásoztatásával a rend és
a nyugalom fenntartására szolgálnak a bennszülöttek
között. Háborúban pedig nem a gyarmatokat, hanem a
hazát védik; a gyarmatok sorsát ugyanis nem a kisebb
csatározások, hanem a főhadszíntéri események döntik el.
Ez a tengeri erő még aligha volt alkalmas Anglia vezető
pozíciójának megrendítésére. De Tirpitz tervei messzebbre
mutattak. A kínai eseményekre való tekintettel - ahol
konfliktusba kerültek a többi nagyhatalommal - már 1899
májusában további flottaépítést sürgetett.
A második flottatörvényt a Reichstag 1900. június 14-én
fogadta el, amely szerint a hadiflotta 2 zászlóshajóból, 4
hajórajból (egyenként 8 sorhajó, 8 nagycirkáló és 24 kis
cirkáló) állna. A tartalékot 2 sorhajóval megnövelték.
Elsősorban azonban a flotta feladatköre bővült: közvetlenül
Anglia ellen irányult. Tirpitz ún. rizikógondolata szerint
ugyanis Anglia csak pirruszi győzelmet arathatna a német
flotta felett, ezért visszariad a konfrontációtól; a rizikó
növelése tehát gyengíti Angliát. Növekedett a Német
Flottaegylet és az Össznémet Szövetség angolellenes
hangvétele is. Angliát mohó hatalomnak ábrázolták, amely
féltékenyen őrzi első számú tengeri hatalmi pozícióját.
Mindezek hatására az angol publicisztikában felerősödtek a
németellenes hangok.
A nagyhatalmak tengeri erőviszonyait ismerve azonban
gyorsan kiderült, hogy Tirpitz elképzelései a német
haditengerészet jelentőségéről ugyanolyan túlzottak, mint a
Németország világhatalmi szerepéről vallott elképzelések.
Amikor 1905-ben Anglia a gyorsabb, páncélozottabb és
nehéztüzérséggel felszerelt Dreadnoughts nagy
hadihajóosztály építésébe kezdett és Németország 1906-tól
gyors következetességgel követte, Anglia számára
átmenetileg fennállt a veszély, hogy Németország behozza
haditengerészeti hátrányát. A szupernehéz csatahajó



építésével egy időben Németország megépítette az Északi
és Keleti-tengert összekötő Vilmos-császár csatornát,
valamint a wilhelmshaveni hadikikötőt. 1909 után azonban
mindinkább helyreállt Anglia régi előnye. 1913-ban Anglia
42, Németország 26, Franciaország 17 és Oroszország 8
nagy csatahajóval rendelkezett.
Az önteltséggel és politikai arroganciával párosuló német
flottaépítési szándék az angoloknál korán bizalmatlanságot
ébresztett és ellenintézkedéseket váltott ki. Fél évvel Tirpitz
államtitkári kinevezése után, 1897. szeptember 11-én az
angol Saturday Review című lapban a kibékíthetetlen angol
német gazdasági és kereskedelmi ellentétről cikkeztek,
amelyek lépten-nyomon egymásba botlanak. „Az egymillió
jelentéktelen vita a legnagyobb háborús indokká válik, amit
a világ valaha látott. Ha Németország holnap megszűnne,
holnap után nem lenne angol a világon, aki ne lenne
gazdagabb. A népek évekig harcolnak egy városért vagy az
örökösödési jogért; egy 250 millió fontos évi
kereskedelemért nem kell háborúzni?... Germaniam esse
delendam” - fejeződött be a sértő hangú cikk.
A sűrűsödő nézeteltérések miatt 1901 januárjában a
német külügyminisztériumban Friedrich von Holstein
tanácsos javaslatára elutasítóan reagáltak Joseph
Chamberlain angol gyarmatügyi miniszter szövetségeseket
kereső javaslatára, aki lehetségesnek tartotta a tartós
együttműködést Németországgal. Az angol miniszter
egyúttal világosság tette: javaslatai elutasítás esetén az
Oroszországgal kiépítendő szövetség híve lesz, még akkor
is, ha mindezért Angliának rendkívüli árat (esetleg Kína és a
Perzsa öböl) kell fizetnie.
Egyre valószínűtlenebbé vált, hogy Anglia,
elszigeteltségéből kilépve szövetséget köt Németországgal,
jóllehet nem volt teljesen alaptalan az elképzelés, hogy a
tengeri uralmát megkérdőjelező német flottafegyverkezés
miatt érdekelt a Németországgal kiépítendő kapcsolatban.



Tirpitz apolitikus elképzelése azonban az Oroszországgal és
Franciaországgal kibővülő hármasszövetség Anglia-ellenes
„kontinentális blokkjáról” ellenkezett a résztvevő hatalmak
történelmi hagyományaival és érdekeivel. Az egyoldalúan
Angliára irányuló tengeri háborús stratégia nem volt egyéb,
mint politikai tapasztalatot és érzéket nélkülöző fantáziakép.
M
INDENNAPOK A CSÁSZÁRSÁGBAN
Az uralkodás II. Vilmos szemében nem volt külön
művészet, amelyben segítségére lehettek volna a nemzet
kiválasztottjai, hanem egyéni akció. A trón magasságáig
felért ugyan minden panasz és kritika a sajtó hasábjairól,
különösen, ha azok külföldön jelentek meg, de
megszívlelésre alig találtak. A birodalmi kormány kizárólag a
császári akarat végrehajtója volt; Poroszországban az
alkotmánynak megfelelően a királyi akarat uralkodott.
II. Vilmos késő abszolutisztikus életvitele megegyezett a
századforduló Németországának társadalmi életstílusával.
Régi és új hatalmi elitek; nagybirtokosok, bankárok és
nagyiparosok, a tisztikar, a felső tisztviselői réteg és a
professzorok táborához tartozott a dinamikus gazdasági
növekedés és ipari fejlődés révén jómódúvá lett polgárság
túlnyomó része. Fény és pompa, testőrezredek és császári
hadgyakorlatok, vízre bocsátások és flottaparádék,
gálaegyenruha minden társadalmi eseménynél: a német
világhatalmi pozíció és érvényesülés nimbusza
mindenekfelett állt, és korábban ismeretlen értékérzetet
produkált. A példátlan felemelkedés lehelete behatolt a
legtávolabbi városok kispolgári lakásaiba, ahol a kanapé
felett a császár képmása függött a családfő katonakori
fényképe mellett.
A birodalom alapítását megelőző katonai sikerek
mindennél jobban növelték a katonaság tekintélyét. Aki nem
„szolgált" szinte jóvátehetetlen szégyenfoltot szerzett, mert
a tartalékos tiszti rang a sikeres szakmai és társadalmi
karrier feltétele volt. A mindennapokat, s főleg az



ünnepnapokat az egyenruhák uralták. A katonai szellem
áthatotta a gyermekek mindennapjait is: a matrózruha a
századfordulón lett a fiatalok öltözete, s az elsősök
ábécéskönyve hemzsegett a katonai kifejezésektől. A német
császárságban a hadsereg a „nemzet iskolájának” számított.
Belpolitikailag vezető szerepe volt az ellenzéki irányzatok
köztük a szociáldemokrácia - elleni harcban, jóllehet néhány
kivételtől eltekintve a csapatok közvetlen bevetésére nem
került sor a sztrájkoló munkások ellen, de a hadsereg és a
flotta élen járt a monarchia ellenfeleinek és a
szociáldemokrata funkcionáriusok megfigyelésében és a
politikai magyarázatokban. A laktanyákban megtiltották a
szocialista és más ellenzéki írások olvasását, s a katonák
nem látogathatták azokat a vendéglőket, ahol SPD
gyűléseket tartottak.
A katonai szellemet a kaszárnyák falain kívül is táplálták.
A különböző egyesületek 1895-ben 1,3 millió tagot
számláltak, s harsány patriotizmusukat legfelsőbb helyről
támogatták. A katonai közigazgatást utasították, hogy
elegendő számú egykori tisztet és altisztet nyerjenek meg
az egyesületi munkának és lehetőségük szerint ápolják a
veteránok és az aktív csapatok kapcsolatát. A katonai
gondolkodás abszolutizálhatóságát jelezte Gerhart
Hauptmann A köpenicki kapitány nevetséges epizódja,
amikor az elbocsátott fegyenc altiszti uniformisával polgári
hatóságokat tévesztett meg. 1913-ban az elzászi Zabern
községben egy rámenős tiszt a jogi előírások megsértésével
„a közrend helyreállítása érdekében” letartóztatatta a
katonáival vitatkozó polgárokat. A császár és a kancellár
nem határolódott el a jogsértéstől, hanem a tisztet
nyilvánosan védelmükbe vették, s ezzel a tisztikar testületi
szellemét a jogállamiság fölé rendelték.
Élesen hangsúlyozták a szociális ellentéteket. A szegény
szülők gyermeke már az iskolában megtanulta, hogy az
adott társadalmi rendszert el kell fogadni; a kaszárnya



udvarain a bevonulok azonnal megismerték a tisztek, az
altisztek és a legénység közötti alapvető különbségeket. A
hármas tagozódású iskolaügy - alsó tagozat, felső tagozat,
gimnázium - nemcsak a társadalmi lépcsőfokokat tükrözte,
hanem azokat állandóan újra rögzítette. Az elitcsapatok
tisztikarába való bekerülés a nemesség exkluzív joga volt. A
vagyonadóra épülő poroszországi háromosztályos
választójog még az első világháború éveiben is érvényben
maradt. Az átlagpolgár a politikát túlnyomórészt a tárgy
szerepében élte meg: alattvalóként ujjongott a koronás
fejekért, tanulóként hazafias történelmet tanult,
hadkötelesként a monarchia előnyeire és az ellenzéki
irányzatok megvetésére oktatták, a flotta- és gyarmati
egylet tagjaként pedig megrészegült a német világhatalmi
érvényesüléstől.
Hatalom- és dicsőségszomjában kapóra jött a technika
fejlődése. Ő volt az „első német médiasztár.” A film és a
felvevőgép gyermekkorában öntudatosan mutatkozott a
nyilvánosság előtt. Szerette a nagyszabású fellépéseket.
Tudta, hogyan kell hatást kelteni, s azzal is tisztában volt,
hogy a nép semmit sem kíván jobban, mint hogy hatást
gyakoroljanak rá. A néphez közel álló uralkodó, amilyen
gyakran csak tudott, a nyilvánosság elé állt. „Mindig más és
más ruhában kocsizik, lovagol, járkál, étkezik és beszél és
beszél. Minden napra jut egy-egy ünnep, minden órára egy
ünnepélyes alkalom. Amelyet, ahogy mondani szokták,
megörökítenek, méghozzá filmen és fényképen és
táviratban és újságcikkben és jegyzőkönyvileg is. A világ
történelem csak úgy gördül lefelé a hengerekről” - jegyezte
meg szarkasztikusan Walther Rathenau, az AEG elnöke, a
weimari korszak későbbi külügyminisztere. „A császár
megkövült, fenséges arcvonásokkal mindenütt megjelent,
ahol a lakosságláthatta - emlékezett vissza barátja, Ernst
Reventlow gróf. - Meg volt győződve róla, hogy az
alattvalóknak mindig szükségük van a magasan felettük



lebegtetett, stilizált uralkodói alakra.” II. Vilmos pedig
élvezte, ha jótékonykodásával „leereszkedhetett” a nép
közé.
B
ÜLOW KANCELLÁRSÁGA
(1900-1909)
Hohenlohe elbocsájtásával végre szabaddá vált az út
Bernhard von Bülow (1849-1929) számára. A hivatásos
diplomata már 1897-től külügyi államtitkárként befolyásolta
a birodalom külpolitikáját. Kancellárként pedig leváltotta a
korábbi „új irányvonal” legtöbb képviselőjét; a
belpolitikában autoritativ irányvonalra, kifelé pedig a
birodalom hatalmi pozíciójának bővítésére törekedett. Végül
súlyos következményekkel járt, hogy vele egy időben került
a haditengerészeti hivatal államtitkári székébe Alfred Tirpitz
(1849-1930).
Bülow és Tirpitz a későbbiekben tevékenyen részt vett a
birodalom új külpolitikai irányának kialakításában, főleg az
erőteljes flottafegyverkezésben és az expanzív gyarmati
politikában. Bülow már 1897 decemberében, a kínai német
gyarmati igények kapcsán a Reichstagban megemlítette,
hogy a Német Birodalom „helyet kíván magának a nap
alatt”. II. Vilmos megtalálta az „álomkancellárt", akire
szüksége volt Németországon túlmutató ambíciói
megvalósításához.
Bülow a császárral fennálló jó viszonya ellenére
ugyanazon szükségszerűséggel találkozott, mint valamennyi
elődje: a birodalmi vezetés politikája számára többséget
kellett szereznie. Céljai a bel- és külpolitikában
nagyravágyóak, s ennek megfelelően költségesek voltak.
Ezért nagymértékben a Reichstag többségének
együttműködési készségétől függtek. Mivel a gyakorlott
külpolitikusként a kancelláriában kevés belpolitikai
tapasztalattal rendelkezett, a belpolitika irányítását az első
években Arthur von Posadowsky-Wehner (1845-1932)
belügyi államtitkárnak engedte át. A Centrum- és a



szociáldemokrata Reichstag-frakcióval két olyan parlamenti
erővel került szembe, amelynél ellenállással kellett
számolnia politikai tervei megvalósításakor.
Bülow és von Posadowsky-Wehner a szükséges parlamenti
többség helyreállítását a polgári és konzervatív erők már
Poroszországban az 1890-es évek második felében
alkalmazott „összefogásával” (Sammlungspolitik) igyekezett
elérni. Mindez az „állampárti” erők összefogását jelentette
az „államellenes” szociáldemokráciával szemben. Az
egyetértés közös célja a nagyravágyó német „világpolitika”
támogatása volt. A belpolitikában pedig ezzel
párhuzamosan a középrétegeknek kedvező gazdaság- és
szociálpolitikával tervezték erősíteni a középparaszti és
kézműves lakossági rétegek államhoz való hűségét.
Ezek a szándékok egyértelműen a szociáldemokrácia
befolyásának korlátozására, illetve visszaszorítására
irányultak. A belügyi államtitkár azonban nem a meghiúsult
kivételes törvénykezést szorgalmazta, hanem inkább a
munkásság integrációját célzó újabb szociálpolitikai
kezdeményezésekkel állt elő. Törvényben rögzítették a
baleset- és betegbiztosítás kiegészítő rendelkezéseit, 1901
től minden 20 ezer lakosnál nagyobb településen
döntőbírósági intézményként felállították a munkaadók és
munkavállalók munkajogi konfliktusait szabályozó
iparbíróságokat. 1903-ban a gyermekmunkát az otthoni
iparűzésben is megtiltották, s ezzel kiépítették a
fiatalkorúak védelmét. Végül a birodalom pénzügyileg is
részt vállalt - évente 4-5 millió márka értékben - a
munkáslakások építéséből.
A konzervatív agráriusok Bülow számára sem voltak
könnyű partnerek. Mivel 1903-1904-ben lejártak a
különböző európai országokkal Caprivi alatt kötött
kereskedelmi szerződések, az addig viszonylag mérsékelt
védővámok drasztikus emelésére - a korábbiak duplájára
törekedtek, amelyet a német ipar exportorientált része



ellenzett, s a szerződő felek sem fogadták volna el. Bülow
végül kompromisszumos, mérsékelt vámemelést javasolt:
tervezete az importgabonára korábban egységesen kivetett
mázsánkénti 3,50 márkás vámot 1 q rozsnál 5 márkára, a
búzánál pedig 5,50 márkára emelték. Ezen a bázison
sikerült ugyan megújítania a kereskedelmi szerződéseket és
külpolitikai sikereket elkönyvelnie, vámpolitikájával azonban
minden oldalon elégedetlenek voltak. A dráguló kenyér
miatt az ipari munkásság és az alacsony bevétellel
rendelkező rétegek körében egyértelműen nőtt az
elégedetlenség, amelyet a kormány szociálpolitikai
aktivitása nem volt képes ellensúlyozni.
1906 végén Bülow szembefordult a Centrummal.
Lépésében közrejátszott II. Vilmos környezetének befolyása,
amely elégedetlen volt a kancellárnak a politikai
katolicizmus vezetőivel szemben tanúsított engedékeny
politikájával. Bülow fordulatára Matthias Erzberger (1875
1921) Centrum-párti képviselő fellépése kínált alkalmat, aki
a Reichstagban élesen bírálta a birodalmi vezetés gyarmati
politikáját. Mindez a Centrum együttműködési készségének
csökkenését jelezte Bülow „összefogási politikájának"
keretében, s azt, hogy növekedett ellenállásuk az
ambiciózus „világ”- és flottapolitikával szemben. Erzberger
bírálatához a szociáldemokrata Georg Ledebour (1850
1947) is csatlakozott, akit a Német Délnyugat-Afrika (ma
Namíbia) gyarmaton történt herero-felkelés körülményei
nyugtalanítottak.
A Német Kelet-Afrikában lezajlott hasonló események
(maji-maji felkelés) miatt 1906. december 13-án a Centrum
és a szociáldemokrata frakció nem szavazta meg a
birodalmi vezetés által követelt 29 millió márkás gyarmati
pótköltségvetést a délnyugat-afrikai csapatok
megerősítésére. II. Vilmost teljesen kiábrándította a
Centrum és az SPD „szégyenletes” együttműködése. Bülow
a szavazási vereséget a birodalom gyarmati ambícióinak és



a „világpolitika” megtagadásának tekintette, s azonnal
feloszlatta a Reichstagot.
A kancellár úgy vélte, hogy az élesen nacionalista
hangokra épülő választási küzdelem - amely valójában a
Centrum és a szociáldemokrácia ellen irányult - ismét
feltámaszthatja a konzervatívok és a nemzeti liberálisok már
Bismarck alatt is működő ideiglenes szövetségét. A
„nemzeti megbízhatóságra” való hivatkozással a baloldali
liberálisokat is meg akarta nyerni politikájának.
Az 1907. január 25-én tartott, 84%-os részvétellel
lebonyolított Reichstag-választások - August Bebel
„hottentotta-választásoknak" nevezte a felkelésben részt
vett afrikai törzsre utalva - nem eredményezték a Bülow
által remélt új parlamenti erőviszonyokat. Sőt a Centrum
frakciója még öt mandátumot szerzett és így 105
képviselővel rendelkezett a Reichstagban. Érzékenyebb
vereséget szenvedtek a szociáldemokraták, mert a
választókörzetekben a nemzeti liberálisok és a
konzervatívok (Bülow-blokk) közös jelöltet állítottak - a
bismarcki kartell-választások mintájára - a
szociáldemokratákkal szemben. Így a blokk a Centrum
töretlen ereje ellenére elegendő többséget (a 397
mandátumból 187-et) szerzett a Reichstagban.
A Bülow-blokkhoz csatlakozott baloldali liberálisok (a
felsőfokú végzettségű, protestáns polgárság részei) nagy
részét vonzotta a Bülow által propagált nagyravágyó
„világpolitika” a flottaépítéssel és a gyarmati terjeszkedéssel
együtt. A blokk azonban heterogén erők szövetségét
jelentette, hiányzott a stabilitás, ezért Bülow
kompromisszumokra kényszerült. A blokk megalakulásának
egyik következménye Posadowsky-Wehner államtitkár
leváltása volt, akinek a Centrummal fennálló
együttműködését a liberálisok ellenezték, a konzervatívok
pedig elutasították szociálpolitikai törekvéseit.



Nehéz helyzete ellenére a Bülow-blokk mégis működött.
Mindez főleg a fegyverkezési-, illetve külpolitikai
kérdésekben mutatkozott meg. Belpolitikailag pedig
legfontosabb eredménye a birodalmi egyesülési törvény
régóta húzódó ügyének határozati javaslata volt, amely
felváltotta a szövetségi államok eltérő egyesülési- és
gyülekezési jogát.
Bülow belpolitikai kudarca végül a birodalmi pénzügyek
reformjával vált teljessé. Az 1871. évi alkotmány alapján a
birodalom nagyon gyenge pénzügyi alapokon állt, mert az
adóbevételek zöme tagállamaiba áramlott. A drasztikusan
növekvő fegyverkezési kiadások - főleg a flottaépítés
nyomán 1908-ra a birodalom adósságállománya 4,1 milliárd
márkára emelkedett. A pénzügyek szanálására két
elképzelés alakult ki: korlátozott nagyságú örökösödési adó
bevezetése birodalmi egyenes adóként és a közvetett
fogyasztási adók emelése, illetve újak bevezetése. Utóbbi
éppen a szegényebb lakossági rétegeket tervezte bevonni a
szükséges többletbevételek előteremtésébe. A
konzervatívok kategorikusan elutasították az örökösödési
adó emelését, s Bülownak nem sikerült rávenni őket
álláspontjuk megváltoztatására. A Reichstag többsége 1909
júniusában elutasította a pénzügyi reform
törvénytervezetét. A konzervatívok és a Centrum egyaránt
ellene szavazott, s így meghiúsult a birodalom
pénzügyeinek konszolidálására irányuló törvényes kísérlet.
Bülow belpolitikai stratégiája zsákutcába jutott, ezért
felmentését kérte a császártól, aki a kérésnek 1909. július
14-én tett eleget.
A porosz militarizmus
A militarizmus kialakulása I. Frigyes Vilmos, a
„katonakirály" időszakára nyúlik vissza, akinek uralkodása
alatt Poroszország a feudálisból katonaállammá változott.
Európában a katonaság primátusa sehol sem volt olyan



meghatározó, mint Porosz-országban, s következménye a
társadalmi élet militarizálódása lett.
A porosz katonaállamban a hadsereg különleges helyzete
abszolutista-tekintélyelvű társadalmi környezetet
támogatott, amely fékezte a demokratikus struktúrák
kialakulását. Nagy Frigyes győzelmei után pedig a hadsereg
a legyőzhetetlenség nimbuszát terjesztette magáról, amely
csak a Napóleontól elszenvedett vereség után tört meg. A
Napóleon feletti győzelem után, majd az 1848-1849-es
polgári forradalom leverése miatt a polgárság a hadsereget
a király elnyomó eszközének tartotta, de az egyesítési
háborúk sikere gyors fordulatot hozott a hadsereg
megítélésében.
A császárság alatt a hadsereg a belső és külső stabilitás
garanciája volt. A katonaság nagy tekintélye a militarizmus
dominanciájához vezetett a politikában és a társadalomban,
s a katonai elvek a mindennapi élet valamennyi területét
áthatották. Németországban a konfliktusok megoldásakor
soha sem a civil, hanem a katonait emlegették. A háború a
politika legitim „ultima ratiója” volt.
NÉMET MlTTELEUROPA-TERVEK A
SZÁZADFORDULÓN
A 19. század végéig a Német Birodalom szövetségi
politikáját még kevésbé motiválták kereskedelempolitikai
megfontolások. A német külkereskedelem elsősorban
transzatlanti irányultságú volt, s 1900-ban tőkeexportjának
is hozzávetőlegesen a fele Észak-Amerikába irányult. A
Monroe-elvre váltó amerikai politika azonban a 19. század
nyolcvanas éveitől attól tartott, hogy a latin-amerikai német
gazdasági és pénzügyi jelenlét politikai függőséghez vezet.
Feltevésüket erősítette a német tengeri fegyverkezés
megkezdése és a tengerentúli támaszpontok iránti növekvő
érdeklődésük. Ezért az Egyesült Államok aktívan
szembeszállt a Német Birodalom politikai befolyásának
növekedésével az amerikai kontinensen. A Kanadába



irányuló német kivitel már 1898-ban drasztikusan csökkent,
s a szigorodó amerikai vámtörvények miatt 1910-tól
drasztikusan csökkent az Egyesült Államokba irányuló
európai export, amely Németországot érintette a
legérzékenyebben.
Ezért a 20. század első évtizedétől a német
külkereskedelmi kapcsolatokat az amerikai térségből
mindinkább a hatalompolitikailag jobban ellenőrizhető
Balkán-Konstantinápoly-Bagdad térségbe helyezték át,
folytatva a 19. század nyolcvanas éveiben megkezdődött
tendenciát. 1901-1912 között a Romániába, Bulgáriába,
Görögországba, Szerbiába és Törökországba irányuló német
áruszállítás 242%-kal, az összes kivitel pedig 2%-ról 3,5%-ra
nőtt. A délkelet-európai térség kereskedelempolitikai
jelentőségét növelte az európai nagyhatalmak erősödő
pénzügyi szorítása is. Így a Német Birodalom a délkelet
európai térségben és Törökországban 1912-1913 előtt erős
gazdasági és pénzügyi befolyást szerzett. A térség
jelentőségét a hadigazdasági és stratégiai megfontolások
tovább növelték, mert hatalompolitikailag ellenőrizhető
nyersanyag- és mezőgazdasági feleslegével ideális
kiegészítő térségnek bizonyult, ahonnét háború esetén - a
német-brit ellentét éleződése óta várható behozatali
háborúval számolva - a „Mitteleuropa-erőd” biztosíthatná a
létfontosságú német tartalékok egy részét.
A délkelet-európai német gazdasági érdekek
növekedésével Németország gazdaságilag szövetségese,
Ausztria-Magyarország konkurense lett a térségben.
Egyúttal azonban gazdasági érdeke fűződött a
kettősszövetségi partnerével bővítendő kereskedelmi
kapcsolatokhoz is. A német külügyminisztériumban 1906-tól
az ország külpolitikai fordulatán munkálkodtak, amely a
kontinentális terjeszkedést helyezte kilátásba. Ebben
Ausztria-Magyarországnak a mindinkább keletre tekintő
német gazdaság „őrzője” szerepét szánták. A délkelet



európai periférián ugyanakkor a két hatalom gazdasági
konkurenciája és Oroszország-ellenes politikai érdekei 1914
ig ellentmondtak gazdasági és szövetségi politikájuknak.
Németországban a Mitteleuropa-tervek előbb Bismarck
tartózkodó álláspontjába ütköztek, amely csak 1890-ben
változott meg. Ekkor jelent meg - feltehetően a kancellár
ösztönzésére - az a névtelen brossura, amely Németország,
Franciaország, Ausztria-Magyarország és Olaszország
kereskedelempolitikai egységét, valamint a német-francia
megbékélést sürgette. Rövidesen kiderült, hogy szerzője
Konstantin Rössler, a Bismarck propagandamunkáját
koordináló iroda vezetője.
Németország és Ausztria-Magyarország vámszövetségéről
már 1885 augusztusa óta keringtek hírek. Egybehangzó
újságjelentések szerint ekkor Bismarck és Kálnoky Gusztáv
osztrák-magyar külügyminiszter Varzinban a két birodalom
gazdasági érdekeinek védelméről tárgyalt harmadik
országgal szemben. A cikkek Németország és Ausztria
Magyarország közös vámterületét elképzelhetetlennek, de
vámszövetségüket lehetségesnek tartották. A két monarchia
uralkodóinak rohnstocki találkozóján állítólag a kereskedelmi
kapcsolatok újraszabályozása is szóba került: „A központi
hatalmak nemcsak politikailag, hanem gazdaságilag is
egymásra utaltak, a fegyverszövetség ezért egy gazdasági
szövetségnek is megfelel,” „Rohnstock kiindulópontja volt a
Közép-Európa gazdasági átalakításáról folyó
tárgyalásoknak” - szólt a másik tudósítás.
A német politika azonban csak Bismarck lemondása után
váltott az orosz orientációról Ausztria-Magyarország, s ezzel
a Közép-Európa gondolat felé. Mindez a Caprivi kancellár
idején kezdődő kereskedelmi politikában a közép-európai
vámuniós gondolat kiteljesedését jelentette. Az ipari
érdekszövetségek nyomására Oroszországot ugyan 1893.
október 1-én bevonták a kereskedelmi szerződések
rendszerébe, de a Mitteleuropa-koncepció békés



megvalósításának kezdeményezése meghiúsult a kül- és
gazdaságpolitika Oroszországtól való egyértelmű
elhatárolódása miatt. Az elképzelés így eltorzult, s ezen
elnevezés alatt különböző felfogások alakultak ki. 1914-ig
olyan variációk is felbukkantak, amelyek elsősorban Közép
és Nyugat-Európa egyesítését javasolták. 1904-ben
angolszász szemszögből Mitteleuropát Nyugat-Európa és a
Kelet közötti nagy ütközőzónának tekintették. E felfogást
osztotta az Osztrák-Magyar Monarchia politikai-katonai
vezetésének egy része is, akik egy kétfrontos háborúban a
nyugati német offenzívát stratégiailag elhibázottnak
tartották, amíg Keleten Oroszországot nem szorítják vissza.
A kettősszövetség politikai-katonai funkcióinak
megváltozásáért azok a Mitteleuropa-koncepciók is feleltek,
amelyeket már erősebben áthatott a geopolitikai felfogás és
a kereskedelmi-gazdaságpolitikai tartalom. Az 1870-es évek
végén a védővám-politikára való áttéréssel a német
közgazdászok a Mitteleuropa-koncepciót kiegészítették a
„világbirodalmak” elmélettel, amelynek alapgondolata a
közép-európai államok gazdasági összefogásának
szükségessége volt. Az elképzelés szerint a jövőben a
világot gazdaságilag három világbirodalom - Nagy-Britannia,
Amerika és Oroszország - uralja, ha Németországnak nem
sikerül Mitteleuropát vámpolitikai vezetése alatt egyesíteni.
Ebben a Közép-Európa koncepcióban elsősorban az
exportorientált és kereskedelmi szerződésekkel privilegizált
német készáruipar képviselői tömörültek abban a
reményben, hogy szembeszállhatnak a gazdasági térségek
szűkülésével fenyegető angol ambíciókkal, amelyek 1903
tól nyíltan jelentkeztek a preferált vámokról folytatott
vitákban, illetve a kereskedelempolitikai intézkedésekben. A
német kereskedelem hátrányos megkülönböztetését
Kanadában a német ipar saját exportkereskedelme
fenyegetésének tekintette, amellyel szemben defenzív
intézkedéseket sürgetett.



Másrészt a Mitteleuropa-tervek hívei autark gazdasági
térség létrehozását sürgették, hogy az új világmunka
megosztásban azt Németország javára kamatoztassák.
Ausztria-Magyarországon kezdetben a Mitteleuropa
gondolat erősítette a közeledést Németországhoz - amelyre
gazdaságilag és politikailag egyaránt ráutaltak voltak -,
valamint az orosz agrárexporttal szembeni elzárkózást. A
Mitteleuropa-tervek bázisa Ausztria-Magyarországon
elsősorban a Németországtól való növekvő gazdasági
függésen nyugodott, de a transzlajtai agráriusok célján is,
akik azzal az orosz és amerikai konkurenciát igyekeztek
kikapcsolni.
A két monarchia szoros gazdasági együttműködését a
három világbirodalom téziséhez kapcsolódva főleg az 1904
elején megalakult „Közép-európai Gazdasági Egyesületek”
népszerűsítették Németországban, Ausztriában és
Magyarországon. A meglévő piacok biztosítását és a közép
európai államok együttműködését a „távol-külföld” felé
irányuló kereskedelempolitikában egyfajta
„kereskedelempolitikai szövetségben” látták biztosítottnak.
A gazdasági egyesületek megalakulásának időpontjában a
kettősszövetség azonban első komoly válságát élte a
partnerek világpolitikai és Oroszország körüli politikai
igyekezetei miatt, s az egyesület ügye emiatt szinte teljesen
háttérbe szorult.
Az össznémet körök nagy örömmel fogadták az egyesület
megalakulását. A gazdasági egyesületek a
vámegyüttműködés közvetlen útját hirdették és ezzel
megelőzték az össznémetek későbbi kibékülését a két
monarchia politikai szövetségével. A gazdasági egyesületek
elképzelése szerint a kereskedelempolitikai megállapodások
nemcsak Németországot és Ausztria-Magyarországot
érintenék, hanem kiterjednének az egész közép-európai
térségre. 1909-ben ugyan Belgiumban is megalakult az
egyesület, de Franciaország, Svájc és Hollandia tervezett



bevonása már meghiúsult, így nem került sor az
exportorientált német ipar remélt „nagy közép-európai”
vámegyüttműködésére. Az Ausztria-Magyarországgal
létrejött „kis közép-európai” megoldás kevésbé volt vonzó,
így az a passzív kereskedelmi mérlegre való tekintettel 1905
táján a kereskedelmi szerződések megújításakor alárendelt
szerepet kapott. A Balkánon, valamint a Közel- és Közép
Keleten egyre bővülő gazdasági kapcsolatokkal és
beruházásokkal együtt mégis betagolódtak a közép-európai
- a világhatalmi pozíció magját alkotó - német gazdasági
hegemónia elképzelésébe. Németország csak a közép
európai koalíció hegemónjaként - amely később hidat
képezne az egész Mitteleuropát átfogó német hatalmi blokk
számára - nőhetett volna fel a világkereskedelem
szabályozójává a három világhatalom mellett.
Ausztria-Magyarország számára a Mitteleuropa-gondolat a
Németországgal terhesnek ítélt gazdasági konkurencia
megszűnését, valamint Oroszországgal és a balkáni
államokkal szembeni erőteljesebb gazdasági és politikai
elhatárolódást ígért, amelyben elsősorban Magyarország
volt érdekelt. Így már a „kis közép-európai” megoldás
felszámolta a közös szövetségi politika és az imperialista
gazdasági és kereskedelmi politika közötti ellentmondást és
erős szövetségpolitikai integráló funkciót töltött be.
A szövetség funkciója a „Közép-európai Gazdasági
Egyesületek” 1910. októberi budapesti konferenciáján is
kiderült, ahol az osztrák egyesület elnöke hangsúlyozta a
két monarchia politikai-katonai kapcsolatának magas
értékét Európa két szembenálló táborában, s egyúttal a
közép-európai államrendszer politikai eszméjének
megvalósulását sürgette. Mindazonáltal 1914-ig a gazdasági
és kereskedelempolitikai megfontolások csak részben
befolyásolták a szövetség politikai eseményeit; azok
továbbra is elsősorban a kül- és biztonságpolitikától függtek.
1909 előtt Bülow kancellár kifejezetten szkeptikusan és



elutasítóan viszonyult a Mitteleuropa-tervekhez, és az
Amerika-ellenesnek tekintett „Közép-európai Gazdasági
Egyesületek” tevékenységéhez. A boszniai válságban Bülow
elsősorban a Német Birodalom elszigetelődésének tudata
miatt állt ki kettősszövetségi partnere mellett. Így
egyértelművé vált, hogy Ausztria-Magyarország hídfőt alkot
a német vezetésű, dél-keletre bővülő Mitteleuropa számára,
és semmiképpen sem omolhat össze.
A német birodalmi vezetés viszonya a Mitteleuropa
tervekhez csak a „közép-európaian” gondolkodó Bethmann
Hollweg kancellársága alatt változott meg. Németország és
Ausztria-Magyarország gazdasági-strukturális különbségei
azonban megakadályozták, hogy a két fél vámuniója vagy
vámpreferenciája létrejöjjön. A monarchiával kiépítendő
szerves kapcsolatával Berlin olyan belpolitikai felelősséget
vállalt volna magára, amelyet nem kívánt viselni. Az első
világháború kitöréséig a „nagy közép-európai” gazdasági
blokk - Franciaország, Svájc és a Benelux országok
részvételével - békés eszközökkel való megteremtésének
kilátástalansága miatt végül is nem került sor a birodalmi
vezetés elképzeléseinek kidolgozására.
B
ETHMANN HOLLWEG KANCELLÁRSÁGA (1909-1914/17)
Theobald von Bethmann Hollweg (1856-1921) elődjével
ellentétben birodalmi kancellári kinevezésekor már
tapasztalt belpolitikus volt, nála azonban a külpolitikai
gyakorlat ismerete hiányzott. Ez fontos körülmény volt, mert
a birodalom külpolitikai helyzete 1909-ben már rendkívül
kedvezőtlenül alakult. Franciaország, Nagy-Britannia és
Oroszország évekkel azelőtt félretették régi vitáikat és
közeledtek egymáshoz. Az orosz-francia szövetség már
1892-ben létrejött. Franciaország és Nagy-Britannia 1904
ben megkötötte az entente cordiale-t. 1907-ben Nagy
Britannia és Oroszország aláírta a szentpétervári szerződést,
amely az entente cordiale-t ténylegesen hármas
szövetséggé alakította.



A birodalmi vezetés biztos lehetett abban, hogy
Németország a Franciaországgal vagy Oroszországgal
kibontakozó katonai konfliktus esetén kétfrontos háborúba
keveredik. Erre az esetre dolgozta ki 1905-ben Alfred von
Schlieffen (1833-1913) vezérkari főnök a tervet, amely a
Franciaország és Oroszország elleni kétfrontos háború
elkerülhetetlenségéből indult ki. Alapgondolata
Franciaország gyors katonai leverését célozta, amely a
semleges Belgiumon való áthaladással s így a francia
erődítmények átkarolásával sikeres lehet. A francia
hadsereg megsemmisítése után a német csapatokat a keleti
fronton Oroszország ellen vetnék be. Addig csak gyenge
csapatok védenék a keleti német határokat, jóllehet orosz
részről számszerű fölénnyel számoltak.
A belga semlegesség megsértése a német
várakozásoknak megfelelően Nagy-Britannia hadba lépését
váltaná ki Franciaország oldalán. A kalandorságba hajló terv
tehát azzal számolt, hogy a Német Birodalom
előreláthatólag három nagyhatalommal keveredik
egyidejűleg háborúba. Az így kialakult erőviszonyok
azonban eleve kétségessé tették a német győzelmet.
Külpolitikai elszigeteltségében egyedüli fajsúlyosabb
partnere Ausztria—Magyarország maradt, amelyet azonban
belső konfliktusok gyengítettek. Ráadásul a Balkán
térségében az osztrák és orosz nagyhatalmi érdekek is mind
hevesebben ütköztek, így háborújuk csak idő kérdése volt.
1908-1909 fordulóján ezt még nagy nehézségek árán
sikerült megakadályozni, amikor Ausztria-Magyarország
egyoldalúan bekebelezte az 1878 óta megszállt Bosznia
Hercegovinát.
Külpolitikailag tehát azon kérdés előtt állt, hogy sikerül-e a
birodalom már Bülow alatt megvalósuló elszigeteltségét
áttörni. Kiinduló pontul főleg a Nagy-Britanniához fűződő
kapcsolatok szolgálhattak, mivel a Franciaországhoz fűződő
viszony javítása Elzász-Lotaringiáról való lemondás nélkül



nem jöhetett szóba. Ez pedig Németországban
elképzelhetetlen volt. Az Oroszországhoz való közeledés is
aligha tűnt lehetségesnek, mert az csak Ausztria
Magyarország szövetségesi feladásával valósulhatott volna
meg. A Nagy-Britanniához fűződő viszony tartós javulásának
feltétele a flottaépítésről való lemondás, vagy annak
jelentős csökkentése volt. Mindez szintén ellentmondott II.
Vilmos további flottaépítési terveinek és a „világpolitikai”
törekvéseknek, amely a német közvélemény jelentős
részénél és a legtöbb pártnál népszerű volt.
Az új kancellár mérsékelten konzervatív belpolitikára
törekedett s ezért a konzervatívok, a liberálisok és a
Centrum egyes részeinek támogatását kereste. A különböző
politikai erők között egyfajta „átlós politikát” igyekezett
megvalósítani, emiatt különböző engedményekre
kényszerült.
Továbbra is központi belpolitikai problémának bizonyult a
porosz háromosztályos választási rendszer, mert a birodalmi
és porosz politikai szintek koordinálása folyamatosan
nehézségekbe ütközött. Ha engedményeket tett a
Reichstagnak, ahol birodalmi kancellárként az általános és
egyenlő választójog alapján kialakult többségi viszonyok
mellett dolgozott, a háromosztályos porosz választójog
alapján működő konzervatív többségű porosz
képviselőházban rendszerint bírálattal és ellenzéssel
találkozott. Bethmann Hollweg a porosz háromosztályos
választójog részleges revíziójára törekedve 1910.
februárban új választási törvénytervezetet nyújtott be a
képviselőháznak. A cenzusos elvet változatlanul megőrizve
azonban módosítást javasolt. Eszerint a jövőben az ún.
kultúra-hordozókat (minimum három éves felsőfokú
tanulmányokkal rendelkezők, közszolgálati dolgozók,
egykori altisztek, stb.) az adófizetésük alapján megállapított
osztálynál magasabb választói osztályba sorolták volna. A
tervezetet azonban a konzervatívok, de a Centrum



ellenállására miatt vissza kellett vonnia, akik nem kívánták
veszélyeztetni erős pozíciójukat a képviselőházban.
Bethmann Hollweg részsikereket ért el az elzász
lotaringiai lakosság jogi helyzetének javításában, akik ugyan
1874 óta részt vehettek a Reichstag-választásokon, de a
tartomány nem rendelkezett saját választott
népképviselettel. A kancellár kezdeményezésére 1911
májusában a tartomány saját alkotmányt kapott.
Bethmann Hollweg a Centrum támogatásával néhány
szociálpolitikai tervezetet is megvalósított (a
betegbiztosítást kiterjesztették újabb foglalkozási
csoportokra, bevezették az özvegyi nyugdíjat, az
alkalmazottaknak külön társadalombiztosítási rendszert
hoztak létre, stb.) A kancellár szociálpolitikai újításai
ellenére Németországon belül tovább erősödtek a politikai
ellentétek.
Az SPD az 1912. évi parlamenti választáson 4,25 millió
szavazatot szerzett, s a hátrányos választókörzeti beosztás
ellenére több mandátumra tett szert, mint az őt követő
Centrum és a nemzeti liberálisok együttesen. Az
elszigeteltségből kilépett párt 1900 után többször választási
szövetségre lépett különböző baloldali liberális csoportokkal,
amelyek 1910-ben a Haladó Néppártban egyesültek.
A szociáldemokrácia, a Haladó Néppárt és a parlamenti
demokráciát elismerő Centrum az első világháború előtti
években egyetértett abban, hogy az alkotmányos
monarchiát parlamenti monarchiává kell alakítani. Mivel a
három párt 1912-től a Reichstag többségét alkotta, a német
császárság az első világháború előestéjén alkotmányos
válság előtt állt. A szociáldemokrácia megerősödése
mélységesen nyugtalanította a hatalmi eliteket, és
megerősítette szándékukat, hogy agresszív külpolitikával
érjenek el sikereket, amelyek elhallgattatják a belpolitikai
ellenzéket.



Poroszország és Németország nemcsak a kortársak által
emlegetett kelet-elbai junkerségtől szenvedett, hanem
számos megoldatlan belső problémától és strukturális
gyengeségtől is, hiszen a fentről létrehozott rendszerhez
alulról nem nőtt hozzá semmi. Alárendelt szerepbe
kényszerített pártrendszerét igazából nem vonták be az
állami közigazgatásba.
A hadsereg ellenőrizetlenül, függetlenül működött, s a
korábbi birodalomegyesítési háborúk (1864, 1866 és 1870
1871) győzelmei rendkívüli tekintélyt biztosítottak számára;
a tartalékos tisztek gőgjéig bezárólag meghatározta a
társadalom élet- és érintkezési formáit.
A parlamentarizmus még jobban megbénult; a parlament
tényleges ellenőrző funkciót II. Vilmos „személyes vezetése”
időszakában sohasem gyakorolt. Részben azért sem, mert a
közvélemény támogatta a császár lépéseit és tetszéssel
fogadta Németország nagyságára és hatalmára vonatkozó
kijelentéseit. A mindenkori kancellárt II. Vilmos az
udvarmester szerepébe kényszerítette: sem a katonás Leo
von Caprivi gróf, sem a félénk, inkább a nyugalmat igénylő
Chlodwig zu Hohenlohe-Schillingsfürst herceg, sem a
teátrális Bernhard von Bülow, vagy a derék Theobald von
Bethmann Hollweg nem tudott ellenállni a császárnak, „e
harsány trombitásnak, akit nem érdekelt a díszhintó utazási
biztonsága”. Pedig nagy elődjük hagyományai szerint ezt
meg kellett volna tenniük, de ők nem értek fel Bismarck
képességeihez.
Walter Rathenau, a weimari köztársaság később
meggyilkolt külügyminisztere 1919-ben A császár című
írásában a német szolgalelkűséget, illetve a mágnások és
arisztokraták, udvari- és kincstári tábornokok,
bankigazgatók, az ipar urainak és a Hansa-kereskedők
felelősségét emlegette. Mindazokét, akiknek a „bizánci
császárság pénzt, hatalmat, pozíciót és pompát hozott” s



akik ellen nem léptek fel, sőt a szerencsétlen fél- és
látszategzisztenciák létrejöttét ágyúlövésekkel üdvözölték.
E kötődés már korán kirajzolódott: lendületes
beszédekben és súlyos, helyrehozhatatlan politikai
döntésekben. A korszak veszélyes önteltsége, a hiányzó
önfegyelem és önkorlátozás, a belátás hiánya saját
lehetőségeiket illetően rendkívüli túlzásokhoz vezetett. A
külpolitikában pedig elveszítették létfontosságú
szövetségeseiket és kialakult az ellenfelek csoportja, akik
végül nemcsak a birodalommal, hanem a monarchiával is le
akartak számolni. Az államférfiúi önuralom és az okos
mértékletesség régi erényei elfelejtődtek; a helyére lépő új
szellem már nem megőrizni, hanem előre akart haladni,
amelynek elsőként a bismarcki jóllakottság elve esett
áldozatul.
A NÉMET-ANGOL ELLENTÉT KIALAKULÁSA
A német-brit viszonyt láthatóan rontotta a németek
szigorú ellenkezése azon brit javaslattal szemben, hogy a
fegyverkezés korlátozását tűzzék az 1907-ben ülésező
második hágai békekonferencia napirendjére. A két ország
flottaépítési rivalizálását a soviniszta sajtókampányok
tovább szították. Az időközben megkezdődött brit-orosz
tárgyalások 1907. augusztus végén szerződéskötéssel
zárultak, amelyben kölcsönösen elhatárolták érdekszféráikat
Perzsiában, Afganisztánban és Tibetben, s rendezték
regionális vitáikat. A brit-orosz szövetség a brit-francia
(1904: entente cordiale), valamint az 1892. évi francia
orosz megállapodással teljessé tette a hármas antantot.
1908. október végén az angol Daily Telegraphban
megjelent interjúban a német császár kiemelte töretlen
fáradozását a Nagy-Britanniával fenntartott baráti viszony
érdekében, amellyel szinte egyedül áll Németországban.
Kifejtette, hogy a búr háború (1899-1902) idején
megakadályozta Németország, Franciaország és
Oroszország Nagy-Britannia-ellenes kontinentális



szövetségét, sőt olyan hadműveleti tervet juttatott el
Viktória királynőnek, amely segített legyőzni a búrokat. A
német flottaépítés nem irányul a britek ellen, hanem
egyedül a német világkereskedelem védelmére tervezték.
Nagy-Britanniában az interjút őszintétlennek minősítve
visszautasították, mint a brit nemzet szimpátiájának
megnyerésére irányuló igyekezetet, mivel továbbra is
kitartott a flottaépítés mellett, amely Nagy-Britanniát magas
fegyverkezési kiadásokra kényszerítette. Németországban
az interjú a monarchista rendszer első nagy válságát okozta.
A Reichstagban a császár szemére vetették, hogy önelégült
nyilatkozatai ártanak a birodalom tekintélyének. Bülow
kancellárt is hibáztatták, mert a szöveget olvasatlanul
továbbította.
Mindazonáltal a vezető brit és német politikusok 1909
1912 között ismét megkísérelték a két tábor közelítését és a
fegyverkezés megállítását. A Bülow kancellárt 1909-ben
felváltó Theobald Bethmann Hollweg külpolitikájában az
Angliával való kiegyezésre és a flottaépítés korlátozására
törekedett. Az utolsó próbálkozásra 1912 februárjában
Richard B. Haldane brit hadügyminiszter berlini látogatásán
került sor. A britek a politikai közeledés feltételéül a német
fegyverkezési ütem lassítását szabták, amelyet a német
császár és a haditengerészet vezetése egyaránt elutasított.
Másrészt a britek szövetségesi kötelezettségeik miatt nem
nyújthattak semlegességi garanciát német-francia vagy
német-orosz konfliktus esetén. Így az utolsó megegyezési
kísérlet is meghiúsult.
Franciaország és Nagy-Britannia együttműködését pedig
szorosabbra fonta a német kormány újabb katonai
demonstrációja Marokkóban, amellyel a német igényeket
igyekezett bizonyítani a térségben, mielőtt Franciaország
teljesen bekebelezné Marokkót.
Ú
T AZ ELSŐ VILÁGHÁBORÚBA



1898-tól az Oszmán Birodalom gyengesége - a délre
terjeszkedő Oroszország tartós nyomása alatt - aktív
terjeszkedésre csábított a Közel-Keleten. Németország
gazdasági támogatással és az 1829 óta működő
hagyományos porosz katonai segítség növelésével
igyekezett befolyást szerezni az Oszmán Birodalomban.
Érdekelt volt Törökország Oroszország és Anglia közötti
felosztásának megakadályozásában és ezen hatalmak
valamint Franciaország gazdasági konkurense kívánt lenni a
térségben. A flottaépítés mellett a német „világpolitika”
legfontosabb presztízs-programja a Bagdad-vasút építése
lett. A Porta pedig azt remélte, hogy a vasútépítéssel
stabilizálhatja a válságoktól megrendült és összeomlással
fenyegető birodalmát.
Egy német csoport (bankok és nehézipar) 1899
novemberében megkapta a vasútépítés ideiglenes
koncesszióját, s 1903 márciusában aláírták a szerződést,
amely a mellékvonalakkal együtt 4000 kilométernyi vasút
építését tartalmazta. A megállapodás értelmében ki lehetett
bányászni a vasútvonal mentén fekvő természeti kincseket,
raktárakat létesíteni és a szükséges építőanyagot
vámmentesen behozni. Így lehetővé vált Törökország békés
átjárása, az „informális imperializmus” megvalósítása. Mivel
azonban a német tőke egyedül nem volt elégséges az
építkezéshez, együttműködés alakult ki a francia ellenőrzés
alatt lévő Banque Impériale Ottomane bankkal.
Rövidesen azonban kiderült, hogy a német gazdasági
vállalkozás létfontosságú brit és orosz közel-keleti érdekeket
sért, ezért a Bagdad-vasút 1903-ban megkezdett építkezése
politikai válságot okozott. Anglia a vasútvonal Perzsa-öbölig
történő meghosszabbításától indiai érdekeit látta
veszélyeztetve. Gondot okozott Berlinnek a pénzügyi
megterhelés is, de mindenképpen meg kívánta őrizni a
vállalkozás német jellegét. A franciák a vállalkozás
nemzetköziesítését erős francia és kevesebb orosz és brit



tőkerészvétellel látták megvalósíthatónak. Szentpétervár
elutasította a többoldalú részvételt.
Az angol diplomácia a német vállalkozás
szétzüllesztésében látta a megoldást, s évekig ellenállt a
tervnek. A közös megvalósítás így hosszú távra meghiúsult.
Jóllehet a francia felügyeletű bank harminc százalékkal
részesedett a vállalkozásban, az agresszív német Marokkó
politika miatt a franciák minden engedményt megtagadtak.
Német-orosz megállapodás pedig csak az 1911
augusztusában aláírt szerződésben körvonalazódott,
amelyben a Német Birodalom lemondott a Bagdad-vonal és
az orosz-perzsa határ közötti szakasz megépítéséről és
Szentpétervár biztosítékot kapott, hogy Berlin nem követ
politikai célokat. 1914 februárjában egyezség jött létre
Párizzsal is; az érdekövezetek felosztásával ők a tervezett
Szíriai vonalat kapták meg. Az 1914 júniusában Angliával
kötött megállapodás értelmében pedig a vasútvonal csak
Basráig húzódhatott. Az egyezményt a háború kitörése
miatt azonban nem ratifikálták. A német engedékenység a
„világpolitika” konfrontációs kurzusának (Marokkó-válságok)
felülvizsgálatából és abból a felismeréséből fakadt, hogy a
német tőkeforrások egyedül nem elegendők a vállalkozás
sikeréhez. A Bagdad-vasút végül csak 1940-ben készült el.
A német kontinentális bázis kiterjesztésében a Keletre
vezető úton Ausztria-Magyarország előrenyúló területi
bázisként a legnagyobb átmenő országgá, hatalompolitikai
és stratégiai jelentőségűvé vált. A Németország által
közvetve vagy közvetlenül - ellenőrzött Berlin-Bagdad vasút
útjában egyedül a kis Szerbia állt, amely 1903. évi katonai
forradalma után ismét a délszláv mozgalom legaktívabb
tényezője volt. Németországnak ezért mindenáron a maga
oldalán kellett tartania a világban elszigetelődött Ausztria
Magyarországot, ezért a Balkán sokféle nacionalizmusának
labirintusába került.



A háború kitörésére már az 1905-1906. évi első Marokkó
válság kezdetén sor kerülhetett volna, amikor a térség iránti
német igényeket 1905. március végén II. Vilmos Tangerben
tett látogatásával demonstrálta. Az 1904. évi brit-francia
gyarmati egyezmény Marokkót francia érdekterületbe
sorolta. A francia „békés behatolást” érzékelve a német
kormány úgy érezte, hogy kereskedelmi érdekei megőrzése
érdekében reagálnia kell a francia lépésre, s a császári
látogatással megerősítik a marokkói szultán szuverenitását.
Franciaországban nem teljesen alaptalanul háborútól
tartottak, hiszen Schlieffen ideálisnak ítélte az időpontot a
preventív háborúra, s pontosította felvonulási terveit.
Számára úgy tűnt, hogy Anglia még kivár, a francia
szövetséges Oroszország pedig az 1904-1905. évi orosz
japán háborúban és a belső forradalmi eseményekben
annyira meggyengült, hogy alkalmatlan a Németország
elleni támadásra. Bülow kancellár a francia
érdekegyeztetési javaslatokat elutasítva nemzetközi
konferencia összehívását kezdeményezte, ahol
Franciaország elszigetelődésére, sőt egy esetleges francia
német-orosz kontinentális szövetség aláírására számított. Az
1906 elején tartott algecirasi konferencián azonban a német
delegáció váratlan, súlyos vereséget szenvedett és
politikailag elszigetelődött. Franciaországnak megmaradtak
az előjogai Marokkóban, de 1909 februárjában kétoldalú
szerződésben elismerte az itteni német kereskedelmi és
gazdasági jogokat.
1911 tavaszán a Marokkóban jelentkező nyugtalanságokat
kihasználva Franciaország megkezdte az ország katonai
megszállását. A birodalmi kormány július elején ezúttal a
Párduc ágyúnaszádot küldte Agadir kikötőjébe. A német
kormány a „párducugrással” igyekezett a francia kormányt
a kompenzációs tárgyalások felvételére kényszeríteni, s
Marokkó francia megszállásáért cserében az egész Francia
Kongó elcsatolását követelte. Franciaország - Nagy



Britanniával a háta mögött - határozottan elutasította a
német követeléseket. Végül 1911. november elején a német
és a francia képviselők aláírták a Marokkó-Kongó-szerződést,
amelyben Franciaország szabad kezet kapott francia
protektorátus berendezésére Marokkóban, s a térségben
valamennyi nagyhatalomnak kereskedelmi szabadságot
garantáltak. Németországnak meg kellett elégednie Francia
Kongó viszonylag értéktelen északkeleti peremterületének
átengedésével, amelyet Kamerun német gyarmathoz
csatoltak.
Németország pozíciója az európai szövetségi
szövevényben nem lett kedvezőbb, sőt évről évre romlott.
Minden további halogatás csak időveszteség - vélekedtek a
katonai stratégák. Von Holstein külügyi tisztviselő is így
gondolta, de a császár és a kancellár még nem akart hallani
a háborúról.
Az évtizedek óta halmozódó konfliktusok Ausztria
Magyarország és a délszláv nemzeti mozgalom
összeütközésével lobbantak lángra. A szerb hatóságok
értesültek róla, hogy Szarajevóban merénylet készül, s
megpróbálták megakadályozni, hogy a nyolc merénylőből
álló csoport átjusson az 1908 októberében Ausztria
Magyarország által megszállt Bosznia-Hercegovinába.
Amikor ez nem sikerült, visszarettentek attól, hogy
informálják az osztrák rendőrséget. 1914. június 28-án
eldördült Gavrilo Prinzip revolvere, s egy szarajevói
utcasarkon Ferenc Ferdinánd (1863-1914) trónörökös
feleségével együtt holtan maradt a gépkocsiban. Ő a szláv
népek egyenjogúságának híve volt, s trónra lépésekor
megvalósíthatta volna föderalista elképzeléseit, kihúzva a
talajt a pánszláv szabadságtörekvések agitációja alól.
II. Vilmos 1913 végén Leopold Berchtoldnál (1863-1942), a
Monarchia külügyminiszterénél tett látogatásakor a német
politikát teljesen az Oroszországgal fennálló ellentét
tükrében kezelte. „Hosszútávon a háború Kelet és Nyugat



között elkerülhetetlen” - mondta, s „a szlávok hegemóniáért
folytatott vitájában olyan vílágtörténeti folyamatról van szó,
amely a népvándorlások kategóriájába sorolandó" ... Ezért
Szerbiát teljesen a Monarchia alá kellene rendelni, vagy
bekebelezni, mindegy hogyan. Biztosította az osztrák
magyar minisztert: „én Önök mögött állok és hajlandó
vagyok kardot rántani, ha eljárásuk ezt igényli”.
Németország legyőzhetetlen katonai erejébe (szárazföldi
csapatainak békelétszáma kb. 800 ezer, a haditengerészeté
80 ezer ember) vetett hitét alaposan megrázták a francia és
orosz katonai erő növeléséről érkező hírek. Ezek szerint
Oroszország 1917-re 2,2 milliós békehaderő felállítását
tervezte. Ezért főleg a katonák között terjedt a preventív
háború gondolata. „Készen állunk, s minél előbb, annál jobb
számunkra” - jelentette ki 1914. június 1-jén Helmuth
Moltke vezérkari főnök, miután május 12-én ebben az
értelemben tárgyalt Conrad von Hötzendorf osztrák-magyar
vezérkari főnökkel.
Június 3-án Moltke már egy lépéssel tovább ment, amikor
Gottlieb von Jagow külügyi államtitkárnál a preventív háború
diplomáciai előkészítését sürgette: „Oroszország 2-3 éven
belül befejezi felfegyverzését. Ellenségeink katonai túlereje
ekkor már olyan nagy lenne, hogy ő (Moltke) nem tudja,
hogyan leszünk úrrá rajta. Most még valahogy felérünk
hozzájuk. Véleménye szerint nincs más hátra, mint
megelőző háborút indítani, hogy leverjük az ellenséget,
amíg még megvívhatjuk a harcot. A vezérkar főnöke ennek
megfelelően rám bízta a háború mielőbbi előkészítését
folytató politikát”.
A szarajevói merénylet után von Tschirschky bécsi német
követ és Zimmermann külügyi államtitkár-helyettes először
mérsékelni igyekezett az osztrákok Szerbia elleni büntető
akcióját. A német külügyminisztérium ugyanis tisztában volt
vele, hogy az osztrák-szerb háború beavatkozásra készteti
Oroszországot, amely világháborúhoz vezet. A vezérkar



azonban - von Waldersee első főszállás-mester
képviseletében - azonnali háborút sürgetett Szerbia ellen,
„most, amikor még Oroszország nincs kész”.
II. Vilmos kezdetben ellenállt a katonák követelésének.
Július 3-án, de legkésőbb július 4-én a háborús csoport
nyomására azonban a szerb kérdés erőszakos megoldása
mellett döntött. „A szerbeket rendbe kell szedni, éspedig
azonnal”. „Most vagy soha!” - írta dühösen július 2-án
Tschirschky mértéktartó bécsi jelentésére.
Ausztria-Magyarország számára a német álláspontban
bekövetkezett fordulat nem érkezett váratlanul. A német
külügyminisztérium megbízásából Victor Naumann
publicista ugyanis Bécsben már július 1-jén informálta az
osztrák-magyar külügyminisztérium főtitkárát, Alexander
Hoyos grófot a vezető német körök véleményéről. A hármas
szövetség (értsd: központi hatalmak) katonai szervezete
még elég erősnek látszik - mondta, de az Oroszország elleni
preventív háború hívei folyamatosan szaporodnak a
hadseregben, a haditengerészetben és a
külügyminisztériumban. Nyíltan beszélt a Szerbia elleni
katonai fellépésről, amelyre a pillanatot kedvezőnek
tartotta.
A hármas szövetség erején, Anglia semlegességén
túlmenően - folytatta - ezúttal a császár is kitart a háború
mellett. Tschirschky pedig július 4-én bizalmasan értesítette
a bécsi külügyminisztériumot, hogy „Németország jóban
rosszban támogatja a Monarchiát, még Szerbia elleni
lépésében is. Minél korábban megindul Ausztria
Magyarország annál jobb”.
Bécs azonban hivatalos válaszban kívánt biztosítékot
Németország álláspontjáról. Ezért Hoyos gróf július 5-én két
dokumentumot nyújtott át ifj. Szögyény-Marich László berlini
osztrák-magyar nagykövetnek. A Tisza István által
fogalmazott első memorandum a dunai monarchia helyzetét
elemezve azt javasolta, hogy a szerb kérdés miatt Bulgáriát



vonják be a hármas szövetségbe. Ferenc József császár
kézírásos üzenetében pedig azt közölte, hogy a kettős
monarchia a „pánszláv áradat" ellen csak akkor lehet
biztonságban, „ha Szerbiát, amely jelenleg a pánszláv
politika súlypontját alkotja, politikai hatalmi tényezőként
kikapcsolják a Balkánról”. A cél „Szerbia elszigetelése és
területének csökkentése”.
Szögyény-Marich még aznap átadta II. Vilmosnak a
dokumentumokat, aki már a közös reggeli után
felhatalmazta a nagykövetet, közölje uralkodójával:
Ausztria-Magyarorszag „ még egy komoly európai
komplikáció esetén is számolhat Németország teljes
támogatásával”. Ha a szerbiai konfliktuson túlmenően
háborúra kerülne sor Ausztria-Magyarország és Oroszország
között, Németország a „megszokott szövetségesi hűség”
jegyében Bécs oldalán áll. II. Vilmos azonnali bevonulást
sürgetett Szerbiába, ha Bécs a háború mellett dönt.
Oroszország és Franciaország katonai gyengesége lehetővé
tenné Németországnak a válság leküzdését. A Románia
reagálását illető bécsi aggodalmakat a császár a román
királlyal személyesen kívánta eloszlatni.
Szögyény-Marich még aznap este továbbította Bécsbe II.
Vilmos „biankó-felhatalmazását", hozzáfűzve, hogy a
császár „sajnálná, ha mi (Ausztria-Magyarország) a mostani,
számunkra oly kedvező pillanatot kihasználatlanul
hagynánk".
II. Vilmos kancellárával együtt még aznap magához
rendelte von Falkenhayn hadügyminisztert, von Plessen
főadjutánst, von Lynckert, a katonai kabinet főnökét,
Zenkert, az admiralitás vezérkarától és a Tirpitzet
helyettesítő von Capelle admirálist, s „minden eshetőségre
számítva” megbeszélte velük „az előkészületeket háború
esetére”, Falkenhayn rövid igennel válaszolt a császár
kérdésére, hogy „a szárazföldi hadsereg készen áll-e minden
eshetőségre”. II. Vilmos döntését a német fegyverek



erejében bízva hozta meg; úgy vélte, hogy Franciaország és
Oroszország még nem áll készen a harcra. Nem hitt az
általános háborúban, s úgy vélte, hogy a szárazföldi
hadsereg létszámának megnövelése után és a
nehéztüzérség fölénye miatt nyugodtan várható a háború
kimenetele. A nyugati hadjáratot mindössze 5-6 hétre
tervezték. A tervszerű mozgósítás egyébként már 1914.
március 31-én lezárult, s a hadsereg készen állt.
Miután mindent elrendezett, II. Vilmos a világ
megnyugtatására Kielbe utazott. Július 6-án fogadta a hozzá
személyesen közel álló Krupp von Bohlen und Halbachot,
akinek elmondta, hogy „azonnal hadat üzen, ha Oroszország
elrendeli a mozgósítást. Most majd meglátják, hogy nem
szegi meg szavát”. Szinte komikusan hangzott kijelentése,
hogy ezúttal senki sem vethet majd tétovázást szemére.
Az európai nagyhatalmak ellenséges szövetségi
rendszerekbe tömörülése a júliusi válság idején
feltartóztathatatlanul az első világháborúba torkollt. Miután
a német kormány beleegyezett a Szerbia elleni akcióba,
Bécsben a háború mellett döntöttek. Ellenvéleményt csupán
Tisza István magyar miniszterelnök hangoztatott, aki az
időpontot alkalmatlannak, az ürügyet pedig elégtelennek
tartotta.
Az osztrák ultimátumot Poincaré szentpétervári látogatása
miatt azonban csak július 23-án adták át Belgrádban. Az
időveszteség lassította a német mozgósítást. A szerb
választ elégtelennek tartva 1914. július 25-én a monarchia
megszakította diplomáciai kapcsolatait Belgráddal, július 28
án hadat üzent és július 29-én megkezdte Belgrád lövetését.
A lépéssel alapvetően megváltozott a központi hatalmak
diplomáciai és erkölcsi helyzete. Meghiúsult Nagy-Britannia
törekvése az osztrák-szerb konfliktus nemzetközi
döntőbírósági úton történő rendezésére. Július 29-30-án
Bethmann Hollweg kancellár az osztrák kormányt az
Oroszországgal folytatandó közvetlen tárgyalásokra



ösztökélte, a konfliktus Szerbiára korlátozását elérendő.
Július 30-án azonban megkezdődött az orosz hadsereg
részleges, majd teljes mozgósítása, ami a háborús
előkészületek hullámát váltotta ki. 11. Vilmosnak a cárhoz
intézett felhívása ugyan órákra megállította a mozgósítási
gépezetet, de a cár nem tudott ellenállni tábornokainak.
Miután július 31-én ismertté vált az általános orosz
mozgósítás, a német tábornokok sürgették a birodalmi
kormányt, teremtsen tiszta viszonyokat a Schlicffen-terv
szerinti felvonulás megkezdésére. Mivel augusztus 1-jén
este Szentpéterváron elutasították a mozgósítási rendelet
érvénytelenítésének német követelését, Németország hadat
üzent Oroszországnak. A Párizs álláspontjára vonatkozó
német kérdést pedig a franciák ügyesen halogatták, ezért a
birodalmi kormány a katonák nyomására augusztus 3-án
Franciaországnak is hadat üzent. A német hadsereg
belgiumi betörésével Nagy-Britannia szövetségesi
kötelezettségének eleget téve augusztus 4-én hadüzenetet
nyújtott át Németországnak. Az Oroszországnak és
Franciaországnak elsőként hadat üzenő Német Birodalom a
világ közvéleménye előtt agresszorként jelent meg.
A háború kitörésében a német kormány jelentős részt
vállalt. Az 1914. évi feszült világhelyzetben minden európai
helyi háború az általános háború veszélyét rejtette
magában, ha abban valamely nagyhatalom részt vett. Az
Ausztriának 1914. július 5-6-án átnyújtott osztrák-szerb
háború „biankó csekkével” Németország ugyanúgy
hozzájárult az eszkalációhoz, mint ahogy azt az orosz
mozgósítás elrendelése tette. A háborúzási hajlandóság és a
döntési folyamatok kormányformától független
militarizálódása Európában mindenütt jelen volt. Közös volt
az a meggyőződés is, hogy védekező háborút kell folytatni,
amely az általánosan elterjedt vélemény szerint rövid ideig
tart. Csak kevesen gyanították, hogy a következő években
Európa „őskatasztrófája” játszódik le, s kevesen ismerték fel



a túlhajtott nacionalizmus, az imperialista expanzió és az
európai hatalmi rendszer antagonizmusának
következményeit.
Az 1914. júliusi-augusztusi német válság gyökereit
egyesek az agrártársadalomból az ipari társadalomba való
megoldatlan átmenetben, a hagyományos értékekhez való
kötődések és a modern életformák közötti szakadékban
látták. Németországban a századforduló óta vita folyt arról,
hogy az ország „agrárállam” maradjon, vagy „ipari
állammá” váljon. „Agrárállamként” csak kontinentális
politikát folytathat, lemondva például az általános
hadkötelezettségről, hogy a hadseregtől távol tartsa az ipari
munkásságot és a polgári tiszteket. Ez a szemlélet a
világháború stratégiai tervezésében is megjelent: a
Schlieffen-terv „rövid háborúval” számolt, s a belső status
quo megőrzése érdekében a „pártközi megállapodásokon”
nyugodott, ipari mozgósítás és az ipari munkásság nélkül,
sőt ellene.



Ezzel szemben „ipari államként" a birodalom elveszítette
népgazdasági autarkiáját, s a világpiacra való bejutás
valamint a flotta függvénye lett. A hadseregnek fel kellett
adnia társadalmi zártságát s bizonyos függőségbe került a
munkásságtól. De ipari mozgósítás nélkül - s ezt jól látták a
technokrata katonák, közöttük Tirpitz és Ludendorff,
valamint az 1911 óta virulens népi radikalizmus hívei - a
„totális háború” nem nyerhető meg. Ezért az új stratégia a
belső szolidaritás helyreállítását, mint az erőteljes külpolitika
feltételét tűzte ki célul. A tényleges irányváltás azonban
elmaradt, hogy ne veszélyeztessék az ipar és a
mezőgazdaság államalkotó kompromisszumát. A birodalom
voltaképpen „agrárpolitikát folytatott az ipari államban”.
1914 szeptemberében a marne-i vereség valójában nem
csak a világháború kimenetelét döntötte el, hanem
egyidejűleg szétrombolta azt az agrár-őskonzervatív
reményt is, hogy a győztes „villámháborúval”
megakadályozhatják az ipari-társadalmi modernizációt.
N
ÉMETORSZÁG AZ ELSŐ VILÁGHÁBORÚBAN
A háborús mozgósítással háttérbe szorultak a császárság
belpolitikai problémái. Termékeny talajra hullott II. Vilmos
kijelentése, miszerint „nem ismerek többé pártokat, csak
németeket”, mivel senki sem kételkedett abban, hogy
Oroszország az igazi agresszor. A nemzeti szolidaritást még
a rendszer óvatos kritikusai is csak ritkán érintették. A
szociáldemokraták a júliusi válság idején ugyan sikeres
tömeg-tüntetéseket szerveztek a küszöbönálló háború ellen
és keresték az együttműködést a Szocialista
Munkásinternacionálé többi pártjaival, de megváltozott
hangjuk, amikor a hazát a „cári reakció” ellen kellett
védeniük. A hadihiteleket megszavazva a nemzeti
egységfronthoz a „hazátlan legényeknek” bélyegzett
szociáldemokrácia is csatlakozott, főleg azért, mert a cári
Oroszországot autokrata, reakciós államnak tekintette. A
pártok a háború idejére pártközi megállapodást (Burgfriede)



kötöttek, s kölcsönösen lemondtak az egymás közötti és a
kormánnyal szembeni vélemény-különbségek
nyilvánosságra hozataláról. A belpolitikai vitákat csak a
néhány hetesnek tekintett háború idejére tervezték
felfüggeszteni.
A hadiállapot kihirdetésével a végrehajtó hatalom 24
katonai körzet parancsnoka kezébe került. Formálisan
ezeket szintén II. Vilmosnak kellett volna felügyelnie, aki
többnyire a „nagy főhadiszálláson” tartózkodott, így e
feladat már meghaladta erejét. Ezért Hindenburg és
Ludendorff fokozatosan belpolitikailag is fontos hatalmi
centrumokat szerzett meg.
A kezdeti katonai sikerek és később a szépítgető
sajtócenzúra nyomán a szélsőségesen nacionalista, de
széles polgári körökben is felfokozott győzelmi várakozások
terjedtek el. Matthias Erzberger 1914. szeptember 2-i
emlékiratában nyugaton és keleten annexiót sürgetett,
Belgium tartós uralmát, keleten pedig németbarát, csatlós
államok alakítását. Németország különböző érdekcsoportjai
átfogó programokban fogalmazták meg hadicéljukat, de
kezdetben megtiltották ezek nyilvános megvitatását, hogy
ne zavarják a lakossági támogatást. 1914 szeptemberében
August Thyssennel együtt az elsők között küldte meg a
kancellárnak terjedelmes emlékiratát Heinrich Claß, az
Össznémet Szövetség elnöke is. „A terület; amelyet
Európában elcsatolunk, lényegében arra szolgál, hogy az
erős, termelékeny vidéki lakosság megteremtésének
céljával lehetővé váljon a tervszerű belső betelepítés; az
elfoglalandó gyarmati területeknek - lényegében - olyan
nyersanyagokat kell szállítaniuk iparunk számára,
amelyeket az anyaországban nem tudunk kitermelni; a
háborús jóvátételeknek - eltekintve az állampolgárok és az
ország közvetlen kárainak kiegyenlítésétől - azt kell
szolgálnia, hogy rendelkezésre álljanak a vidéki
telepítésekhez és a városi népesség felépülésének



biztosításához, mindenekelőtt a jobb lakásviszonyok
megteremtéséhez szükséges eszközöket illetően és
lehetővé váljon egyéb részintézkedések egész sora..." - írta.
A német háborús kiadásokat az ellenfél jóvátételeiből
tervezték fedezni. Ezért kiadásaikat nem a háborús
nyereségek megadóztatásából, hanem hadihitelekből
finanszírozták, úgy gondolván, hogy visszafizetésük majd a
legyőzött ellenfél dolga lesz. Az Össznémet Szövetség, a
Hazafias Párt (Vaterlandspartei) és más hangos nacionalista
tömegszervezetek versengtek az irreális hadicélok
megfogalmazásában. A Német Ipar Szövetségével és vezető
katonák asszisztálásával a német határok Calais-tól
Szentpétervárig való kiterjesztéséről álmodoztak. Későbbi
demokrata német költők és gondolkodók - közöttük Thomas
Mann és Alfred Kerr - is méltatták a csaták istenét és a
háborút a nemzet tisztítótűzének állították be. A háború
azonban elhúzódott és a kezdeti lelkesedés gyorsan
elpárolgott, jóllehet a képzettebb polgári körökben a
hangulat továbbra is emelkedett volt. Protestáns lelkészek
és nemzetiliberális professzorok az ellenséget a sátán
megtestesítőjének, a „világégést" világbíróságnak, a német
népet pedig az isteni akarat végrehajtójának állították be.
A keleti hadicélokat egyeztetni kellett volna Ausztria
Magyarországgal, de erre kötelező érvénnyel sohasem
került sor. Német szemszögből a Habsburg-monarchia
mindinkább függő viszonyba került tőlük, így annak
kívánságai felett részben túltették magukat. A keleten folyó
háború befejezése érdekében szóba került az
Oroszországgal kötendő különbéke és a cári birodalom
forradalmasítása is. A lengyel királyságnak a központi
hatalmak általi proklamálásával azonban e lehetőség
megszűnt. A keleti front katonai sikereivel Összhangban az
össznémetek tovább növelték követeléseiket, s a balti
államok, valamint Galícia Németországhoz csatolását
sürgették.



A német gazdaság nem volt felkészülve az elhúzódó
háborúra. Az első német gazdasági intézkedések még abból
a feltételezésből indultak ki, hogy a háború - az 1866 és
1870-71. évi háborúk tapasztalatai alapján - néhány hónap
alap befejeződik. További téves remények fűződtek a
megszállt területek széleskörű nyersanyagtartalékainak
megszerzéséhez. Ennek megfelelően a háború kitörésekor
nem létezett a hadigazdasággal foglalkozó hatóság.
Kezdetben az állami szervek teljesen figyelmen kívül
hagyták az élelmiszer-ellátást is. A háború előtt az
élelmiszerek nagy részét importálták, amelyet az angol
tengeri blokád szinte teljesen megszüntetett. A nemzetközi
joggal ellentétben ugyanis semleges hajóknak is
megtiltották nyersanyagok és élelmiszerek szállítását
Németországba.
A városi lakosság már 1916-1917 telén éhezett (az első
világháború éveiben 750 ezer német halt éhen), mert az
1916. évi burgonyatermés csak fele volt a korábbi évnek,
amit répával pótoltak. Az ellátási gondok miatt fellendült a
feketekereskedelem, és szertefoszlott az első háborús
hónapok lelkesedése.
1916 augusztusában Paul von Hindenburg általános
vezérkari főnök, Erich Ludendorff pedig vezérkari főnök és
főszállás-mester lett. Központi gazdaságpolitikai eszközük a
Hindenburg-program, amely dinamikus lőszer- és
fegyvergyártással igyekezett kiegyenlíteni a katonák
hiányát. A Hindenburg-programnak csak néhány
részelképzelése valósult meg.
Az új Legfelső Hadvezetés felújította a munkakényszer
bevezetéséről folytatott korábbi vitákat. 1916
decemberében elfogadták a kisegítő-szolgálati törvényt
(HDG), amely az egész férfi lakosságot katonai szolgálatra
kötelezte, s a hatékony termelés érdekében kilátásba
helyezte üzemek bezárását vagy összevonását. A HDG által
remélt kiindulási állapot átalakítása azonban meghiúsult,



mert az ipar vonakodott szakképzetlen munkaerőt
alkalmazni. A polgári birodalmi vezetés pedig a legfelső
hadvezetéssel szemben elérte az általános
munkakötelezettség korlátozását. Az érintett üzemek
esetében a parlament elfogadta a munkásbizottságok
rendszerét. Felállították a munkaadók és munkavállalók
paritásos egyeztető hivatalait is.
1917-ben növekvő nehézségek jelentkeztek a háború
finanszírozásában. Kevés eredménnyel jártak a csak 1916
ban tett első kísérletek a háborús kiadások új adók
bevezetésével történő finanszírozására. Az állam a
hadikölcsönök révén belföldön eladósodott. A birodalmi
bank pénzt kezdett nyomni, amely inflációt okozott, amelyet
a hadiipar növekvő bérei tovább súlyosbítottak.
A gazdaságpolitika így egyre kevésbé felelt meg szociális
igényének. 1917 elején a független szociáldemokrata párt
(USPD) növelte agitációs tevékenységét. A kenyérfejadagok
csökkentése után 1917 áprilisában masszív sztrájkokra
került sor, amelyek a helyi éhségtiltakozásokból nőttek ki.
Augusztus elején azonban a sztrájkok a katonai fellépések
nyomán megszűntek.
1917 nyarától az átfogó katonai, politikai, társadalmi és
gazdasági válságot már nem lehetett gazdaságpolitikai
intézkedésekkel kezelni. A távoli elképzelések helyébe
közvetlen megoldások léptek. 1917 második felére az
élelmiszer-ellátás teljesen összeomlott. Mindezt tetézték a
politikai reform növekvő követelései, amelyek 1918
januárjában hatalmas sztrájkmozgalomban érték el
csúcspontjukat. A hadsereg erőteljesen beavatkozott és
február végére letörte a sztrájkot. 1918 márciusától az
országon belül nyugalom uralkodott. De a lakosság ellátása
tovább romlott, s most már hiány jelentkezett a ruházat és a
lakások terén is. 1918-tól először jelentkezett acélhiány. Az
ipar részben már átállt a béketermelésre, amely számos új
üzem építésével és a haditermelés csökkentésével járt. Az



augusztus 8-i brit offenzíva felszámolta a Német Birodalom
gazdaságpolitikáját is.
A DINASZTIA VÉGE
1918. november 9-én Berlinben kikiáltották a
köztársaságot: ezzel lezárult a Hohenzollernek 300 éves
uralma Poroszországban. Déltájban sztrájkoló munkások
tízezrei gyűltek össze a berlini Reichstag előtt „Le a
császárral!" felkiáltással. A fenyegető káoszra tekintettel a
birodalom legerősebb pártja, a szociáldemokraták (SPD)
vezetősége elhatározta a hatalom spontán átvételét és II.
Vilmos császár megbuktatását, Poroszország és a Német
Birodalom uralkodóját. 14 óra tájban a szociáldemokrata
Philipp Scheidemann az izgatott tömegnek kijelentette: „A
régi, a korhadt összeomlott, a Hohenzollernek lemondtak.”
Azután pedig kikiáltotta a köztársaságot. Addig azonban II.
Vilmos még azon fantáziáit, hogy hadserege élén Berlinbe
vonul, és „szétlövi” a várost. De mivel már nem léteztek
császárhoz hű csapatok, az uralkodó Hollandiába menekült.
Lemondásával azonban a berlini harcok nem fejeződtek
be, és folyamatosan véres összecsapásokra került sor a
mérsékeltek és a radikális forradalmárok között. A helyzet
csak 1920-ban nyugodott meg, s Poroszország - immáron
szabad államként - a weimari köztársaságban a demokrácia
hajtóereje lett.
II. VILMOS, AZ UTOLSÓ NÉMET CSÁSZÁR - PORTRÉ
II. Vilmos harminc éves uralkodását (1888-1918) a Német
Birodalomban vilmosi korszaknak nevezik. A császár
legfontosabb törekvése az volt, hogy a birodalmat politikai
nagyságának megfelelően beillessze a nagyhatalmak
sorába, nagy súlyt helyezve nemzetközi tekintélyére. Ehhez
szorosan kapcsolódott a császárság katonai erejének
növelése, valamint az afrikai és kínai gyarmati politika
szorgalmazása. A Német Birodalom nemzetközi válságokba
bonyolódva destabilizálta a külpolitikát.



II. Vilmos vonzalma a katonai pompa iránt társadalmilag a
katonaság és a katonai hierarchia túlhangsúlyozásához
vezetett és mélyen beivódott a német társadalom polgári
életébe. A szakmai pályafutásban - s nem csak a
közigazgatásban - a katonai szolgálat teljesítése és az illető
személy katonai rangja döntött; a tartalékos-tiszti rang a
vilmosi polgárság körében szinte belépőjegyként szolgált a
magas társadalmi körökbe, miközben annak hiánya
akadályozta a szakmai előmenetelt.
Mivel Németország gazdasági fellendülése
összekapcsolódott a műszaki, természettudományi és ipari
fejlődéssel, mindez kedvezett a császár általánosan elterjedt
technika- és haladásba vetett hitének. Belpolitikailag
folytatta és kibővítette Bismarck haladónak tekintett
szociálpolitikáját. Kiállt a kancellára által 1878-ban
kezdeményezett szocialistaellenes törvény felszámolásáért
és kereste a kiegyezést - részben sikertelenül - az etnikai és
politikai kisebbségek között.
II. Vilmos nagyapjához, I. Vilmoshoz képest erőteljesebben
igyekezett befolyásolni a birodalom bel- és külpolitikáját. A
császár „személyes uralma” gyakorta az állandóan változó
tanácsadók politikai vonalát követte; II. Vilmos döntései a
legtöbb történész megítélése szerint ellentmondásosak és
végső soron kiszámíthatatlanok voltak. A Marokkó-válságok
és a korlátlan tengeralattjáró háború meghirdetése csak két
döntés azok közül, amelyek máig hatóan megterhelik a
császár hírnevét.
Hivatali idejét a pártok közötti hatalmi harcok is
jellemezték, amelyek megnehezítették kancellárjainak
hosszú távú megbízatását. Így az ún. nemzeti-liberális
konzervatív Bülow-blokk és a szociáldemokraták
küzdelmében a parlament kritikus közreműködése közepette
a császár hét kancellár közül ötöt elbocsájtott.
Az első világháború (1914-1918) alatt nyilvánvalóvá vált
Vilmos stratégiai és taktikai alkalmatlansága. 1916 után



növekvő mértékben tartózkodott a fontos politikai
döntésektől, és a birodalom vezetését gyakorlatilag a
Legfelső Hadvezetés - Hindenburg és Ludendorff tábornokok
- kezébe adta, akik az alkotmányos monarchiát a háború
utolsó éveiben szinte katonai diktatúrává változtatták.
Amikor II. Vilmos a „nagy háború" végén az 1918.
novemberi forradalom nyomán - amely a monarchia végét
és a weimari köztársaság kikiáltását jelentette - lemondásra
kényszerült és hollandiai számkivetettségbe ment, a német
császárság már elveszítette a háborút. A csatamezőkön
közel 10 millió katona esett el.
Gyermekkor és ifjúság
1859. január 27-én Berlinben 101 üdvözlő lövés és a
trónörökösi palota előtt összegyűlt tömeg üdvrivalgása
jelezte az örvendetes eseményt, hogy a Hohenzollern-ház
biztosította a trónutódlást: III. Frigyes (1831-1888) porosz
király és német császár és Viktória angol hercegnő (1840
1900) házasságából megszületett Vilmos herceg. A herceg
születésekor azonban komplikációk adódtak: farfekvéssel
jött a világra, s ekkor megsérült a bal keze és válla. Csak a
bábaasszony bátor beavatkozásának köszönhetően maradt
életben, aki a protokollal ellentétben nedves törülközővel
csapkodva keltette életre az újszülöttet. Anyja mindent
elkövetett, hogy orvosolják fia testi fogyatékosságot, s
később önmagát hibáztatta emiatt. Különböző kezeléseken
esett keresztül: frissen vágott nyulat kötöttek beteg karjára,
máskor pedig fémállványhoz kötözték, hogy javítsanak
testtartásán. Már kiskorában elektrosokk terápiának
vettették alá, de testi hibáját mégsem tudták eltüntetni.
Nagyon boldogtalan gyermekkorom volt - emlékezett vissza
később ezekre az évekre. Bal karjának bénasága és fejlődési
rendellenessége később egyensúlyi zavarokhoz, rossz
tartáshoz és gyakori fülfájásokhoz vezetett. Mivel mindezt
csak születése után három nappal vették észre, később
mindezért anyját okolta.



A trónörökös nevelése kifogástalan volt. Amit tanult,
olvasott, szabad óráiban művelt, kivétel nélkül szülei
tudtával, azok beleegyezésével történt. Anyja naponta
órákig olvasott és sétált vele, tanította, oktatta és iparkodott
vele az életet úgy megszerettetni, amint azt ő egykor
megálmodta. II. Vilmos jó fiú, figyelmes tanuló és
szeretetreméltó ifjú volt, akit úgyszólván az egész udvar
szívébe zárt, s akiről már akkor nagy figyelemmel beszéltek
Európában. Akkori életfelfogásáról keveset tudunk.
Valószínű, hogy a katonai hatalom jobban vonzotta, hiszen
apja is elsősorban katona volt és a polgári világ - bár anyja
megpróbálta benne a liberális gondolkodást elültetni - nem
nagyon érdekelte. De az évek során talán sikerült volna őt
az angol életfelfogásához közelebb hozni, ha a porosz udvar
hagyományai nem szakítják el családjától és nem küldik tíz
évesen, az akkor szokásos kadét-korban Potsdamba, hogy
ott beolvadjon a katonaságba. Franciaország legyőzése
után, a német császárság 1871. évi megalakulásakor, 12
évesen a német császári trón várományosa lett.
A trónörökös Vilmos herceg
Potsdamban körülötte forgott a világ. Születésénél fogva
mindenütt ő volt első. Belekóstolt az élvezetekbe, bár
mindig mérsékelten, sohasem feledkezve meg
kötelességéről. De már nem volt a család fia, aki mindenre
engedélyt kért édesanyjától. Tiszttársai és elöljárói a
jövendő császárt látták benne. Szava, akarata már akkor
parancs volt. Vilmos hercegnek Potsdamban nem mondtak
ellent még akkor sem, ha nézetei tévesek voltak.
Frigyes és neje olyan császárságról álmodott, amely a
polgárság erős vállaira támaszkodva, a liberális eszméket
valósítja meg; II. Vilmos a katonaság szuronyaitól védett
trónról szerette volna az egész világot a keblére ölelni,
minden osztály törekvéseinek szószólója lenni, amely
megmásíthatatlan szavára hallgat. Vilmos nem lépett fel
nyíltan szülei ellen, de a kulisszák mögött ápolta azt a



hangulatot, amely Frigyes császár intézkedéseiben a német
földön akkor annyira gyűlölt angol szellem megnyilatkozását
látta. Ezt az állítólagos angol szellemet természetesen a
császárnő képviselte, Viktória királynő leánya, aki akarata
ellenére, törekvéseinek teljes félreismerésével idegen elem
maradt a porosz udvarban, s e hamis előítéletet férje iránti,
szinte istenítő szeretete sem oszlatta el.
A Kasselban tett érettségit követően, 1877-1879 között a
bonni egyetemen tanult. Eközben különböző szakok (jog,
közgazdaságtan, művészettörténet és történelem)
rendezvényeit látogatta, anélkül, hogy valamelyiket
mélyebben megismerte volna. Bonni tanulmányai után azok
katonai alkalmazását kereste, de nem mélyült el a polgári
kormányzás ügyeiben. 1881-ben feleségül vette Auguste
Viktoria von Schleswig-Holstein-Sonderburg-Augustenburg
hercegnőt (1858-1921), akitől hét gyermeke született.
Kormányzás és politika
Apja, III. frigyes korai halálával - gégerákban hunyt el
elmaradtak a várakozás hosszú évei; 1888-ban hirtelen a
csúcsra került. A politikában uralkodása több fejezetre
oszlik. Fény és árnyék váltakozik bennük. A háborúig
tagadhatatlanul több a fény, a pompa és majdnem páratlan
az eredmény. A Német Birodalom megtalálta helyét a nap
alatt, hatalma kivételesen erős hadseregre támaszkodott,
ipara, kereskedelme világszerte az elsők közé került.
Diadalmasan hódította meg a piacok egész sorát, gyarmatai
mintaszerűen működtek, s II. Vilmost valóban a béke
császáraként ünnepelték. És mindezt úgy érte el, hogy
szakított Bismarckkal, saját politikáját követte és a
birodalom politikusai és pártjai nem mindenben osztották
nézetét.
Amikor trónra lépett, Németország fordulóponton állt. Ha
a német politika arra az ösvényre kerül Bismarckkal, vagy
nélküle, amelyről Berlinben és Londonban álmodoztak,
akkor csakhamar megalakul nyílt, vagy titkos szerződések



révén a német-angol, mindent uraló és ellenségeket
egyáltalán nem ismerő világszövetség, amely azután egy
vagy más irányban kibővülhetett volna. E földünket átfogó
tervből, amely kétségkívül megakadályozta volna a
világháborút, egy másik politikai irány alakult ki a Balkán
felé, s a Német Birodalom átcsúszott az angol diplomácia
ellenérzésével abba az elszigeteltségbe, amelyből már nem
volt menekvés.
Viktória angol királynő szívesen támogatta unokáját, II.
Vilmost, de már fia és utóda, a politikai művészet egyik
mestere, nem tudott vele közös munkában egyesülni, nem
utolsó sorban II. Vilmos hibájából. Az angol diplomácia
többször próbálkozott a flottaépítés kérdéseiben
megegyezésre jutni Németországgal és kisebb német flotta
fejében a császárság érdekeihez más úton közeledni. II.
Vilmos és az angol trónra Viktória halála után ülő nagybátyja
ellenfelek voltak, nem politikai, hanem inkább személyi
vitáik miatt. II. Vilmos nem engedett. Így erősödött meg
mindinkább a Habsburg-házzal való barátsága, így született
meg a szövetségi hűség tartós hangoztatása.
A szociálpolitika II. Vilmos szívén feküdt, de reformjai nem
jártak a birodalom strukturális változásával. Még Bismarck
kancellársága alatt a néphez intézett felhívásban
kijelentette: A szegény emberek királya akarok lenni.
Megtiltotta a vasárnapi munkát, a nők és gyermekek
éjszakai munkáját, a női munkát a terhesség utolsó
hónapjaiban, valamint a 14 év alatti gyermekek
foglalkoztatását. A szociális biztosítás rendszerét számos
kortársa pozitívan ítélte meg, de a munkásság, amelyet
Bismarck így kívánt az államhoz kötni, a beteg-, a nyugdíj
és rokkantsági pénztár kötelező tagságát inkább
bércsökkentésnek tekintette. Bismarck ugyanis nem tudta
keresztül vinni eredeti elképzelését, hogy a biztosítási
költségeket teljesen vagy részlegesen az állami
költségvetésből finanszírozzák. A munkásokat nem tudta



politikailag alkalmazkodó „állami nyugdíjassá" tenni, mert
biztosításukat részben saját zsebből kellett fizetniük. A
német munkásság életszínvonala ugyan évről évre
emelkedett, de mégsem érezték, hogy a társadalom
elismert tagjai lennének. Ezért a szociáldemokraták
szavazatainak száma a Reichstagban és a tartományi
gyűlésekben évről évre növekedett.
II. Vilmos újítóként kívánt fellépni a kormányzás minden
területén, új, meglepő intézkedésekkel akarta a szocialista
párt gyarapodó befolyását megtörni; hol a szociális
törvényhozás kiépítésével, hol radikális rendszabályokkal. A
külpolitikában nem volt ugyan Bismarck ellenlábasa, de
szeretett volna több határozottságot mutatni s a német
hatalmat megcsillogtatni. Ezért 1890-ben menesztette
Bismarckot.
Berlinben 1913. június 15-én ünnepelték trónra lépésének
25. évfordulóját. E jeles napra a fővárosba érkezett II. Miklós
orosz cár és V. György angol uralkodó. Egész Berlin talpon
volt, s tombolva ünnepelte. Mindenütt ott álltak az
operatőrök és a fényképészek, hogy lekapják a császárt, a
császári családot vagy az ünneplő tömeget. E napnak
maradandóvá kellett válnia a nemzet kollektív
emlékezetében. Az alattvalók pedig hajnal óta várták, hogy
a császár hintója elhajtson előttük a sugárúton. Az emberek
szerették a nekik aranykort ígérő császárt. A német
átlagcsalád számára a császár és a császári család képes
magazinokból vált emberközelivé.
A parlament vezetőit ritkán fogadta, inkább csak
kényszerből, de az aktuális kérdésekről akkor sem beszélt
velük. Nyilván félt, hogy ellentmondásra talál, tehát inkább
tüntetőleg a világ minden érdektelen problémáját felvetette,
csak hogy a politikust elnémítsa. Ehhez a szokásához hű
maradt a háborús esztendőkben is. Amikor egyszer
Helfferich alkancellárként minisztériuma kertjében
összehozta a császárt hat vezető politikussal - Ebert és



Scheidemann is közöttük volt s a harcmezőkön döntő csaták
folytak, a császár hallgatott a háború kérdéseiről. A kétórás
megbeszélés eredménye egyenlő volt a semmivel. Viszont
ha külföldi államférfiakkal találkozott, velük alaposan
megbeszélte a külpolitikai eseményeket, természetesen
nem azért, hogy tanácsokat fogadjon el, hanem hogy a
diplomatákat meggyőződésének megfelelően megdolgozza.
E beszélgetések során nem volt mindig diplomatikus, mert
legtöbbször elárulta saját terveit, vagy legalább is politikai
nézeteit. A vele való beszélgetésről készült titkos jelentések
egyenesen ártottak törekvéseinek. De e tekintetben ne
lehetett korlátozni; hasztalan intették, hogy kevesebbet
utazzon és szónokoljon, hasztalan kérték, legyen óvatosabb
megnyilatkozásaiban, nem vett tudomást e kívánságokról és
ment tovább a saját útján.
Ő a császárságot valóban a saját képére alakította át.
Mindenható volt a bel- és külpolitikában, az udvarnál, a
hadseregnél, a flottánál, az irodalmi vagy a művészeti
kérdésekben, a hivatalos életben, csakúgy, mint a társasági
életben, egyszóval a német világon mindenütt. De
fellépésében nem volt holmi színészkedés, miként utólag
állítják, hanem mindig csak a vérébe átment meggyőződés,
hogy jobban és méltóbban, sikeresebben és
dicsőségteljesebben a császárságot nálánál jobban senki
sem vezetheti. II. Vilmos a saját szemében is élő kifejezése
volt egy soha vissza nem térő korszaknak, amelyet
végeredményben ő teremtett meg uralkodási művészetével.
„Lusta volt, és imádott szórakozni. Ünnepelni, utazgatni,
mutogatni magát az embereknek, lóhátról hadgyakorlatokat
vezényelni, hasonszőrűekkel fejedelmi banketteken
pohárköszöntőket váltani, pávaként kidekorálva az udvari
páholyban megjelenni, pillantását a közönségen jártatni,
bajszát simogatni - ezek voltak az ő nagy pillanatai"
jellemezte később Golo Mann.
Száműzetésben Hollandiában



Nem lehet tudni, mikor gondolt először a vesztett háború
lehetőségére és következményeire, mindenesetre
valószínűleg már későn, amikor már nem volt mentség
számára. A hosszú frontok harcait nem tudta hadvezéri
szemmel követni, a hadianyag beszerzése, a front mögötti
elkeseredés, a békés lehetőségek sorozata nyilván csak
annyiban érdekelték, amennyiben az egyik-másik
kibontakozás még megmenthette volna trónját. Utolsó
uralkodói tetteiben akaratról már nem lehet beszélni; ide
oda ingadozott, a nagy nyilvánosság előtt még mindig
császárként lépett fel, de környezetében már alig volt más,
mint az egzisztenciájáért rettegő földi halandó, Csak ebben
a megvilágításban érthető, hogy tekintélyét is veszítette,
hogy katonasága és népe elfordult tőle, hogy Hindenburg
nem ajánlhatott neki mást, mint Hollandiába menekülni.
1918. november 3-án a kieli matrózok megtagadták a
kifutási parancsot. Ekkor már a demokratikus erők is a
császár távozását követelték.
Nem sikerülhettek utolsó kísérletei, hogy legalább a
porosz koronát megmentse családja számára, mert
kancellárja, Max von Baden herceg november 9-én közhírré
tette, hogy II. Vilmos minden méltóságáról lemondott,
jóllehet a császár még mindig próbálta menteni, ami
szerinte még menthető volt.
A feszült helyzet láttán már 1918. október 29-én elhagyta
Berlint, és Spaba, egy kis belga fürdőhelyre, Hindenburg
főhadiszállására utazott, ahol még biztonságban érezhette
magát. Itt aztán oly mértékben felbátorodott, hogy azzal állt
elő: Ha az urak közül néhányan még hűségesek maradnak
hozzám, a legvégsőkig akarok küzdeni, még ha agyon is
vernek valamennyiünket! A vacsoránál még bőszen
hangoztatta, hogy nem hagyja el a süllyedő hajót, hajnalban
azonban már csak hűlt helyét találták. Otthagyta a
hadsereget s november 10-én Hollandiába szökött (katonai
értelemben dezertált). Főleg Hindenburgban csalódott, aki



bukni hagyta. Hivatalosan csak november 28-án,
Amerongenben mondott le a porosz és a császári koronáról,
s mentette fel tisztviselőit és katonáit hűségesküjük alól.
Ennek fejében magánvagyona megtartását és nyugdíjat
követelt magának.
1920-ig az amerongeni kastélyban, majd ezután haláláig
Doornban lévő házában élt, abban a meggyőződésben, hogy
nem volt más útja; a balsors üldözte, népei visszavárják, és
történeti hivatása még nem zárult le. E gondolkodásmód
uralta egész lényét, s ebben keresett vigasztalást, új erőt, s
vallásos meggyőződése alapján megnyugvást. Hívei
körében Istentiszteletet tartott, mint egykor, ha a hajóján
messze utakat tett, s az egek felé emelte tekintetét, ha
balsorsa könnyeket csalt szemébe. Sírni is megtanult, de
szerinte nem a saját balsorsán, hanem azon milliók
tévedésén, akik nem akarnak többé benne hinni. A győztes
hatalmak hiába követelték Hollandiától, hogy adják ki a
háborús bűnös császárt, a hatóságok megtagadták e kérést.
Így haláláig (1941) élvezhette a Németországtól kapott évi
egymillió márkás életjáradékát.
1921-ben meghalt felesége, Auguste Viktoria császárnő.
1922. november 5-én feleségül vette a megözvegyült
Hermine von Schönaich-Carolath hercegnőt (1887-1947). A
kultúrtörténet tanulmányozására maga köré gyűjtött
tudósokat (a doorn-i munkakör), megírta visszaemlékezéseit
és más könyveket, s készen állt a monarchia
visszaállítására. Az 1923. novemberi Hitler-puccskísérletből
azt a következtetést vonta le, hogy csak egy császár
garantálhatja a rendet és nyugalmat.
Jóllehet a Hohenzollernek a weimari köztársaságtól
nagyvonalú életjáradékot kaptak, II. Vilmos nem csinált
titkot köztársaság-ellenes gyűlöletéből, amely éles
antiszemitizmusba és genocídiumba hajló kijelentésekbe
csapott át. 1933-ban - főleg a nemzetiszocialista
Németországot körbeutazó felesége hatására - a nácikhoz



közeledett, akiktől a császárság restaurációját remélte.
Göring ugyan kétszer is meglátogatta Doornban, de az ex
császár restaurációs terve rövidesen irreálisnak bizonyult.
Az 1938. novemberi „kristályéjszaka” eseményeit
azonban kiábrándulással fogadta, szégyennek minősítette
és felszólította a németeket, hogy tiltakozzanak ellene.
Hollandia 1940. évi megszállásakor Hitler a tábori
rendőrséggel elszigetelte lakhelyét. A Franciaország feletti
1940. májusi német győzelemhez azonban júniusban
táviratilag gratulált Hitlernek.
II. Vilmos 1941. június 4-én reggel halt meg
tüdőembóliában. A Német Birodalomban megtiltották
gyászolását. A náci vezetés csak kevés személynek (a szűk
családi körnek, néhány egykori tisztnek, közöttük August
von Mackensen vezértábornagynak) engedélyezte a
temetésen való részvételt a megszállt Hollandiában. A
gyászbeszédeket is megtiltották. A gyászünnepségen a régi
hadsereg (Reichswehr) és az új Wehrmacht küldöttsége vett
részt. A császár kívánságára a Wehrmacht zenekara a nagy
takarodó könyörgését játszotta: A szeretet hatalmához
imádkozom.
Egy doorni kápolnában temették el, s koporsójára
Potsdamból hozott földet szórtak. Később a háza kertjében
épített mauzóleumban helyezték el. Mindkét felesége a
potsdami (Sanssouci) új palota antik templomában
nyugszik, Ő azonban úgy végrendelkezett, hogy német
földbe csak a monarchia visszaállítása után temessék.
A magyar kapcsolat
A magyarokhoz fűződő viszonyáról utolsó könyvéből
tudjuk: már nagyapja életében többször hallotta, hogy
Berlinben szívesen látnák és természetesnek tartották
volna, ha a Habsburgok politikai súlypontjukat Budapestre
helyeznék át. Tehát tisztában volt Magyarország politikai
súlyával. A berlini osztrák-magyar nagykövet, Szögyény
Marich László erősítette őt e gondolatmenetben, nem



minden siker nélkül, amelyet II. Vilmos 1897. szeptemberi,
híres budapesti pohárköszöntője is bizonyít.
Másrészt II. Vilmos nem tekintette annyira jelentősnek
politikai terveiben a magyar befolyást, hogy komolyan tett
is volna bármit a Monarchia érdekében. Ferenc Józseffel
sohasem beszélt a magyar dolgokról, de annál többet
Ferenc Ferdinánd trónörökössel, akihez belső barátság fűzte.
Egészen bizonyos, hogy megbeszélte vele a kettős
monarchia „végleges rendezési” terveit. De ha nem is emelt
kifogást Ferenc Ferdinánd tervei ellen, nem hagyta magát
személyi téren befolyásolni, mert csodálta Tisza István gróf
államférfiúi képességeit. A háború alatt a magyar katonákat
gyakorta kitüntette.
Élete
1859. január 27. Vilmos herceg (teljes nevén: Friedrich
Wilhelm Viktor Albert von Preußen) születése Berlinben
1869: tíz éves kadétként belépett a porosz hadsereg I.
gyalogos gárda-ezredébe, hadnagyi rendfokozattal
1871. január: a német császárság megalakulásakor, 12
évesen közvetlen trónörökös



1876: érettségi a kasseli
gimnáziumban
1877. február 9. - 1880. március 22. Katonai szolgálat
ezredében, amelyet századosként fejezett be
1877-1879: négy szemesztert végzett a bonni egyetemen
1881: feleségül vette Auguste Viktoria von Schleswig
Holstein hercegnőt, akitől hét gyermeke születik.
Házasságuk egyfajta kiegyezési gesztus a Poroszországgal
korábban ellenséges Schleswig-Holsteinnel
1881-1888: katonai szolgálat különböző egységekben
(gyalogos, huszár, tábori tüzérség); vezérőrnagyként a 2.
gárda gyalogos-brigád parancsnoka
1888: II. Vilmos Poroszország királya és a Német
Birodalom császára lett
1890. március 20. Elbocsátotta Bismarck kancellárt
1918. november 9. Max von Baden birodalmi kancellár
bejelentette II. Vilmos császár lemondását
1918. november 28. A hollandiai Amerongenben
lemondott porosz királyi és német császári méltóságáról
1920-tól a hollandiai Doornban élt s írással, valamint a
kultúrtörténet tanulmányozásával foglalkozott
1922. november 5. Felesége halála után (1921) feleségül
vette a megözvegyült Hermine von Schönaich-Carolath
hercegnőt (1887-1947)
1941. június 4. Tüdőembóliában elhunyt; Doornban
temették el



POROSZORSZÁG A WEIMARI KÖZTÁRSASÁG
IDEJÉN
A császárság után Poroszország önálló szabadállam lett a
birodalmi szövetségen belül, s 1920-ban demokratikus
alkotmányt kapott.
A versailles-i szerződésben a Németországot érintő
területi elcsatolások - beleértve a porosz-francia háború
után megalakult Elzász-Lotaringia birodalmi tartományt és a
bajor Pfalz részeit - kizárólag porosz területeket érintettek:
Eupen-Melmedy Belgiumhoz, Észak-Schleswig Dániához, a
hultschini terület Csehszlovákiához került. Nyugat
Poroszország és Posen területek nagy részeit, amelyeket
egykor Lengyelország felosztásakor kapott meg, valamint
Kelet-Felsősziléziát Lengyelországhoz csatolták. Danzig
szabadállamként a Népszövetség, a Memel-vidék pedig
szövetséges igazgatás alá került. Miként Kelet
Poroszországot egykor a lengyel megosztás előtt, lengyel
területekkel együtt most is elszakították a többi
országrészektől. A birodalmi területekről csak hajóval,
repülővel, vagy vasúttal volt elérhető a lengyel korridoron
keresztül. A Népszövetség által szintén 15 évre igazgatott
Saar-vidék is túlnyomórészt porosz terület részeiből alakult
meg.
Porosz területnövekedés a weimari köztársaság alatt
Waldeck szabadállam hozzácsatolásával valósult meg. Ez a
kisállam csatlakozási szerződéssel már 1868-ban
elveszítette felségjogát Poroszországgal szemben. Az 1921.
évi népszavazás nyomán a waldecki körzethez tartozó
Pyrmont Hannover porosz provinciához került.
1919-1932 között Poroszországban a weimari koalíció
(SPD, Centrum, Német Demokrata Párt-DDP) kormányzott,
amely 1921-1925 között a Német Néppárttal (DVP) bővült
ki. A birodalom néhány más tartományától eltérően a



választások 1932-ig a poroszországi demokratikus pártok
többségét nem veszélyeztették. Az 1920-1932 között szinte
megszakítás nélkül kormányzó, kelet-porosz származású
szociáldemokrata politikus, Otto Braun, Carl Severing
belügyminiszterével a jövőbe mutató reformokat valósított
meg Poroszországban, amelyek később az NSZK számára is
példamutatóak voltak. Közéjük tartozott a konstruktív
bizalmatlansági indítvány, amely csak akkor engedélyezte a
miniszterelnök megbuktatását, ha egyidejűleg új
miniszterelnököt választanak. Ily módon a porosz
tartományi kormány addig maradhatott hivatalban, amíg a
tartományi gyűlésben nem képződik pozitív többség, vagyis
a ténylegesen együttműködni szándékozó ellenzéki pártok
többsége.
Az 1932. április 24-i tartományi választásokon sem jött
létre pozitív többség, mivel a radikális pártok - a
kommunista párt (KPD) és a nemzetiszocialista párt (NSDAP)
- együtt több mandátumot szereztek, mint az összes párt
együtt. Mivel a parlamentben nem jött létre kormányképes
koalíció, a Braun-kormány ügyvivőként továbbra is
hivatalban maradt. Mindez szolgáltatta az ürügyet Franz von
Papen birodalmi kancellárnak az ún. „poroszverésre.” Az
1932. július 20-i államcsínnyel a birodalmi kormány
rendeleti úton leváltotta a porosz tartományi kormányt azzal
az indokkal, hogy - az altonai véres vasárnapra hivatkozva
elveszítette az ellenőrzést a közrend felett. Az
államapparátus nagy részének támogatásával Papen
birodalmi megbízottként megszerezte a poroszországi
hatalmat.
A legfontosabb demokratikus érzelmű tartományi
kormány leváltása egy fél évvel később döntően
megkönnyítette Adolf Hitler hatalomra jutását, mert a
porosz kormány hatalmi eszközei - főleg rendőri apparátusa
- kezdettől fogva a nemzetiszocialisták rendelkezésére állt.



A NEMZETISZOCIALISTA KORSZAK ÉS
POROSZORSZÁG FELOSZLATÁSA
(1933-1947)
Hitler birodalmi kancellári kinevezése után Hermann
Göring lett a porosz belügyminisztérium birodalmi
megbízottja. Így a hatalom átvétele után a
nemzetiszocialisták rendelkezésére állt a porosz tartományi
kormány végrehajtó hatalma. Néhány héttel később, 1933.
március 21-én került sor az ún. Potsdam napjára; március 5
én az újjáválasztott Reichstagot Paul von Hindenburg
birodalmi elnök jelenlétében szimbolikusan a potsdami
helyőrségi templomban, a porosz királyok temetkezési
helyén nyitották meg. A propagandista rendezvénnyel,
amellyel Hitler és az NSDAP „a régi Poroszország és az új
Németország nászát” ünnepelte, a porosz-monarchista és
németnemzeti köröket igyekeztek megnyerni a
nemzetiszocialista államnak, illetve a Reichstag
konzervatívjait megnyerni a két nap múlva esedékes
felhatalmazási törvénynek.
1933 után a birodalmi kormány gleichsaltolási
(egységesítési) törvényekkel teremtette meg a
nemzetiszocialista egységállamot. Az 1933. április 7-i
birodalmi helytartó-törvény és az 1934. január 30-i, a
birodalom újjáépítéséről szóló törvény formálisan ugyan
nem oszlatta fel a tartományokat, de megfosztotta őket
önállóságuktól.
Az összes tartományi kormányt a birodalmi helytartó
ellenőrzése alá helyezték. Kivételt képezett Poroszország,
ahol a törvény szerint maga a birodalmi kancellár gyakorolta
a „birodalmi helytartó jogait.” A jogok gyakorlását Hitler
azonban már 1933. április 10-én rendeletileg Göringre
ruházta. Ezzel párhuzamosan a párt-gauk (körzet)



létrehozásával a nemzeti politikát növekvő mértékben
regionális szintre vitték át.
A gau-vezetőket Hitler saját hatáskörben az NSDAP
vezetőinek nevezte ki. Poroszországban ez a föderalista
ellenes politika még tovább ment: a tartományi
minisztériumokat összevonták a megfelelő birodalmi
minisztériumokkal. 1945-ig csak a porosz
pénzügyminisztérium, az archívumok igazgatása és néhány
kisebb tartományi hivatal maradt önálló.
Poroszország térségi kiterjedése 1933 és 1945 között alig
változott. Poroszország 1937. április 1-jén többek között az
addig Lübeck szabad Hanza-várossal bővült. A második
világháborúban annektált lengyel, korábban porosz
területeket nem csatolták a vele határos Poroszországhoz,
hanem az ún. birodalmi gaukhoz sorolták.
1945. május 8-án véget ért a második világháború
Európában. Mürwik különleges terület május 23-i
megszállásával együtt a szövetségesek teljesen megszállták
a porosz Schleswig-Holstein provinciát, s letartóztatták a
különleges területen székelő utolsó birodalmi kormányt.
A szövetségesek Németországot megszállási övezetekre
osztották és keleti területeit az újonnan kialakított Odera
Neisse határ mentén Lengyelországhoz és a Szovjetunióhoz
csatolták. Ezzel a porosz állam ténylegesen 1945-ben
megszűnt létezni. Jogilag azonban 1947. február 25-éig
létezett, amikor a Szövetséges Ellenőrző Tanács 46. számú
törvényével feloszlatta. Indoklásul kimondta: „A porosz
állam régóta a németországi militarizmus és a reakció
megtestesítője, s megszűnik létezni. A népek békéjének és
biztonságának fenntartása érdekéből, s a németországi
politikai élet demokratikus alapon történő további
helyreállításának szándékától vezetve az Ellenőrző Tanács
az alábbi törvényt bocsátja ki: I. cikk. A porosz állam,
központi kormánya és összes alárendelt hivatala ezennel
feloszlik."



IDŐRENDI ÁTTEKINTÉS
1226: a Német Rend lovagjai államot alapítanak a Memel
és a Visztula között, a Keleti-tengernél
15. század: lengyel-litván csapatok megtámadták a
háborús barátok államát; a rendi lovagok vereséget
szenvedtek, s a nagymesternek el kellett ismernie a Lengyel
Király fennhatóságát; viszonzásként Poroszország
hercegének nevezték ki
1415: Sigismund német-római király, a Szent Római
Birodalom uralkodója
Brandenburggal megajándékozta egyik hű szolgáját, a
nürnbergi várgrófot, Friedrich von Hohenzollernt
1510: a Német Rend lovagjai frank nemest, Albrecht von
Brandenburg
Ansbachot választották főparancsnokul
1525: Albrecht áttért a protestantizmusra s megegyezést
keresett a lengyel koronával.
1618: a brandenburgiak megörökölték a Porosz
hercegséget; megalakul Brandenburg-Poroszország
1618-1648: a harminc éves háború
1640-1688: a „Nagy választófejedelem” Frigyes Vilmos
uralkodása
1674: Brandenburg-Poroszország háborút kezdett
Svédország ellen, amely megszállva tartotta Pomeránia
nagy részeit
1675: a Fehrbellin melletti ütközetben a választófejedelem
serege leverte a svéd nagyhatalmat
1677 tele: a svédek által ellenőrzött Stettin elfoglalása
1685-től: Frigyes Vilmos hugenottákat telepített
országaiba



1688: Frigyes, a Nagy
választófejedelem fiának
kormányzása
1701. január 18:1. Frigyes megkoronázása: „Poroszország
királya”
1713-1740: I. Frigyes Vilmos, a „katonakirály” uralkodása;
címei: Poroszország királya, Brandenburg őrgrófja, a Szent
Római Birodalom főkamarása és választófejedelme
1735 körül: lakásépítkezések Berlinben
1712-1786: 11. (Nagy) Frigyes élete
1740. május 31: apja halála után II. Frigyes Poroszország
királya
1740-1942: az első sziléziai háború
1744-1745: a második sziléziai háború
1745-1747: a Sanssouci kastély építése
1747-1762: az Oderbruch lecsapolásával „békében egy új
tartományt” szerzett
1749: Frigyes átfogó igazságügyi reformot tervezett,
amely azonban csak utódja, II. Frigyes Vilmos 1794-ben
kibocsájtott törvényével zárult le 1756. március 24:
„burgonyaparancsával” elrendelte, hogy a parasztokat fel
kell világosítani a „földnövény” előnyeiről
1756-1763: a harmadik sziléziai háború (a hétéves
háború)
1772: Lengyelország első felosztása. Nyugat-Poroszország
a Porosz Királyság része lett. Ezzel létrejött az első közvetlen
területi kapcsolat a brandenburgi terület és (Kelet)
Poroszország között 1786. augusztus 17: II. Nagy Frigyes
halála a Sanssouci kastélyban



1795: a bázeli különbékében
Franciaország semlegesíti
Poroszországot
1801: a lunéville-i békében Franciaország határa a Rajnáig
terjed; e területeken (97 kis állam) megszűnt a feudalizmus
1803: birodalmi gyűlés Regensburgban: Napóleon
megváltoztatja a Német Birodalom szerkezetét; törekvése
egy északi, protestáns német monarchia erősítése.
Megszüntet 112 német államot, 3 millió lakossal
1806: a Nyugat-Római Birodalom feloszlatása; a Rajnai
Szövetség létrehozása 16 német állam részvételével
1807: a tilsiti béke a franciák és oroszok között
1807-1808: a jobbágyság és a feudális földtulajdon
monopóliumának megszüntetése Poroszországban
1809: reformok francia kezdeményezésre a bajor, a
württembergi és a szász királyságokban
1810: a berlini egyetem alapítása
1811: agrárreformok a parasztság megváltásáról



1812: Poroszország felkelése
Napóleon ellen
1813: Napóleon veresége Lipcsénél; a Rajnai Szövetség
széthullása
1814-1815: a bécsi kongresszus; a két nagy német
hatalom helyreállítása. A régi birodalom helyébe a Német
Szövetség lép
1815: a Szent Szövetség; a német diákszövetségek
(Burschenschaft) megalakulása
1817: a wartburgi ünnepély



1818: a diákszövetségek
alkotmányának elfogadása
1819: karlsbadi határozatok; ismert vezetők üldözése.
Vámunió egész Poroszországra; a Krupp cég megalakulása
1820: a bécsi kongresszus záródokumentuma



1826: munkásnyugtalanságok
kezdete Nyugat-Németországban
1830: felkelés több kisebb államban és Lengyelországban.
A Német Vámszövetség megalakulása



1832: a hambachi nemzeti ünnepély
1834: a német államok minisztereinek bécsi tárgyalása; a
reakció programja
1835: a német vasútvonal első szakaszának megnyitása
Nürnberg és Fürth között
1837: államcsíny Hannoverben; hét göttingeni professzor
elbocsájtása
1840: IV. Frigyes Vilmos trónra lépése Poroszországban
(1861-ig)
1847: Poroszország egyesült tartományi gyűlésének
megalakulása; burgonyaháború Berlinben
1848-1849: forradalom egész Németországban
1849: Poroszország egyesítési politikája; konfliktus
Ausztria és Poroszország között
1849. március 28: a nemzetgyűlés IV. Frigyes Vilmos
porosz királyt német császárrá választotta
1850: eredménytelen uniós parlament Erfurtban; porosz
alkotmány a háromosztályos választójoggal; a reakció
győzelme



1851: Bismarck porosz követ a
Bundestagban
1854: osztrák-porosz szövetség a krími háború idején
birtokigényeik biztosítására
1858: az „új korszak" Poroszországban; a katolikus párt
megalakulása (később Centrum)



1862: konfliktus Poroszországban a
haderőreform ügyében
1862-1888: I. Vilmos Poroszország királya, később császár
1863: Ferdinand Lassalle megalakítja az Általános Német
Munkásegyletet; a német hercegek találkozója Frankfurtban
1864: Ausztria és Poroszország háborút indít Dánia ellen
Schleswig-Holsteinért
1865: a gasteini szerződés; ideiglenes osztrák-porosz
megállapodás Schleswig
Holsteinről
1866: porosz-osztrák háború; döntő ütközet Königgratz
nél; a prágai béke
1870. július 19: francia hadüzenet Poroszországnak
szeptember 1-2: a francia csapatok megsemmisítő veresége
Sedannal; III. Napóleon fogságba esése
szeptember 19: a német csapatok megkezdik Párizs
ostromát szeptember 15-25: Baden, Hessen, Bajorország és
Württemberg szerződést köt az Észak-német Szövetséggel
közös állam alkotásáról december 20: az Észak-német
Szövetség átnevezése Német Birodalommá
1871. január 18: I. Vilmos porosz király német császárrá
nyilvánítása Versailles-ban január 28-29: Párizs
kapitulációja, fegyverszünet Franciaországgal február 9:
Bismarck elutasítja az aktív állami gyarmatpolitikát
március 3: az első Reichstag-választások
április 16: életbe lép a birodalmi alkotmány, Berlin
birodalmi főváros lesz május 10: a német-francia
békeszerződés aláírása Frankfurtban 1871-1887:
„Kultúrharc” Poroszországban a porosz állam és a katolikus
egyház között
1873. április 21: a német haditengerészet megalapítása



május 25-október 22: a három császár egyezménye
Oroszország, Ausztria-Magyarország és Németország között
1878. május 11-június 2: meghiúsult merényletek I. Vilmos
császár ellen
június 13-július 13: a berlini kongresszus Németország,
Anglia, Oroszország részvételével
október 21: a kivételes törvény („szocialistaellenes
törvény") elfogadása
1879. október 7: Ausztria-Magyarország és Németország
kettősszövetsége 1884. március 28: a Német Gyarmatosítás
Társaságának megalakulása 1884-1985: német
„védterületek” alapítása
1887. június 18: Németország és Oroszország
viszontbiztosítási szerződése
1888. március 9:I. Vilmos halála. Utóda III. Frigyes 99 napi
kormányzás után meghal június 15: II. Vilmos trónra lépése
1890. március 20: Bismarck lemondása, Leo von Caprivi
kancellári kinevezése május 23: az Oroszországgal kötött
viszontbiztosítási szerződés megújításának elutasítása
június 14: német-angol területcsere-egyezmény
(Helgoland—Zanzibár-egyezmény)
szeptember 30: a szocialistaellenes törvény hatályon kívül
helyezése
1891. május 6: a hármasszövetség (Németország,
Ausztria-Magyarország, Olaszország) megújítása
1892. augusztus 14: orosz-francia katonai egyezmény a
hármasszövetség fennállásának időtartamára
1895. június 21: az Északi- és Keleti-tengert összekötő
csatorna megnyitása
1897. március 31: Alfred Tirpitz admirális államtitkári
kinevezése a haditengerészeti hivatalba
november: német csapatok szállták meg a kínai Kiaocsut
(1898-ban „bérleti szerződéssel” 99 évre Németországhoz
csatolták)



1898. április 10: az első flottatörvény elfogadása; a Német
Flottaegylet megalakítása november 9: II. Vilmos császár
damaszkuszi beszéde az aktív német keleti politikáról
december 23: Németország koncessziót kap a Berlin
Bagdad vasút megépítésére
1900. június 14: a második flottatörvény elfogadása
július 27: II. Vilmos császár „hun beszéde”; német
csapatok Kínába küldése



1901: eredménytelen német-angol
szövetségesi megbeszélések
1902. június 28: Németország, Ausztria-Magyarország és
Olaszország hármasszövetségének megújítása
1905. március 31: II. Vilmos császár látogatása Tangerben
1908. október 28: II. Vilmos interjúja a Daily Telegraphban
1911. május 26: a Reichstag elfogadja Elzász-Lotaringia
alkotmányát
július 1: a Panther német cirkáló horgonyt vet Agadírban
(„párducugrás”)
július 19: a birodalmi biztosítási rendszer elfogadása
november 4: a Marokkó-Kongó-szerződés Németország és
Franciaország között
1912. január 12: a Reichstag-választásokon az SPD a
legerősebb frakció lesz
1913. július 3: Németország utolsó nagy hadsereg
fejlesztési intézkedése az első világháború kitörése előtt
1914. augusztus 1: Németország hadüzenete
Oroszországnak
augusztus 2: Németország ultimátuma Belgiumhoz a
német csapatok átvonulása ügyében. Luxemburg
megszállása diplomáciai előkészítés nélkül
augusztus 3: német hadüzenet Franciaországnak. Német
csapatok bevonulnak Belgiumba
1919. június 28: a Német Birodalom és a szövetségesek
közötti békeszerződés aláírása Versailles-ban



1920: Poroszország demokratikus
alkotmánya
1921. április 27: a német jóvátételeket 132 milliárd
márkában állapítják meg
október 12: a Népszövetség döntése Felső-Szilézia
Németország és Lengyel-ország közötti megosztásáról
1923. január 10: Litvánia benyomulása a Memel-vidékre
1925. október 5-16: a locarnói konferencia; a szerződések
parafálása
1932. április 24: tartományi választások Poroszországban,
Bajorországban, Württembergben, Anhaltban és
Hannoverben június 1: Franz von Papen kancellársága július
20: a poroszországi államcsíny
október 25: az állami törvényszék ítélete szerint a
poroszországi végrehajtó hatalom a birodalmi megbízott
kezében marad, a Reichsratban azonban a Braun-kormány
képviseli Poroszországot
1933. január 30: Hitler kancellári kinevezése
március 5: Reichstag-választások (az NSDAP 44 %-ot
szerez); megkezdődik a tartományok egységesítése március
21: Potsdam napja március 24: a felhatalmazási törvény
március 31: „Ideiglenes törvény a tartományok
egységesítésére a birodalommal”
1938. március 12: a Wehrmacht bevonul Ausztriába
március 13: törvény „Ausztria újraegyesüléséről a Német
Birodalommal” („anschluss”)
április 10: a Nagynémet Reichstag-választások
április 24: Konrad Henlein Szudétanémet Pártja
autonómiát követel Csehszlovákia szudétanémet területei
számára szeptember 29: a müncheni konferencia a Szudéta



vidékről október 1: a német csapatok bevonulnak a
szudétanémet területekre
1939. március 15; német csapatok bevonulása
Csehszlovákiába március 16: cseh és morva birodalmi
protektorátus alakítása
március 18-23: protektorátusi szerződés Németország és
Szlovákia között március 21: Hitler Lengyelországtól Danzig
visszaadását, s területen kívüli autópálya és vasútvonal
építését követeli a korridoron keresztül. A német-lengyel
határra hosszú távú garanciát nyújt március 23: Szlovákia a
Német Birodalom „védelme" alá helyezi magát. Politikai
nyomásra Litvánia visszaadja a Memel-vidéket a Német
Birodalomnak. Német csapatok bevonulása.
szeptember 1: német támadás Lengyelország ellen. Brit
és francia jegyzék a német kormányhoz
szeptember 3: Nagy-Britannia és Franciaország
hadüzenete Németországnak
1940. május 10: német támadás Belgium, Hollandia,
Luxemburg és Franciaország
ellen
május 18: Eupen és Malmedy visszacsatolása 1945.
február 4-11: a jaltai konferencia
április 27: Ausztria függetlenségi nyilatkozata április 30:
Hitler öngyilkossága
május 2: Karl Dönitz „birodalmi elnökként” Flensburgba
települ május 7-9: feltétel nélküli német kapituláció
Reimsben és Berlin-Karlshorstban
május 23: a Dönitz-kormány letartóztatása
június 5: a négy győztes hatalom berlini nyilatkozata; a
Szövetséges Ellenőrző Tanács megalakulása július 17
augusztus 2: a potsdami konferencia 1947. február 25: a
második világháború négy győztes hatalma bejelenti
Poroszország feloszlatását



IRODALOM
Afflerbach, Holger (Hrsg.): Kaiser Wilhelm II. als Oberster
Kriegsherr im Ersten Weltkrieg. Quellen aus der
militärischen Umgebung des Kaisers 1914-1918. Verlag
Oldenburg, München, 2005.
Büsch, Otto (Hrsg.): Handbuch der preußischen
Geschichte. Hrsg, im Auftrag der Historischen Kommission
zu Berlin: Band 1: Wolfgang Neugebauer (Hrsg.): Das 17.
und 18. Jahrhundert und große Themen der Geschichte
Preußens. Walter de Gruyter, Berlin/New York, 2009, Band 2:
Otto Büsch (Hrsg.): Das 19. Jahrhundert und große Themen
der Geschichte Preußens. Walter de Gruyter, Berlin/New
York, 1992. Band 3: Wolfgang Ncugcbauer (Hrsg.): Vom
Kaiserreich zum 20. Jahrhundert und große Themen der
Geschichte Preußens. Berlin/New York, 2000.
Clark, Christopher: Preußen. Aufstieg und Niedergang
1600-1947. bpb, 2007.
Clark, Christopher: Kaiser Wilhelm 11. Longman, Harlow u.
a., 2000. Német kiadás: Wilhelm II. Die Herrschaft des
letzten Kaisers. DVA, München, 2008.
Gerlach, Heinrich: Nur der Name blieb. Glanz und
Untergang der alten Preußen. Econ, Düsseldorf/Wien, 1978.
Hauser, Oswald (Hrsg.): Preußen, Europa und das Reich (
Neue Forschungen zur brandenburg-preußischen
Geschichte. Band 7). Böhlau, Köln/Wien, 1987.
Heinrich, Gerd: Geschichte Preußens. Staat und Dynastie.
Propyläen, Frankfurt u. a., 1981.
Herdepe, Klaus: Die Preußische Verfassungsfrage 1848.
ars et unitas, Neuried, 2003. (Deutsche Universitätsedition,
Band 22).
Knopp, Giudo: Históriák. Történetek a történelem
árnyékában. Mérték Kiadó, Budapest, 2006. 13-25.



Koselleck, Reinhart: Preußen zwischen Reform und
Revolution. Allgemeines Landrecht, Verwaltung und soziale
Bewegung von 1791 bis 1848. Klett-Cotta, Stuttgart, 1987.
Mann, Golo: Wilhelm II. Scherz, München u. a. 1964.
Matthes, Axel (Bearb.): Reden Kaiser Wilhelm II. Rogner
und Bernhard, München, 1976.
Mommsen, Wolfgang J: War der Kaiser an allem schuld?
Wilhelm II. und die preußisch-deutschen Machteliten.
Propyläen, Berlin, 2002.
Neugebauer, Wolfgang: Die Geschichte Preußens. Von den
Anfängen bis 1947. Piper, München, 2006.
Németh István: Németország története. Egységtől az
egységig (1871-1990). Aula Könyvkiadó, Budapest, 2004.
Németh István: Demokrácia és diktatúra Németországban
1918-1945. I. kötet. Az 1918. novemberi forradalom és a
weimari köztársaság. Összegzés és dokumentumok.
L’Harmattan Kiadó, Budapest, 2007.
Németh István: Demokrácia és diktatúra Németországban
1918-1945. 2. kötet. A „Harmadik Birodalom". Összegzés és
dokumentumok. L’Harmattan Kiadó, Budapest, 2007.
Németh István: Hatalmi politika Közép-Európában. Német
és osztrák-magyar Kö-zép-Európa tervezés (1871-1918).
L'Harmattan, Budapest, 2009.
Németh István: A német császárság 1871-1918.
L’Harmattan, Budapest, 2009. Németh István:
Császárságból diktatúrába. Németország a 20. század első
felében.
Tanulmányok. L’Harmattan, Budapest, 2017.
Oster, Uwe A: Preußen. Geschichte eines Königreichs.
Piper, München, 2010. Preußen. Versuch einer Bilanz.
Fünfbändiger Katalog zur gleichnamigen Ausstellung der
Berliner Festspiele vom 15. August - 15. November 1981 im
Gro-pius-Bau in Berlin, Rowohlt, Reinbek, 1981. Band 1
Preußen. Versuch einer Bilanz. Hrsg, von Gottfried Korff.



1981, Band 2 Preußen. Beiträge zu einer politischen Kultur.
Hrsg, von Manfred Schlenke. 1981, Band 3 Preußen. Zur
Sozialgeschichte eines Staates. Bearb. von Peter Brandt.
1981, Band 4 Preußen. Dein Spree-Athen. Beiträge zu
Literatur, Theater und Musik in Berlin. Hrsg, von Hellmut
Kühn. 1981, Band 5 Preußen im Film. Eine Retrospektive der
Stiftung Deutsche Kinemathek. Hrsg, von Axel Marquardt
und Heinz Rathsack. 1981. Röhl, John C. G: Wilhelm II. Der
Aufbau der Persönlichen Monarchie 1888-1900. C. H. Beck,
München, 2001.
Schoeps, Julius H: Preußen, Geschichte eines Mythos. 2.
erw. Auflage, Bebra Verlag, Berlin 2001.
Straub, Eberhard: Eine kleine Geschichte Preußens.
Siedler, Berlin, 2001.
Vértes Dezső: II. Vilmos. Magyar Szemle, 1929. VI. 333
343.
Wilhelm II: Aus meinem Leben 1859-1888. K. F. Koehler,
Leipzig, 1926.
Wilhelm II: Ereignisse und Gestalten aus den Jahren 1878
1918. K. F. Koehler, Leipzig und Berlin, 1922.
Wilhelm II: Vergleichende Geschichtstabellen von 1878 bis
zum Kriegsausbruch 1914. K. F. Koehler, Leipzig, 1921.
Wilhelm II: Meine Vorfahren. Verlag für Kulturpolitik, Berlin,
1929.
Wilhelm II: Das Königtum im alten Mesopothamien. Walter
de Gruyter, Berlin, 1938.



Table of Contents
A POROSZ MÍTOSZ
TARTALOMJEGYZÉK
A HOHENZOLLERNEK BIRODALMA
EGY NAGYHATALOM FELEMELKEDÉSE
II. FRIGYES KORSZAKA
POROSZORSZÁG TÉTLENSÉGBEN?
OTTO VON BISMARCK, A KONZERVATÍV FORRADALMÁR
A gyarmatosítási terveket Bismarck hosszú ideig el
AZ „IDEGES NAGYHATALOM” (1890-1914)
Ezzel szemben „ipari államként" a birodalom elvesz
POROSZORSZÁG A WEIMARI KÖZTÁRSASÁG IDEJÉN
A NEMZETISZOCIALISTA KORSZAK ÉS POROSZORSZÁG
FELOSZLATÁSA
IDŐRENDI ÁTTEKINTÉS
IRODALOM