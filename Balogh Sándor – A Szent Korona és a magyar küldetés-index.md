---
master_file: "[[@BaloghSandorSzent]]"
---
# Index for Balogh Sándor – A Szent Korona és a magyar küldetés.pdf

Dr. Balogh Sándor
A Szent Korona és a magyar küldetés
(Részlet, átdolgozva, A Szent Korona és a koronázás misztériuma c. kéziratból)
Csomor Lajos szakmai felfedezésekre alapított tétele, hogy t. i. a Korona sokkal a honfoglalás előtt keletkezett, a Korona történetében több száz éves űrt hagy. Erre azonban van több lehető magyarázat.
Nagy Károly koronázása
Az első, hagyományos történelmi ismeretekre hivatkozó magyarázatot főt. Szigeti István, az aacheni magyar kolónia lelkésze nyújtja. Szigeti egyik német paptársának javaslatára elkezdte az aacheni levéltárban kutatni Nagy Károly (Charlemagne) koronázásának részleteit. Nagy meglepetésére, arra a konklúzióra jutott, hogy Nagy Károly 800 karácsony napján történt koronázásakor használt korona a mi Szent Koronánk volt.
Szigeti István szerint a Szent Koronát Károly az avarok elleni harcokban zsákmányolta. Einhard, Nagy Károly fogadott fia szerint apja hat, mások szerint húsz szekér avaroktól zsákmányolt kinccsel és ékszerrel tért vissza pannóniai hadjáratából, és ezen kincsek közt lehetett a mi Koronánk is. A SZENT KORONA TITKA (1996, Lakitelek) c. könyvében Szigeti dokumentálja elméletét (25-27 o.).
Szigeti szerint Nagy Károly végrendeletében előírta, hogy koronázási koronájával a fején temessék el, ami meg is történt 814-ben bekövetkezett halála után. Szigeti kutatása szerint majdnem kétszáz évvel később III. Ottó Császár, Nagy Károly késői utódja és Szent István keresztapja, felnyittatta Károly sírját és az onnan kivett koronát a legenda szerint egy lengyel hercegnek ígérte, de Szilveszter pápa álmot látott és végül Istvánnak, a magyarok fejedelmének küldte el az általa megáldott koronát. Szigeti szerint azonban valószínűleg István kérte eredetileg is a koronát, az előző tulajdonjog alapján, mivel azt István



avar alattvalóinak őseitől, a Pannóniában élő avaroktól rabolta el Nagy Károly. Így az sincs kizárva, hogy III. Ottó István keresztfia kérésére vette ki a koronát a sírból és küldte Szilveszter pápán keresztül Istvánnak és a lengyel herceg története csak kitalált ködösítés. Ezt a magyarázatot látszik támogatni az a tény, hogy Nagy Károly eltemetése óta (814), több, mint ezer év alatt soha senki nem fedezett fel egy másik eltemetett koronát, tehát minden valószínűség szerint igaz, hogy Ottó kivette az eltemetett koronát.
Szigeti érdekes magyarázatot ad, hogy miért nem lett ez már akkor köztudott, hogy t.i. Szent István koronája Nagy Károly sírjából került elő. A korona kivétele a sírból sírrablásnak és hullagyalázásnak számított volna, és Ottó hírnevét, mint az Egyház védője és oltalmazója, nagyon megtépázta volna. Így, bár ez a fennmaradt iratokból valószínűsíthető, a korabeli lakosság előtt titokban tartották és ezért volt szükség a Hartvig legendából ismert történetre.
Ez az elmélet illetve felfedezés nagyon közel van Csomor megállapításához, azt mintegy kiegészíti a Szent Korona hollétével illetve több száz éves eltűnésével és az avarokhoz, azaz a felettük is uralkodó magyar királyhoz, Istvánhoz való visszatérésével kapcsolatban. Míg Csomor megmagyarázza, hogy hogyan került a korona SzabirMagyarországból az avarokhoz, Szigeti kiderítette, hogy hogyan került az avaroktól Szilveszter pápához és tőle Istvánhoz. De perdöntő bizonyítékunk nem volt: se a CNN, se a BBC, de még csak a New York Times riportere sem volt jelen Nagy Károly koronázásakor. És itt váratlanul egy 19. századbeli német festő jön a segítségünkre.
Sajnos, Szigeti nem talált illetve közölt eredeti korabeli rajzot vagy ábrát. Azonban létezik egy festmény Münchenben amely 1850-ben a baváriai Maximilan II. rendelésére készült Nagy Károly koronázásáról. Bár a festő nyilván nem volt jelen a koronázáson, a festmény nagyon fontos a mi szempontunkból. A Művészetek Szótára (The Dictionary of Art) szerint az illető festő, Wilhelm von Kaulbach (1822-1903), arról volt híres, hogy történelmi képeiben a legapróbb részletet is, személyes tanulmányai alapján a leghűségesebben festette meg.
Nos, a kép (lásd fent színesben, alább fehér-feketén, a korona nagyítva az alsó jobb sarokban) tagadhatatlanul a mi Szent Koronánkhoz nagyon hasonló koronát ábrázol, ahogy azt Szilveszter pápa, a pápai



koronával a fején, Károly fejére teszi. Szigorú összehasonlítás alapján nagyon valószínű, hogy a festmény a Szent Koronát ábrázolja
Bár a kereszt még egyenes, de felismerhető a kis gombokról a kereszt végein. Egyetlen eltérés mutatkozik: a keresztpánt ívesen van kiképezve. Azonban elöl a Jézus kép, majd mellette kétoldalt a háromszögű mellett a félkör alakú pártafoglalat, és a Jézus kép alatt lévő tojás alakú drágakő, mind az azonosságra mutatnak. Csupán a csüngők nem látszanak a festményen.
Erre logikus magyarázat lenne, hogy Kaulbach találhatott korabeli, de azóta esetleg eltűnt rajzot, és azt élethűen lemásolta, és a részletekben esetleg a mi Szent Koronánkat vette mintául. Kaulbach reputációja alapján nem valószínű, hogy ok nélkül másolta volna a Szent Koronát, amely az akkori történészek véleménye szerint nem is létezett még Szent István korában, így a 19-ik századbeli ismeretek alapján anakronizmus lett volna feltételezni, hogy István koronája már 800-ban létezett. Így kellett, hogy legyen valahol egy rajz vagy festmény, amelynek alapján Kaulbach megfestette a koronázást és a Szent Koronát. Szigeti nem tud ilyen ábrázolásról, így lehet, hogy Kaulbach még használta, és utána eltűnt az eredeti ábrázolás. Az sincs kizárva, hogy Kaulbach hagyatékának tüzetes átkutatása során előkerülne az eredeti ábrázolás.



Kaulbach, Nagy Károly koronázása, fekete-fehér, Korona kiemelve
Így Kaulbach százötven évvel ezelőtt készült festménye a legerősebb, sokak szerint szinte dokument értékű bizonyíték a Szent Korona igaz történetét, azaz a Korona mai formájában való létezését illetően, amíg eredeti, korabeli rajzot nem találunk. Azonban sajnos, a Szigeti elmélet és a Kaulbach festmény történelmi értékét erősen gyengíti, hogy a Nagy Károlyról legtöbb adatot szolgáltató korabeli életrajz, Vita Caroli, tartalmaz egy miniatúrát Károly koronázásáról (lásd alább), amelyen a korona egyáltalán nem hasonlít a mi Koronánkhoz.
Ez nem jelenti egyértelműen, hogy Szigeti és Kaulbach tévedtek volna. Lehetséges, hogy a miniatúra festője, valószínűleg egy szerzetes valamelyik kolostorban, nem volt szemtanú a koronázásnál, és csak egy képzeletbeli koronát rajzolt a Pápa kezébe, nem gondolván arra, hogy a korona azonossága valamikor fontos kérdés lehet. Az is lehet, hogy volt a koronázásról másik, autentikusabb rajz, amit Kaulbach megtalált és felhasznált, és ami a Szent Koronához hasonló koronát ábrázol.
Vita Caroli miniatűr, Nagy Károly koronázása,
Artúr Király és Európai küldetésünk
Azonban a Korona amúgy is bonyolult története tovább bonyolódik (vagy egyszerűsödik?) Pap Gábor egy újabb felfedezésével. Kaulbach “Nagy Károly Koronázása” mellett egy másik tizenkilencedik századbeli nyugat-európai festő is megfestette a Koronát egy legendabeli személlyel kapcsolatban. Ez a festmény az angliai pre-rafaelita



mozgalom jeles képviselőjének, Edward Burne-Jonesnak (1833-1898) a munkája, és Artúr király utolsó perceit örökíti meg (“The Last Sleep of Arthur in Avalon”). Így a két festményt egy sajátságos tárgyi mozzanat köti össze: a Magyar Szent Korona! Pap Gábor szerint “Kaulbach éppúgy ezzel koronáztatja meg Károlyát, mint ahogy Burne-Jones is a maga haldokló Artúrjának az ágya alá [valójában inkább az ágy elé] helyezi - mintegy jelezve, hogy evilági életében nem lesz többé módja fejére tenni - ezt a félreismerhetetlenül egyedi megjelenésű koronát. Véletlen egybecsengés? Aligha. Inkább arról lehet szó, - írja Pap Gábor,hogy a valódi szakrális hagyományt máig nélkülöző Nyugat Európa ilyen módon akarta visszamenőleg szentesíteni a maga fiktív, csakis a világhódító lázálmok birodalmában ágáló álhőseit” (Pap Gábor, “A héj összeesküvése a mag ellen,” Középkor (Internet) Digest aug. 28, 2002; Pap megjegyzése itt Heribert Illig “kitalált középkor” elméletére vonatkozik, amely szerint nemcsak Artúr, de Nagy Károly sem létező személy).
Így Kaulbach festménye, ha Burne-Joneséval együtt tekintjük őket, egy másik magyarázatot tesz lehetővé! Akár élt Nagy Károly, akár nem, akár talált Kaulbach korabeli rajzot akár nem, Burne-Jones festménye vitán felül kitalált eseményen alapul és nem létezhet Artúr király “koronájáról” korabeli rajz, ugyanis Artúr király élete legendás udvarával, Kamelottal és Sir Lancelottal valamint a Kerekasztal többi Lovagjaival együtt kimondottan és elismerten kitalált történet, amely a Középkor lovagi életet és a lovagiasság pozitívumait volt hivatott bemutatni. A magyar történelemhez viszonyítva valahogy olyan az Artúr legenda, mintha Toldi Miklóst mint királyt, Mátyás udvarába helyeznénk. Artúr mint történelmi személy nemcsak, hogy nem létezett, de egyesek szerint Artúr legendáját Krisztus második eljövetelére illetve majdani uralmára lehet vonatkoztatni! Az Artúr legenda annyira ideális, hogy a fiatal Kennedy elnök alatt az idealista, fiatal politikusokból mint fénylő lovagokból összetett Fehér Házat is szinte félhivatalosan King Artúr Kamelotjáról nevezték el.
Ezek szerint mi a képek új magyarázata? Érdekes módon, az Artúr kép mélyebb értelmét két oldalról lehet megközelíteni, de az eredmény ugyanaz lesz. Burne-Jones képein gyakran találunk a középkor értékes műkincsei közül. Így érthető, hogy meg akarta festeni a magyar Szent Koronát is. Azonban a sok valós történelmi tény helyett, mint például mikor Szilveszter Pápa megáldotta a koronát, vagy Szent Istvánt



megkoronázták vele, vagy a Magyarok Nagyasszonyának való felajánlás helyett miért választott egy fiktív jelenetet? A másik oldalról nézve, ha Artúrt meg akarta festeni, miért pont halálos ágyi jelenetet festett, és miért a mi Szent Koronánkat festette a haldokló fiktív király ágya elé? Mi a kapcsolat haldokló Artúr és a mi Koronánk közt?
Igazi művészek festményeiknek gyakran adnak szimbolikus jelentést. Próbáljuk meg kibogozni Burne-Jones Artúr király festményének szimbolikus üzenetét.
Mikor fontos történelmi vagy akár fiktív jelenetet akart BurneJones megjeleníteni, csak egy ismert szakrális Korona van a világon, amely ilyen jelentős alkalomra elképzelhető. És ez nem az angol birodalmi korona, hanem a mi Szent Koronánk! A két tizenkilencedik századbeli művész nyilván tudott valamit, amit mi csak most kezdünk megérteni és tudomásul venni a Koronánkról, t.i. annak szakrális mivoltát. A mi Koronánk azt képviseli, ami jó és nemes Európában. Ezért használta Kaulbach és Burne-Jones a mi Szent Koronánkat, a nagyot és nemeset ábrázoló festményeiknél. Ez a meglátás sokkal mélyebb és fontosabb, mint az, hogy Nagy Károly valóban létezett-e és viselte-e a koronánkat és azzal volt-e eltemetve. Ha Nagy Károlyt valóban a mi Szent Koronánkkal koronázta volna meg a pápa, azt csak a sors szeszélye hozta volna úgy, minden jelentős történelmi következmény nélkül. A történelmi lényeg az, hogy Nagy Károlyt megkoronázták.
De hogy egymástól függetlenül, két híres művész ilyen fontos vélt vagy valós történelmi eseményt a 19. században megörökítő festményén a mi Koronánk szerepel, az a Korona szakrális jellegének és misztikumának magas fokú megértését tanúsítja. Bár Kaulbach festményének történelmi hitelességével kapcsolatban vannak kérdéses pontok, mint azt fentebb kifejtettük, a lényeg az, hogy a 19. században Kaulbach az európai eszme és civilizáció vélt vagy valós megalkotóját festményében a mi szakrális Koronánkkal kapcsolja össze. Burne-Jones képe, amely nyilván elképzelt jelenetet ábrázol, misztikusabb. Mint már felvetettük, vájjon mi ihlette a művészt, hogy egyáltalán ezt a kitalált jelenetet megörökítse és a Szent Koronát Artúr királlyal fesse meg? Míg Kaulbach rendelésre festette meg Nagy Károly koronázását, ilyen rendelésről nem tudunk az Artúr kép esetében. Burne-Jones bizonyára látott valami eszmeiséget és azt akarta megfesteni.



Azt is figyelembe kell venni, hogy míg Nagy Károly koronázásához a korona szükséges kellék, a halálos ágyán fekvő királyt korona nélkül is lehetne ábrázolni! A Korona, amint elhagyottan fekszik a padlón Artúr feje alatt, azt látszik jelképezni a legalacsonyabb szinten, hogy a király haldoklik, már a Korona is leesett a fejéről. Ehhez azonban nem volt szükséges egy meglevő, más országbeli valós királyi koronát festeni. Az nem kifogás, hogy Hitvalló Szent Edward koronáját Olivér Cromwell beolvasztatta és nem volt más, angol vagy francia modell, mert bizonyára voltak rajzok Edward vagy a francia királyok koronáiról, ha csupán azt akarta volna ábrázolni. Egy elképzelt haldokló királyt nyugodtan lehetett volna egy elképzelt koronával is ábrázolni. Ha csak ennyit akart a festő mondani, akármilyen korona megtette volna. Még az is fontos, hogy mindkét festő, a kor tudományos szelleméhez illően szinte tudományos élethűségre törekedtek annak ellenére, hogy fotografikus ábrázolás nem állhatott rendelkezésükre, és a Szent Koronát csak koronázások alkalmával láthatta a nagyközösség. A Burne-Jones képen a Koronán a legapróbb részletek mellett még a csüngők is világosan látszanak.
A Magyar Szent Korona a keresztény királyi jelvények közt a legautentikusabb, legszakrálisabb, leg “királyibb” mind szimbolizmusa, mind történelme miatt már csak azért is, mert Edward vagy a francia királyok koronáját nem óvta meg a Gondviselés a beolvasztástól vagy elveszéstől, mig Szent István Koronája több mint ezer év viszontagsága ellenére, a mai napig megmaradt. Csak jelenleg éppen nem királyi fejen, hanem Amerikából visszatérve először a Nemzeti Múzeumban, majd jelenleg a Parlamentben őrizve várja, hogy újra, múltjához méltó szerepet kapjon a nemzet és Európa, sőt, talán a világ életében és üdvtörténetében.
Koronánk rendkívüli jellegét nem kisebb tekintély, mint a Vatikán ismeri el. Kevesen vannak tisztában azzal, hogy Szűz Máriát, azaz a Boldogasszonyt, csak a mi Szent Koronánkkal szabad ábrázolni meglevő, valós koronák közül.
Burne-Jones nyilván többet akart mondani festményével, mint hogy az elképzelt Artúr király meghalt! Így tehát, ha a 19. századbeli művész, ahogy azt nagy művészektől elvárhatjuk, eszmei tartalmat akart adni a képnek, illetve ha feltételezzük, hogy a képpel egy gondolatot akart kifejezni, meglepő üzenetet olvashatunk ki az Artúr király festményből.



Ahogy Artúr király jelképezte, ami jó és nemes volt a keresztény középkorban, ugyanúgy a Szent Korona jelképezi legtisztábban az Istentől származó értékrendet és emberi hatalmat. Nos, a 19. századra a nemes keresztény középkort leváltotta a pogány felvilágosodás, és az Istentől származó hatalmat az Amerikai és a Francia Forradalmak elszakítva Istentől, demokrácia néven, emberi kezekbe juttatták. Tehát a kép üzenete nem az, hogy egy elképzelt király meghalt, hanem egy magasabb síkon az, hogy a középkori lovagiasság, Kamelot, és az Istentől származó értékrend és hatalom eszméje halott. A modern Európának ide kell visszatérnie.
Tehát a két kép nem szorosan vett történelmet hanem korunk számára alapvetően fontos kultúrtényt ábrázol: A nagykárolyi szakrális Európa-eszme Nagy Károly nevéhez és a mi szakrális Koronánkhoz fűződik, és az ugyancsak a Koronához fűződő, Artúr király által képviselt középkori lovagiasság és az Istentől való szakrális hatalom fogalma rég kiment a divatból, rég megszűnt. Burne-Jones festménye nem középkori történelmet ábrázol, hanem a 19. századbeli Európa kultúrállapotának kritikája. Sajnos, azóta ezek az állapotok csak rosszabbodtak. A két kép mintegy bekeretezi az európai középkort: Kaulbach képe a kezdetet ábrázolja, Burne-Jones-é a véget.
Ha Csomor feltételezhette, hogy Szent Koronánk tervezésénél és készítésénél valami isteni sugallat játszott közre, nem lehet azt is feltételezni, hogy hasonló sugallat indította a 19. században a német Kaulbachot és az angol Burne-Jones-t, hogy festményeiken a mi Koronánkat ábrázolják? Sokkal kézenfekvőbb lett volna, ha Kaulbach lemásolja a Vita Caroli miniatűrjét, vagy Burne-Jones, ha már meg akarta festeni Artúrt, valamelyik brit koronát veszi mintául (amelyek nagyon díszesek ugyan, de a mi Koronánkkal szemben semmi szakrális jellegük, misztikájuk nincs).
Végül lehet valami felső manipulációt látni abban is, hogy a szálak most futnak össze, és a Korona misztériuma pont most vesz egy új fordulatot. Egyrészt az Európa Eszme ősatyjának maga a is léte kétséges lett, másrészt Koronánk küldetésének és egy új arculatának felfedezése illetve megértése, pont a közös Európába való belépésünkkel esik egybe.
Ez különösen fontos felismerés most, az Európai Közösségbe való belépésünk küszöbén, mert ez mutatja, hogy nem valami elmaradt,



nomád néppel van dolguk, hanem olyan Koronával és hagyománnyal rendelkező nemzettel, amelyre Európa minden nemzete irigységgel és tisztelettel nézhet fel.
Nemeskürty István művelődéstörténész szerint Mórus Szent Tamás angol lordkancellár 1553-ban kivégzése előtt írta egy írásában, hogy Magyarország mindig a Keresztény Európa biztos kulcsa volt. Magyarország európaiságát Szent István óta nemcsak mi, magyarok, hanem egy angol államférfi és vértanú szent is tanúsította. Ha ehhez a tanutételhez hozzáadjuk a két festményt, duplán igaza van Nemeskürtynek, mikor azt írta: „ez a benyomásom szerint túlzottan anyagelvű, pénzközpontú gondolkozású, folyvást feltételeket szabó államközösség érezze megtisztelve magát, hogy felvállaljuk őket, miközben azt sem tudjuk, hogy mi vár ránk.... Ha pedig most csatlakozni kíván az ország, követeljük meg kormányunktól, hogy a meghatott hajlongások és köszöngetések mellett, érdekeinkért is szakadéktalanul szálljon síkra.... (Remény, 203 április 27).
Mi pedig ne félve és megalázkodva, hanem felemelt fővel, büszkén foglaljuk el méltó helyünket Európa többi nemzete mellett és töltsük be a Gondviseléstől ránk bízott küldetésünket! Európának nagyobb szüksége van a mi kultúránkra és hagyományainkra, mint nekünk az övékre! Tehát fiataljaink vegyék komolyan múltunkat, hagyományainkat és történelmünket, és legyenek büszkék magyarnak lenni. Kormányaink pedig ne a gyengeség álláspontjából alkudozzanak, hanem büszkén képviseljék ezt a több, mint ezer esztendős civilizációval és egy szakrális Koronával rendelkező nemzetet. Abba kell hagyni a gyáva, belénk agymosott kisebbségi érzést. Tanuljuk meg, hiúság nélkül, hogy van, amire a magyar nemzet fiai és képviselői büszkék legyenek! A magyar nemzet ellenségei pedig tanulják meg, hogy Koronánk és nemzetünk felsőbb védelem alatt áll, jobb lesz, ha nem próbálnak meg kiirtani bennünket.
Az EU politikusok által létrehozott politikai és gazdasági szervezet, ahol a kormányok, illetve azok képviselői mellett az u. n. “euró bürokraták,” fizetett alkalmazottak játsszák a domináns szerepet. Európai küldetésünk, hogy a Szent Korona és a korona-tan szellemében kezdeményezzünk egy reformfolyamatot a jelenlegi Európai Unióban.
Mihályi Gilbert premontrei szerzetes, ezeréves “történelmi küldetésünk tudatára” hivatkozva (Európa válsága és megmentése,



Róma, 1956; 18 o.) már az ötvenes években figyelmeztetett, hogy az Európai Egység létrehozásával a nemzetek helyes értelemben vett szuverenitása is veszélyben van. Több európai államférfit idézve, Mihályi megállapította hogy “az európai integráció nem jelentheti a szuverenitás végét, hanem annak helyes irányban való fejlődését és kiteljesülését... vissza kell állítani a szuverenitásnak az erkölcsi rend előírásait követő, közjót szolgáló szerepét, amely [annak] igazi jelentése és rendeltetése” (144-45 o.). Míg ezer évig a nyugatot a keleti barbároktól védtük, eljött az ideje, hogy Nyugat Európát saját magától, hitetlenségétől, kapzsiságától és anyagias értékrendjétől mentsük meg. Ebben a szellemben Mihályi “Szenvedő népemnek, az Európa-védő nándorfehérvári hősök unokáinak” ajánlja könyvét.
Nemeshegyi Péter S. J. teológus és nyugalmazott egyetemi tanár Európa keresztény identitását tárgyaló cikkében írja, hogy a középkori keresztény Európának volt ‘lelke’. Nemeshegyi elemzését az Oroszországban született, de az amerikai Harvard egyetemen működött Pitirim A. Sorokin (1889–1968) ismeretszociológiai elméletére építi. “Sorokin a kultúrának hullámszerűen egymást követő három típusát különbözteti meg, amelyeket sensate culture, ideational culture és idealistic culture nevekkel illet. Az elsőt értelemszerűen „érzékelési kultúrának”, a másodikat „tisztán vallási kultúrának”, a harmadikat „vallásos-racionális kultúrának” lehetne nevezni” (Nemeshegyi, 356 o.).
A népvándorlások befejeztével kezdődik tulajdonképpen az Európa-tudat születése. „Bár a népvándorlás rohamai összezúzták az elgyengült Nyugatrómai Birodalmat, az új, fiatal népek átvették a kereszténységet és annak kultúráját, és megszületik a keresztény Európa.
„Ebben a korszakban születik meg igazán az a történelmi és kulturális valóság, amit Európa-tudatnak nevezhetünk.... (A) 800-ban a pápa által császárrá koronázott frank király, Nagy Károly birodalma magát Európának érzi.... Nagy Károly címe: pater Europae, Európa atyja.
„Nagy Károly halála után az Európa nagy részére kiterjedő karoling birodalom szétesett ugyan, de a német-római császár és a pápák vezetésével Európa egységes történelmi valóságként megmarad...
„A középkori keresztény Európának volt „lelke”. A csodás székesegyházak, a fenséges liturgia, az egyházi ének, az iskolák, az egyetemek, a pápák, püspökök, papok, az új meg új szerzetesrendek



szökőárszerű terjedése mutatja e kultúrának benső erejét. A 12–13. században a „tisztán vallási kultúra” átalakul „vallásos-racionális kultúrává....
„Persze nem szabad elhallgatnunk ennek a kultúrának árnyoldalait sem. Ahogy a régi görög kultúrának szégyene volt a rabszolgaság intézménye és a belháborúk, úgy a középkori keresztény kultúrának is voltak nagy hiányosságai...
„Nem csoda, hogy a görögök kora óta a szabadságot nagyra értékelő európaiak ez ellen a rendszer ellen fellázadtak. A 16. században következett be a robbanás. Luther a laeta libertas (vidám szabadság), a Freiheit des Christenmenschen (A keresztény ember szabadsága) szavakat tűzte zászlójára.
„Az ebből a robbanásból származó felekezeti megosztottság és az abból eredő véres vallásháborúk aláásták az isteni kinyilatkoztatásra hivatkozó keresztény kultúra tekintélyét, és a felvilágosodással az európai kultúra hullámvonala elkezd süllyedni az „érzékelési kultúra” hullámvölgye felé, amely a 16. századtól a 20. századig uralta Európát” (u.o., 358-359 o.).
Nemeshegyi persze megállapítja, hogy ennek az ”érzékelési kultúrának” is voltak maradandó értékei, főleg a tudományok és az emberi jogok fogalmának kialakítása terén. Ugyanakkor „a vallási értékek iránti bizalom meginog. Marx, Nietzsche, Freud, „a gyanakvás mesterei” az istenhit gyökereit támadják. Egyre inkább terjed a materializmus, a relativizmus. Csak azt becsülik az emberek, ami hasznos és kellemes. Az etikai törvények relativizálódnak. A jogszabályokat csupán emberi meghatározásnak tekintik. A gondolkodók a szabad szerződést próbálják az emberi együttélés (család, társadalom, állam) normájaként felértékelni, de ha a szerződés megtartásának kötelessége is csak relatív, akkor ez sem hoz megoldást. Bizonyítják ezt az egyre szaporodó válások és a nemzetközi szerződések rendszeres megszegése. Minthogy nincsenek transzcendens, örök eszmék és ideálok, semminek sincs értelme. A 19. és 20. század embereinél az „érzékelési kultúra” végső stádiumát jellemző „értelemvesztés” lesz uralkodóvá. Ezt az értelemvesztést harsogja az abszurd festészet, szobrászat, színdarab, a kakofonikus zene, ezt taglalják a posztmodern filozófusok. Ha az ilyen kivérzett „érzékelési



kultúra” egyeduralkodóvá válik, semmilyen társadalom sem tud fennmaradni... (u. o. 359-360 o.).
Ezt a krízist jelképezte Burne-Jones a padlóra esett Koronával. Ebből a krízisből kell a modern Európát kivezetni. Nemeshegyi szerint „ma már ott tartunk, hogy az Európai Uniónak van közös gazdasága, közös piaca, közös törvényszéke, közvetlenül demokratikusan megválasztott parlamentje, sőt közös pénzneme is. Ez azonban nem elegendő az új egyesült Európa megvalósulásához. Ha az európai kultúra megmaradna az „érzékelési kultúra” végső, kivérzett stádiumában, vagyis ha az emberek csak az érzékszervek és az azok által verifikálható értelmi ismeretek által feltárt valóságot ismerik el igazi valóságnak, akkor Európa a személyes és nemzeti egoizmusok káoszába fog fulladni. Nagyon igaza van Jacques Delors-nak, a brüsszeli Európa Bizottság volt elnökének: „Ha tíz éven belül nem sikerül lelket és jelentést adnunk Európának, elvesztettük a játszmát.” Ugyanezt mondja Carlo Maria Martini, milánói érsek: „Európa új háza vagy egy új kultúra alapján fog megszületni, vagy egyáltalán nem fog megszületni.”
Milyen lesz ez az új kultúra? Gyökeresen másnak kell lennie, mint a közelmúltig uralkodó „érzékelési kultúrának”. Ha nincs semminek értelme, ha minden relatív, ha az ember egyetlen célja a véges javak (pénz, hatalom, élvezet) korlátlan birtoklása, ha ez a cél szentesít minden eszközt, ha előnyökért tülekedő és lobbizó csoportok csatatere lesz Európa, ha Európa jóléte a világ többi népének nyomorára épül, akkor homokra épül Európa háza....
Dr. Sulyok Elemér, Pannonhalmai bencés professzor a közelmúlt tapasztalatai alapján nem hangzik túl optimistának. „Visszatekintve az úgynevezett „rendszerváltás óta eltelt több, mint egy évtizedre, úgy tűnik, mintha Amerikából és Nyugat-Európából inkább csak a szenny csapódott le nálunk. Remélem, hogy ez a folyamat a jövőben megszűnik.” Majd figyelmeztet, hogy „ha a közös európai jövőt gyorséttermekre és áruházláncokra alapozzuk, akkor a nemzetek kultúrája teljesen kifakul” (Remény, 2003 május 18).
Nemeshegyi azt hiszi, „hogy a „vallásos-racionális kultúra” elveit követő keresztényeknek döntő szerepük lesz Európa új lelkének megformálásában. Aquinói Szent Tamás, Nicolaus Cusanus, Newman és más szellemi óriások nyomán, ezek a keresztények hisznek Istenben, tudják, hogy az életnek és mindennek van értelme, követik Jézus



szeretetparancsát, de ugyanakkor szeretik az Isten által szépnek és jónak teremtett világot, tisztelik az emberi észt, elismerik az újkori fejlődés vívmányait: az általános emberi jogokat, a demokráciát, a vallásszabadságot, hisznek az igazság és a szeretet csendes erejében, és ezért nem támaszkodnak az erőszakra. Készek mindenkivel párbeszédet folytatni, készek mindenkitől tanulni, és velük együtt vándorolni a teljesebb igazság felé” (u. o. 360-362 o.). Ezért egy 12 pontos programot hirdet meg amire az Egyesült Európa kultúráját fel kell építeni (362-365 o.). Ezt a programot mind be lehet vonni a Szent Korona által képviselt értékrendbe.
Nemeshegyi álláspontját Dr. Mádl Ferenc Köztársasági elnökünk megerősítette 2002 tavaszán mikor az olasz parlamentben mondott beszédében hangsúlyozta, hogy az Európai Uniónak “erkölcsi tartalomra” van szüksége. A politikai és gazdasági hatalom bürokratikus gyakorlása nem elég egy civilizált, békés és boldog Európa megteremtéséhez, ahol a népek és egyének szabadon, megkülönböztetés és elnyomás nélkül élhetnek.
Patrubány Miklós, a Magyarok Világszövetsége elnöke, pár hónappal ezelőtt hivatalosan felhívta a Vatikán figyelmét az európai szellemiség elszegényedésére és kérte, hogy a Szent Atya is emelje fel szavát ez ellen az elüzletiesedés és erkölcstelen kizsákmányolás ellen. Lehet, hogy ez a kérelem el sem jutott a Szentatyához, azonban az tény, hogy II. János Pál, pár héttel későbbi, májusi spanyolországi látogatásának a szentté avatásokon kívül ez volt az egyik fő témája: ”Európa, találj újra magadra!” A pápa szerint „olyan Európát kell építeni, amely a kultúrák és nemzetek sajátosságait tiszteletben tartva találja meg egységét. Olyan feltételekkel és elvekkel, amelyek a teljes emberi fejlődést biztosíthatják a polgároknak” (Új Ember, 2003 május 11). A Szentatya Isten és Európa címmel az Európai Unió 14 katolikus képviselőjéhez irt külön levélben sürgette a keresztény értékrend felvállalását az új Európában.
A népek, akik között sok elnyomott népcsoport is van, a sok emberi- és kisebbség-jogi határozat ellenére nem élveznek egyenlő jogokat az ezeréves civilizációval rendelkező Európában, mert nincsenek megfelelő szankciók a kisebbségi jogokat sértő illetve a „nemzeti egoizmusokat” minden áron támogató kormányok ellen. Az emberi és kisebbségi jogokat, valamint az erkölcsöt és az igazságot alárendelték a határok, rendszerek és kormányok stabilitásának. A



kétségkívül pozitív fejlődést az emberi jogok terén nagyrészt semlegesíti és aláássa a jogokkal párhuzamos és azokat kiegészítő felelősség hasonló irányú és méretű fejlődésének elmaradása. XIII. János Pápa híres Pacem in Terris (Béke a földön) enciklikájában kifejti, hogy a jogok és kötelességek egyensúlya az alapja a családi, társadalmi, országon belüli és országok közti békének. A lemúlt szocialista világban az embereknek csak kötelességei voltak. Ha megnézzük a volt szovjet alkotmányt, abban csak az állampolgárok kötelességeiről találunk listát. Ezzel szemben, az Amerikai Függetlenségi Háború (amit az amerikaiak “forradalomnak” neveznek) és a Francia Forradalom eredményeként a felvilágosodott Nyugat csupán szabadságról és jogokról beszél. A diktatúrákban nincsenek jogok csak kötelességek. Ugyanakkor a liberális rendszerekben jogok vannak kötelezettségek nélkül. Mindkét megoldás csak ellentétekhez, elégedetlenséghez és káoszhoz vezethet.
Igy például a modern Európában hiába hoznak határozatokat az emberi és kisebbségi jogokról, ha nem írják elő, hogy az államoknak a többségek által választott vezetői felelősek a kisebbségi jogok betartásáért és betartatásáért. Sajnos, ez a törvényesített jogfosztás még a vallásokon belül is fennáll mikor például Európa közepén a szlovákiai magyaroknak nem szabad magyarul énekelni a Boldogasszony Anyánkat, vagy hogy “tartsd meg Isten Szentatyánkat,” vagy az Eucharistikus Kongresszus indulójában, hogy “...forrassz eggyé békességben minden népet s nemzetet.” Ha a félmilliónyi szlovákiai magyar nem érdemel egy magyar püspököt, és a szlovák egyház nem gondoskodik magyar papképzésről, vagy ha a gyönyörű magyar liturgikus hagyományokat halálra ítélhetik Szlovákiában a szlovák püspökök akkor itt valami baj van! Senki sem felelős azért, hogy akár ekumenikus, akár nemzetpolitikai meggondolásból megtagadják a félmillió szlovákiai magyartól nemcsak az egyházjogban hanem nemzetközi szerződésekben is, mint pl. az EBESZ okmányai, amely szervezetnek nemcsak Szlovákia hanem a Vatikán Állam is tagja, garantált jogaikat, hogy vallásukat és liturgiájukat saját, ősi nyelvükön gyakorolják. A példának felhozott Szlovákia a sorozatos kisebbségi és alapvető emberi jogsértések ellenére, hazánkkal együtt, a legjobb úton halad az Európai Unióba való felvétel felé.
A jelenlegi Európai értékrend teljesen ellentmond a Szent Korona tannak valamint a Nagy Károly és Artúr Király fejeit ékesítő Szent Koronára alapozott keresztény lovagi értékrendnek. Ha végigolvassuk



Szent István Intelmeit Imre Herceghez, az nem a királyi jogokról hanem kötelességekről szól. István a bevezető részben tisztán kimondja, hogy saját tanulmányai és tapasztalatai alapján ad utasításokat, parancsokat, tanácsokat, javaslatokat fiának, hogy azok szerint kormányozzon. Az Intelmek hatodik pontja máig is a világ legfelvilágosodottabb kisebbségi politikáját írta elő Imre hercegnek. Ha Európa be akarja vonni a Szent Korona országát, vissza kell, hogy hozzák az európai közéletbe a keresztény lovagiasságot, az életigenlést, Szent István Intelmeinek a szellemét, és az erkölcsi tartalmat, amit Szent Koronánk jelent, és amit nemcsak Mádl Elnök úr és Patrubány Miklós, hanem maga a Szentatya is sürgetett! Felvételünk után pedig ennek a szellemnek előmozdítása lesz szent hivatásunk és feladatunk! Az első lépés ebben az irányban úgy látszik, már megtörtént. Szájer József, az Országgyűlés egyik alelnöke javaslatot nyújtott be az EU reformjait előkészítő bizottságnak az egyházi közösségek jogairól, amit a bizottság nagyobb változtatások nélkül el is fogadott. Az indítvány kimondja, hogy az EU tiszteletben tartja az egyházak véleményét, önazonosságát, hozzájárulását a közélethez, s rendszeres dialógust tart fenn e közösségekkel.
De ez csak a kezdet, az európai értékrend igazi reformja csak ezután kezdődik. A jelen és az ezután választandó magyar delegációnak, a hasonló európai kezdeményezésekkel és csoportokkal összhangban, ki kell venni a részét a reform munkából. Bibliai hasonlattal élve, mi kell, hogy legyünk a kis kovász, amely megkeleszti az anyagiasság fertőjébe süllyedt nyugatot. Mihályi Molnár László még találóbb hasonlatot alkalmaz mikor cikkének ezt a címet adta: „Oltóvesszőt a vad(nyugati) alanyba.” Bizonyos irónia csendül ki Molnár soraiból: „Európa keleti felének most nagylelkűen megengedték, hogy belépjen azon a kapun, amely a pénz, a kényelem, és jóllakottság oltára előtt rituális szertartás keretében vetkőzteti ki önmagából az embert, hogy önként vállalt szolgaságra vesse, s lelkét elrabolja.” Majd ezt írja cikkében: „a lelki vakságban élők nem tehetnek arról, hogy nem látják azt, amit Jézus követői könnyen észrevesznek. Ilyen értelemben az uniós tagságot mi, kelet-európai keresztények missziós küldetésnek is felfoghatjuk” (Remény, 2003, április 6). És a mi Szent Koronánk az a fegyver, amely ezt a küldetést sikerre viheti, ha Szent Koronás nemzeti zászlónk alatt indulunk a harcba. Mint Bábel Balázs Kalocsa-Kecskeméti érsek, írja, „Paul Lawy, egy koncentrációs táborból kiszabadult zsidóból lett keresztény kereste az Unió számára a megfelelő emblémát.... {és



végül) a Szűz Mária feje felett látható korona tizenkét csillagát tetette az EU zászlajára egy Mária szoborról. Ott van tehát Mária, ha nem is a Magyarok Nagyasszonyaként, de Európa védőasszonyaként.” A tizenkét csillagos koronát pedig Mária, mint a Világ Királynője viseli.
Majd így fejezi be elmélkedését Balázs érsek: „Ezekkel a gondolatokkal és ezzel a reménnyel várom azt, hogy az Egyesült Európa meg tudja valósítani a humánum eszméjét, a szeretet civilizációját” (Remény, 2003 május 4). Ebben kell, hogy Mária népe, a Szent Korona országa vezető szerepet játsszon. Ez Isten-adta küldetésünk.
Amint látjuk, a két egymástól független festmény Szent Koronánkkal olyan nemzeti kincs amit halálos bűn lenne nem kihasználni nemzetünk, és főleg ifjúságunk nemzettudatának, magyarságukra való büszkeségük növelésére, nemzetünk tekintélyének és jó hírének fellendítésére, valamint az új európai eszmeiség kialakítására. Egyetlen más nemzet sem büszkélkedhet hasonló szimbólummal, hagyománnyal és küldetéssel!
Edward Burne-Jones, Artúr Király utolsó éjszakája
Edward Burne-Jones:Artúr Király utolsó éjszakája



FŐOLDAL ~ LEGFRISSEBB ÍRÁSOK ~ EUCHARISZTIA ~ MINDSZENTY BÍBOROS ~ REGNUM MARIANUM ~
1945 ELŐTTI KATOLICIZMUS ~ KOMMUNISTA EGYHÁZÜLDÖZÉS ~ 1956-OS SZABADSÁGHARC ~ KATOLIKUS HITVÉDELEM
dr. Balogh Sándor: A Szent Korona az európai művészetben
Nagy Károly megkoronázása
Van két érdekes festmény Európában, amelyek nem csak kiegészítik egymást, hanem történetük is igen érdekes. Bajorországi Lajost 1859-ben koronázták bajor királlyá. Ő megbízta Friedrich Kaulbach német festőt, hogy készítsen egy festményt Nagy Károly megkoronázásáról. Ezt a festményt a saját megkoronázását ábrázoló festménnyel szemben szándékozott elhelyezni. Nagy Károly volt a Szent Németrómai Birodalom első császára, Európa atyja. A megbízás lényege az volt, hogy kidomborítsa Nagy Károly megkoronázásának jelentőségét és nagyszerűségét. A művésznek meg kellett találnia azt a koronát, amely alkalmas egy ilyen fontos, korszakalkotó esemény bemutatására. Bár létezik egy X. századbeli korona, amely Nagy Károly koronája, avagy császári korona néven vált ismertté, Kaulbach mégsem ezt használta, hanem inkább Szent István Szent Koronáját választotta!
A kép ma is látható jobb oldalon a bajor parlament, a Landtag előcsarnokában (kép forrása: http://www.bayern.landtag.de/scripts/get_file.php?file=Begruessung_Englisch.pdf)
Nagy Károly megkoronázása – a teljes festmény



(kép forrása:http://suzettenaples.hubpages.com/hub/The-Carolingian-Revival-and-Illuminated-Manuscripts)
Részlet a festményből, amelyben külön kiemeltük a koronát
Artúr király halálos ágya
Ugyancsak a XIX. század közepén egy angol festő, Edward Burne-Jones (1833-1898) mély kiábrándulást érzett a magas fokú műveltség, a keresztény erkölcs és mindazon értékek hanyatlása miatt, amelyek a középkori Angliát jellemezték, amelyek helyébe megjelentek a modern izmusok. Hiányérzetét egy festménybe foglalta, amelynek témája Artúr király szellemének halála. Természetesen Artúr király egy kitalált személy, aki az angol lovagok és Camelot jóságát és nemességét jelképezi, abban a királyi udvarban, ahol az erény virágzott. A festmény Artúr király utolsó éjszakáját ábrázolja. Halálos ágyán a fejénél egy angyal ül, a koronája pedig az ágy előtt, a földön van. De Artúr királynak nem volt valóságos koronája, amelyet meg lehetett volna festeni, ezért Burne-Jones ugyanúgy, mint Kaulbach, meg kellett találja a megfelelő koronát. Az olvasóra bízom annak eldöntését, hogy a véletlen műve volt-e, vagy valami más, hogy Burne-Jones ahelyett, hogy valamelyik brit birodalmi vagy más koronát használt volna, Artúr király mellé ugyanazt a koronát ábrázolta, amelyet Kaulbach használt Nagy Károly megkoronázásához. Igen, Szent István Szent Koronája hever Artúr király ágya előtt. Ekképp a Szent Korona és a két királyt ábrázoló kép a középkori európai keresztény civilizáció kezdetét és végét jelképezi.
Burne-Jones, Artur Király utolsó éjszakája (teljes kép) (kép forrása:http://commons.wikimedia.org/wiki/File:Burne-Jones_Last_Sleep_of_Arthur_in_Avalon.jpg)



Burne-Jones, Artur Király utolsó éjszakája (részlet)
Burne-Jones, Artur Király utolsó éjszakája (részlet,a Korona a padlón)
Érdekes megjegyezni, hogy mindkét festmény nem csak olyan részletesen mutatja a Koronát, hogy lehetetlen nem felismerni, hanem a részletek milyen pontosak. Burne-Jones még a csüngőket is oda festi, pedig ebben a korban nem valószínű, hogy fénykép állt volna rendelkezésükre, a Korona pedig lakat alatt volt elzárva. A korabeli magyar ábrázolások is mind egyszerűsített formában ábrázolják a Szent Koronát.
Copyright © 2013 info@eucharisztikuskongresszus.hu - Minden jog fenntartva / Design By Chris Creed



A Szent Korona, Koronázás és a magyar küldetés
Dr. Balogh Sándor
Magyarok Nagyasszonya Szent Korona Lovagrend tagja
I. rész
BEVEZETÉS
Miért fontos az új millennium kezdetén a több, mint ezer éves Magyar Szent Koronáról írni vagy beszélni? Orbán Viktor a 2001 évi újévi beszédében, mikor a koronát a Nemzeti Múzeumból az Országházba helyezték át, beszélt a történelem, a hagyományok ismeretének fontosságáról, mert hagyományai nélkül nem ember az ember, és nem nemzet a nemzet A közös hagyományok elfogadása és tisztelete fontosabb talán mint a vérbeli kapcsolat a nemzet létében. Bár a jövő mindig fontosabb a múltnál, a normális körülmények közt a jövő a múlton épül. Így a szebb jövő érdekében meg kell ismernünk, és meg kell ismertetnünk fiataljainkkal nemes múltunkat.
Bevezetőben hadd hangsúlyozzam, hogy írásom a jelenkori irodalomban található könyvek, cikkek és tanulmányok egy jelentős részének de korántsem a teljes koronairodalomnak ismertetése és a fontosabb ismert tények és elméletek összegezése, amelyek újszerű konklúziókhoz vezetnek. Mindenki annyit fogadjon el ebből, amennyit hite és tudása megenged. De ha nem fogadjuk is el a főbb elméleteket és érveket, legalább legyen fogalmunk arról, hogy milyen lázas munka folyt otthon és a nagyvilágban, hogy a millennium közeledtével megfejtsék a Szent Korona egyedülálló misztériumát. Bár jelen írás sem ajánl teljes megoldást, a fontosabb tények és elméletek összefoglalása és egységes kép nyújtása mellett sok apró adalékot is közöl, amely közelebb vihet a megoldáshoz. Mindenesetre aki behatóbban óhajt foglalkozni a tárggyal, kell, hogy pár alapvető munkát, főleg a Csomor, Kocsis és Zétényi könyveket, és a jelenésekkel kapcsolatban Antalóczi és Natália nővér könyvét maga is elolvasson.
A kérdés több, mint tudományos kérdés. A Korona történelme önmagában is felér egy scifi történettel. Azonkívül a kérdésnek természetesen van világnézeti és vallási vetülete. Molnár Tamás szerint: az anyagelvű gépies világnézet követői “eleve elvetik” az élő, transzcendentális világnézetet, amely a “szent”-ség megértéséhez szükséges és elfogadásának alapja (A MAGYAR SZENT KORONA ÉS SZENTKORONA-TAN AZ EZREDFORDULÓN, 41 o, v. ö. Pap Gábor, 53 o.).
Vannak jelei azonban, hogy még a tudományos világ képviselői is rájöttek a természetfeletti világrend elismerésének fontosságára. Peter L. Berger, egy amerikai „társadalomtudósok társadalomtudósa”, aki több könyvet irt a társadalomtudomány alakulásáról a huszadik században, “Rémhír az angyalokról” (“Rumor of Angels”) című könyvének az alcíme “Modern társadalom és a természetfelettinek az újrafelfedezése.” Könyve befejezésében így foglalja össze Berger a “felfedezését:” “ természetfeletti újraváló felfedezése ujra megnyitja



előttünk a teljes valóságot túlmenve a közönségesen. A transzcendentális jelei felé való nyitottság megengedi, hogy újra felfedezzük tapasztalataink valódi arányait” (95. oldal).
A Szent Korona “szent”-ségében és annak misztikus tulajdonságaiban hinni tehát egyáltalán nem ódivatú tudományellenes babona, hanem korunk tudományának anyagelvű zártságát lerázó és a valóság teljes egészét megnyitó felfogást és hozzáállást igényel.
Azonkívül vannak, akik bár elismerik a Korona hagyományos szerepét a magyar közéletben, jelenleg a Koronát mint emléktárgyat kezelnék, a Várba szállítanák át, de semmi közjogi méltóságát nem ismernék el, a Habsburg ház visszatértétől való félelmükben.
Vallásról beszélve, ugyancsak hangsúlyozni kell, hogy itt nem (csupán) katolikus kérdésről van szó. Egyrészt a Korona készítésekor és korai történelme idején, még Szent István idejében is a nyugati (és így a magyar) kereszténység egységes volt, így közös katolikusprotestans nemzeti hagyományról van szó. A Korona tan kérdésében sem volt katolikus vagy protestáns, csak keresztény és magyar szempont [l. Dr. Molnárfi által idézett Prohászka vélemény, Dr. Molnárfy Tibor, A KORONA (Regnum Mariánum) 31 o. és Bartis Ferenc utószava: 146 u.o.]. Kocsis István szerint Horthy Miklós “protestáns államfőnek soha eszébe
nem jutott, hogy szembefordulhatna a Szent Koronával, megsérthetné a szentkorona-tant[1]. Végül a hagyomány szerint a két koronaőr közül az egyik mindig katolikus volt, a másik protestáns, tehát még szimbolikusan is, a Korona minden történelmi vallásé!
Azonkívül még az ősi magyar vallásban hívők sem ellenezhetik a Szent Korona tiszteletet, ugyanis mint azt Zakar András és Csomor Lajos is kimerítöen tárgyalják, Isten az általában pogánynak tartott Ószövetség korabeli népeknek is adott profétákat, és azok a népek is ismerték az “őskinyilatkoztatást,” amely bár eltorzult az idők során (azért lettek a zsidók a választott nép, hogy a kinyilatkoztatást és az egy Isten hit tanát profétáik segítségével tisztán megtartsák), többek közt az Istent szülő anya fogalmát megtartották. Így lett ez a suméroknál “Bavu,” vagy Babba, és később a magyaroknál Nagyasszony, vagy Boldogasszony, aki a katolikus tan szerinti Szűzanyával azonosítható. Sükösdön Jézus mint őskereszténységre hivatkozik erre a korra, ami
Noéval kezdődött[2]. Így tehát a Korona felajánlása nemcsak a katolikus dogmatika szerint magyarázható, hanem a magyarok által magukkal hozott Boldogasszony fogalmával is összefér.
A Szent Korona misztérium lényegére talán egy belgiumi magyar levelezőtársam mutatott rá legjobban, mikor ezt válaszolta kérdésemre:
“Kedves Sándor,
Igen nagy feladatot bíztál rám. A szöveg is hosszú számomra ahhoz, hogy mindenre és jól tudjak ‘reagálni’. Így úgy döntöttem, hogy csak globálisan.
Nagyon érdekel a turini halottaslepel (valószínűleg jobban mint a Koronánk).
Mint egy ‘zavartkeltő’ tárgy jött elő akkor, amikor az emberiség kezdte magát ‘nagykorúnak’ érezni. Nem beszél. Mutatja magát. Fölforgatja azt az önhitt tudományos világot, melyben az ember egyre jobban hisz. Az embert relativizálni kényszeríti. Önnön magával, a hitével szembesíti. Kisebb mértékben ezt gondolom a Koronánkról is.
A mai emberre, a magyarra hat. Ezért én is szentnek tartom. Visszaküldi őt az eredetéhez. (remélem rádöbbenti majd arra, hogy a magyarságát csak a kereszténység tartja fönn, mint például a Koronát, annak ‘szentsége’) Talán megértjük egyszer, hogy nem nekünk van koronánk, de a Koronának van egy országa.
Valami nagyon hasonlatos e két tárgy között; a ‘belsőségük’. Valami KI NEM MONDOTT, CSAK SEJTETT, csodálatost, varázslatost ÉREZTET. Mindíg és minden korban



‘TUDTÁK’, inkább ÉREZTÉK, hogy ez valami TÖBB, mint aminek látszik. Valami DISZKRÉT, HALLGATAG, mint például az Egyház is (kellene), melyet a Szűz (Mária) jelképez. Ki kell ‘zsigerelni’, a lélek szemével nézni, fülével hallgatni!
Barátod, Lajos”
Így, az alábbiakban megkísérelem kizsigerelni, mit is jelent Koronánk és magyarságunk —a kettő ugyanis elválaszthatatlan.
Misztérium, mágia,magus, misztikum, és a természetfeletti
A Szent Korona és a koronázás tanulmányozásához néhány fogalmat szabatosabban meg kell határoznunk.
Először, komoly félreértések származhatnak a két hasonló szó, misztikum és misztérium felületes használatából. Csomor kicsit kétértelműen a Korona misztériumáról ír, ami jelentheti hogy a Korona valami hit-titokkal, mint pl. a Szentháromság vagy a “Pantokrator” fogalmával kapcsolatos, de jelentheti tágabb értelemben, hogy a Korona eredete titokzatos, a múlt ködébe veszik el. Ugyanakkor míg Szigeti első könyvében egyértelműen a Korona titkáról ír, ami a Korona eredetének illetve történetének a titkaira, misztériumára vonatkoztatható, második könyvében a Máriának való felajánlás témája már misztikumnak tekinthető. Csomor szóhasználata nyilván túlmegy a Korona szorosan vett eredetének és történetének a titkán, és a Korona természetfeletti jellegét, Istennel való különleges kapcsolatát, “misztikumát” is érinti.
Ezért fontos megkülönböztetést tenni a misztérium és a misztikum fogalmak közt. A következőkben a szabatosság kedvéért a misztérium helyett a misztikum szót használom ahol Csomor esetleg misztériumot írt volna.
Lehet azzal kezdeni, hogy a misztika szónak nemcsak több jelentése van, hanem Müller Lajos S.J. szerint a misztika mint tudomány “minden teológiai szak közt a legkevésbé tisztázott... Sokkal nehezebb a helyzet, ha a meghatározásban a misztika jellegét is kifejezésre akarjuk
juttatni” [3]. Egyik fő probléma a misztériumnak és a misztikumnak szabatos elhatárolása, amit különösen megnehezít a tény, hogy a két szó azonos gyökérből, a görög ”müó”-ból származik,
ami “a szemek, illetve az ajkak lezárását,” azaz titokzatosságot jelent[4]. A misztikum lényegében hit-titok, és mint titok automatikusan misztérium, de nem minden misztérium azaz titok a hittel kapcsolatos azaz hit-titok. Így például Koronánk eredete misztérium de nem hittitok azaz misztikum, míg annak természetfeletti hatása misztikum, azaz hittitok, tehát a Korona misztériumához tartozik. Durva megközelítésben lehet mondani, hogy ha valamit nem tudok, az misztérium, ha valamit nem értek, az misztikum.
Ennek megállapítása után Müller maga is néha úgy használja a két szót mintha ugyanazt jelentenének: ugyanezen az oldalon írja “... vajon mit kapcsoltak a régiek a ‘misztérium’, a ‘misztikus’ fogalmához...”, tehát a két szavat egyként kezeli. Talán segít ha a Magyar Értelmező kéziszótárt ütjük fel, ahol a misztériumot mint “vallási titkot, szertartást”, a misztikumot pedig mint “az Istennel való lelki egyesülés hite, törekvése” határozzák meg. Az alábbiakban lényegében ezt a meghatározást követve, a misztikumot illetve misztikát mint az Istennel való kapcsolat realitását, illetve ezen kapcsolat tanulmányozását használom. A “misztérium” pedig az emberi értelem gyengeségéből vagy a tudományok jelenlegi állásából fakadó megértés hiánya, mint például a Szentháromság misztériuma amit véges elménkkel nem vagyunk képesek felfogni, vagy a kézrátétellel való gyógyítás is “misztérium,” mert nincs rá tudományos magyarázat, bár néha az ilyen gyógyítás lehet misztikus is, mint például Jézus vagy a szentek



csodás gyógyításai. A fogalomzavar könnyen megoldható ha figyelembe vesszük, hogy a misztikum misztérikus is, azaz elménkkel felfoghatatlan, de fordítva nem mindig áll, azaz ami misztérikus, azaz különböző okok miatt megismerhetetlen, nem mindig misztikus, Istennel kapcsolatos!
Itt egy másik fontos megkülönböztetést kell tenni, a “mágia” és “misztikum” közt. A mágia, azaz mágikus folyamat amelyet mágusok gyakorolnak, egy magasabb, ismeretlen, misztérikus , vallásos vagy esetleg babonás hiten alapuló beavatkozási kísérlet a természet rendjébe. Az Ószövetségben nem tettek különbséget a mágia és a misztérium között.
A mágia eredménye mindig a “természet rendjében” érzékelhető esemény, vagy tárgy, amely a nem érzékelhető, azaz egy magasabb, de nem szükségszerűen természetfeletti létrendben lezajló folyamatnak egy alacsonyabb dimenzióban érzékelhető vetülete, azaz az érzékelhető anyagi világnál magasabb létrendből származó (transcendentális) jelenség. Így például a Kirlián féle fényképezésnél tapasztalható eredmény, vagy a kézrátétellel való gyógyításnál a gyógyító kezéből kisugárzó bio-energia az energia-világból származó természetes folyamat amely érzékszerveinkkel ugyan nem érzékelhető, azonban érzékszerveinkkel elérhető eredménye van, és a folyamat gyakran műszerekkel is követhető.
Ezzel szemben a “misztikum” nemcsak titokzatos hanem kimondottan a természetfelettivel, azaz Istennel kapcsolatos, és hatása rendszerint (kivéve ha szent személyekkel kapcsolatos, mint pl. a stigma) nem érzékelhető az anyagi létrendben. Így például a keresztelés vagy bérmálás misztikum, ami csak a természetfeletti rendben hagy eltörölhetetlen nyomot, de érzékeinkkel érzékelhető hatása nincs. Azonban ezek annyira mindennapi, közismert aktusok, hogy nem szokás rájuk mint misztikumra hivatkozni, bar a misztikum fogalomkörébe esnek.
A mágiát az okkultizmussal is kapcsolatba lehet hozni. Müller szerint az okkultizmust lehet, sőt kell tudományosan tanulmányozni, mert rengeteg bizonyítható okkult tény magyarázatra szorul ( 153-160). A tudományos okkultizmusban két ágat különböztet meg Müller, a parapszichológiát és parafizikát. Mindkettö a körébe tartozó jelenségek rejtett okait keresi. Amikor a frigyszekrény, avagy a Korona már említett energetikai tulajdonságáról beszélünk, azaz hogy aki beavatatlan és megérinti a frigyszekrényt az meghal, az nemcsak misztikus (Isten különleges jelenléte vagy viszonya az érintett tárggyal) hanem kimondottan mágikus jellegű, mert van érzékelhető, fizikailag leírható következmény: a halál. Így a frigyszekrény vagy a Szent Korona energetikai tulajdonsága nyilván a parafizika szak-körébe (is) tartozik.
Katolikus teológusok nem tagadják a mágiát mint olyat, csupán óvnak mágikus gyakorlatokban, mint például a szellemidézés való részvételtől. A szellemidézés a természetes mágia körébe tartozik, mivel a lélek és a szellemek léte természetes (bár az érzékelhető, anyagi dimenziónál jelentősen magasabb dimenziójú) jelenség, és nem szükséges hozzá isteni engedély, hogy embereknek megjelenjenek. Ezzel szemben Jézus csodái vagy a szentek közbenjárására történt csodák, meg a stigmatizáció már misztikusak, ugyanakkor a látható létrendbe tartozó mágia kategóriába is sorolhatók.
Így két fajta mágiát kell megkülönböztetni. Míg Jézus és a szentek u.n. fehér mágiát gyakoroltak, azaz Isten áll a csodák mögött, addig a spiritualisták u.n. “fekete” mágiát gyakorolnak, ami a hitre veszélyes lehet. Az új katolikus Katekizmus kimondottan tiltja a mágia gyakorlását (# 2117.) Ugyanez a pont tiltja a bűvös tárgyak, szerencse-érmek, amulettek stb. (charm) használatát is. Mivel a mágiánál az alacsonyabb, érzékelhető dimenziós létrendbe való beavatkozás magasabb dimenziójú okozója eleve láthatatlan, azt nem mindig ismerjük, így a fekete mágia mögött lehet gonosz szellem is, míg a fehér mágia (csoda) mindig Istentől



származik. A kétféle jelenség közti megkülönböztetést (pl. csodák, jelenések) az Egyház az ilyenben jártas és illetékes egyházi hatóságoknak tartja fenn. Néha ugyanaz a jelenség, a körülményektől függően, lehet fehér vagy fekete mágia. Például mikor Mozes botja kígyóvá változott, a fehér mágia, mikor ugyanezt az egyiptomi varázslók csinálták, az fekete mágia volt.
A kézrátétellel való gyógyítás is mágikus, mert eredménye érzékelhető, még ha nem is természetfeletti hanem titokzatos, azaz a tudomány jelen állása szerint ismeretlen, esetleg az anyagi világnál magasabb létrendi, Miller szerint gyakran “természeten kívüli,” (praeternaturalis) folyamat zajlik le a gyógyításnál. Ugyanakkor a kézrátétellel való papszentelés misztérium, mert semmi fizikai változás nem észlelhető a felszentelt papban, csupán természetfeletti hitre épülő meggyőződéssel fogadjuk el, annak ellenére, hogy a kézrátétel és a felkenés eltörölhetetlen nyomot hagy a felszentelt pap lelkében, azaz “alter Krisztus”, Krisztus mása lesz a felszentelt pap..
A két kézrátétel közt még egy lényeges különbség van: míg a gyógyításnál feltehetően a kézből titokzatos de természetes, azaz nem természetfeletti energia áramlik a gyógyítandó személybe vagy szervbe, addig a papszentelésnél a kézrátétel csak szimbólum, és a szentségi változást Isten kegyelme hozza létre. Egyik esetben a kézrátétel az energetikai folyamat szükséges és természetes része, a másik esetben csupán egy szimbolikus, természetfeletti következményekkel járó cselekedet, amit csak az arra felhatalmazott személy, azaz egy felszentelt püspök tud elvégezni. Hasonlóképen az olajjal való felkenésnél a természetes rendben az olaj a változás oka, mint például a gladiátorok esetében a test csuszamlóssá tétele, ugyanakkor a szentségek kiszolgáltatásánál az olaj csupán szimbólum, minden ok-okozati kapcsolat nélkül.
Az ókor történetében kétféle mágusról beszélhetünk: Az egyik fajta mágus a KözépÁzsiában kialakult Zoroaszter vallás papjai voltak, a másik pedig a keleti csillagászok, álomfejtők, akiket “Isten dolgaiban jártasnak” tekintettek (Grolier Enciklopédia).
A mágusokra érdekes és az üdvtörténet szempontjából nagyon is jelentős utalást találunk a Szentírásban. Mikor Máté elmondja Jézus három keletről jött imádójának történetét akiket Vízkeresztkor ünnepel az Egyház, a különböző fordítások különböző utalásokat használnak: király, csillagász, bölcs, vagy “mágus.” Az 1918-ben kiadott Káldi féle bibliában ezt a magyarázatot kapjuk: “A bölcsek, mágusok, oly tudósok voltak, kik különösen a titkos tudományokkal és csillagászattal foglalkoztak” (Mt. 2:1). Tehát a mágusok, azaz pogány tudósok is eljöttek imádni Jézust. Máté azt is leírja, hogy álmukban üzenetet kaptak, hogy más úton térjenek haza. Tehát nincs a mágia és a hit közt elvi ellentét. Sőt, a három királyokra azt hiszem, nyugodtan lehetne a “misztikus” jelzőt használni, ugyanis nemcsak a kereszténységen belül lehet különös kapcsolatba kerülni Istennel. Müller több példát sorol fel a “természetes” és a nemkeresztény misztikára (136-7 o.) bár a három királyokat, azaz mágusokat nem említi.
Valaki kérdezhetné, miért kell ennyit foglalkozni a mágusokkal és mágiával? Két ok miatt: egyrészt bemutatni, hogy a mágia és misztika egyetemes emberi tapasztalat, másrészt, hogy mágia és misztika létezik az egyházi hierarchián és az elismert szentek körén kívül is, tehát semmi lehetetlen vagy valószínűtlen nincs a Koronának esetleges mágikus-misztikus tulajdonságában hinni.
Itt megint hitbeli kérdéssel találkozunk, és a materialista ember eleve, azaz a materializmusból folyó előítélete alapján elveti mindezt. A misztériumot és a misztikát azért, mert ezek a természetfelettibe utalnak, amit az ember nem láthat, a mágiát pedig azért, mert az az ö materialista világképébe nem fér bele a lélek és a szellem létezése, tehát eleve lehetetlen, és a materialista világkép szerint ha mégis megtörténik, valami csalásnak kell lennie a ténynek látszó jelenség mögött. Mig a materialisták tagadják a spiritualizmus és okkultizmus eredményeit, a teológusok elismerik annak lehetőségét, sőt, valóságát.



Három féle Istenhez való kapcsolat azaz misztikum lehetséges. Lehetnek misztikus tárgyak, amelyeknek különleges jelentőségük van, lehetnek bizonyos Istennel kapcsolatos misztikus események (csodák) és történelmi folyamatok, és végül lehetnek bizonyos Istenhez különösen közelálló személyekkel kapcsolatos misztikumok. Müller tanulmányában elsősorban személyes misztikummal, egyes személyek misztikus tapasztalataira vonatkozó tudományos vizsgálattal foglalkozik. Így a Koronánkkal kapcsolatban három fajta misztikumról lehet szó: a Korona mint misztikus tárgy, koronázás mint esemény, és a Korona üdvtörténeti szerepe, amelyről még szó esik.
I. SZENT KORONÁNK
A Szent Korona nemcsak koronázási ékszer, hanem ősi, nemzeti ereklye, amelynek “kizsigerelése” folytán sokan misztikus tulajdonságot látnak, illetve fedeznek fel, ki-ki saját vallási meggyőződése vagy ideológiai elkötelezettsége szerint.
Történelme folyamán szent ereklyénk sok megpróbáltatáson és veszélyen ment keresztül, ellopták, elásták, 1919-ben Kun Béla el akarta árvereztetni, még Amerikát is megjárta, de mégis mindig megmaradt, előkerült, majdnem teljes eredeti formájában, kivéve néhány képet, amit kicseréltek, és valahol a kereszt görbült meg rajta.
Mi volt eredeti formája? Ez maga is vitatott kérdés. Vannak elméletek, hogy két részböl áll és István korában még nem létezett a mai korona (v.ö. Csomor Lajos, Öfelsége, a Magyar Szent Korona, 10 o.), és vannak meglepő, új elméletek, amelyeket először magam sem hittem el, magam is túl buzgó nagyzolásnak gondoltam, míg csak független bizonyítékok sora nem került a kezembe, vagy amíg az egyes rész-információkat nagyobb összefüggéseikben nem kezdtem látni. Persze vannak még olyan elképzelések és elméletek ma is, amelyek szépen hangzanak, de kicsit még mindig hihetetlennek tűnnek előttem is. Azonban hiszem, hogy ha az u.n. tudósok és történészek tévednek vagy hazudnak is, az igazság előbb utóbb kiderül. Én úgy érzem, hogy szinte csodával határos módon, a millennium évére a sok puzzle darab végre összejött, és láthatjuk a teljes képet, legalább is nagyobb körvonalaiban. Hogy elhisszük-e, illetve hiszünk-e benne, az már más kérdés. Mint Lajos barátom írta, a Korona “Önnön magával, a hitével szembesíti” az embert.
Egy szinttel magasabb fokon, a Korona önmagával, hitével, nemzet- és küldetés-tudatával szembesíti az egész nemzetet. Ez talán könnyebben elfogadható az emigrációban ahol nem mentünk át négy évtized ember-butító, lélekölő, anyagelvű agymosásán, aminél a szabadelvű agymosás semmivel sem jobb, legyen az nyugati vagy itthoni változat. De hála Isten a feldolgozott anyagból, könyvekből és cikkekből látszik, hogy itthon is él még a csira amiből a hit cédrusfája felnő, még van a parázs amiből a tenniakarás, az áldozathozatal és engesztelés máglyája kigyullad.
Uj fejezet a Korona életében: A Csomor elötti és Csomor utáni korszak
A II Világháború nem csak az országnak okozott óriási kárt, de a Szent Koronát is idegenbe, a szó szoros értelmében, idegen földbe juttatta.
Mikor a Szálasi kormány menekülni kényszerült, a Korona hivatalos őrei természetesen úgy érezték, hogy nem hagyhatták a Koronát, a nemzeti létünk jelképét és minden alkotmányos jog forrását a megszálló szovjet hadsereg és az általuk behozott kormány kénye-kedvére. Pajtás Ernő koronaőr ezredes, a legjobb szándékkal, ezért vitte ki és ásatta el a Koronát az ausztriai Mattsee határában.
Miután az amerikai hadsereg bevonult, Pajtás hazaszállítás helyett őrizésre felajánlotta a koronát az amerikaiaknak azzal a feltétellel, hogy azt csak az ország felszabadítása után



szállítsák haza. A Szent Koronát több, mint harminc éves amerikai őrizet után Jimmy Carter kormánya, Pajtás ezredesnek tett ígéret és az amerikai magyarság viharos tiltakozása ellenére hazaküldte. De a tiltakozás nem volt hiábavaló: felhívta a figyelmet a Koronára váró esetleges veszélyre, ezért Carter elnök szigorú feltételekhez kötötte a Korona hazaszállítását (Simonsits, 955 o.). Jeszenszky Géza szerint húsz évvel a Korona hazavitele után Tufo amerikai nagykövet megjegyezte, hogy a Korona hazavitele tudatosan a magyar népnek és nem a kormánynak szólt, és “a visszaadásra egyeztetett feltételekkel és garanciákkal került sor” (Jeszenszky Géza, “A gesztus a magyar népnek szólt,” Magyar Nemzet, 1998 01,10) Így a Szovjet mégcsak meg sem kísérelte, hogy kilopja a Koronát az országból.
A menekítés (és menekülés) részleteiről és a korona hazaszállításáról számol be Simonsits Attila vaskos, 1140 oldalas, képekkel és térképekkel ellátott angol nyelvű dokumentum kötete, THE LAST BATTLE FOR ST. STEPHEN’S CROWN. De a könyv nemcsak a Korona menekülésének és hazatérésének körülményeiröl és az amerikai bíróságon kezdett perről számol be, hanem a 18 oldalas irodalom a nyolcvanas évekig a Koronáról szóló könyvek egyik legjobb jegyzéke. Persze ma ez a jegyzék nagyon elavult, és a jelenkori Szent Korona irodalom tulajdonképpen ettől az időponttól, a Korona hazaszállításától kezdődik. Aki a Szent Koronát és annak misztériumát és misztikumát meg akarja érteni, a 80-as években megjelent Csomor Lajos, MAGYARORSZÁG SZENT KORONÁJA c. művel kell, hogy kezdje.
A Korona-tanulmányozás történetében a hazaszállítás új időszakot nyitott meg. Csomor Lajos volt az első ötvösművész és szakértő, aki érdekes feltételek mellett kapott csak engedélyt néhány kollégájával a Szent Korona tanulmányozására. Többek közt azt is megígértették velük, hogy nem cáfolják a hivatalosan elfogadott elméletet a Korona késői eredetéről (Őfelsége, 11 o.).
Csomor kutatása eredményeit, a feltételek megsértésével, először a már említett Magyarország Szent Koronája című könyvében hozta nyilvánosságra 1985-ben. Ez a meglepő kutatási eredmény azonban több kérdést vetett fel, mint amit megválaszolt. Csomorék megállapították, hogy a Korona egységes, a honfoglalás előtti időből származik, azonban se a helyet, se az időt, se a tervező személyét nem tudta 1985-ig megállapítani. Mégis a sok új felfedezés indokolta, hogy ne várjanak tovább, a Koronáról tudományosan bizonyítható és bizonyított rész-eredményt hozzák nyilvánosságra, amit azóta is támadnak a hivatalos álláspont támogatói, így nem élvez a neki kijáró egyöntetű támogatást otthon.
A további kutatás eredményét először egy rövidebb kötetben, Szent István Koronája Nyomában címmel 1987-ben adta ki Csomor, majd részletesebben 1996-ban fejtette ki ŐFELSÉGE A MAGYAR SZENT KORONA címmel. Az 1985 óta elmúlt tíz év alatt nemcsak hogy általános elismerés (kivéve a hivatalos nézet hivatásos támogatóit, köztük a MTA és a Nemzeti Múzeum fizetett “szakembereit”) fogadta Csomor munkáját, hanem mint látni fogjuk, Csomor végkövetkeztetése egy teljesen váratlan forrásból, az aacheni magyar plébános felfedezéséből nyert megerősítést. Itt had jegyezzem meg, hogy Csomor „bírálói,” a Magyar Tudományos Akadémia és a Nemzeti Múzeum “kiváló történészei,” megengedték, hogy a súlyos történelmi tévedéssel vádolható új 10,000 forintos bankjegy megjelenjen. A bankjegyen a kép Szent Istvánt a Szent Korona helyett a jóval később uralkodó III Béla halotti koronájával ábrázolja (Ezredforduló, 77 o; Pap Gábor, “A magyar...”, 77-78 o.).
Ez a vaskos mű Csomor kiváló történelmi és vallástörténelmi jártasságáról, illetve ilyen források szakszerű felhasználástól tesz tanúbizonyságot. Azonban azóta Csomor egy negyedik munkát is adott ki, Ne féljetek Én, Jézus Krisztus Uratok veletek vagyok a világ végezetéig! címmel, amelyben a főleg a sükösdi jelenések alapján a Korona üdvtörténeti szerepével foglalkozik részletesebben.
Ki, hol és mikor tervezte és alkotta?



A kötet (“Őfelsége...) első része, 1-339 oldalig, leíró jellegű, míg a második rész a 340628 oldalig, majdnem egy másik 300 oldal, rajzokat ábrákat és magyarázatokat tartalmaz a Korona részleteiről, és végül van 20 színes ábra. Az első részben Csomor ismerteti a Szent Koronát mint ötvösművészeti remeket, a már említett első Csomor könyvhöz hasonlóan, majd a Koronának mind a már ismert, mind az eddig ismeretlen történetét és a Szent Korona tant dolgozza fel, de a legérdekesebb rész a korona készítésével és küldetésével kapcsolatos amit Csomor a Szent Korona misztériumának, titkának nevez.
Fontos megjegyezni, hogy míg legtöbb koronát a korban divatos díszítő elemek ékesítenek, a Szent Korona ennél sokkal mélyebbre megy. Csomor leirja, hogy apostolok és angyalok képein kívül a Korona a teljes szentháromság-tant, Szüz Máriával mint Isten-anyával, ábrázolja, és csak a 325-ben tartott niceai zsinat után készülhetett. Csomor szerint a tervezője valószínűleg egy (ősmagyar?) püspök volt aki résztvett a Zsinaton. Azonkívül a Korona művészeti ábrázolásában megtalálható Isten égi és földi birodalmának a jelképes megjelenítése a felső illetve az alsó részben. Csomor ugyancsak talál jelét az akkoriban divatos számmisztikának is. Pl. a korona szokatlanul nagy mérete (26 hüvelyk) is jelentős, mert a héber számmisztika jelentése szerint, amely betűknek szám-jelentést is ad (és viszont) és a 26 titkos jelentése Isten (205-6 o.).
A héber szám-misztika alkalmazása mellett vannak más, újszerű elemzései is a Koronának amelyek gyakran különleges, nem általánosan elismert vagy elfogadott világképen alapulnak. Az is előfordul, hogy egyesek kicsit erőltetett magyarázattal is próbálkoznak. Az elsőre Dr. Molnárfy Tibor a kozmosz méreteit látszik felfedezni a Korona méreteiben. Azonkívül Molnárfi szoros kapcsolatot fedez ki a Korona méretei és egyéb adatai (pl. a gyöngyök és ékszerek száma) és az u. n. “világnap”, ”világhónap,” és a “világév” felfogás méretei illetve számszerű adatai közt (Molnárfi, A Szent Korona..., 71-71,). A világ nap, stb. fogalma még a görög csillagászok által felfedezett u. n. “precessió” elméleten alapszik, amely szerint a “tavaszpont,” azaz a tavaszi nap-éjegyenlőség lassan eltolódik a világegyetemben található állatkörhöz képest, és a világév kb. 26,000 nap-év alatt tér vissza ugyannak a zodiákus képhez. Így a K. e 166-ban kezdődő Hal képből K. u. 1944-ben léptünk be a Vízöntő világképbe, amely K. u. 4155-ig tart. A világképek befolyásolják földi életünket, mint például az időjárás, és a hagyományos társadalmak nagy jelentőséget tulajdonítottak ennek a rendszernek (Molnárfi, A Szent Korona és a Kozmosz ...).
Badiny-Jós Ferenc professzor a Korona méretei alapján annak csillagászati összefüggéseit vizsgálja, ami kicsit erőltetettnek tűnik. Például ha elosztjuk a Vénus év 225 napját a hold hónap 27.32 napjával, 8.235 hónapot kapunk, amiből Badiny szerint megkapjuk a Korona abrocson lévő nyolcadik kör helyét, ami megfelel a mezopotámiai anyaisten, Vénus, nyolc sarkú csillagának, amelynek keringési ideje legközelebb van a 9 hónapos terhességi időszakhoz (lásd Hámori).
Itt talán nem szükségtelen újra megjegyezni, hogy mindenki annyit olvashat bele, amennyit akar a Korona esetleges “véletlennek” tűnő méreteibe és kapcsolataiba, és mindenki annyit hisz el ebből, amennyit akar, amennyit saját ismeret- és hit-köre megenged. Azonban ami valakinek erőltetett, esetleg egyenesen fantasztikus és hihetetlennek látszik, nem jelenti azt, hogy ha azt mint kirakós darabot beillesztjük az egészbe, akkor nincs valami teljesen elfogadható mélyebb jelentése. A Korona egyik misztériumának tekinthető annak csodálatos és gazdag szimbolizmusa: tervezhetett-e egy, természete által korlátolt emberi értelem ilyen végtelenül gazdag szimbolizmusú tárgyat? Csomor szerint nem!
Csomor a Korona készítésének helyét a Fekete tenger keleti partvidékére teszi, ahol szerinte Szabir-Magyarok több, mint egy évezredig éltek. Csomor forrásmunkái közt egy gyakran használt forrás egy törökké vált magyar (valószínűleg II Lajos egy fogságba esett



apródja), Mahmúd Terdzsüman, Szulejmán szultán tolmácsának fordításában fennmaradt középkori magyar krónika, “Tarih-i Üngürüsz,”(“Üngürüsz azaz Magyarország történte”), amely a magyarság a IV-X századbeli történetét írja meg (Csomor, Őfelsége..., 230-1 o.). Ha itt megint új, eddig nem ismert és talán meglepő tényt állít Csomor, annak egyszerű magyarázata van. Mikor a mi történelem könyveinket írták, és amikor Homan-Szekfü volt a történelemírás alfája és ómegája, ezt a török fordítást, amelynek eredeti magyar (esetleg latin nyelvű) forrását nem ismertjük. Terdzsüman írását Vámbéry Ármin az 1850-es években felfedezte és elhelyezte MTA könyvtárában. A IV-X évszázadok történelme a múlt ködébe és ismeretlen eredetű legendákba veszett, amire ez a törökül ránkmaradt őstörténeti munka vet valami fényt. Sajnos, ezt a forrást a mai hivatásos magyar történész-szakma, amely egyrészt a Marxista történetszemléleten, másrészt Homan-Szekfün nőtt fel, nem ismeri vagy fogadja el, pedig sok eddig rejtett illetve meg nem értett tényt segíthetne megérteni.
Csomor szakmai felfedezésekre alapított tétele, hogy t. i. a Korona sokkal a honfoglalás előtt keletkezett, a Korona történetében több száz éves űrt hagy. Erre azonban van több lehető magyarázat.
Azonban mielőtt a magyarázatra térnénk, a korona eredetével kapcsolatban még egy jelentős érv kerülte el történészeink figyelmét. Sokan, így például Lovag Zsuzsa, a Magyar Nemzeti Múzeumnak írt könyvecskében is, két koronáról írnak, az u.n. görög, és a római koronákról, amelyeket később forrasztottak össze egy zárt koronává. Eszerint Istvánt, ha egyáltalán ezzel a koronával koronázták volna meg, csak a nyílt, abroncsszerű u. n. görög koronával (corona graeca) koronázhatták volna meg, ugyanis Lovag, Kovács Éva kutatásaira hivatkozva, 1160-1180 tájára teszi a “corona latina” keletkezését. Tehát a két korona egyesítése csak ezután történhetett. Azonban komoly nehézség van ezzel az érveléssel. A nyílt és a zárt korona nem azonos jelentésű illetve értékű. Bármelyik király használhat nyílt koronát, de a zárt, keresztpántos korona, a középkor felfogása szerint, csak császárokat illetve olyan királyokat illetett meg, akik felett nem volt földi uralkodó (Csomor, 1987, 124 o.)! Tehát a két korona utólagos egyesítése a magyar királyt jelképesen is, magasabb kategóriájú uralkodóvá tette volna, ami nem valószínű, hogy megemlítés nélkül maradt volna a korabeli irodalomban! Azonban semmi jele nincs történelmünkben, hogy ilyen esemény történt volna, vagy hogy a német császárok, akiknek mindig fájt a foguk, hogy Magyarországot hűbéri tartománnyá tegyék, a zárt korona használata miatt tiltakoztak volna. Másrészt logikusnak tűnik, hogy a pápa Istvánt a német-római császártól független, csupán neki és Istennek alávetett királynak képzelte el, tehát zárt koronát küldött neki. Így nagyon valószínű, hogy a jelen, zárt Korona volt az eredeti, Szent Istváni Korona.
Nagy Károly, Nagy Sándor, Nusirván, és a kitalált középkor,
A többszáz éves kiesésre az első, hagyományos történelmi ismeretekre hivatkozó magyarázatot Szigeti István, az aacheni magyar közösség katolikus lelkésze nyújtja. Szigeti, egyik német paptársának javaslatára elkezdte az aacheni levéltárban kutatni Nagy Károly (Charlemagne) koronázásának részleteit. Nagy meglepetésére arra az eredményre jutott, hogy Nagy Károly 800 karácsony napján történt koronázásakor használt korona a mi Szent Koronánk volt.
Itt érdekes megjegyezni, hogy a Korona amerikai tartózkodásából való visszaszállítása alkalmával kialakult vitában is van egy érdekes utalás ami esetleg erre a tényre vonatkozik. Gombos Zoltán lapkiadó, aki Carter elnököt képviselte Budapesten a Korona átadásakor, 1978 január 10-én egy clevelandi rádió beszélgetésben ismertette az ő szerepét ebben az ügyben és csak úgy mellesleg megjegyezte, hogy “egyébként az első személy aki bármikor is viselte a Koronát, Nagy Sándor volt, és úgy tekintették a Koronát mint a király saját személyes



tulajdonát” (Simonsitz, 882 o.). Érdekes módon a riporter aki vezette a beszélgetést, átsiklott a meglepő megjegyzés felett.
Mivel Nagy Sándor K.E. 300 körül élt, Gombos állítása képtelenségnek tűnik. Egy lehető magyarázat, hogy tévedésből mondott Nagy Sándort és talán Nagy Károlyt akart mondani. Ez annál inkább is lehetséges, mivel angolul Nagy Károlyt a franciás Charlemagne néven hívják, és az interjú hevében esetleg nem jutott a franciás Charlemagne szó eszébe és Nagy Károly helyett Nagy Sándor, Alexander the Great jött a nyelvére. Azonban így is nagy kérdés, honnan vette ezt, akár Nagy Sándort, akár Nagy Károlyt akart mondani, ugyanis Szigeti felfedezése csak a 90-es években történt.
Gombos megjegyzésére egy másik lehető magyarázatot néhai Füry Lajos Amerikában élő író nyomán lelünk. Bornemissza Benedek (“UTAZÁS A KORONÁNK KÖRÜL”, A NAP FIAI, XXXVII évfolyam, 2000 május-június, 127-131 oldalak) Füry egyik történelmi regényére utal, amely egy török pasa szájába ad egy régi török forrásokból származó történetet, amely szerint a Koronának legalább egy része háromezer éves, és azt Nagy Sándortól örökölte Nusirván perzsa király, akinek anyja török lány volt. A török pasa elbeszélése szerint Nusirvánt, Nagy Károlyhoz hasonlóan, ülve temették el, a koronával a fején. A sírt később a kazárok felbontották, és így került az ősi korona a kazárokhoz, akik annak idején együtt éltek a magyarokkal.
Füry Lajos a hitelesség kedvéért lábjegyzetben Thúry József: TÖRÖK TÖRTÉNETÍRÓK —TÖRÖK-MAGYARKORI TÖRTÉNELMI EMLÉKEK (1893, MTA Kiadó; jelenleg a Széchényi Könyvtárban megtalálható) című fordítására hivatkozik, amelyben a török írók többször is megemlítik ezt a mondát (lásd I., 343-4, II. 192, 382 oldalak). A fordítást Thúry, egy török szakos nyelvész a Magyar Tudományos Akadémia Történelmi Bizottságának megbízásából készítette, hogy a török írók műveiből, köztük maga Szulejmán Naplójából is, esetleg fény derüljön egyes történelmi eseményekre, amelyekről nincsenek magyar forrásaink.
Igy pl. Szulejmán Naplója leírja, hogy a “Pasa lóháton összegyűjtvén a bégeket, előhozatta a királyoktól viseltetni szokott koronát s megmutatta nekik, ezt mondva: ‘Ez a korona Nusirván idejéből maradt fenn’.” Majd Thúry lábjegyzetben megjegyzi, más török hírforrásokra hivatkozva, hogy az akkori magyarok szerint a korona 3000 éves: az Iszkendertöl (Nagy Sándor) származó koronát idővel Nusirván örökölte, aki Mohamed születése táján (cca 570 AD) uralkodott mint Perzsia királya. Majd Thúry hozzáteszi, hogy érdekes lenne megtudni, hogy hogyan és honnan keletkezett ez a hit (I. 343-4 oldalak). Majd a második kötetben, Kátib Mohammed Záim írja, hogy a magyarok hiedelme szerint koronájuk “az igazságos Anusirván fejedelem koronája volt—legalább is ezt mondják.” Ezt imigyen kommentálja Thúry:
“Ez immár a negyedik hely, ahol azzal az állítással találkozunk, hogy Nusirván perzsa fejedelemről egy korona maradt a magyarokra illetve magyar királyokra. Ezt mondta 1529-ben Ibrahim pasa nagyvezír, 1578-ban Kátib Mohammed, ezt írta 1642-ben Pecsevi, és 1768-ban Mohammed Emin Nagyvezír.... Nusirvan anyja török lány volt, és felesége is egy török khán lánya volt.... Egyszer Nusirván elfoglalta a Khazárok országát és a Khazár-tenger (Káspi) partján egy nagyvárost építtetett.... Későbben Abdullah-elMémún khalifa (uralk. 813-822) a korabeli történetírók útmutatása alapján megtalálta Nusirván sírját egy magas hegynek (a Kaukázusban) egyik barlangjában. Fölnyittatva a sírboltot, Nusirvant arany trónuson ülve találta, fején korona, ujján nagyértékű gyűrű volt. Azután ilyen állapotban ott hagyta a halottat és sírboltját befalaztatta.—A történelmi monda tehát csakugyan tud Nusirván koronájáról, mely a Kaukázusnak egyik barlangjába került, arra a vidékre ahol a khazárok és a velök szövetséges viszonyban élő magyarok laktak. Csak egy lépés hiányzik még: egy olyan monda, amely szerint a khazárok, vagy magyarok megtalálták azt a barlangot s elvitték belőle Nusirván koronáját. Hiszem, hogy



volt, vagy talán még most is található ilyenféle monda is a régi perzsa forrásokban; mert az említett négy török ember nem a maga fejétől hozta összeköttetésbe a magyarokat Nusirvánnal.”
Thúry hivatkozásain kívül nem ismerünk más, sem régészeti sem okmányszerű bizonyítékot egy háromezer esztendős magyar koronáról. Azonban a történet nem szükségszerűen mond ellent Csomor felfedezésének. Bornemissza szerint valószínű, hogy a mai Koronának csak egy belső, sisakszerű részéről van szó. Ezt pedig a kazár koronakészítők szinte észrevehetetlenül beépíthették a mai Koronába! Ezt Csomorék csak egy újabb vizsgálattal tudnák megállapítani.
Ezzel kapcsolatban meg kell emliteni, hogy Tomory Zsuzsa kutató felhívta figyelmemet Dr. Borbola János Királykörök című művére, mely a Szent Korona méretei és az egyiptomi mértékegységek közötti azonosságot tárgyalja.
A Korona szokatlan nagy méretével kapcsolatban meg kell jegyezni, hogy Tomory szerint a XIX. századig egy színarany csésze volt a korona alapja, s a Meyers Lexicon 1896 még tud a korona arany belső sapkájáról, illetve csészéjéről. (Magyar Adorján Jegyzetei, 7149. old.), ami csak Ferenc József koronázásakor tűnt el. Jelenlegi tudós koronakutatóink természetesen erről nem szólhattak, mivel már nem volt a korona mellett.
Azonban komoly ellentmondás a Nusirván elmélet és a Nagy Károly féle korona között. Szigeti István aacheni magyar plébános szerint a Szent Koronát Károly az avarok elleni harcokban zsákmányolta. Einhard, Nagy Károly fogadott fia szerint apja hat, mások szerint húsz szekér avaroktól zsákmányolt kinccsel és ékszerrel tért vissza pannóniai hadjáratából, és ezen kincsek közt lehetett a mi Koronánk is. A SZENT KORONA TITKA (1996, Lakitelek) c. könyvében Szigeti dokumentálja elméletét (25-27 o.), azonban sajnos nincs megfelelő ábrázolás könyvében, hogy állítását képszerűen is bizonyítsa. Mégis, a könyvében felsorolt tények legalább közvetetten igazolják Szigeti véleményét, amit Csomor is elfogad.
Szigeti szerint Nagy Károly végrendeletében előírta, hogy koronázási koronájával a fején temessék el, ami meg is történt 814-ben bekövetkezett halála után. Szigeti kutatása szerint majdnem kétszáz évvel később III Ottó Császár, Nagy Károly késői utódja és Szent István keresztapja, felnyittatta Károly sírját és az onnan kivett koronát a legenda szerint egy lengyel hercegnek ígérte, de Szilveszter pápa álmot látott és végül Istvánnak, a magyarok fejedelmének küldte el az általa megáldott koronát. Szigeti szerint azonban valószínűleg István kérte eredetileg is a koronát, az előző tulajdonjog alapján, mivel azt István alattvalónak őseitől, a Pannóniában élö avaroktól rabolta el Nagy Károly. Így az sincs kizárva, hogy III. Ottó István keresztfia kérésére vette ki a koronát a sírból és küldte Szilveszter pápán keresztül Istvánnak.
Szigeti érdekes magyarázatot ad, hogy miért nem lett ez már akkor köztudott, hogy t.i. Szent István koronája Nagy Károly sírjából került elő. A korona kivétele a sírból sír-rablásnak és hullagyalázásnak számított volna, és Ottó hírnevét, mint az Egyház védője és oltalmazója, nagyon megtépázta volna. Így bár ez a fennmaradt iratokból valószínűsíthető, a korabeli lakosság előtt titokban tartották és ezért volt szükség a Hartvig legendából ismert történetre. Ezt a magyarázatot látszik támogatni az a tény, hogy Nagy Károly eltemetése óta (814), több, mint ezer év alatt soha senki nem fedezett fel egy másik eltemetett koronát, tehát minden valószínűség szerint igaz, hogy Ottó kivette az eltemetett koronát.
Ez az elmélet illetve felfedezés nagyon közel van Csomor megállapításához, azt mintegy kiegészíti a Szent Korona hollétével illetve több száz éves eltűnésével és az avarokhoz, azaz a felettük is uralkodó magyar királyhoz, Istvánhoz való visszatérésével kapcsolatban. Míg Csomor megmagyarázza, hogy hogyan került a korona Szabir-Magyarországból az avarokhoz, Szigeti kiderítette, hogy hogyan került az avaroktól Szilveszter pápához és tőle Istvánhoz. De perdöntő



bizonyítékunk nem volt: se a CNN, se a BBC, de még csak a New York Times riportere sem volt jelen Nagy Károly koronázásakor. És itt váratlanul egy 19. századbeli német festő jön a segítségünkre.
Sajnos, Szigeti nem talált illetve közölt eredeti korabeli rajzot vagy ábrát. Azonban létezik egy festmény Münchenben amely 1850-ben a baváriai Maximilián II rendelésére készült Nagy Károly koronázásáról. Bár a festő nyilván nem volt jelen a koronázáson, a festmény nagyon fontos a mi szempontunkból. A Művészetek Szótára (The Dictionary of Art) szerint az illető festő, Wilhelm von Kaulbach (1822-1903), arról volt híres, hogy történelmi képeiben a legapróbb részletet is, személyes tanulmányai alapján a leghűségesebben festette meg.
Nos, a kép tagadhatatlanul a mi Szent Koronánkhoz nagyon hasonló koronát ábrázol, ahogy azt Szilveszter pápa, a pápai koronával a fején, Károly fejére teszi. Szigorú összehasonlítás alapján nagyon valószínű, hogy a festmény a Szent Koronát ábrázolja: bár a kereszt még egyenes, de felismerhető a kis gombokról a kereszt végein. Egyetlen eltérés mutatkozik: a keresztpánt ívesen van kiképezve. Azonban elől a Jézus kép, majd mellette kétoldalt a háromszögű mellett a félkör alakú pártafoglalat, és a Jézus kép alatt lévő tojás alakú drágakő, mind az azonosságra mutatnak. Csupán a csüngök nem látszanak a festményen.
Erre észszerű magyarázat lenne, hogy Kaulbach találhatott korabeli de azóta esetleg eltűnt rajzot, és azt élethűen lemásolta, és a részletekben esetleg a mi Szent Koronánkat vette mintául. Kaulbach hírneve alapján nem valószínű, hogy ok nélkül másolta volna a Szent Koronát, amely az akkori történészek véleménye szerint nem is létezett még Szent István korában, így a 19-ik századbeli ismeretek alapján korszerűtlenség lett volna feltételezni hogy István koronája már 800-ban létezett. Így kellett, hogy legyen valahol egy rajz vagy festmény, amelynek alapján Kaulbach megfestette a koronázást és a Szent Koronát. Szigeti nem tud ilyen ábrázolásról, igy lehet, hogy Kaulbach még használta, és utána eltűnt az eredeti ábrázolás. Az sincs kizárva, hogy Kaulbach hagyatékának tüzetes átkutatása során előkerülne az eredeti ábrázolás.
Így Kaulbach százötven évvel ezelőtt készült festménye a legerősebb, sokak szerint szinte dokument értékű bizonyíték a Szent Korona igaz történetét azaz a Korona mai formájában való létezését illetően amíg eredeti, korabeli rajzot nem találunk. Azonban sajnos, a Szigeti elmélet és a Kaulbach festmény értékét erősen gyengíti, hogy a Nagy Károlyról legtöbb adatot szolgáltató korabeli életrajz, Vita Caroli, tartalmaz egy miniatúrát Károly koronázásáról, amelyen a korona egyáltalán nem hasonlít a mi Koronánkhoz.
Ez nem jelenti egyértelműen, hogy Szigeti és Kaulbach tévedtek volna. Lehetséges, hogy a miniatur festője, valószínűleg egy szerzetes valamelyik kolostorban, nem volt szemtanú a koronázásnál, és csak egy képzeletbeli koronát rajzolt a Pápa kezébe, nem gondolván arra, hogy korona azonossága valamikor fontos kérdés lesz. Lovag Zsuzsa szerint “a középkorban egy személy megjelenítésénél általában nem törekedtek portrészerűségre, hanem típusokat ábrázoltak, ugyanúgy háttérbe szorult a tárgyak valósághű képe a mindenki számára érthető, felismerhető, tipikus jelvényforma mögött. Azonban az is lehet, hogy volt a koronázásról másik, autentikusabb rajz, amit Kaulbach megtalált és felhasznált, ami a Szent Koronához hasonló koronát ábrázol.”
A Nusirván és a Nagy Károly féle történet kizárni látszik egymást, mert az egyik szerint a 800-as években a Korona Nusirván sírjában volt a Kaukázusban, a másik szerint pedig ugyanabban az időben Nagy Károly sírjában. Minkét elméletben vannak homályos pontok. A Nusirvan elmélet nem tudja megmagyarázni, hogy került a korona Szilveszter pápához, míg a Nagy Károly féle elmélet hallgat, hogy hogyan került a szabiroktól az avarokhoz, bár erről Csomor spekulációja elfogadhatónak tűnik. Ez csak ad a Korona történelmi misztériumához:



Thúrynak igaza lehetett mikor azt írta, hogy “az említett négy török ember [1529 és 1768 közt] nem a maga fejétől hozta összeköttetésbe a magyarokat [illetve a Koronát] Nusirvánnal.”
Ugyanakkor Szigeti felfedezése is elfogadhatónak tünik. A Koronán található Szentháromság jelképek és a Pantokrátor kép a Korona keresztényi eredetére utal, és Nusirván koronája, főleg ha Nagy Sándorral hozzuk kapcsolatba, nyilván nem ábrázolhatott ilyen tökéletes keresztény jelképcsoportot. Azonkívül ha Kaulbach festményét elfogadjuk, mint a mi Szent Koronánk ábrázolását, egyértelműen Szigeti felfedezése mellett kellene döntenünk. Azonban akkor Thúry kérdésére kell választ találnunk: mi az alapja a Nusirván mondának? Esetleg a megoldás egyszerűen az, hogy nem ugyanarról a koronáról van szó. Bornemissza Benedek is felveti a kérdést a magyar Koronával kapcsolatban: “...és kérdés, ez-e a korona, melyről török és perzsa adatok szólnak: (Bornemissza, 129 o.).
A Korona életében való többszáz éves űrnek azonban van egy másik, forradalminak tűnő magyarázata is, amely szerint, ha elfogadjuk is Csomor elméletét a Korona 4. vagy 5. századbeli származásáról, a Korona múltjában egyáltalán nincs hézag. Pap Gábor ismert műtörténész és Korona szakértő egy új, elképesztőnek tűnő történelmi elméletet fedezett fel Heribert Illig német történész munkájában (lásd “A tizenegyedik parancsolat: NE HAZUDJ!” c. előadássorozat keretében, 2001 december 5-én Budapesten, a Magyarok Házában elhangzott előadás írott változatát. Az előadás írott szövege, valamint a hanganyag és videofelvétel letölthető a PRIVATE HREF="http://www.kitalaltkozepkor.hu/" MACROBUTTON HtmlResAnchor http://www.kitalaltkozepkor.hu/ címről; azon kívül az elmélet irodalmát németül meg lehet találni az Interneten, ha beütjük az Illig Heribert nevet).
Pap Gábor illetve Illig szerint a középkorban egy óriás méretű csalást követtek el, “amelyik jelenleg az európai történettudománynak lehet mondani, hogy a botrányköve.” A három főszereplő, akiket egyébként erős rokoni szálak fűzték egymáshoz, Konstantin bizánci császár, Szilveszter pápa mint az Egyház feje, és III Ottó, a Római Szent Birodalom császára voltak. Történészeik, akik nagyjából kolostorokban élő szerzetesek vagy a két császári udvarban élő írnokok voltak, egy összefüggő csalássorozattal amit Illig illetve Pap bőven dokumentálnak, háromszáz évet betoldottak Európa történelmébe. “Röviden fogalmazva, az európai történelemben a VII. VIII. és IX. század művileg beiktatott időegységet képez. Ennek nincs semmiféle reális történése, úgyhogy maradék nélkül törlendő. Az előtte és az utána lévő időszakok pedig közvetlenül vagy csupán kis eltéréssel összekapcsolandók.” Ez, bármennyire hihetetlennek tűnik, az érvek és bizonyítékok alapján nagyon valószínű, hogy így volt.
Így a honfoglalás valójában nem 896-ban hanem 300 évvel korábban, Attila halála után kb. csak 150 és nem 450 évvel történt, és a Képes Krónikánk szerint (amely a német Weissberger szerint a középkorról fennmaradt írások közül egyedül használja a hiteles időrendet Álmos hatodik generációs egyeneságú leszármazottja Attilának, ami megfelel (a becsúsztatott 300 év nélkül) kb. 150 évnek. Így nincsenek avarok, nem volt Nagy Károly, nem volt koronarablás az avaroktól, nem volt Nagy Károly megkoronázása a Magyar Szent Koronával, hogy csak néhány állítólag “kitalált” eseményt említsünk. Pap szerint ez mind “kítalálmány”! Ugyanakkor nem volt nagy morva birodalom, és mivel az avarok nem léteztek, az avarok hatodik századbeli benyomulása volt Árpád igazi honfoglalása, azaz a 895-ös honfoglalás háromszáz évvel előbb történt, az 590-es években. Pap Gábor szerint nem voltak szlávok a Kárpát-medencében az Északi tengertől az Adriáig, mert a szláv nem törzs vagy népfaj volt hanem a latin slavus, szolga elferdített változata, azaz a hunok és magyarok szolgái.
Illig szerint “a Karoling korra vonatkozóan például 1996-ban a következő az adat: 270 ú. n. Nagy Károly okmányról tudunk és ebből már 1996-ig - amikor Illig ezt publikálta -, már 101



et hamisnak minősített a tudomány. 270-ből 101 hamis.” Így tehát Szigeti is egy agyafúrt és jól szervezett, közel ezer éves hamisítás áldozata lehet.
Kérdezheti valaki, hogy akkor Szent István koronázása nem ezer évvel, egy egész millenniummal ezelőtt történt volna? A válasz érdekes és következetes. Igen, ezer évvel ezelőtt, 701-ben, ugyanis ma Krisztus után 1702 van, azaz Krisztus a valójában nem 2002 hanem 1702 évvel ezelőtt született volna. Minden K.u. 911 utáni évszámból, így 2002-ből is, le kell vonni a becsúsztatott 300-at (Pap pontositása szerint 297-et), ugyanis “a fiktív, kitalált időszak 614 szeptemberétől 911 augusztusáig tart.” Így tehát Illig és Pap szerint a magyar millenáris ünneplés a valós millennium évében történt, de a 2000 éves, Krisztus születésétől illetve időszámításunk kezdetétől (ugyanis Krisztus, különböző számítások szerint Krisztus Elott 3-7 közt született volna) számítandó millenniumi ünnepléseket kb. 300 évvel korábban tartottuk mint kellett volna.
Az első olvasásra fantasztikusnak tűnik, azonban jobban átgondolva, főleg magyar viszonylatban, sok mindent megmagyaráz vagy legalább is más fénybe állít a kettős honfoglalás kérdésétől a Korona történetéig. Például Botos László és Margaret idézi Vidukindus szerzetest aki a tizedik században élt, tehát majdnem kortársa a honfoglalásnak, hogy “az avarok a hunok maradékai, és most ezeket az avarokat magyaroknak nevezzük” (Botos, 66 o.). Botos ugyancsak több példát említ arra, hogy korabeli írások a hun, avar és magyar szavakat majdnem átcserélhetően használják. Tehát vagy voltak avarnak nevezett csoportok amelyek valójában hunok illetve magyarok voltak, vagy a csalás elkövetői a 10. században még nem alakítottak ki egységes kitalált történelmet. Az elmélet azt is megmagyarázza, hogy miért nevezik világszerte ezt a korszakot “sötét középkornak.” Azért, mert nincsenek ásatási adataink, legalább is olyan mértékben, mint a korszak előtt vagy utánról. Erről a korszakról csak könnyen hamisítható okiratokból tudunk, nem megalapozott, ásatásokkal nyert anyagi leletekből.
Így lássuk, mi van a Kaulbach féle festménnyel? A festmény tény, Münchenben ma is megtekinthető, mint Pap Gábor is említi, sőt, Illig egyik könyvének címlapját ékesíti, így több ezres példányszámban forog közkézen.
Ha már többszáz írott hamisítást készítettek Nagy Károly koráról, miért ne készíthettek volna hamis rajzokat is a nem létező Nagy Károly nem létező megkoronázásáról? Elképzelhető, hogy a későbbi középkorban különböző kolostorokban különböző rajzok készültek, köztük egy a mi létező Koronánkat véve mintául, ismervén annak szakrális jelentőségét, hogy azzal is valószínűsítsék Nagy Károly létezését. Kaulbach megtalálhatta és felhasználta ezt a képet, mert nehéz feltételezni, hogy Kaulbach szándékosan ilyen hibát csinált volna valami történelmi alap nélkül. Ha Kaulbach valóban talált volna korabeli ábrát, akkor ez még erősebb bizonyíték Koronánk egysége, ősisége és szakrális jellege mellett.
Visszatérve a 300 év becsúsztatásához, ha Illig elmélete igaz, akkor az is lehetséges, hogy a Korona egyenesen a hunoktól származott át Istvánra, vagy esetleg a magyarok hozták magukkal, bár ezt Tárih-i Üngürüsz Magyarok története c. munkája kizárni látszik. Attiláról ugyan (Atilusz a fordításban) a “hírmondók elbeszélése” alapján a Tárih-i ismeretlen magyar szerzője leírja, hogy “Atiluszt méltónak látták a királyságra, mindnyájan meghódoltak neki. A trónra és a koronára érdemesnek találták, és Hazret-i Iszá időszámítása szerint a háromszáznyolcvanhetedik évben Atiluszt megkoronázták...” (59 o., #106).
Ugyanakkor Árpádról azt írja, a krónikások szavaira hivatkozva, hogy “...abban az időben még nem volt királyi korona. Az ő nyelvükön koronának hívták azt a királyi jelvényt, melyet a bégek közreműködésével tettek a királyok fejére, s amíg meg nem koronázták, addig nem nyerhette el a királyi rangot” (U.o., 100 oldal, #182). Ugyanakkor István trónraléptéről ezt írta: “Íme, ez a korona és trón, ez az uralkodói szék megüresedett, tehát most az a szükséges, hogy ebből a nemzetségből (Árpádéból) Isztefánt ültessük a trónra, mert öt látjuk erre



alkalmasnak, tegyük fejére a hatalom koronáját, és ezzel a királyi méltóság feltételét is tejesítjük, s ennek következtében a mi tekintélyünk is napról napra emelkedni fog.... Közben az egész ország beleegyezésével a főpapok és a többi előkelőségek együttesen jóváhagyták a koronás állam létrehozását.... Aztán tisztelettel felemelték (Isztefánt) helyéről, a királyi székhez vezették és a trónra ültették. Iszá őfényességének(----) évében fejére tették a hatalom koronáját, (és ezzel) a királyi méltóság feltételeit teljesítették az ezzel az üggyel kapcsolatos szokásoknak eleget tettek..” (u.o., 100-101 oldalak, #183-184). Nem tudni mekkora jelentősége van a szavak pontos jelentésének, de a Tárih nem beszél koronakérésről az új királyság számára, hanem úgy hangzik, mintha egy meglevő koronáról lenne szó.
Végül ez az állítólagos történelemhamisítás felfedezése segíthet megoldani a Nusirván koronájával való időrendi nehézséget is, mivel Nagy Károlyt kivette a képből és Nusirvánt is esetleg 300 évvel korábban kell keresnünk. Illig után a korai (“sötét”) középkor időrendje annyira zavaros, hogy rengeteg új kutatás kell az események keltezéséhez, ha azt utólag egyáltalán meg lehet csinálni.
Arthur Király és Európai küldetésünk
A Korona amúgy is bonyolult története tovább bonyolódik (vagy egyszerűsödik?) Pap Gábor egy újabb felfedezésével. Kaulbach “Nagy Károly Koronázása” mellett egy másik tizenkilencedik századbeli nyugat-európai festő is megfestette a Koronát egy legendás személlyel kapcsolatban. Ez a festmény az angliai preraffaelita mozgalom jeles képviselőjének, Edward Burne-Jonesnak (1833-1898) a munkája, és Arthur király utolsó éjszakáját örökíti meg (“The Last Sleep of Arthur in Avalon”). “A két, mondaiból történetivé avanzsált alakot egy sajátságos tárgyi mozzanat köti össze képeiken. Nevezetesen: a Magyar Szent Korona! Kaulbach éppúgy ezzel koronáztatja meg Károlyát, mint ahogy Burne-Jones is a maga haldokló Arthurjának az ágya alá (valójában inkább az ágy elé) helyezi - mintegy jelezve, hogy evilági életében nem lesz többé módja fejére tenni - ezt a félreismerhetetlenül egyedi megjelenésű koronát. Véletlen egybecsengés? Aligha. Inkább arról lehet szó, - írja Pap Gábor,- hogy a valódi szakrális hagyományt máig nélkülöző Nyugat Európa ilyen módon akarta visszamenőleg szentesíteni a maga fiktív, csakis a világhódító lázálmok birodalmában ágáló álhőseit” (Pap Gábor, “A héj összeesküvése a mag ellen,” Középkor (Internet) Digest aug. 28, 2002).
Így Kaulbach festménye, Burne-Joneséval együtt, egy másik magyarázatot tesz lehetővé! Akár élt Nagy Károly, akár nem, akár talált Kaulbach korabeli rajzot akár nem, Burne-Jones festménye vitán felül kitalált eseményen alapul és nem létezhet Arthur király “koronájáról” korabeli rajz, ugyanis Arthur király élete legendás udvarával, Kamelottal és a Kerékasztal Lovagjaival együtt kimondottan és elismerten kitalált történet, amely a Középkor lovagi életet és a lovagiasság pozitívumait volt hivatott bemutatni. A magyar történelemhez viszonyítva valahogy olyan az Arthur legenda, mintha Toldi Miklóst mint királyt, Mátyás udvarába helyeznénk. Arthur mint történelmi személy nemcsak, hogy nem létezett, de egyesek szerint Arthur legendáját Krisztus második eljövetelére illetve akkori uralmára lehet vonatkoztatni! Az Arthur legenda annyira eszményi, hogy a fiatal Kennedy elnök alatt az idealista, fiatal politikusokból, mint fénylő lovagokból összetett Fehér Házat is szinte félhivatalosan King Arthur Kamelotjáról nevezték el,
Ezek szerint mi a képek új magyarázata? Egyszerű. Mikor fontos történelmi vagy akár kitalált jelenetet akar egy festő megjeleníteni, csak egy ismert szakrális Korona van a világon, amely ilyen jelentős alkalomra elképzelhető! És ez nem az angol birodalmi korona, hanem a mi Szent Koronánk! A két művész nyilván tudott valamit, amit mi csak most kezdünk megérteni és tudomásul venni a Koronánkról, t.i. annak szakrális mivoltát. Így ami jó és nemes Európában, azt a mi koronánk képviseli. Ezért használta mind Kaulbach, mind Burne-Jones a mi Szent



Koronánkat a nagyot és nemeset ábrázoló festményénél. Ez a meglátás sokkal mélyebb és fontosabb, mint hogy Nagy Károly valóban létezett-e és viselte-e a koronánkat és azzal volt-e eltemetve. Ha Nagy Károly valóban viselte volna Koronánkat, azt csak a sors szeszélye hozta volna úgy. De hogy két híres művész ilyen fontos vélt vagy valós történelmi eseményt megörökítő festményén, egymástól függetlenül, a mi Koronánk szerepel, az a Korona lényegének magas fokú megértését tanúsítja. Így azt is jobban megérthetjük, hogy az Egyház a meglevő koronák közül miért csak egyedül a magyar Szent Koronával engedi meg Szűz Máriát ábrázolni.
Kaulbach Nagy Károly Koronázása c. képével kapcsolatban még egy érdekességet érdemes megjegyezni. Pap Gábor szerint a kép “Illig tudta és belegyezése nélkül” került Illig egyik könyvének címlapjára (u. o.). Vajon mi lehetett a kiadó célja a mi Koronánkat, ami fizikailag létezik, kapcsolatba hozni a könyvvel, amely a nagy csalást leplezi le?
Kaulbach festményével kapcsolatban is vannak kérdéses pontok, mint azt fentebb kifejtettük, a lényeg az, hogy Kaulbach az európai eszme és civilizáció vélt vagy valós megalkotóját a mi szakrális Koronánkkal jelképezze, kapcsolja össze. Burne-Jones képe, amely nyilván elképzelt jelenetet ábrázol, misztikusabb. Elöször is mi ihlette a művészt, hogy egyáltalán ezt a kitalált jelenetet megörökítse? Míg Kaulbach rendelésre festette meg Nagy Károly koronázását, ilyen rendelésről nem tudunk az Arthur kép esetében. Burne-Jones bizonyára látott valami eszmeiséget és azt akarta megfesteni.
Másodszor, míg Nagy Károly koronázásához a korona szükséges kellék, a halálos ágyán fekvő királyt korona nélkül is lehetne ábrázolni! A Korona, amint elhagyottan fekszik a padlón Arthur feje alatt, azt látszik jelképezni a legalacsonyabb szinten, hogy a király haldoklik, már a Korona is leesett a fejéről. Ehhez azonban nem volt szükséges egy meglevő más-országbeli valós királyi koronát festeni. Az nem kifogás, hogy Hitvalló Szent Edward koronáját Olivér Cromwell beolvasztatta és nem volt más, angol vagy francia modell, mert bizonyára voltak rajzok Edward vagy a francia királyok koronáiról, ha csupán azt akarta volna ábrázolni. Egy elképzelt haldokló királyt nyugodtan lehetett volna egy elképzelt koronával ábrázolni. Ha csak ennyit akart a festö mondani, akármilyen korona megtette volna.
Azonban a Magyar Szent Korona a keresztény királyi jelvények közt a leghitelesebb, legszentebb, leg- “királyibb”, mind jelképe, mind történelme miatt, már csak azért is, mert a francia királyok vagy Edward koronáját nem óvta meg a Gondviselés az elveszéstől vagy beolvasztástól, míg Szent István Koronája több mint ezer év viszontagsága ellenére, a mai napig megmaradt. Csak éppen nem királyi fejen, hanem Amerikából visszatérve először a Nemzeti Múzeumban, majd jelenleg a Parlamentben őrizve várja, hogy újra szerepet kapjon a nemzet és Európa életében.
Ha a 19. századbeli művész, ahogy azt nagy művészektől elvárhatjuk, eszmei tartalmat akart adni a képnek, illetve ha feltételezzük, hogy a képpel egy gondolatot akart kifejezni, meglepő üzenetet olvashatunk ki Burne-Jones festményéből. A művész nyilván többet akart mondani, mint hogy a soha nem létező Arthur király meghalt! Ezért nem kellett volna ekkora képet a Magyar Koronával megfestenie.
Ahogy Arthur király jelképezte ami jó és nemes volt a keresztény középkorban, ugyan úgy a Szent Korona jelképezte legtisztábban az Istentől származó értékrendet és emberi hatalmat. Nos, a 19. századra a nemes keresztény középkort leváltotta a pogány felvilágosodás, és az Istentől származó hatalmat az Amerikai és a Francia Forradalmak emberi kezekbe juttatták. Tehát a kép üzenete nem az, hogy egy elképzelt király meghalt, hanem egy magasabb síkon a középkori lovagiasság, a Kamelot, és az Istentől származó értékrend és hatalom eszméje halott. Modern Európának ide kell visszatérnie.



Tehát a két kép nem szorosan vett történelmet hanem korunk számára alapvetően fontos kultúrtényt ábrázol: A nagykárolyi szakrális Európa-eszme Nagy Karoly nevéhez és a mi szakrális Koronánkhoz fűződik, és az Arthur által képviselt középkori lovagiasság és az Istentől való hatalom fogalma rég kiment a divatból, rég megszűnt. Burne-Jones festménye nem a középkor történetét ábrázolja, hanem a 19. századbeli Európa kultúr állapotainak a kritikája. Sajnos, azóta ezek az állapotok csak rosszabbodtak. A két kép mintegy bekeretezi az európai középkort: Kaulbach képe a kezdetet ábrázolja, Burne-Jones-é a véget.
Ha Csomor feltételezhette, hogy Szent Koronánk tervezésénél és készítésénél valami isteni sugallat játszott közre, nem lehet azt is feltételezni, hogy hasonló sugallat indította a 19. században (amiről Pap azt írja, hogy a “múlt gyártás nagyüzemi fázisba fordult”; u. o.) a német Kaulbachot és az angol Burne-Jones-t, hogy festményeikhez a mi Koronánkat használják? Sokkal kézenfekvőbb lett volna, ha Kaulbach lemásolja a Vita Karoli miniatűrjét, vagy BurneJones, ha már meg akarta festeni Arthurt, valamelyik British koronát veszi mintául (amelyek nagyon díszesek ugyan, de a mi Koronánkkal szemben semmi teológiai jellegük, mitológiájuk nincs).
Végül nem lehet valami felső befolyást látni abban is, hogy a szálak most futnak össze, és a Korona misztériuma pont most vesz egy új fordulót? Egyrészt az Európa Eszme ősatyjának a léte kétséges lett, másrészt Koronánk küldetésének és egy új arculatának felfedezése illetve megértése, pont a közös Európába való belépésünkkel esik egybe.
Ez különösen fontos felismerés most, az Európai Közösségbe való belépésünk küszöbén, mert ez mutatja, hogy nem valami elmaradt, vándor néppel van dolguk, hanem olyan hagyománnyal rendelkezünk, amelyre Európa minden nemzete irigységgel és tisztelettel nézhet fel. Mi pedig ne félve és megalázkodva, hanem felemelt fővel, büszkén foglaljuk el méltó helyünket Európa többi nemzete mellett! Európának nagyobb szüksége van a mi műveltségünkre és hagyományainkra, mint nekünk az övékére! Tehát fiataljaink vegyék komolyan múltunkat, hagyományainkat és történelmünket, és legyenek büszkék magyarságukra. Kormányaink pedig ne a gyengeség álláspontjából intézzék az ország ügyeit, hanem képviseljenek egy több, mint ezer esztendős civilizációval és egy szakrális Koronával rendelkező nemzetet. Abba kell hagyni a gyáva, belénk agymosott kisebbségi érzést. Tanuljuk meg, hiúság nélkül, hogy van amire a magyar nemzet fiai és képviselői büszkék legyenek! A magyar nemzet ellenségei pedig tanulják meg, hogy Koronánk és nemzetünk felsőbb védelem alatt áll, jobb lesz, ha nem próbálnak meg kiirtani bennünket.
Az EU egy politikusok által létrehozott politikai és gazdasági szervezet, ahol a kormányok, illetve azok képviselői mellet az u. n. “euróbürokraták” játszzák a vezető szerepet. Európai küldetésünk a Szent Korona és a korona-tan szellemében kezdeményezni egy reform folyamatot a jelenlegi Európai Unióban.
Mihályi Gilbert premontrei szerzetes, ezeréves “történelmi küldetésünk tudatára” hivatkozva (18 o.) már az ötvenes években figyelmeztetett, hogy az Európai Egység létrehozásával a nemzetek helyes értelemben vett önállósága is veszélyben van. Több európai államférfit idézve, megállapította hogy “az európai integráció nem jelentheti a szuverenitás végét, hanem annak helyes irányban való fejlődését és kiteljesülését... vissza kell állítani a szuverenitásnak az erkölcsi rend előírásait követő, közjót szolgáló szerepét, amely [annak] igazi jelentése és rendeltetése” (144-45 o.). Míg ezer évig a nyugatot a keleti barbároktól védtük, eljött az ideje, hogy Nyugat Európát saját magától, hitetlenségétől, kapzsiságától és anyagias értékrendjétől mentsük meg. Ebben a szellemben Mihályi “Szenvedö népemnek, az Európa-védő nándorfehérvári hősök unokáinak” ajánlja könyvét.



Nemeshegyi Péter S. J. teológus és nyugalmazott egyetemi tanár Európa keresztény identitását tárgyaló cikkében írja, hogy a középkori keresztény Európának volt ‘lelke’. Nemeshegyi elemzését az Oroszországban született, de az amerikai Harvard egyetemen működött Pitirim A. Sorokin (1889–1968) ismeretszociológiai elméletére építi. “Sorokin a kultúrának hullámszerűen egymást követő három típusát különbözteti meg, amelyeket sensate culture, ideational culture és idealistic culture nevekkel illet. Az elsőt értelemszerűen „érzékelési kultúrának”, a másodikat „tisztán vallási kultúrának”, a harmadikat „vallásos-racionális kultúrának” lehetne nevezni” (Nemeshegyi, 356 o.).
A népvándorlások befejeztével kezdődik tulajdonképpen az Európa-tudat szültése. „Bár a népvándorlás rohamai összezúzták az elgyengült Nyugatrómai Birodalmat, az új, fiatal népek átvették a kereszténységet és annak kultúráját, és megszületik a keresztény Európa.
„Ebben a korszakban születik meg igazán az a történelmi és kulturális valóság, amit Európa-tudatnak nevezhetünk.... (A) 800-ban a pápa által császárrá koronázott frank király, Nagy Károly birodalma magát Európának érzi.... Nagy Károly címe: pater Europae, Európa atyja.
„Nagy Károly halála után az Európa nagy részére kiterjedő Karoling birodalom szétesett ugyan, de a német-római császár és a pápák vezetésével Európa egységes történelmi valóságként megmarad...
„A középkori keresztény Európának volt „lelke”. A csodás székesegyházak, a fenséges liturgia, az egyházi ének, az iskolák, az egyetemek, a pápák, püspökök, papok, az új meg új szerzetesrendek szökőárszerű terjedése mutatja e kultúrának benső erejét. A 12–13. században a „tisztán vallási kultúra” átalakul „vallásos-racionális kultúrává....
„Persze nem szabad elhallgatnunk ennek a kultúrának árnyoldalait sem. Ahogy a régi görög kultúrának szégyene volt a rabszolgaság intézménye és a belháborúk, úgy a középkori keresztény kultúrának is voltak nagy hiányosságai...
„Nem csoda, hogy a görögök kora óta a szabadságot nagyra értékelő európaiak ez ellen a rendszer ellen fellázadtak. A 16. században következett be a robbanás. Luther a laeta libertas (vidám szabadság), a Freiheit des Christenmenschen (A keresztény ember szabadsága) szavakat tűzte zászlójára.
„Az ebből a robbanásból származó felekezeti megosztottság és az abból eredő véres vallásháborúk aláásták az isteni kinyilatkoztatásra hivatkozó keresztény kultúra tekintélyét, és a felvilágosodással az európai kultúra hullámvonala elkezd süllyedni az „érzékelési kultúra” hullámvölgye felé, amely a 16. századtól a 20. századig uralta Európát” (u.o., 358-359 o.).
Nemeshegyi persze megállapítja, hogy ennek az ”érzékelési kultúrának” is voltak maradandó értékei, főleg a tudományok és az emberi jogok fogalmának kialakítása terén. Ugyanakkor „a vallási értékek iránti bizalom meginog. Marx, Nietzsche, Freud, „a gyanakvás mesterei” (Ricoeur) az istenhit gyökereit támadják. Egyre inkább terjed az anyagelvűség, a relativizmus. Csak azt becsülik az emberek, ami hasznos és kellemes. Az erkölcsi törvények viszonylagossá válnak. A jogszabályokat csupán emberi meghatározásnak tekintik. A gondolkodók a szabad szerződést kísérelik meg az emberi együttélés (család, társadalom, állam) alapelveként felértékelni, de ha a szerződés megtartásának kötelessége is csak viszonylagos, akkor ez sem hoz megoldást. Bizonyítják ezt az egyre szaporodó válások és a nemzetközi szerződések rendszeres megszegése. Minthogy nincsenek érzékfeletti, örök eszmék és ideálok, semminek sincs értelme. A 19. és 20. század embereinél az „érzékelési kultúra” végső stádiumát jellemző „értelemvesztés” lesz uralkodóvá. Ezt az értelemvesztést harsogja az értelmetlen festészet, szobrászat, színdarab, a zaj-szerű zene, ezt taglalják a posztmodern elmélkedők. Ha az



ilyen kivérzett „érzékelési kultúra” egyeduralkodóvá válik, semmilyen társadalom sem tud fennmaradni... (u. o. 359-360 o.).
Ezt a válságot jelképezte Burne-Jones a padlóra esett Koronával. Ebből a válságból kell a jelen Európát kivezetni. Nemeshegyi szerint „ma már ott tartunk, hogy az Európai Uniónak van közös gazdasága, közös piaca, közös törvényszéke, közvetlenül demokratikusan megválasztott parlamentje, sőt közös pénzneme is. Ez azonban nem elegendő az új egyesült Európa megvalósulásához. Ha az európai kultúra megmaradna az „érzékelési kultúra” végső, kivérzett stádiumában, vagyis ha az emberek csak az érzékszervek és az azok által verifikálható értelmi ismeretek által feltárt valóságot ismerik el igazi valóságnak, akkor Európa a személyes és nemzeti egoizmusok káoszába fog fulladni. Nagyon igaza van Jacques Delors-nak, a brüsszeli Európa Bizottság volt elnökének: „Ha tíz éven belül nem sikerül lelket és jelentést adnunk Európának, elvesztettük a játszmát.” Ugyanezt mondja Carlo Maria Martini, milánói érsek: „Európa új háza vagy egy új kultúra alapján fog megszületni, vagy egyáltalán nem fog megszületni”
Milyen lesz ez az új műveltség? Gyökeresen másnak kell lennie, mint a közelmúltig uralkodó „érzékelési kultúrának”. Ha nincs semminek értelme, ha minden viszonylagos, ha az ember egyetlen célja a véges javak (pénz, hatalom, élvezet) korlátlan birtoklása, ha ez a cél szentesít minden eszközt, ha előnyökért tülekedő és lobbizó csoportok csatatere lesz Európa, ha Európa jóléte a világ többi népének nyomorára épül, akkor homokra épül Európa háza....
Nemeshegyi azt hiszi, „hogy a „vallásos-racionális kultúra” elveit követő keresztényeknek lesz döntő szerepük Európa új lelkének megformálásában. Aquinói Tamás, Nicolaus Cusanus, Newman és más szellemi óriások nyomán, ezek a keresztények hisznek Istenben, tudják, hogy az életnek és mindennek van értelme, követik Jézus szeretetparancsát, de ugyanakkor szeretik az Isten által szépnek és jónak teremtett világot, tisztelik az emberi észt, elismerik az újkori fejlődés vívmányait: az általános emberi jogokat, a demokráciát, a vallásszabadságot, hisznek az igazság és a szeretet csendes erejében, és ezért nem támaszkodnak az erőszakra. Készek mindenkivel párbeszédet folytatni, készek mindenkitől tanulni, és velük együtt vándorolni a teljesebb igazság felé” (u. o. 360-362 o.).
Nemeshegyi egy 12 pontos munkatervet hirdet meg amire az Egyesült Európa műveltségét fel kell építeni (362-365 o.). Ezt a programot mind be lehet vonni a Szent Korona által képviselt értékrendbe.
Nemeshegyi álláspontját Dr. Mádl Ferenc Köztársasági elnökünk megerősítette 2002 tavaszán mikor az olasz parlamentben mondott beszédében hangsúlyozta, hogy az Europai Uniónak “erkölcsi tartalomra” van szüksége. A politikai és gazdasági hatalom személytelen gyakorlása nem elég egy civilizált, békés és boldog Európa megteremtéséhez, hogy a népek és egyének szabadon, megkülönböztetés és elnyomás nélkül élhessenek.
A népek, akik között sok elnyomott népcsoport is van, a sok emberi- és kisebbség-jogi határozat ellenére nem élveznek egyenlő jogokat az ezeréves civilizációval rendelkező Európában, mert nincsenek megfelelő jogszabályok a kisebbségi jogokat sértő kormányok ellen. Az emberi és kisebbségi jogokat, valamint az erkölcsöt és az igazságot alárendelték a határok, rendszerek és kormányok biztonságának. A kétségkívül pozitív fejlődést az emberi jogok terén nagyrészt semlegesíti és aláássa a jogokkal párhuzamos és azokat kiegészítő felelősség hasonló irányú és méretű fejlődésének elmaradása. XIII János Pápa híres körlevelében, Pacem in Terris (Béke a földön) kifejti, hogy a jogok és kötelességek egyensúlya a családi, társadalmi, országon belüli és országok közti békének. A lemúlt szocialista világban az embereknek csak kötelességei voltak. Ha megnézzük a volt szovjet alkotmányt, abban csak az állampolgárok kötelességeiről találunk listát. Ezzel szemben, az Amerikai Függetlenségi Háború (amit az amerikaiak



“forradalomnak” neveznek és a Francia Forradalom eredményeként a felvilágosodott Nyugat csupán szabadságról és jogokról beszél. A diktatúrákban nincsenek jogok csak kötelességek. Ugyanakkor a liberális rendszerekben a jogok kötelezettségek nélkül csak ellentétekhez, elégedetlenséghez és zavarhoz vezetnek.
Így például hiába hoznak határozatokat az emberi és kisebbségi jogokról, arról nem hoznak határozatot, hogy az államoknak a többségek által választott vezetői felelősek a kisebbségi jogok betartásáért és betartatásáért. Sajnos, ez törvényesített jogfosztás még a vallásokon belül is fennáll mikor, például Európa közepén a szlovákiai magyaroknak nem szabad magyarul énekelni a Boldogasszony Anyánkat, vagy hogy “tartsd meg Isten Szentatyánkat,” vagy az Eucharistikus Kongreszus indulójában, hogy “...forrassz eggyé békességben minden népet s nemzetet.” Ha a gyönyörű magyar liturgikus hagyományokat halálraitélhetik Szlovákiában a szlovák püspökök akkor itt valami baj van! Valaki felelős, hogy akár ekumenikus, akár nemzetpolitikai meggondolásból megtagadják a félmillió magyartól nemcsak nemzetközi szerződésekben, mint pl. az EBESZ okmányai, amely szervezetnek a Vatikán Állam is tagja, hanem az egyházjogban is biztosított jogukat, hogy vallásukat és egyházi szertartásrendjüket saját, ősi nyelvükön gyakorolják.
Ez teljesen ellentmond a Szent Korona tannak valamint a Nagy Károly és Arthur Király fejeit ékesítő Szent Koronára alapozott keresztény lovagi értékrendnek. Ha végigolvassuk Szent István Intelmeit Imre Herceghez, az nem a királyi jogokról, hanem kötelességekről szól. István a bevezető részben tisztán kimondja, hogy saját tanulmányai és tapasztalatai alapján ad tanulságokat, parancsokat, tanácsokat, javaslatokat fiának, hogy azok szerint kormányozzon. Az Intelmek hatodik pontja máig is a világ legfelvilágosodottabb kissebségi politikáját írják elő Imre hercegnek. Ha Európa be akarja vonni a Szent Korona országát, vissza kell, hogy hozzák az európai közéletbe a keresztény lovagiasságot, az életigenlést, Szent István Intelmeinek a szellemét, és az erkölcsi tartalmat, amit Szent Koronánk jelent és amit Mádl Elnök úr sürgetett!
Mindenesetre a két egymástól független festmény Szent Koronánkkal olyan nemzeti kincs, amit halálos bűn lenne nem kihasználni ifjúságunk nemzettudatának, magyarságukra való büszkeségük növelésére, és végül nemzetünk tekintélyének és jóhírének fellendítésére. Egy más nemzet sem büszkélkedhet hasonló jelképpel és küldetéssel!
A Korona felajánlása
Visszatérve a Szent Korona történetéhez, Szigeti ”állítólagos” felfedezésével nem ér véget a Szent Korona jelenkori irodalma. Szigeti István maga írt egy második könyvet, A SZENT KORONA MAGYAR TITKA címmel (1998, Lakitelek). Ebben, több pontban fejti ki a Korona “magyar” titkát. Először az Intelmek alapján értelmezi a Szent Korona jelentőségét (15-6 o.), és ez a “magyar titok” első része.
A magyar titok második része pedig az, hogy az ország Máriának való felajánlása a híres Cluny reformista, Szent Odiló hatására jött létre (26 o. ff.). Szent István és Odiló szoros kapcsolatban álltak egymással, már amennyire a körülmények és távolságok ezt megengedték. Ez a fajta felajánlás a római jogban használt önkéntes “gyámrabszolgaság” (mancipatus, “mancipatui trado” u.o. 30 o.) fogalmára épült. Katolikusok közt a Monforti Szent Grignon Lajostól származó “tökéletes Máriatisztelet” hasonló fogalmon alapszik: egész életünket Szűz Máriának átadni. Ugyanakkor a magyar protestáns énekkönyv 274. éneke szerint
“Ki Istenenek átad mindent, bizalmát csak belé veti azt csudaképen őrzi itt lent, inség, baj közt is élteti, ki mindent szent kezébe tett, az nem fövényre épített”



Így a felajánlásnak komoly jogi és dogmatikai alapja van: a felajánlással elismerte István, hogy a magyar nemzet, amelyet a Korona jelent (nemcsak jelképez) Isten és Szűz Mária tulajdona. Mint később látjuk majd, Mária (és Jézus) ezt a felajánlást el is fogadta.
Ha a két titkot összevetjük, rájövünk, hogy a Máriának való felajánlás nem a fia korai halála miatt elkeseredett öregember kétségbeesett lépése volt, hanem egy előre tervezett, dogmatikailag megalapozott és a történelemben, legalább is addig, egyedülálló lépés volt.
Itt érdekes megjegyezni, és ez az én megjegyzésem, ez nincs az ismertetett irodalomban hogy míg Szent István felismerte a Korona szentségi jelentőségét és Máriának ajánlotta fel, addig Nagy Károly, aki soha nem is lett szent (bár sokáig szentként tisztelték) személyes tulajdonának tekintette és, akárcsak a török monda szerint Nusirvan, eltemettette magával, mintegy kivonta a Koronát a forgalomból. Késöbb III Ottó is szinte örömmel szabadult meg tőle, ha elfogadjuk a hagyományos időszámításon alapuló Szigeti féle verziót. Ugyanakkor István mohó hittel kapott az alkalmon és követelte, hogy a koronát megkapja. Azonban ahelyett, hogy magával eltemettette volna, mintegy felismerve annak misztikumát, Márian keresztül Istennek ajánlja, hogy így Magyarországot Isten és Mária országává tegye.
Ha azonban Illig alapján azt fogadjuk el, hogy Nagy Károly nem létezett, akkor Ottó, vagy valamelyik szerzetes, vagy maga Kaulbach nyilván felismerte a magyar Korona szakrális jellegét, és a kitalált Nagy Károly féle koronázáshoz a mi Koronánkat rajzolta vagy festette be a történelembe, hogy ezzel is erősítsék az állítólag Károly által alapított Szent Római Birodalom “szent” jellegét. Igy, ha Koronánkat a maga valóságában nem is lopta el Nagy Károly, és később az esetleges sírrabló Ottó, azonban erkölcsi lopás történt, mikor a kitalált történelem hitelesítésére azt használták fel. Viszont ha ez így volt, akkor vagy meg kell kérdőjelezni a Hartvik legendát, vagy megmagyarázni, hogy a Korona hogy került Szilveszter pápához. Ugyanis semmi nyoma, hogy azt a pápa vagy Ottó aranyművesei készítették volna. Sőt, ha ezt használták volna Nagy Károly kitalált koronázásához, akkor a Koronának korábban kellett léteznie. Ha viszont mégis igaz, hogy István a pápátol kapta, akkor feltételezhető, hogy Ottó is megkaphatta (vagy megtarthatta) volna, ha felismerte volna a Koronának szakrális jellegét és az eljövendő millenniumon az ö fején lehetett volna a Szent Korona! Ezek a kérdések és feltételezések újabb fordulatot adnak a Korona eddig is bonyolult misztériumához.
Ez annál is érdekesebb és fontosabb tény, mivel Marika asszony, a sükösdi látnoknő szerint a ”Korona várományosai közt voltak—a magyarokon kívül—a lengyelek, de a németek is” (Csomor, Ne féljetek,... 350 oldal). Tehát Isten vagy az avarok után Nagy Károlynak, vagy ha nem voltak avarok, akkor Ottónak adott lehetőséget, hogy népe számára megszerezze a Szent Koronát és az azzal járó küldetést, de Nagy Károly inkább eltemettette a Koronát magával, Ottó pedig átengedte a lengyel hercegnek vagy a magyar Istvánnak.
A sükösdi jelenések szerint István után, ha ő nem követelte és ajánlotta volna fel a koronát a Szent Szűznek, a lengyelek kaptak volna lehetőséget (ami megfelel a Hartvig legendának), majd végül a németek. Tehát a Korona fontosságát és a magyar nemzet kiválasztottságát és küldetését István felismerte, és így nemcsak magának kérte, hanem szabadon felajánlotta a Koronát a magyarok Boldogasszonyának. István felajánlását elfogadta Jézus és a Szűzanya, és a felajánlás következtében lettünk Jézus és Mária tulajdona, szolgái, és választott népe.
Visszatérve a Szent Korona dogmatikai szimbolizmusához, mind Csomor, mind Szigeti, többször emlegeti a “Pantokrátor” (Krisztus mint a világ királya) képet a Koronán. A katolikus egyházművészetben a Pantokrátor csak viszonylag későn jelenik meg. A kereszt alakú görög templomokban az alakok (festmények) bizonyos rendszer szerint voltak ábrázolva. A legjobban megmaradt ilyen templomok a Hosios Lukas, 1000-ből, és a Daphni-i (1100). Daphniban a



“pantokrátor” van a dóm tetején, a Szűz az oltár felett mint Krisztus megtestesülésének eszköze. Mária alatt a földön az Egyházat a szentek képviselik.
Így a mi Szent Koronánk dogmatikai szimbolizmusa nemcsak hasonlít a görög templomok jelképrendszeréhez, hanem Csomor szerint azt jó néhány száz évvel megelőzi. Így mondhatjuk, hogy a Korona nemcsak az első, de a legjobban megőrzött példája a korai keresztény egyházi művészetnek. Azonkívül a Korona, a maga mikrokozmoszában, a “kettős királyság,” azaz Jézus mennyei és földi királysága mellett még a Szentháromság tanát is kifejezi. Végül a dogmatikai és eszkatológikus szerepe mellett a Korona királyaink “beavató” és kegyelmet közvetítő Szent Koronája is volt egy évezreden keresztül, és soha nem került a lengyelekhez!
[1] A SZENT KORONA TANA, I. 125 o.
[2] Csomor, Veletek vagyok, 309 oldal
[3] MISZTIKA, 1935, 45 o.
[4] u.o. 7. o



A Szent Korona, Koronázás és a magyar küldetés
Dr. Balogh Sándor
2. rész
II. A KORONÁZÁS MISZTIKUMA
Azonban eddig csak a Koronáról beszéltünk. A korona rendeltetése a koronázás tényében teljesedik be. A Korona a jelképes eszköz, amely a koronázáskor tölti be létének célját. A koronát tanulmányozni a koronázás tanulmányozása nélkül olyan, mint a keresztvizet tanulmányozni a kereszteléstől elkülönítve, vagy egy világiasabb példával, mint a benzint a robbanómotorban végzett szerepétől megfosztani.
A Szent Korona és a koronázás tanulmányozásához pedig néhány fogalmat szabatosabban meg kell határoznunk. Dr. Csihák György, a Zürichi Magyar Történelmi Egyesület elnöke szerint Koronánk hivatalos latin nevének, “Sacra Regni Hungarici Corona” minden szava fontos (Csihák, “”Sacra Regni Hungarici Corona és a magyar közjogi kérdése ma” (Budapest-Zürich, 1999). Elsőnek lássuk, mit jelent a “szent.” Latinul könnyebb megérteni a dolgot, ugyanis míg legtöbb nyelvben, így a magyarban is, a szent szó két fogalmat fedez, a latinban a két fogalomnak két külön szó felel meg: Sancta, es Sacra. A Sancta (himnemü változata Sanctus) Istenre, Máriára és szentéletű illetve szentté avatott személyekre vonatkozik, a Sacra inkább Istennek szentelt tárgyakra.
A Szent Korona mint tárgy lehet különleges viszonyban Istennel, nem csak azért mert esetleg Krisztus második eljövetelére készült, hanem azért is mert Szilveszter pápa megáldotta, Szent István felajánlotta, és Mária, az Isten Anyja, Jézussal együtt elfogadta. Más szent tárgyak közt találunk különböző tárgyakat, az említett Jakab olajjal felkent kő-párnájától a frigyszekrényen át a megszentelt egyházi eszközökig és templomokig. Ebbe a csoportba tartozik a mi Koronánk is, egyedül az uralkodói koronák közül.
A latin név következő szava “Regni.” Ez alatt sokan, helytelenül, a király személyét értik, pedig ez Csihák szerint nem a rex (király) hanem a regnum (t. i. regni a regnum birtokos esete), királyság szóból ered, tehát a korona nem a királyé, hanem az országé (51 oldal). Majd három évvel később a “Gens Hungarorum – a magyar nemzet,” a Magyar nempolitikai kiadványok (Budapest-Zürich, 2002) című füzetében továbbmegy és a Hungarici szót is mikroszkóp alá veszi. Csihák szerint ez “Hunok Országának” fordítható. Tehát a Korona teljes latin nevének magyar fordítása “Hun Ország Szent Országkoronája,” vagy rövidebben “Hunok Szent Országkoronája.”
A koronázás pedig mint folyamat lehet misztikus jellegű. A szentségek lényege, hogy anyagi jelek, jelképek használatával természetfeletti változást hoznak létre, és természetfeletti erőt, kegyelmet közvetítenek. Keresztelésnél, pl. a víz nem a keresztelendő testének tisztáramosása miatt fontos, hanem a víz látható jelképe egy olyan tevékenységnek, amely eltörli az eredeti bűnt, és ezáltal a természetfeletti világban az Egyháznak, Krisztus misztikus testének tagjává avatja a megkereszteltet. A víz önmagában nem elegendő a szentség kiszolgáltatásához, különben minden zápor, vagy minden zuhanyozás egyben keresztelés is lenne. Minden



szentségnek megvannak az alanyi és tárgyi feltételei. Így a kereszteléshez is szükséges, hogy a keresztelő maga megkeresztelt személy legyen, akinek el kell mondania a szükséges szöveget a megfelelő szándékkal, és a megkeresztelt (vagy az ő nevében a keresztszülő) kell, hogy kérje (és elfogadja) a keresztség szentségét.
A Krisztus által alapított hét szentségen kívül vannak más, szentség jellegű szertartások is, főleg az Ószövetségben, mint például a próféták és királyok felkenése. Az olajjal való felkenés jelezte egy tárgy vagy személy Istennek való felajánlását és elkötelezését. Sámuel is olajjal kente fel az Isten által kiválasztott Sault (Sámuel I, 10:1). Dávidot megválasztása után szintén olajjal kenték fel Izrael királyának (Sámuel II, 5:3). Dávid után egyik fia, Adonias, még Dávid halála előtt Dávid hallgatólagos beleegyezésével, kezdett királyként viselkedni, de amikor a papok és a próféta nem őt hanem Salamont kenték fel királynak, Adonias félelmében az oltárhoz menekült Salamon irgalmát kérve (I Kings 1:45-53).
A szentségek kiszolgáltatása az Újszövetségben is gyakran olajjal való meg- illetve felkenéssel egybekötött misztikus jellegű tevékenység. A kérdés az, mennyiben lehet a koronázást a szentségekhez hasonlítani? Külsőleg, maga a koronázás szertartása a püspökszentelés szertartására épül. Azonban a kérdés nem a forma, hanem inkább a koronázás, mint szentségi jellegű tevékenység és annak természetfeletti következményeire vonatkozik.
Így tehát eljutottunk a Korona misztikumának elemzésénél a szentség fogalmához. A szentség egy látható jel vagy eszköz alkalmazása, amely a természetfeletti rend “rejtett valósága” , azaz az Istennel való kapcsolat szintjén hoz bizonyos eredményt (Katekizmus, #774). A Szent Koronával kapcsolatban is feltételezhető tehát, hogy a Korona egy látható jel és eszköz, amely a koronázás tényének látható eszköze, míg a természetfeletti rendben a koronázás a király személyét Istennel új viszonyba hozza, és új, láthatatlan hatalommal és tulajdonságokkal ruházza fel. Szent Tamás és más teológusok tanítása szerint lehetséges, hogy a király a koronázáskor külön angyalt kap, aki segíti a kormányzásban. Így a Szent Korona sokkal több, mint egy természetfeletti szempontból teljesen semleges, emberi hatalmat képviselő jelkép, mint a legtöbb uralkodói korona. Feltehetően, a Csomor Lajos által készített millenniumi Korona hasonmás sem szent ilyen értelemben, tehát a vele való koronázás nem érné el ugyanazt a természetfeletti hatást. Itt megjegyzendő, hogy a sükösdi jelenések szerint a Szent Korona “működőképes,” azaz képes még ma is a megfelelő kegyelmet közvetíteni!
Bár előfordulhatott a Korona történelme folyamán, hogy egyes trónkövetelők és támogatóik a Korona birtoklásától valami szerencsés kijövetelt vártak, a nemzet egyöntetűen és következetesen, a Koronában kizárólagos látható jelet és eszközt látott a királyi hatalom létrehozására. A Korona nem egy szerencsét hozó tárgy. Akárcsak a katolikus egyházban a szentségek kiszolgáltatása és érvényessége bizonyos feltételekhez van kötve, ugyanúgy szigorú feltételei vannak az érvényes koronázásnak is!
A koronázás lényegében két külön tevékenységből áll: az egyházi rész, amely püspökszenteléshez hasonló, szentmise keretében lezajló, szentélmény jellegű szertartás, amelynek keretében a király felesküszik az Evangéliumra és egyházi esküt tesz. Ez a tevékenység természetfeletti kegyelmet közvetít az uj királynak. A másik rész világi, közjogi jelentőségű eskü (Zétényi, Magyarország, 27-28).
Tóth Zoltán József felsorolása szerint “elsődleges fontosságú biztosítékai” az érvényes koronázásnak “az országgyűlés közreműködésén túl, a hitlevél és a koronázási eskü. Az országgyűlés választási, majd koronázási feltételeit a trónra lépő király a koronázási szertartás részeként, esküvel és a hitlevél kiadásával erősíti meg (333 o.), amit az országgyűlés törvénybe iktat (Zétényi, Magyarország, 28 o.).



Pap Gábor szerint az érvényes koronázáshoz több más megkötés is adódik. Először is csak a Szent Koronával való koronázás érvényes és ez adja meg a szinte mágikus tekintélyt a megkoronázottnak (76 o.). Az Árpádház kihalása után pedig csak a nemzet által szabadon választott személyt lehetett érvényesen királlyá koronázni a Szent Koronával, amíg a Habsburg család nem került hatalomra.
Más lényeges követelmények a hely, idő, és a koronázó személye (80 o.). Van rá adat Pap Gábor szerint, hogy az avatatlanul koronázó személyeket “büntetés” érte, azaz ketten, “egészséges, életerős ember létükre,” rövidesen az illetéktelen koronázás után meghaltak (81). Azonkívül a koronát egy “jelvény együttesben” kell viselni, azaz a palást, kesztyű és papucs mind aranyszállal voltak átszőve, akárcsak a koronázó érsek ruhája, hogy az esetleges elektro vagy ahhoz hasonló, ismeretlen jellegű erőny (energia) ne ártson nekik (81-2). Csomor más tekintetben hasonlítja a koronát a szekrényhez, amely agyoncsapta a hozzáérő, papok által viselt védő ruha nélküli személyt, de a lényeg ugyan az. Tehát Pap szerint van komoly fizikai illetve energetikai hasonlóság is a Korona és a Frigyszekrény közt.
Itt megjegyzendő, hogy mivel minden valószínűség szerint Csomorék a Koronát meg is érintették a vizsgálat során, érdekes lenne tudni, hogy ők is viseltek-e védő ruhát, vagy az energetikai folyamat csak hivatalos alkalmakkor, a koronázással kapcsolatban zajlik le? Ahogy a méltó szentáldozás lelki javunkra válik, a méltatlan áldozás pedig kárhozatunkra, a méltatlan koronázás testi vagy lelki kárt okozhat. Ez a tény, ha igaz, közvetetten bizonyítja, hogy a koronázás művelete természetfeletti következményekkel jár.
A sükösdi Marika is beszél ilyen nem természetes hatásról. “Elmondta, hogy a koronázás alatt a király csak annyi ideig tarthatja a fején a Magyar Szent Koronát, amíg a legszükségesebb, amíg koronázási esküjét vagy imáját el nem mondja. (Marika) elmondta még, hogy ‘volt olyan király a magyar nemzet történelme során, akit megkoronáztak ugyan, de mivel tovább tartotta a fején a Magyar Szent Koronát mint szabad lett volna, megbomlott az agyműködése. Ezért is esett le fejéről a Magyar Szent Korona a koronázás után. Marika Jézus Urunktól úgy tudja, hogy ez IV Károly volt.” Tehát van alapja, hogy valami misztikus erőny alapján a Koronát a Frigyszekrényhez hasonlítsuk.
Míg egyes keleti országokban nem használnak koronázást, mint hatalomadó szertartást hanem például pajzsra-emelést, nyugaton a koronázás elterjedt hagyomány. Lovag szerint “A középkori világrend alapja az a tétel, hogy minden hatalom Istentől való, ezért annak átruházása az uralkodóra egyházi közvetítéssel, a főpapok által végzett koronázással történt A szertartás legfontosabb része a királyi eskü, a királyszentelés, a szentelt olajjal való felkenés, a királyi hatalmat jelképező jelvények átadása és a trónráültetés voltak. A keresztény Európa uralkodóit lényegében azonos jelvényekkel iktatták be, az írásba foglalt szertartások—az ordók—a jelvényeket illetően nem mutatnak jelentős eltéréseket” (Lovag, nincs oldalszám).
“A középkori fennmaradt koronázási jelvények közül az egyik legteljesebb, legépebben megmaradt együttes a magyar. A Magyarországon hagyományos, kisebb változtatásokkal már a Szent István korától alkalmazott szertartás szerint csak a gyűrű, a karpántok és a ruházat egyes kevésbé fontos darabjai hiányoznak” (Lovag). Legfontosabb természetesen a Korona, ami teljes épségében megmaradt, kivéve néhány képet amelyet a szakemberek szerint valakik eltávolítottak illetve kicseréltek.
Ha magát a magyarországi koronázások egyházi rendjét tanulmányozzuk, az is megerősíti a felfogást, hogy a Szent Koronával való koronázás misztikus, a pap- illetve püspökszenteléshez hasonló esemény, amely természetfeletti hatalommal és jogokkal jár.
Mezey Barna megkülönböztet jogokat amelyeket a király a trónutódlás révén önműködően gyakorolhat (mint pl. II. József, a “Kalapos” király), és jogokat, melyeket csak a



koronázás nyújt.[1] Mezey szerint is a koronázás két részből áll, a világi rész, melynek folyamán az új király esküt tesz az ország törvényeinek betartására, és az egyházi szertartás, amely felkenéssel, a hatalmi jelvények átadásával, és a tulajdonképpeni koronázással jár, aminek
eredményeként “isteni kegyelem birtokába” jut az uralkodó.[2]
Szent István és koronázott utódai, pápai felhatalmazás alapján, különleges egyházi hatalommal is rendelkeztek, tehát a Korona ebből a szempontból is szent!
Pap Gábor tanulmányával, de főleg Bencsik elméletével kapcsolatban érdekes felfigyelni egy fontos hasonlóságra illetve lehetséges kapcsolatra a magyar és az angol koronázást illetően.
Míg nálunk a Szent Korona szükséges az érvényes koronázáshoz, Angliában bármilyen koronával lehet koronázni, így sok királynak saját, sőt több különböző koronája is lehetett. Az angol közjogban a “Korona” inkább egy fogalom mint egy bizonyos létező tárgy. Azonban még mint fogalom is, sokban különbözik a magyar “Szent” Korona fogalmától. Nálunk a Szent Koronával való megkoronázás adja a királynak a tekintélyt. Angliában a koronázási korona csak eszköz, inkább Jákob Párnáján illetve Dávid trónján való megkoronázás a fontos. Eredetileg mindkét rendszerben a királynak “sacerdotalis” azaz papi jellege van, aki mintegy Isten kegyelméből (“minden tekintély Istentől van”; l. Rom. 13:1-4) uralkodik. Azonban Angliában Henry VIII uralkodásával ez más jelleget vett fel. Míg a magyar királyok az egyházi ténykedést a hierarchiára bízták, az anglikán egyházban az uralkodó egyben az egyház feje is. Ezért az uralom jelképei, a trón, a korona és a jogar “szent” tárgyak mivel ezt a “papi” feladatkört jelképezik: “azok sugározzák az Isten által választott király tekintélyét” (Henry Myers, MEDIEVAL KINGSHIP, 1982, 167-8 o.).
Évszázadok során az angol Korona (Crown) fogalma is fejlődésen ment át. Ahogy a királyság fogalma a népről kiterjedt a területre, “a szent tárgyak ékessége (splendor) kiterjedt a királyság területi integritására is” (u.o.). Így volt pár éve lehetséges pl. a távoli és teljesen értéktelen Falkland Szigetekért háborúba menni és azt megvédeni mint Crown land (a korona földje), a Crown nevében. Angliában tehát a “Crown” inkább egy jogi fogalom mint tárgy, így bármilyen korona megteszi, amennyiben az a király illetve a királyság tekintélyét sugározza, még amikor a király legtöbb jogától megfosztva, csupán mint ceremoniális jelkép uralkodik is. Így például előfordult az is, hogy az angol Parliament a “korona” nevében (“in the name of the Crown”) fosztotta meg a királyt vagy királynőt bizonyos királyi jogok és hatalomgyakorlástól.
A király és a jó pásztor
A koronázott királyról írván, nehéz nem gondolni a jó Pásztor és a fizetett béres közti különbségre, amit Jézus elénk állit az Evangéliumban (Jn 10, 11-18). Ez a hasonlat annál is találóbb, mivel az ókorban a királyok és fejedelmek gyakran pásztornak nevezték magukat (l. Ez 34). A próféta figyelmezteti Izrael pásztorait (vezetőit), hogy nem a juhokat, hanem saját magukat legeltetik és maguk híznak a juhaik helyett. A jó király olyan, mint a jó pásztor, aki vigyáz rábízott juhaira és azokat legelteti, míg a választott politikus, akárcsak a béres, a juhok helyett maga legel és hízik, gyakran csak a saját érvényesülése érdekli, és gyakran legfőbb célja saját újraválasztása és/vagy támogatóinak az érdekvédelme. Azonkívül van a tolvaj, “aki csak azért jön, hogy lopjon, öljön és pusztítson,” (Jn. 10,10) amiből volt elegünk az elmúlt több, mint ötven év alatt.
Míg a király az egész országot és a nemzetet osztatlanul képviseli, a választott politikus rendszerint pártjának vagy körzetének érdekeit tartja szemelőtt, a tolvaj pedig idegen érdekeket szolgál. Bár maradinak és talán népszerűtlennek hangzik, a jó király magasan felette áll a még a jó politikusnak is. Azonkívül a nemzet jelen körülményeit tekintve, míg az országgyűlés és a kormány az ország határain belül élő tízmillió magyart képviseli, a koronázott király képviseli és



beszélhet nemcsak az itthoni hanem az elszakított területeken és a diaszpórában élő tizenötmilliós magyar nemzet nevében is, amit a köztársasági elnök nem tehet meg!
Tehát a Szent Korona misztikája kiterjed a koronázott személy Istenhez való viszonyára, a király misztikus hatalmára és tulajdonságaira. Mivel a szentségek egyben természetfeletti kegyelem forrásai is, feltételezhető, hogy az érvényesen koronázott király is különleges kegyelmet nyer a koronázás szertartásával, amely segíti az ország kormányzásában és a királyi hatalom gyakorlásában. Jézus egyik üzenetében Natália nővérhez kifejezetten utal is erre. A királyság megszűntekor megszűnt ez a különleges kegyelem és a különféle választott képviselők és a múltban a köztársasági elnökök viselkedésén és munkáján meg is látszott a különös kegyelem és az Isteni támogatás hiánya. Azonkívül vannak olyan nézetek, mint alább kifejtjük, hogy a koronázással a király külön angyalt kap, aki segít neki kormányozni.
1999 december 10-én az Igazságügy Minisztérium támogatásával és a Magyarok Világszövetsége közreműködésével “Alkotmányosságról az Ezredfordulón” cimmel vitaindító gyűlést tartottak Pesten. Az alkotmányosság keretein belül két kiváló előadó, a Szentkorona-tan egyik legjobb szakértője, Kocsis István, és a nemzetközileg elismert jogász, Dr. Zétényi Zsolt behatóan foglalkoztak a Szentkorona-tan és a Szentkorona-eszme mai jelentőségével és a jogfolytonosság visszaállításának fontosságával, amit a következő részben ismertetünk. Mindketten időszerűnek találták a tárggyal foglalkozni, és az esetleges új alkotmányt a Szentkorona-tanra alapozni.
Érdekes, hogy ha már ennyire alapvető kérdésekkel foglalkoztak, egyikük sem vetette fel a koronázás illetve a királyság kérdését. Mindenki annyira magától értetődőnek veszi a vesztett II. Világháború utáni zavaros években, Szovjet megszállás miatt idegen kényszer alatt létesített köztársaság megtartását, hogy a kérdést komoly szakemberek mégcsak fel sem vetik. A értekezleten egyedül jelen szerző hozta ezt fel, de nem nagy érdeklődést váltott ki még ebben a körben sem a koronázás kérdése.
Ezen írás célja nem a királyság mellett érvelni, hanem csupán azt javasolni, hogy amikor eljön az ideje, hogy a rendszert alapjaiban vizsgáljuk meg az alkotmányos jogfolytonosság visszaállítása céljából, és amikor számos emberöltőre újra lefektetjük politikai rendszerünk hagyományos alapjait, ne vessük el minden megvizsgálás nélkül azt az ezer éves rendszert, amely végeredményben a Szent Koronával legszorosabban összefügg: Szent Korona, koronázás, király!
A királyság nem jelentené automatikusan a Habsburg ház visszahozatalát, amelynek bár kezdetben voltak beházasodott Árpádházbeli női tagjai is, végeredményben egy idegen dinasztia volt. Azt is figyelembe kell venni, hogy európai gyakorlat szerint egyes országok gyakran kerestek királyokat külföldi királyi családokból, tehát az sem szegne szabályt, ha más külföldi Házakból kerülne valaki a Magyar trónra.
Azonban vannak az Árpádháznak ma is élő, férfiágon leszármazó tagjai akik szóba jöhetnének (lásd pl. Pusztaszeri László, Az élő Árpádok c. könyve), azonkívül vannak régi magyar főnemesi családoknak méltó leszármazottai, vagy arra alkalmas egyéb személyek akikből választhatnánk királyt ha a nemzet úgy döntene, hogy a Szent Koronával visszahozzuk a királyságot is.
A sükösdi jelenések szerint lesz az országnak két érvénytelenül koronázott királya (akik közt lehet Habsburg ivadék is) de “az érvényesen koronázott király magyar nemzetiségű lesz. A jelenés szerint azért nem lehet a Habsburg család tagja az érvényesen koronázott magyar király, mert a Habsburgok alatt a magyarok sokat szenvedtek,” azaz a Habsburgok nem voltak “jó pásztorok.” “Ezzel kapcsolatban 2000 május 19-én elmondta Marika még, hogy a Habsburgok



soha többé érvényesen nem tehetik fejükre a Magyar Szent Koronát. A Magyar Szent Korona
törvényes viselése, vagyis a magyar királyság nem kötődik egyetlen családhoz”[3].
Ez bizonyos mértékig meglepő látomás, mert Mindszenty maga is, mint első zászlós úr, erős lojalista volt, és a Koronát biztonságban akarta látni 1945 után. Ezért javasolta, hogy a Korona ne Amerikába hanem a Vatikánba kerüljön ahol könnyebben hozzáférhető lenne Ottó esetleges megkoronázására. Mindszenty állítólag a nyugaton élő Horthyt is meggyőzte, hogy
támogassa az elképzelést.[4] Egyébként Mindszenty, a hagyományos alkotmányban megállapított közjogi helyzeténél fogva, 1945 decemberében óvást emelt a köztársaság kikiáltása ellen (lásd alább).
Azonban jelen tanulmány nem hivatott az esetleges király személyével foglalkozni, és bár a szerző talált legitimista szervezetet az Interneten, nincs kapcsolata semmi ilyen szervezettel.
Egyébként a királyság egyáltalán nem korszerűtlenség! Sőt, a királyságok általában megállapodottabbak mint a pártpolitikán alapuló köztársaságok. Állítólag a románok, szerbek és bulgárok közt is egyre népszerűbb a királyság gondolata. Mint Anglia gyakorlata bizonyítja, a korszerű királyság szépen megfér a országgyűlési demokráciával és kabinetrendszerrel. Anglia helyzete még annyiban is hasonlít a magyarság helyzetéhez, hogy Angliának is vannak ugy nevezett “Commonwealth országai” a világban, mint ahogy a magyar nemzet egy harmada is a határokon kívül él. Tehát ahogy az angol király vagy királynő egyrészt Anglia uralkodója, másrészt az egész Commonwealth feje is, ugyan úgy a magyar király is egyrészt az ország alkotmányos feje lenne, másrészt a határoktól függetlenül lehetne erkölcsi feje a Szent Korona összes tagjának, azaz a nemzetnek. Természetesen a részleteket a nemzetközi jog szabályai szerint kellene majd kidolgozni.
A Szentkorona-tan megóvná a nemzetet a zsarnok királyoktól, míg a demokratikus elvek gyakran nem óvták meg a nemzetet zsarnok köztársasági elnököktől és idegenbérenc kormányoktól. Egyrészt a királyság esetében a Szent Korona tan alapján az alkotmányba be lehet építeni bizonyos védelmi rendszert a zsarnok király ellen, bár a szentkorona tan valamint a koronázási eskü amúgy is tartalmaz bizonyos megkötést, aminek megszegése alkotmányos trónfosztást eredményezhet. Tóth Zoltán József szerint “a magyar királyság korlátozott (alkotmányos) monarchia (volt), ahol a Szentkorona-tan értelmében a néppel, ennek képviseletével együtt gyakorolja a hatalmat a király, aki nem a saját jogán, hanem a Szent Korona jogán fejti ki államhatalmi működését” (Tóth Z. J., 332 o.).
A koronázásnak lényeges része a koronázási eskü, amely egy szerződés a nemzet és a király közt. Ha a király megszegi az esküt, a nemzet leteheti a királyt. Ezért például II József, az úgy nevezett Kalapos Király, koronázás nélkül gyakorolta a királyi hatalmat, hogy ne kelljen neki az esküt letenni, és állítólag a Szarajevóban meggyilkolt magyargyűlölő Ferdinánd trónörökös sem koronáztatta volna meg magát, hogy az esküt ne kelljen letennie amíg az országot a Trianonihoz hasonló határokkal, fel nem osztja a nemzetiségek közt. Azonban míg Ferdinánd, mint osztrák császár és a magyar trón várományosa, teljes hatalmat élvezett a koronázás előtt is, egy újonnan választott király csak a koronázással illetve a koronázási eskü letételével jutna hatalomra!
Másrészt a népképviseleti jogállam sem mentes a zsarnokság veszélyétől. Még az úgy nevezett jogállamokban is gyakran előfordul , hogy bizonyos kiváltságos csoportok irányítják a jelöltek állítását, és bizonyos törvényes ügyeskedésekkel ők határozzák meg a választás kimenetelét, és a tényleges hatalom gyakran a háttérből irányítók kezében van.
Ismétlem, célom nem a királyság visszaállítását sürgetni. Csupán a korona kérdés logikája vezetett ide: a királyság kérdése olyan alapvető kérdés, hogy azt nem szabad a szőnyeg alá



seperni. A kérdés megvitatása ugyanakkor alkalmat adna a több, mint fél évszázados idegen megszállás alatt ránkerőszakolt köztársasági eszméjét és (gyakorlatot) megvizsgálni.
A korszerű királyság eszméje nincs ellentétben sem az egyenlőség elveivel, sem a népszuverenitás gyakorlatával. Legalább is nincs jobban ellentétben, mint a köztársasági elnök intézménye. A választott és koronázott király lényegében nem különbözne az elnöktől, kivéve a politikai illetve párt-elkötelezettséget, a korlátozott terminust és a koronázás tényét. A törvényeket még mindig a választott országgyűlés hozhatná, az ügyintézést még mindig lehetne az Országgyűlés által jóváhagyott kormányra bízni, és a király csak mint az egész nemzet feje és képviselője, a Szent Korona megszemélyesítője létezne és működne.
A Szent Korona, szuverenitás és jogfolytonosság
A jelen politikai helyzetben nem érdektelen megvizsgálni a Szent Korona politikai és közjogi szerepét a jogfolytonosság fényében. A Pázmány Péter Katolikus Egyetem Jog- és Államtudományi Kar hallgatói önkormányzatának lapja, ÍTÉLET, IV. 5, 2001 május 3-i számában Koltai András, Jelkép vagy hatalom címmel, beszélgetést folytatott Dr. Kukorelli István alkotmánybíróval a Szent Korona-törvényről. Dr. Kukorelli, alkotmánybíróvá való választása előtt résztvett a Szent Korona törvény előkészítésében, igy nemcsak mint alkotmányjogász, hanem mint a törvény előkészítője is illetékes a kérdésben nyilatkozni.
Kukorelli szerint talán jelenleg a legfontosabb közjogi vonatkozás az, ”hogy az Alkotmány szerint a Korona szerepel a Magyar Köztársaság címerében.” A Koronának mint heraldikai ábrázolásnak “kiemelkedő közjogi jelentősége van.” Azonban “a képviseleti hatalomgyakorlási konstrukcióban a koronához (kisbetűvel!) kapcsolt hatalom-átruházási elmélet ... elhelyezhetetlen.” A “közjogi jogfolytonosság kérdése” sokkal kényesebb. “Vissza kell találni oda, ahonnan a történelem bennünket eltaszított a második világháború után. Tehát nem csak szimbolikus jelentősége van ezeknek a hagyományoknak.... Meg kell találni a azokat a kapcsolódási pontokat, ahol a nemzeti tradíció és a modernizáció ötvöződhet.”
Tehát Kukorelli szerint a törés a második világháború után állt be a jogfolytonosságban és oda kell visszamenni, megkeresni azokat a törés előtti “kapcsolódási pontokat,” amelyekhez a jogfolytonosság kapcsolódik.
Koltai kérdésére, hogy akkor mi is a Szent Korona közjogi szerepe, az alkotmánybíró ezt válaszolta: “A Szent Korona története szimbolizálja az állam függetlenségét, szuverenitását. A Korona ereklyeként él a nemzet tudatában. A törvény deklarálja e hagyományok meglétét.” A sorok közt olvasva érezhetjük, hogy a jogfolytonosság kérdése a törvényesség és a függetlenség kérdésével függ össze. A ki nem mondott vád, hogy a jogfolytonosság megszakadása illetve a ránkerőszakolt politikai rendszer a megszálló Szovjet Unió által alkalmazott erőszak következménye.
Majd a következő kérdésre, hogy miért nem a Koronára esküsznek fel az ország közjogi méltóságai, ez volt a válasz: “Eddig a pontig sokan eljutottak a törvény előkészítése során, magam is el tudtam volna képzelni egy ilyenfajta szabályozást. Ez összeférne a hatályos közjogi rendszerrel. Nem könnyű feladat az alkotmányjogászok számára állandóan azt vizsgálni, milyen határig lehet elmenni....A Koronára felesküdni a hagyományok továbbélése lenne, amelyről tudjuk, mennyire fontos egy nép fennmaradásában.” Más szóval, volt és van igény a Koronának nagyobb szerepet jutatni, és a mai helyzet egy megegyezés azokkal, akik a közelmúlt rendszert



kívánják folytatni és elleneznek minden további szerepet a Koronának, és a hagyományok visszaállítása, a nemzetnek mint olyan fennmaradása nem szívügyük.
A következő kérdés Trianonra vonatkozik, hogy t.i. az ország területi és népességi megcsonkítása hogy érinti a Korona közjogi szerepének jogfolytonosságát? Kukorelli szerint a jogfolytonosság az állam három összetevővel lehet kapcsolatos: a terület, nép, és a főhatalom. “Én alapvetően a főhatalom fontosságát emelném ki az állami szuverenitás három összetevője közül....”
Történelmünkkel kapcsolatban megjegyzi, hogy a sok rendszerváltás “igencsak megnehezíti a jogfolytonossági kérdések megoldását... Nyíltabban kellene beszélni múltunkról, hogy felegyenesedve tudjunk járni és ünnepelni, megbeszélni, ami hagyományainkban megőrzendő.” Így meg kellene vizsgálnunk ahonnan, ahova, és ahogyan “történelem bennünket eltaszított a második világháború után.” Például meg kell tárgyilagosan vizsgálnunk, hogy miért és hogyan lettünk köztársaság! Politikai okok miatt eddig ezt a kérdést nem lehetett szabadon feszegetni, azonban alább megkíséreljük ismertetni a tényeket.
Koronánk önállóságunk fő védője és újrateremtője. Ezért jelentős Kukorellinak önállóságunk tényszerű kiértékelése: “...A folyamat, amelyről beszélünk az egész világon zajlik. Az állam belső szuverenitása teljesnek mondható, szabad választások vannak, Magyarország tehát önálló államnak tekinthető. Külső szempontból azonban már csak a nagyhatalmak tekinthetők teljesen szuverénnek. A többiek külső szuverenitása változó. Magyarországot a pénzügyi függések miatt a középső mezőnybe sorolnám. Természetesen ez a függés a törvényhozásban is érezteti hatását.”
Mit lehet ez ellen tenni? “Létezik bizonyos mozgástér. Szuverenitásunkat őrizve kell ebben a mozgástérben a számunkra legideálisabb helyzetet, lehetőségeket megtalálni, lehetőségünk szerint azt kell kibővíteni.” Látszólag csalódottan jegyezte meg, hogy “nem jó látni, hogy néha feltett kézzel, elvtelenül alkalmozkodunk másokhoz, ahelyett, hogy kiállnánk a magunk igazáért...”
Végül a mi Szent Koronánk egyedülálló tiszteletéről ezt válaszolta: “Félelmetes és fantasztikus, hogy a Korona ennyi hányattatás után a legutóbbi időkig meg tudta őrizni e képletes hatalmát.... A történelem során az állam gyakran nem volt szuverén, az ország pedig szabad.... Mindig fogódzót jelentett, és a szuverenitás-mentes korszakokban—melyekből jócskán akadt történelmünk során—a Korona, más nemzeti jelképekkel együtt jelképezte az ország fennmaradását, létezését.... A Korona számomra e megmaradás jelképe is, amely erőt és hitet ad,” fejezte be Kukorelli a beszélgetést.
Így ismét itt az alkalom, hogy a Szent Koronához való kapcsolat segítségével véget vessünk a második Világháború utáni törvényen kívüli állapotnak és legalább alkotmányos jogrendszerünk visszatérjen a rendes illetve törvényes keretbe.
Ez a szerfelett érdekes beszélgetés bár elkerüli a koronázás és a királyság kérdését, több olyan problémakört vet fel, amelyekkel már foglalkoztunk, azonban nem árt újra végigmenni rajtuk.
Az alkotmánybíró szerint, “a képviseleti hatalomgyakorlási konstrukcióban a koronához (kisbetűvel!) kapcsolt hatalom-átruházási elmélet ... elhelyezhetetlen.” Ez valóban így van. Mint fentebb érveltünk, király nélkül a Korona önmagában nem elegendő alapja egy teljes és következetes államrendszernek. “Meg kell találni azokat a kapcsolódási pontokat, ahol a nemzeti tradíció és a modernizáció ötvöződhet.” Itt lehet behozni a királyságot, mint kapcsolódási pont. Mint már kifejtettük, az alkotmányos királyság szépen megférne korunk országgyűlési képviseleti rendszerével és szépen áthidalná a múlt hagyományait és a jelen követelményeit. A



demokratikus képviseleti hatalom-átruházást módosítani kellene, a hatalmat meg kellene osztani, hogy helyet találjon benn a koronázással járó hatalom-átruházás is. Azon kívül a szakrális királyság érvényesítené a koronázással járó természetfeletti kegyelmeket is. A koronázás és a királyság visszahozása nem forradalmi újítás lenne, hanem a múlt és jelen “ötvöződése”!
A beszélgetés következő tárgyköre az állami főhatóság és függetlenség kérdése. Egyrészt a Korona a függetlenség megtestesítője. Másrész állami függetlenségünk (szuverenitásunk) csorbát szenvedett egyrészt Trianonnal, mikoris a Szent Korona területének és népének jelentős része idegen nagyhatalmi döntéssel leszakíttatott a Szent Koronától. Kukorelli helyesen jegyzi meg, hogy a határok kérdésében a jelen körülmények közt nem tudunk semmit sem tenni. Azonban a nemzetnek az országhatároktól független egyesítése a Szent Korona alatt nemcsak kívánatos, hanem lehetséges is.
Amit Antall miniszterelnök úr tévesen feltételezett mind jogi, mind erkölcsi viszonylatban, hogy t.i. ö a 15 millió magyar miniszterelnöke, meg lehetne oldani úgy, hogy a mindenkori országgyűlés és a választott kormány a 10 milliós országot kormányozza, de a király, esetleg egy felsőházzal a 15 millió magyart képviselhetné. A köztársasági elnök is, alkotmányos hivatalánál fogva, és a királlyal ellentétben, csak a 10 milliós Köztársaság elnöke lehet. Ezzel szemben a Szent Korona és a királyság kérdésében mind a 15 millió nemzettag illetékes véleményt nyilvánítani és dönteni!
Abban is igaza van Kukorellinek, hogy a világ nagyon sok más országával együtt, Magyarország a nemzetközi bankrendszertől való pénzügyi függősége miatt elvesztette önállóságának jelentős részét. Népiesen ezt úgy fejezik ki, hogy “kimentek a tankok, bejöttek a bankok!” Ez azt jelenti, hogy vannak paktumok vagy nincsenek, még belső önállóságunk is szigorú korlátok közt mozoghat attól függően, hogy a kormány milyen hosszú pórázt tud kiharcolni az országnak. Ez egyúttal azt is jelenti, hogy minden külföldről kölcsönzött Forint, Euró vagy Dollár önállóságunk egy darabkájának elidegenítését jelenti. Ezért is lenne fontos a külföldi adósságok kérdésének újra napirendre való tűzése és más államok példáját követve, komoly adósságcsökkentést kérni, követelni. Ezt persze nem szabad összetéveszteni a kölcsönök visszafizetésének önkényes megtagadásával. Azonban aki a kölcsönök tárgyalásszerű csökkentése ellen van, az önállóságunk visszanyerése ellen van, és a bibliai jó pásztorral szemben a tolvajhoz hasonlít, “aki csak azért jön, hogy lopjon, öljön és pusztítson,” (Jn. 10,10).
Sajnos, állapítja meg az alkotmánybíró, mi mindenkinek lefekszünk, minden játék pisztollyal való fenyegetésre felemeljük a kezünket. Jelen helyzetben “Szuverenitásunkat őrizve kell ebben a mozgástérben a számunkra legideálisabb helyzetet, lehetőségeket megtalálni, lehetőségünk szerint azt kibővíteni.” Az utolsó választások után ez kell, hogy az új kormány legfontosabb feladata legyen különösen most, az EU-ba való belépés feltételeinek tárgyalása során. Ebben nemcsak a nyugati emigráció hanem az egész nemzetet képviselő Magyarok Világszövetsége a nyugati országokban levő Országos Tanácsain keresztül mint NGO-k hasznos segítőtársai lehetnek a magyar kormánynak.
“A történelem során az állam gyakran nem volt szuverén, az ország pedig szabad.... Mindig fogódzót jelentett, és a szuverenitás-mentes korszakokban — melyekből jócskán akadt történelmünk során — a Korona, más nemzeti jelképekkel együtt jelképezte az ország fennmaradását, létezését.... “ Nem szabad úgy venni, hogy a Koronának csak egy teljesen önálló országban van szerepe. Ha valamikor szükség volt a Korona egyesítő és nemzetmentő szerepére, az éppen a maihoz hasonló “szuverenitás-mentes” korokban volt.
Igy teljes mértékben érthető és igazolt Kukorelli záró mondata, amely szinte “megkoronázza” a többször elejtett megjegyzését, hogy amit mint alkotmánybíró mond nem



szükségkép azonos a személyes véleményével. Záró szavai megérdemlik, hogy megismételjük: “A Korona számomra e megmaradás jelképe is, amely erőt és hitet ad.”
A Szent Korona misztikumán kívül persze van, és talán érthetően, sokkal jobban ismert fogalom, a Szentkorona-tan, amely a magyar alkotmányosság, törvényesség és jogszerűség alapja volt, és kellene lennie a jövőben. Erről is rengeteg könyv és cikk, vitairat, politikai értekezés, stb. jelent meg az utóbbi években. Ezekből jelenleg csak két tárgyat kívánok kiemelni: először, a Szentkorona-tan sikeresen összefogta és egy rétegezett társadalomban egyelő jogokat biztosított nem csak a különböző vallások követőinek de a kisebbségeknek is (Kocsis, A Szent Korona tana, 125). Kocsis a Szentkorona-tanban talál megoldást a Trianoni igazságtalanságra. Hacsak a hitetlen Nyugat elfogadná a Szentkorona-tan egyesítő, egyelőséget és jogfolytonosságot garantáló elvét (u. o., 180 o.)!
Másodszor, a jelen alkotmányos rendszer és államrend belső legitimitását kell megvizsgálni. Ennek az írásnak nem célja a jelen kormány nemzetközi legitimitását kétségbe vonni. Tudtommal semmiféle nemzetközi szerv nem döntött a magyar kormányok törvényességéről, mivel ez a kérdés fel sem vetődött az elmúlt negyvenöt év alatt. Így kétségtelen, hogy nemzetközileg a jelen kormány, amely az 1940-es évektől 1990-ig hatalmon lévő kommunista rendszer utódja, az ország elismert tényleges kormánya illetve államrendszere. A belső legitimitás elvi kérdés ugyan, azonban mégis tanácsos lenne azt az EU-hoz való csatlakozás előtt tisztáni.
Általános elv, hogy sem külső kényszer sem forradalom nem teremt jogot, és ilyen alapon létesült alkotmányváltozásokat utólag vagy eltörölni, vagy törvényesíteni kell. Zétényi szerint “(A) magyar történelem sajátos ... voltából következik az alkotmányosság és jogfolytonosság, az alkományos államélet folyamatosságának különleges jelentösége...” (Zétényi, A Szentkorona eszme, 162 o.). A magyar alkotmányjog szerint az alkotmányosság illetve törvényesség és a folyamatosság szinte azonos, ezért a mai magyar alkotmány és államforma, azaz a rendszer belső törvényessége megkérdőjelezhető, mivel a folyamatosság utoljára a negyvenes években szakadt meg, a folyamatosság eddigi helyreállítása illetve az új rendszer törvényesítése nélkül.
Történelmünk folyamán nem ez az első eset, hogy a folyamatosság megszakadt, azonban az utolsó két évszázadban gyakrabban előfordult, mint történelmünk bármelyik korábbi szakaszában. Így az 1848-49-es Szabadságharc leverése utáni megszakadást az u. n. Kiegyezés néven ismert 1867:XII törvénycikk állította vissza.
Az 1867-ben visszaállított jogfolytonosság újra megszakadt az első világháborút bezáró zavaros időkben részben külföldi nyomásra mikor megtiltották a koronázott király visszatérését a magyar trónra, másrészt mikor a Kommün alatt törvénytelenül kikiáltották a köztársaságot. A jogfolytonosságot ekkor “az alkotmányosság helyreállításáról és az állami főhatalom ideiglenes rendezéséről” szóló 1920. évi 1. Törvénycikk állította újra vissza. Azonban ez csak ideiglenesnek szánt megoldás volt.
Közvetlenül mielőtt beléptünk a Második Világháborúba, nehéz helyzetben, nagyon szűk mozgástérben találta magát az ország. A világpolitika alakulása folytán döntenünk kellett a háborúba lépés és a függetlenségünk mindenáron való megőrzése mellett. Végül is háborúba lépésünk, amit a német megszállás veszélye és a mai napig kiderítetlen kassai bombázás provokált ki, formailag független lépésnek tekinthető amennyiben az országnak más, ámbár nagyon korlátozott és áldozatokban sokkal költségesebb, a függetlenség teljes elvesztésével járó választása is volt. Így a háborúba való belépés nem teljesen szabad döntés volt. A helyzet teljes ismeretében valószínű, hogy a kormány kényszerhelyzetbe került és így, jogilag is megállapítható “vis major” nyomása alatt, csökkent felelősséggel cselekedett.



Az 1944-ben bekövetkezett német megszállás a formai szuverenitást ugyan meghagyta, de gyakorlatilag megszállt ország lettünk. A formai szuverenitás, azaz a jogfolytonosság 1944 október 15-én, Horthy Miklós Kormányzó lemondásával és Szálasi Ferenc hatalomra-jutásával sem mondható egyértelműen megszakadtnak, sőt, a magyar országgyűlés nyugaton való önfeloszlatásáig (lásd alább) még a csonka országgyűlés is a függetlenség birtokosának tekinthető. Az 1944 márciusi és októberi események legfeljebb ideiglenesen felfüggesztették az alkotmányosságot, azonban egyik esetben sem történt komoly és hivatalos alkotmánysértő módosítás politikai rendszerünkben, amely egyértelműen megszüntette volna a jogfolytonosságot.. Sem a németek, sem a nyilasok nem kényszerítettek ki a későbbiekhez hasonló alkotmánysértő változásokat alkotmányos jogrendünkben. Igy például a leghivatottabb személyek, Horthy Miklós kormányzó és Mindszenty hercegprímás elismerték az 1945 választásokat, mint a nemzet szabad akaratát kifejező cselekményt, ezzel legalább is hallgatólag elismerték a jogfolytonosságot.
Azonban mielőtt végleges ítéletet mondanánk erről a korszakról, Kukorelli javaslata szerint nem lenne haszontalan tüzetesebben, minden ellenszenv nélkül megvizsgálni ezt a kort, bár valószínűleg még nincs meg a szükséges történelmi távlat és tárgyilagosság erre.
A folyamatosság utolsó megszakítása: 1945
A folyamatosság határozottan és egyértelműen megszakadt mikor a vesztett háború után az új kormány, a köztársasági államforma és az új, szovjet rendszerű alkotmány, a megszálló hatalom kényszere folytán, külső erőszakra és nem a hagyományos alkotmány alapján, azaz nem szabadon választott nemzetgyűlés szabad döntése alapján jöttek létre. Ezenkívül az ezeréves alkotmányos rendszer hivatalos képviselője, a hercegprímás mint az ország “első zászlósúra” és a király távollétében illetve hiányában illetékes személy, mint első közjogi méltóság, hivatalból és hivatalosan tiltakozott köztársasági államforma törvénytelen bevezetése ellen.
Miután az 1945 november 4-i választásokat a Kisgazda Párt 59.9%-os azaz abszolút többséggel megnyerte, így a demokrácia és az akkor érvényben levő törvények alapján egyedül alakíthatott volna többségi kormányt (és a törvényesség kérdésében megegyezésre juthatott volna az akkor már nyugaton székelő törvényes 1939-es magyar országgyűlési képviselettel), szovjet nyomásra kénytelen volt a kormányt 50-50 százalékban megosztani a marxista pártokkal úgy, hogy a kulcs belügyi tárca amely a rendfenntartó szerveket és az igazságszolgáltatást felügyelte, kifejezett szovjet nyomásra a szavazatok 17.11%-át, tehát a szavazók egy hatodának bizalmát élvező Kommunista Párt kezébe került.
A kor történésze így írja le a belügyminiszteri pozíciónak a kommunisták részére való kikényszerítését:
“ Miután a FKgP magának követelte a belügyi tárcát, ... Vorosilov marsall ... átadott egy listát Dálnoki Miklós Bélának, az ügyek továbbvitelével megbízott ideiglenes kormány miniszterelnökének, amely a Vörös Hadseregnek szállítandó hús, zsír, olaj, cukor sb. mennyiségét tartalmazta. Ez kb. háromszorosa volt az ideiglenes kormány rendelkezésére álló összes élelmiszernek. Vorosilov követelte, hogy a kormány három napon belül szállítsa le a kívánt élelmiszert. Amennyiben nem teljesíti kötelezettségét, a Vörös Hadsereg lefoglal minden fellelhető készletet. Ettől csak abban az esetben áll el, ha a “demokratikus” kormány megalakul. A Szovjetunió azonban csak olyan kormányban bízik, melynek belügyminisztere kommunista.”
“A legmegdöbbentőbb és legfélelmetesebb ebben a magatartásban az volt, -írja a politikai bizottság egy tagja-, hogy sem az ország népe, de még csak az FKgP képviselőcsoportja sem értesülhetett ezekről a tényekről. A Szovjetunió beavatkozását nem lehetett nyilvánosságra hozni” (Varga József, II. 245-6 o.; v.ö. Kiss Sándor, 55-57 o.).



Ebből a stratégiai helyzetből, mint kisebbségi párt, a kormány megalakulása után a kommunisták első követelése a “köztársaság kikiáltása” volt, ami ellen Mindszenty “a magyar prímások több, mint 900 éven át gyakorolt közjogi tisztéből folyóan óvást emelt” a Miniszterelnökhöz írt levelében (lásd A Mindszenty bűnügy..., 17. oldal; Erdős, 26-27 oldalak). Tudtommal ezt a hivatalos, előzetes óvást soha semmiféle bíróság nem tárgyalta le és nem hozott döntést ebben a kérdésben, sőt, a Mindszenty perben ez volt az egyik vádpont Mindszenty ellen (lásd A Mindszenty bűnügy, 17 o.).
Mindszenty rehabilitációja nem lehet teljes, és az 1990 utáni rendszerek törvényessége nem lehet vitán felüli amíg ez, az akkori alkotmányos rend szerint érvényes óvás és a Mindszenty per egyik fő vádpontja nem tisztázódik! Ilyen esetben az óvás nem évülhet el az óvást emelő személy halálával, mivel azt hivatalból tette! Az sem számíthat, hogy azt a hivatalt törvénytelen módon, az óvást figyelmen kívül hagyva, az új alkotmányban megszüntették. Az óvás nemcsak a törvény lényege, hanem elsősorban a folyamat törvénytelensége miatt történt. Ha az akkori alkotmány szerint szabadon, a nemzet önakaratából összehívott törvényes nemzetgyűlés mondja ki a köztársaságot, azt nem lehetett volna megóvni!
Dr. Balogh Sándor névrokonom (kivel otthon gyakran összetévesztenek) kommunista történész, akinek egyik kedvenc céltáblája Mindszenty hercegprímás volt, sokszoros álláspontváltoztatás után végre egy 1989-ben készült interjúban rátapint Mindszenty óvásának a lényegére, bár itt is súlyosan melléfog a kommunista történész.
Balogh szerint “történelmi tények bizonyítják, hogy a bíborosnak elsősorban nem a rendőrséggel, a földosztással vagy a köztársasággal volt problémája, hanem a népi demokratikus rendszer legitimitásával, amelyet nem volt hajlandó elismerni. Nem fogadta el az Ideiglenes Nemzetgyűlés és az Ideiglenes Nemzeti Kormány által reprezentált hatalmat.... A bíboros törvényen felül helyezte magát, nem fogadta el a Nemzetgyűlés döntéseit” (Mészáros, 140-41).
Baloghnak igaza van, Mindszenty nem egyes cselekedeteket kifogásolt, hanem elvi alapon, az egész rendszer törvényességét támadta és óvta meg. Ez fájt legjobban Rákosiéknak. Egyes kérdésekben lehetett volna kompromisszumot találni akkor még, de a törvényesség kérdésében Rákosi nem akart, és nem is tudott volna alkudozni, mert amit csinált, Sztálin parancsára csinálta, érvekkel pedig nem tudott győzni. Mindszenty látta, hogy nemcsak az ezer éves magyar alkotmányos elveket sértették meg Rákosiék, hanem a demokrácia legalapvetőbb elvét, a független állam népének szabad akaratán alapuló önkormányzás elvét is. Rákosi nem akart Mindszentyvel az állam függetlenségének megsértéséről nyilvános vitat. Ezért kellett törvényesség megvitatása helyett Mindszentyt eltüntetni a politikai porondról a szovjet hatalomra épült kommunista kormánynak és úgy nevezett népbíróságának.
Balogh ott téved, hogy Mindszenty nem “törvényen felül helyezte magát,” hanem egy magasabb törvényt képviselve ellenezte a törvénytelen változásokat. Nem Mindszenty hanem Rákosi és a szovjet által támogatott Kommunista Párt valamint az általuk létrehozott Ideiglenes Nemzetgyűlés helyezte magát az akkor érvényben levő törvények fölé, illetve törvényeken kívülre!
Hogy Mindszenty melyik törvényt képviselte, nyilvánvaló Dálnoki Miklós Bélának írt soraiból. 1945 szeptemberben esztergomi érsekké való kinevezése alkalmából Dálnoki, az Ideiglenes Kormány miniszterelnöke gratulált neki. Mindszenty igy válaszolt Dálnokinak: “Meleg gratulációját hálásan köszönöm. Az ország első közjogi méltósága hazája rendelkezésére áll” (Lipthay, 170 o.). Figyelemreméltó, ahogy Mindszenty ebben a rövid de velős, mesterien fogalmazott tizenkétszavas válaszba mi mindent belesűrített, óvatosan szétválasztva az egyházi és közjogi tevékenységeket, valamint a hazát az ideiglenes kormány miniszterelnökétől. Míg Dálnoki egy egyházi kinevezéshez fejezte ki jókívánságait, Mindszenty mint közjogi méltóság



válaszol. Az Első Zászlós Úr a hazának, és nem a miniszterelnöknek áll rendelkezésére, tehát a haza szolgálatában Mindszenty mint az “első közjogi méltóság” Dálnoky miniszterelnök felett áll, aki csak a második vagy harmadik közjogi méltóság!
Azonkívül míg a fegyveres hatalom Rákosi mögött állt, az erkölcsi hatalom mérlege nyilván Mindszenti javára billent, ugyanis Mindszenty nemcsak mint egyházmegyés püspök tevékenykedett, hanem mint esztergomi érsek és az ország hercegprímás-bíborosa, a NEMZETET képviselte, mind jogilag és erkölcsileg, mind valóságban. Egyházmegyéjén és az országon kívüli körútjai során és írott megnyilatkozásaiban mindenütt az összmagyarság, beleértve a nyugatra került és az elszakított területek magyar katolikusainak a főpásztoraként is működött (Erdő, 22-26 o.), és mint első Zászlós Úr, az ország protestáns és zsidó honfiainak a védelme is reá hárult.
Az Ideiglenes Nemzetgyűlés és az Ideiglenes Kormány elismerésének volt még egy elvi akadálya, bár lehetséges, hogy a háború viharában Mindszenty erről nem tudott. Az utolsó szabadon, 1939-ben választott országgyűlés az 1944 évi VII. törvénnyel a választások megtartásának lehetetlensége miatt az országgyűlés élettartamát a békekötés törvénybeiktatásától számított további fél évre meghosszabbította és ugyanilyen törvényes úton lehetővé tette, hogy az külföldön is ülésezhessen.
Tóth szerint e törvény alapján az 1939-es országgyűlés (mindkét háza, de persze nem teljes létszámban), a Párizsi béke aláírása és kihirdetése után 1947 év augusztus hó 20-án, Altöttingben (Németország) utójára összeült.
“[A csonka parlament] megállapítja, hogy az ország szuverenitását ez a testület képviseli.
Határozatában leszögezi, hogy a Szent Korona jogfolytonossága fennáll. A történelmi ezeréves alkotmány minden jogi alapja, és a magyar nép felfogása szerint is, a nemzet összességében az azt jelképező Szent Koronában van” (Tóth Z. J., 347 o.).
Így, az utolsó törvényes magyar országgyűlés egyik utolsó határozata szerint a jogfolytonosság egyik feltétele a Szent Korona, és az ahhoz kapcsolódó korona tan. A jogfolytonosság azaz a törvényesség csak ehhez a tanhoz való visszatéréssel állítható vissza, és minden érvényes újításnak onnan kell kiindulnia. Ezek szerint a jogfolytonosság visszaállítása nem szükségkép fűződik a királyság visszaállításához. Ehhez elég lenne a Korona közjogi szerepét visszaállítani, mikoris minden jog forrása a Korona lenne, amit gyakorlatilag a nemzet gyakorolna közvetlenül vagy szabadon választott országgyűlés révén.
Tehát 1945-ben volt az országnak egy másik, a hagyományos alkotmány szerint törvényes és jogfolytonosságot élvező országgyűlése, és a helyes megoldás az lett volna, hogy az első ideiglenes országgyűlés és kormány ezzel a törvényes, bár külföldön székelő országgyűléssel kapcsolatot teremt, és a folytonosság megszakítása nélkül viszi tovább az ország vezetését. Sajnos, a szovjet megszállás és a kommunista párt erőszakos hatalmi törekvése, ami legalább is „vis major”-nak tekintendő, nem tette lehetővé a jogfolytonosság megőrzését. Így nem a ország illetve a nemzet érdekei érvényesültek, hanem a Szovjet Unióé, és egy idegen érdekeket képviselő politikai párté.
Egy magát „ultrajobboldali folyóirat”-nak nevező, pro-Habsburg Internet Web oldalon[5] egy Dr. László András így írja körül a magyar alkotmányos helyzetet illetve államformát 1998ban:
' de more et veritate' - 'supra-officialiter': Regnum Apostolicum
'de iure' - 'efficialiter': Regnum Apostolicum



'de iure' - 'legitimali-factualiter': Interregnum
'de facto' - 'operationaliter': Usurpatio Illegitima
azaz erkölcsileg és jogilag Apostoli Királyság, jogilag ténylegesen: interregnum, valójában és gyakorlatilag törvénytelen bitorlás. Dr. László így folytatja: “Az 1990-ben vezetésbe került 'kormányzat' az előző idők jogutódjának és folytatójának tekintette és tekinti önmagát, ami a törvénytelen-jogtalan bitorlás folytatását jelenti, és fel sem merülhet, hogy másnak lehessen tekinteni.”
Minden törekvés a jogfolytonosság visszaállítására a korona-tanhoz kell, hogy visszamenjen, és onnan kiindulva kell a nemzet ügyeit újra rendezni. Mivel ez a koronatanhoz való teljes visszatérést jelent, úgy tűnik, a folytonosság megszakadásának kezdete teljesen lényegtelen. Annyi bizonyos, hogy 1939-ig megvolt a jogfolytonosság, és 2002-ben nincs meg. Tehát ha most összeül egy alkotmányozó nemzetgyűlés, annak a jelen helyzetből kiindulva kell törvényes alkotmányt és politikai rendszert létrehozni, függetlenül attól, hogy az törvényen kívüli állapot mikor kezdődött. Az új rendszer lehet majd királyság királlyal vagy király nélkül, vagy köztársaság, ahogy azt annak idején a törvényes nemzetgyűlés majd javasolja, amit a nemzet népszavazással kell, hogy megerősítsen.
Hogy ma, békésen és törvényesen, fegyveres felkelés és forradalom nélkül lehessen a kérdést tisztázni, meg kell állapítani, hogy a köztársaság kikiáltása 1946-ban majd később a Rákosi alkotmány és a “népköztársaság” bevezetése nem az akkor érvényes alkotmányrendszer szerint, és nem a nép szabad akaratából történt.
Az 1920-as jogi helyzetet Tóth Z. J. alapján, aki az 1920-as I törvénycikkel foglalkozik, alkalmazhatjuk az 1940-es évek óta kialakult helyzetre is. A törvény szerint “erőszakos megszakítás (vis major) miatt a történeti alkotmány intézményei ugyan érvényben maradnak (királyság, országgyűlés), de átmenetileg nem nyernek alkalmazást...”
“A Szentkorona-tan értelmében a nemzet minden hatalom és jog forrása, ezért az ellenállhatatlan kényszerhelyzet miatt (vis absoluta) az állami szuverenitást egyedül képviselő nemzetgyűlést hoznak létre az alkotmány helyreállítása céljából. Ugyanakkor ezt az intézményt nem kívánják állandósítani, ezért a történelmi alkotmányba nem építik be” (Tóth Zoltán, 343-4 o.).
A jelen helyzetre alkalmazva, az Alkotmánybíróság tárgyilagosan, azaz a tények alapján, nem tagadhatná, hogy az 1940-es években az alkotmányos változásokat létrehozó szovjet nyomás érvelhetően kényszerhelyzet (vis absoluta), de legalább is a változásokat érvénytelenítő vis major-nak tekinthető. Ezen az alapon, az Alkotmánybíróság ugyancsak nem tagadhatná, hogy Mindszenti Hercegprímás óvása érvényes volt. Tehát a jelenleg elfogadott és gyakorolt politikai rendszer alkotmányellenes, tehát alapjában törvénytelen.
Ezért a jelenlegi alkotmányon-kívüli jogrendet megszüntetendő, és az alkotmányos rendet visszaállítandó, egy különleges, az egyházak és a jelenleg működő társadalmi szervek valamint Szent Korona népességét képező de politikai és történelmi okok miatt az ország határain kívülre kényszerült nemzetrészek, beleértve a nyugati emigrációt is, képviselőinek bevonásával alkotmányozó nemzetgyűlés létrehozása elengedhetetlen.
Mint a régi alkotmányos rend jelenleg “nem alkalmazott” szervét, a Felső Házat, a korona tan, azaz az utoljára életben levő intézkedés alapján újra össze lehetne hívni és szerepet biztosítani neki a nemzetgyűlés összehívásában és törvényesítésében a jogfolytonosság megkérdőjelezhetetlenségének biztosítása céljából. Megjegyzendő, hogy az 1920 I. tc., amely a jogfolytonosság elve alapján a jelenleg is érvényes szabály, az alkotmányos rend helyreállítását



kivette a rendes országgyűlés (amely egyébként jelenleg maga is hiányában van az alkotmányosságnak) hatásköréből és különleges “nemzetgyűlés” hatáskörébe utalta.
A Gondviselés még a két háború utáni zavaros időkben is gondoskodott, hogy a Szent Korona ne veszítse el érvényét, és a második világháború utáni káros és alkotmányellenes kormányzás időszakát áthidalva egy békésebb korban ismét lehetővé tegye ezeréves alkotmányunk és hagyományos jogrendünk túlélését, illetve visszaállítását. Tehát itt az ideje, hogy a nemzet ne csak az új alkotmány kérdését tárgyalja, hanem érvényes nemzetgyűlés állítsa helyre a jogfolytonosság mellett a történelmi magyar alkotmányt és döntsön az államformáról!
[1] Mezey Barna, szerk., Magyar Alkotmánztörténet, 1996, 88. o.
[2] U.o.
[3] Csomor, Ne féljetek, 374 oldal. A Mindszenty Bünügy okmányai, 31-49 oldalak
[4] A Mindszenty Bünügy okmányai, 31-49 oldalak
[5] http://www.geocities.com/ultradextra/allamfor.html



A Szent Korona, Koronázás és a magyar küldetés
Dr. Balogh Sándor
3. rész
III. A MAGYAR KÜLDETÉS
A magyar nép küldetése
· Csomor Lajos egyik könyvében tárgyal egy történelmi eseményt, amiről annak idején én is hallottam, és bizony akkor, kispap létemre, nem kis fenntartással fogadtam. Valahogy úgy voltam vele akkor, mint amikor valaki elkezd olvasni egy könyvet a kilencedik fejezetnél, és minden előkészület nélkül valami hihetetlennek tűnő történet kellős közepébe kerül, vagy amikor az ember egy kirakós képrejtvény darabot vesz kézbe és az egyik darabon egy hihetetlennek tűnő kép-részletet lát. Ez az a bizonyos önmagában hihetetlennek tűnő “kilencedik fejezet,” vagy a hihetetlennek tűnő kirakós darab, ami az egésznek értelmet ad, Kovacsics Mária Natália nővér jelenései voltak a 40-es években. Azóta, hogy a hasonlatot folytassam, az első nyolc fejezetet elolvastam, főleg Csomor és Kocsis István írásai alapján, és az akkor hihetetlennek tűnő ténynek ma sokkal több értelme és hihetősége van számomra. Ezért is szükséges, hogy az olvasónak megadjam a megfelelő hátteret.
· Mielőtt belemerülünk a jelenések, illetve látomások tárgyalásába, ajánlatos egy rövid magyarázattal szolgálni. Az Egyház tanítása szerint az utolsó apostol, azaz Szent János halálával a nyilvános kinyilatkoztatások bezárultak, azaz az üdvözüléshez szükséges tudnivalókat (depositum fidei) Isten az Egyháznak és annak tagjainak rendelkezésére bocsájtotta. Új kinyilatkoztatásra nincs szükség. Azonban ez nem zárja ki, hogy Isten, vagy Jézus Krisztus maga a Szűzanya, az angyalok vagy a szentek révén ne üzenjenek az emberiségnek. Antalóczi szerint “...azt is állíthatjuk, hogy a magán-kinyilatkoztatás természetfeletti forrásból fakadó lelkipásztorkodás” (Antalóczi, 44 o.).
“A magán-kinyilatkoztatás jel, célja pedig a figyelem felhívása valamilyen vallási természetű helyzetre, s egyben előmozdítja a vallásos életet” (u.o., 45 o.). Így a jelen műben idézett kinyilatkoztatások is a magyarság vallási életét hivatottak előmozdítani.
Csomor is részletesen foglalkozik a jelenések problémájával és azok szerepéről az Egyház és a hívek életében (Csomor, Ne féljetek,..., 14-24 o.).
A magán-kinyilatkoztatásokat nem kötelező elhinni, azok elfogadása nélkül is lehet buzgó és eredményes lelki életet élni. Azonban elfogadásuk ajánlott, mert az eszközök, amelyeket a magán-kinyilatkoztatás nyújt, elősegítik a lelkiéletet, és esetenként irányt is mutatnak. Ez a tanács természetesen feltételezi, hogy a magánkinyilatkozás valóban természetfeletti eredetű, azaz Istentől vagy a Szűzanyától származik. Ennek a jele általában az, hogy nem tartalmaz ellentmondást a nyilvánosan, kinyilatkoztatott hit és erkölcs tanaival, és az erények gyakorlását előmozdítja.



Az Egyház segíti a híveket a magán-kinyilatkoztatások megítélésében amennyiben megfelelő kivizsgálás után egyes jelenéseket hivatalosan elfogad, másokat elítél, de legtöbbjét megengedi a kivizsgálás befejeztéig. Antalóczi szerint 1830 óta hét Mária jelenést fogadott el hivatalosan, az utolsót 1934-ben. Tehát az Egyház nem siet a hivatalos elismeréssel.
Ez nem jelenti azt, hogy a még el nem ismert jelenéseket nem szabad követni. Medjugorje például világszerte ismert jelenési hely, egyházi jóváhagyás nélkül. A magyar Erzsébet asszony, a Szeretetláng mozgalom elindítójának a látomásai szintén várnak a kivizsgálásra és jóváhagyásra annak ellenére, hogy az egész világon elterjedt, egyházi jóváhagyással, a Szeretetláng mozgalom. Vagy a már említett Natália nővér jelenései még mindig várnak a kivizsgálásra, de az egyik üzenetet még a Szentatya is komolyan vette.
Natália nővér szerint Jézus azt kérte tőle, hogy mivel Ö a Világ Királya, Édesanyját tiszteljék a Világ Királynőjeként. XII Pius pápa el is fogadta a kérést, és 1942-ben felvette Mária címei közé a Világ Királynője címet. Ez csak úgy történhetett, hogy a Natália nővérnek adott üzenet után az Egyház átvizsgálta a Hagyományt és megállapította, hogy bár ez eddig elkerülte mindenki figyelmét, a Hagyomány megerősítette a Szűzanya kérését, illetve Natália nővér javaslatát, Mária valóban a Világ Királynője.
Ezzel kapcsolatban érdekes megjegyezni, hogy a Montreali főegyházmegye bazilikájának a nevéhez, ami eredetileg Szent Jakab apostolról volt elnevezve, 1955-ben hivatalosan hozzáadták Mária, a Világ Királynője címet, és a főoltár mögé egy Mária szobrot állítottak, ami a Szűzanyát mint A Világ Királynőjét ábrázolja.
Később Jézus azt kérte Natália nővértől, hogy Szent István felajánlását elfogadva, a Világ Királynőjének székhelye Magyarországon legyen és a budai hegyekben a Norma-fánál, Szent Anna kápolna mellett, építsenek kápolnát Neki mint a Világ Királynője. Ennek a kápolnának tervét Natália nővér látomásban kapta meg Jézustól. Mindszenty Hercegprímás Úr jóváhagyta egy ilyen Engesztelő Kápolna tervét amelyet egy építészmérnök készített el a nővér látomása alapján (Csomor, Őfelsége... 293 o,.; Natália Nővér, 179-232 oldalak). Azonban sajnos, a háború miatt az alapok lefektetése után abbamaradt az építkezés, és csak a 90-es években alakult újra a bizottság, azonban a szükséges anyagi támogatás a mai napig nem valósult meg.
Csomor szerint Natália Nővér “volt az első olyan magyar látnoknő, aki a magyar nemzet kiválasztottságáról és a Magyar Szent Korona üdvtörténeti szerepéről és kapott előremutató tanításokat (külföldiek korábban is voltak).” Az Engesztelő Kápona kérésével nem ér véget a Korona misztériuma és a látomások folytatódtak. (Csomor, Ne Féljetek..., 18 oldal) és Natália nővér nem volt az utolsó. 90 éves korában, 1992-ben bekövetkezett halála nem vetett véget a Jézusi üzeneteknek a magyar nép küldetését illetően. Csomor szerint “1956 decemberében kezdte látnoki működését Klein Antalné született Keller Franciska, aki az Atyától, a Fiútól, a Szentlélektől és Szűz Máriától kapott üzeneteket az Oltáriszentség tiszteletéről, a magyarság küldetéséről (u. o.).
Azonkívül “az 1960-as években kezdte üzenetközvetítő, engesztelő működését a magyar Erzsébet asszony, aki az azóta világszerte elterjedt Szeretetláng-mozgalmat elindította” (u.o.). Azonkívül VI Pál pápa és negyven bíboros fogadta Rómában Erzsébet asszonyt, hogy átvegyék tőle a Szent Szűz ajándékát, a Szeretetlángot (Antalóczi, 78 o.).
1993 április 25-én Jézus Takács Zoltánné Rogács Mária (Marika) nevű, Sükösdi munkásasszonyt szemelte ki az üzenet folytatására. Dr. Endrey Antalnak látogatása során Marika többször megismételte az üzenetek lényegét: “Ez a kicsi ország lesz az egész világ engesztelése” (Endrey, Jézus Krisztus Sükösdön, 7. o.).



Dr. Molnár Gyula jogtudor és hittudós, az egyházjogilag illetékes helyi ordinárius, Dankó Laszló Kalocsai Érsek tudtával vizsgálta a sükösdi jelenéseket és külön könyvben összegezi véleményét (A magyar énekek éneke—a sükösdi jelenség, 1995). Itt érdekes megjegyezni, hogy Asztrik kalocsai érsek hozta Szilveszter pápától a Koronát, és Sükösd nemcsak a kalocsai érsekség területén van, hanem Asztrik késői utódját, a néhai Dankó Érseket, annyira érdekelte a korona misztériuma, hogy ő irta az előszót Szigeti István mindkét könyvéhez, A Szent Korona titka, és a Szent Korona magyar titka cimű könyvekhez, és ő volt a Szent Korona Lovagrend alapító és első egyházi elöljárója (e sorok írásakor az elöljáró Dr. Gyulay Endre Szeged-Csanádi megyéspüspök).
Molnár Gyula több sükösdi jelenésből is idéz, ahol Jézus a Koronáról beszél, például hogy annak “köze van Hozzám...” (1993 augusztus 19, Szent István ünnepe előtti nap, es 1995 szeptember 9-én, 36-8 o.). Mindkét jelenésben megismétli hogy a magyaroknak hivatásuk van! Az 1993-as jelenésben megnyugtat bennünket, hogy “a Szent Korona működőképes,” és buzdítja a nemzet tagjait az imádkozásra, engesztelésre.
Marika asszonynak egy későbbi jelenésben Jézus még pontosabb a működőképességgel kapcsolatban. Még a következő első királykoronázás előtt vissza kell helyezni az eltávolított (lásd Csomor, Ne féljetek, 346) Mária képet a Szent Koronára, a gyöngycsüngőkkel, hogy eredeti hatékonysága visszaálljon. (Csomor, Ne féljetek, 373 oldal). Előtte Jézus természetesen tudatja majd Marikával, hogy hol találják meg a Mária képet és a gyöngyöket (U.o., 346.)
Ez a “működőképesség” nem csak azt jelentheti, hogy a Szent Koronával való koronázás ma is megadja a koronázással járó külön kegyelmet és külön segítő angyalt (megjegyzem, a világon egyetlen másik koronáról sem mondhatják ezt el). A működőképességet mi, amerikai magyarok is teljesen félreértettük, mikor elleneztük, hogy Carter elnök hazaküldje a koronát a rendszerváltozás előtt! Utólag be kell ismerni, hogy mi sem értettük a Korona működőképességét. Mi, a legjobb szándékkal, a kocsit kötöttük a ló elé, mikor a változást vártuk, míg a Korona a Knox katonai erődítményben volt bezárva! A Koronának otthon volt a helye, hogy működőképessége folytán elősegítse a rendszer összeomlását. Carternak igaza volt, mikor isteni sugallatra vagy saját jószántából hazaküldte a Koronát! Viszont tiltakozásunkkal annyit elértünk, hogy Carter elnök megígérte, hogy figyelemmel kíséri a korona sorsát, és nem engedi, hogy a Szovjetek elrabolják a Koronát, független, keresztény nemzeti létünk jelképét.
És itt következik a fentebb például említett “kilencedik fejezet” hasonlat, aminek csak az előzmények illetve háttér ismeretében van értelme és szavahihetősége. 1945-ben Jézus ezt mondta Natália Nővérnek: “... Leányom, pár évvel ezelőtt Királyról, Koronáról ígérve szóltam, amely áldást, kegyelmet jelent a magyar jövőnek...” 1995-ben azt mondta Marikának, hogy “a Szent Korona nemzeti kincsetek, amely közel van hozzám...”
Mind Natália nővér, mind a sükösdi jelenések az engesztelést sürgetik: Jézus Magyarországnak nagy szerepet szán a világ sorsában, mint a világengesztelés (egyik?) központja (Molnár, 33-5 o.).
Sajnos, az emberiség nem veszi komolyan az engesztelés kérését, pedig az sokat segítene nemcsak a természetfeletti síkon, de még természetes napi problémáinkon és fájdalmainkon is.
A magyarok angyala?
Bár sokan hisznek a jelenésekben, mint Fatima vagy Lourdes, de hogy Jézusnak vagy a Szűzanyának van ideje a magyarokkal törődni, és hogy a magyar népnek különös szerepe lenne Jézus terveiben? Kicsit hihetetlenek tetszik. Hát, meg amikor olvassa az ember Jézus szavait, hogy “Nagy jövő vár Anyám országára, s általa az egész világ kegyelmet nyer.”



Azonban Isten nemcsak egyéneket teremtett, hanem nemzeteket is. XII Pius első enciklikájában, Summi Pontificatus, elismeri a nemzetek jelentőségét a világtörténelemben. A zsidóság mint az Ószövetség kiválasztott nemzete különösen fontos szerepet játszott az üdvösségtörténetben. Miért ne választhatott volna Jézus egy másik nemzetet amely engeszteléssel előkészíti a második eljövetelt?
Dr. Zakar András, Schütz Antal Dogmatikájára hivatkozva megjegyzi, hogy “jól megokolt és eléggé egyetemes nézet, hogy egyes népek és egyházak élén egy vagy több angyal áll” (36 o, v. ö.: Schütz, DOGMATIKA, I. m.: 485-511). Dr. Pascal Parente, egy amerikai katolikus hittudós tanár, ószövetségi idézetekkel bizonyítja, hogy a nemzeteknek vannak külön őrangyalai (BEYOND SPACE; A BOOK ABOUT ANGELS, 1973, 119-24 o.). Parente még Szent Tamásra is hivatkozik, aki szintén foglalkozott ezzel a kérdéssel, hogy nemzetek közti háboruk alkalmával vajon a nemzetek őrangyalai is háborúznak-e egymással (Summa, I. Q.113 Art. 8), és idézi Damaszkuszi Szent Jánost, aki szerint angyalok “őrzik a földet és a nemzetek felett ülnek, ahogy a legfőbb Teremtő kijelölte őket” (De Fide Orthod. II, 3). Parente talál az újszövetségben is utalást népek angyalaira. Szerinte Szent Pál látomásában az idegen aki meghívta Pált Macedóniába téríteni (Csel.16:9) Macedónia angyala volt. Végül Parente megjegyzi, hogy Szent Tamás és több más hittudós szerint bizonyos hivatalokat betöltő személyek saját őrangyalaikon kívül amelyek születésüktől hozzájuk vannak rendelve, hivatalba lépésükkor külön angyalt kapnak, “akik segítik őket a kormányzásban és a rájuk bízott emberek gondviselésében.”
Tehát ha a nemzeteknek lehetnek őrangyalai, miért lehetetlen, hogy Isten közvetlen, vagy őrangyalai áltál törődjön és esetenként üzenjen látnokok által egyes nemzeteknek. Azonkívül, ha már volt egy kiválasztott nép egy bizonyos megbízatással, miért ne választhatna Isten egy másik népet egy másik feladatra? Sőt, a megváltás egyetemességét figyelembevéve, elvárható, hogy ha Isten valóban választ ki egy népet Jézus utolsó eljövetelének előkészítésére, az új kiválasztott nép ne a régi, ószövetségi nép legyen, amelynek küldetése a megváltással befejeződött.
Don Gobbi, egy olasz pap, állítólag szintén kapott látomást 1981 augusztus 16-án, Szent István napján, amiben Mária a magyarokról szólva tett bizonyos, Natália nővéréhez hasonló ígéreteket (l. Molnárfi, 46 o, Őfelsége... 308 o.). Gobbi Atya jelenése szerint a Szentatya is tud arról, hogy “Isten tervében különlegesen fontos helyet foglal el egy nép...” és itt Magyarországra hivatkozott. Így nem meglepő, hogy mikor II. János Pál pápa először Magyarországra látogatott, kérte a magyarokat, hogy ne feledjék el, ne adják fel különleges küldetésüket!
Itt megjegyzendő, hogy Fr. Gobbi látomásainak angol nyelvű kiadásában ez az idézet nem szerepel, és a mozgalom amerikai vezetője, Fr. Albert Roux nem tud arról, hogy 1981 aug. 16-án Fr. Gobbinak lett volna jelenése. Az angol kiadásban az egyedüli jelenés amelyben a Szűzanya megemlíti Magyarországot 1990 augusztus 22-én volt egy budapesti papi gyűlés (coenaculum) alkalmából (lásd a függelékben). Ebben a Szűzanya elismeri, hogy Szent István felajánlása alapján ő Magyarország Királynője, és “ezekben az években egyre jobban fogja Anyai és Királynői szerepét gyakorolni.”
Érdekes megjegyezni, hogy ugyanebben a látomásban a Szűzanya kétszer is hivatkozik az egész világra: “Mutatom nektek az utat amelyet járnotok kell, hogy minden nap éljétek a Szeplőtelen Szívemnek való felajánlást amelyet tettetek, és legyetek fénysugarak amely a nagy sötétségbe világít, bejelenteni a világnak Szeplőtelen Szívem közeli győzelmét...
“Én vagyok a Szeretet Királynője. Ezért hívlak benneteket, papokat, és rajtatok keresztül minden hívőt, hogy szentelje magát az én Szeplőtelen Szívemnek. Így valóban birtokomba tudom venni életeteket és Szeplőtelen Szívem egész világon való győzelmének eszközévé tudlak tenni benneteket. Ti vagytok a fénysugár, amely Szeplőtelen Szívemből sugárzik Magyarországra, amely oly sok próbát kiállt.”



Ezzel Magyarország illetve a magyar nemzet különös hivatásául az egész világra szóló küldetést jelöl ki. Ez a jelenés annál is érdekesebb, mert nem magyar, hanem olasz látnoknak, a Máriás Papok Mozgalma alapítójának adott jelenésben mondta a Szűzanya, és a könyv amiből kimásoltam angolul 1998-ig 18 kiadásban, közel egy millió példányban jelent meg Amerikában, más nyelvű kiadásokról nem is beszélve. Tehát az üzenet máris világszerte ismert, és a világ joggal elvárhatja tőlünk, hogy a ránk bízott feladatnak megfeleljünk!
A fontos szerep az 1992-ben elhunyt Natália Nővérnek adott ígéret szerint valószínű a végső napokra vonatkozik, vagy legalább is lehet a Második Eljövetelre gondolni. Natália nővér ezt az üzenetet kapta: “Ahogy a megváltás a betlehemi istállóban kezdődött, úgy az én nagy művem, a bűn eltörlése, a lelkek megszentelődése, a Sátán leverése és győzelmem Magyarországról indul el. És ennek kezdete a Világ Királynője ünnepének, szeplőtelen Édesanyám tiszteletének bevezetése és megtartása” (l. Csomor, Őfelsége, 291; Natália nővér, 79 o.). Az 1987-es Gobbi látomás szerint pedig “az Úr Jézus előre megmondta, hogy a változások Magyarországról fognak elindulni: Nekem ezzel az országgal terveim vannak. Papok és hívek engeszteljenek, ennek illata áradjon el az egész világon...” (l. magyar nyelvű gépelt kéziratot amelyet Don Gobbi elismert mint a látomás hűséges leírása.)
Dr. Molnárfi megjegyzése szerint “kétségtelen, hogy (ez) a tanúságtétel nem a hitletétemény része. Mégis figyelmet érdemelnek, mert ugyanúgy illenek a történelem folyamatába, mint Máriával, a Magyarok Nagyasszonyával kapcsolatos hivatalos egyházi megnyilatkozások” (Molnárfi, 47 o.).
A Boldogasszony védelme alatt
1989 március 10-én így szólt Mária asszonyhoz az Istenanya: “Ne félj, gyermekem! Megmentem országotokat a nagy borzalmaktól! Ez a kis ország egy kis sziget lesz a világ tengerén. Megvédelmezem, népemet! Ráborítottam védő palástomat egész országtokra, mert ez az ÉN ORSZÁGOM!” (Molnárfi, 114 o.).
1992-ben Lourdesi zarándoklata alatt, hasonló üzenetet kapott: “Kislányom, már többször megígértem neked, hogy Magyarország különleges védelmem alatt áll annak ellenére, hogy nem érdemlitek meg. Az Atya nekem adta országtokat... ne nyugtalankodj, gyermekem, megvédelmezlek titeket a pusztulástól. Jövőtök és a szenvedéstek mértéke azonban tőletek függ, a ti engeszteléstektől” (Horváth Mária, IV, 32 o.). Majd egy évvel később Jézustól kap hasonló üzenetet: “Édesanyám országa az én országom is. Megkímélem a vérontástól, a nagy erőszaktól, megmentem a pusztulástól...” ( u.o. 34. o.)
Ha egy lépéssel tovább megyünk, ezek az üzenetek és az ígért küldetés jól illenek mind nemzetünk, mind a Szent Korona misztikus történelméhez.
Ha kicsit tüzetesebben megvizsgáljuk hazánk történelmét, érdekes szabályszerűséget találunk. Ahogy Isten az Ószövetségben, a sok megpróbáltatás és viszontagság ellenére, mindig megvédte választott népét, Izraelt, és elpusztította ellenségeit, így megvédte nemzetünket is.
Tóth János Nyerésre állunk című könyvének “Ne bántsd a magyart mert ráfizetsz” című fejezetében vizsgálja ezt a jelenséget. Így foglalja össze tapasztalatát: “...valamennyi velünk összefüggésbe hozható nagyhatalmi törekvés hanyatlása-kudarca akkor következik be, mikor az a magyarságot megkísérli leigázni, vagy ezt már meg is teszi” (186 ff. oldalak). Például felsorolja a III Henrik és a magyarok közti konfliktust, a tatárjárást, török hódoltságot, a Habsburg uralmat, Anglia és Franciaország gyarmatbirodalmának elvesztését Trianon után, a náci Németországot, a Szovjet megszállást, a kis Entente országokat, és hazánk, ha megcsonkítva is, de mindezt átélte. A Trianonban megjutalmazott országok közül csupán Románia nem bomlott még fel, de Toth János szerint, és a történelem tanulsága alapján, jó lesz,



ha ők sem provokálják a magyarokat. Még az EU-ra, a Valutaalapra és a Világbankra is lehet vonatkoztatni ezt a szabályt, és a szerző szerint jó lesz, ha ezek az intézmények is vigyáznak, mielőtt kikezdenek Magyarországgal.
Emberi szemmel nézve nincs értelme ilyen feltételezésnek. Érdekes, hogy Tóth mégis csupán emberi szemmel fedezte fel ezt a törvényszerűséget, és “olyan gondolatok vetődnek fel (benne) amelyek hasonlítanak a babonás, vagy legalább is ismeretlen erők működésének feltételezésére” (186 o.). Azonban ha figyelembe vesszük az Izrael történelmével húzható párhuzamot, és a látomásokban hangsúlyozott küldetést, akkor mindennek van értelme: a magyarokat támadhatják, az országot kizsákmányolhatják, a nép nyomoroghat, de a magyar nemzet nem tűnhet el, nem pusztulhat el a történelem színteréről, amíg küldetését be nem teljesíti, azaz a második eljövetelig. Nem mi győzzük le sokkal hatalmasabb ellenségeinket, hanem az Isten angyala, ahogy az ószövetségben is megtörtént.
Isten különös oltalmát nem Tóth János látta meg először. Mint ismeretes, II József, a “Kalapos Király,” nemcsak hogy nem koronáztatta meg magát, hanem a Koronát is elvitette Bécsbe. A hivatalos ok szerint a Pozsonyi várat, ahol a Korona volt, tataroztatni kellett. Azonban az sincs kizárva, hogy a király félt, hogy talán lázongó magyarok mást megkoronázhatnak. Csupán közvetlen halála előtt, 1790-ben szállították vissza a budai Várba. Hoffer Ede, korabeli megfigyelő imígy írta le naplójában a Korona és kíséretének Bécsből való kivonulását: “Ezen alkalmatossággal véghetetlen nép csődült össze Bécsben, kívánván a korona eltávozását szemlélni, annyival inkább, hogy a nagy drágaságnak magok a németek azt az okát adták, hogy az Isten a magyar korona náluk lételéért veri őket” (Hazánk és a külföld, 1867 április, közölte először).
Ezt a szellemet fejezi ki Horthy Miklós portugáliai sírkövén a Szent Páli idézet is:
“Üldöztetünk de el nem hagyatunk,
Tiportatunk, de el nem veszünk.
Szt. Pál, II, 49. (2)
Isten áldd meg a magyart!”
(Nagy N. János megjegyzi, hogy az idézet helye helyesen: Szt. Pál, Korint. II, 4:9; lásd 89-90 o.).
A gyakran prófétai meglátással bíró Petőfi csak Ausztria vesztét jósolja meg, de Tóth meglátása alapján Petőfi jóslata többi ellenfelünkre is érvényes lehet. Petőfi imígyen írt, szintén Izraellel húzva párhuzamot:
“Miként elpusztult Jeruzsálem, El fogsz pusztulni Ausztria, S mint Jeruzsálemnek lakói, Földönfutók lesznek császárjaid, Földönfutók és üldözöttek!
Készüljetek, Ti felfuvalkodott félistenek, Az óra kondul, s futnotok kell, Hogy el ne zúzzanak Az omló trónus romjai...
Ott veszni nem szabad tinéktek, Tinéktek élni, hosszan élni kell a



Bukás után Nyomorban, végtelen nyomorban!
Hiába mossátok kezeiteket, Ti Poncius Pilátusok, Ámíthatjátok a világot, de lát az isten s ismer benneteket, S nincs számotokra többé kegyelem...” (részlet Petőfi, Ausztria c. mindig aktuális verséből).
Még Orbán Viktor Miniszterelnök is felfedezte ezt a történelmi törvényszerűséget, mint azt Sisa István idézi Magyarságtükör című könyvében:
“Még csak tegnapelőtt volt, hogy az Oszmán Birodalom zászlaja lengett Buda várán. S hol van már az a birodalom? Szinte csak tegnap volt, hogy az osztrák császár az orosz cár segítségével vérbefojtotta szabadságharcunkat. S hová lettek azóta a cárok? Csak néhány perce, hogy a világtörténelem utolsó kolosszusa végigcsörömpölt lánctalpaival fővárosunk utcái. S hol van már az az ország, amely ezt megtette velünk?
“A víz szalad, a kő marad...
”A történelmi csapások soha nem roppantották meg a magyarság gerincét: végig ugyanaz a szabadságvágyó és alkotó nemzet maradt. Bár a szörnyűségek megviselték derűlátásunkat, nem csonkították meg életkedvünket, jövőbe vetett reményünket, hajóröptető hitünket.” (Orbán Viktor, a Magyar Köztársaság miniszterelnöke, “Üdvözlet a külföldi magyarságnak”).
Kocsis István Tóth Jánostól függetlenül jutott el hasonló következtetésre, egyben megadván a magyarázatát illetve okát a magyarság fennmaradásának: “... itt van a nemzet fennmaradásának titka... Addig Magyarország mindig talpra ált, amíg a magyar nemzet képviselői – akármilyen pártiak – tiszteletben tartották a Szent Korona tanát, eggyé tudtak válni a Szent Korona misztériumában...” (Kocsis István, Magyarország Szent Koronája, II, Budapest, Püski, 2001, 11 o.).
Jézus ezt így hozta Natália nővéren keresztül tudomásunkra: “Más országok is felajánlották magukat nekem, de örökségem csak ez az egy ország. Történelmében megjárta a keresztutat, de soha el nem pusztul” (Füzér, 353 oldal). Natália nővéren keresztül korábbi ígéretét ezzel az üzenettel egészítette ki Jézus: “Szeretném minden magyar ház kapujára arany betűkkel írni ezen szavakat: Magyarország tisztul, de nem pusztul el” (Natália nővér, 103 o.)
Mária asszony szerint pedig Jézus ezt üzente: “Vissza kell mennünk a történelem múltjába és világossá válik, hogy a századok során mi minden történt ezzel a kis néppel, és mégis megmaradt. Eddig nem tudták széttörni és szétzúzni, mert édesanyám palástja óvott benneteket. Imádkozzatok az irgalomért és engeszteljetek” (Dr. Molnár, 37 o.).
Mindezt szinte összegezi Csomor mikor ezt írta a Magyar Koronás Címer jelentéséről: "A négy folyó vidékéről származó Turul nemzetség apostoli királysága, amely Isten földi országa, Szűz Mária tulajdona és Isten, valamint Szűz Mária különleges védelme alatt áll, és fennmarad az utolsó ítéletig" (Őfelsége ... 584 oldal).
Figyelembe véve, hogy a Magyar Nemzet küldetése a Szent Koronával kapcsolatos, az már meg sem lep bennünket, hogy Koronánk is annyi hányatáson, veszélyen ment keresztül, és másfél évezreden át megmaradt épségben, csupán néhány képet cseréltek ki rajta, és legfeljebb a tetején levő kereszt ferdült el. A hagyomány szerint állítólag Nagy Károllyal eltemették, Ottó a lengyeleknek ígérte, számtalanszor ellopták, elásták, elzsákmányolták, túszul tartották, Kún Béláék el akarták árverezni, majd az oroszok elől Amerikába menekítették, hogy csak néhány viszontagságot említsek.



Ugyanakkor megnézhetjük Európa többi országaiban használt koronák sorsát. Tóth Endre tanulmánya (“Európai uralkodó koronák”) szerint Magyarországon kívül a középkorban csak a Német-római Birodalomban és a Cseh Királyságban használták ugyanazt a koronát többször. Spanyolországban és Portugáliában nem volt általános a koronázás, azonkívül sem Viktor Emmánuelt, az egyesült Olaszország első királyát, sem János Károly spanyol királyt nem koronázták meg. Angliában és Oroszországban gyakran készítettek új koronát a koronázáshoz, és ahhoz az előző korona ékköveit használták fel, tehát lényegében megsemmisítették a régi koronát. A francia korona és uralkodó jelvények a Forradalom alatt megsemmisültek. A lengyel koronázási kincseket a poroszok 1795-ben elrabolták majd azok is megsemmisültek. A többi országok koronázási kincsei közül egynek sincs a magyar Szent Koronához hasonlítható múltja és szerepe.
Akárcsak a magyar nemzetet, a Szent Koronát is valami természetfeletti erő látszik védeni.
Engeszteljetek...
Ezeket a jelenéseket és ígéreteket nem nehéz félremagyarázni. Vannak, akik nem veszik maguknak a fáradtságot, hogy megértsék az “engesztelés” teológiai fogalmát, vagy legalább felüssék az értelmező szótárt és megkeressék az “engesztelés” szó jelentését. Ezért úgy veszik a Szent Korona mozgalmat mintha a sült galambot várnánk, hogy a szánkba repüljön.
Így például ezt írja egy hazánkfia a Korona tisztelettel kapcsolatban: “Komolyan aggaszt az utóbbi évtized erőltetett Szentkorona kultusza.... a meggyőződés alapja kellő tájékozottság kell legyen, nem pedig illúziók kergetése és jámbor reménykedés. A korona kultusza szerintem eltévelyedett a reális földönjáró élettől az Egektől elvárt segítség reményteljes útjára, a csodavárás szellemében. A kocsit fogta a lovak elé, és megfeledkezett az ősi magyar mondásról: “segíts magadon, és az Isten is megsegít” (Palotás Pál, “Szövetségek szövetsége,” KAPU, 2002, április).
Nos, a Szent Korona tisztelet és a velejáró magán-kinyilatkoztatások nem csodavárás, nem illúziók kergetése, hanem egy, a “földönjáró életnél” valóban magasabbrendű értékrendben gyökerező, a kilátástalan jövő helyett reményt nyújtó fénysugár a Magasságból.
Ez a küldetés nem jelent a magyarság számára sem kényelmet és jólétet, sem valamiféle világuralmat! Az isteni küldetés csupán annyit ígér, hogy az ország a jövőben is túléli a reá váró nehézségeket, mert Isten a természetfölötti rendben óriási feladatot rótt nemzetünkre: engesztelnünk kell. A szótár szerint az “engesztel” jelentése valakit arra rávenni, hogy béküljön ki illetve bocsásson meg. A mi szerepünk ezek szerint az emberiség és Isten közti természetfeletti viszony helyreállítása terén van.
Minden hazánkkal kapcsolatos jelenésnek központi eszméje az engesztelés. Antalóczi Lajos, a magánlátomásokról szóló hézagpótló művében jegyzi meg Natália nővér lelkinaplójáról, hogy az “bár sok kérdőjelet vet fel, de az alapkoncepciót, az engesztelés gondolatát, amit az égiek elvárnak, természetfeletti eredetűnek kell mondani” (Antalóczy, 159 o.). Az engesztelés szorgalmazásáról eddig is feltételeztük, hogy az természetfeletti, igy most azt hangsúlyozzuk, hogy ez volt Natália nővér jelenéseinek közös alapvonala. De ugyanezt elmondhatjuk a sükösdi jelenésekről és Horváth Mária látomásairól is, aki által például ezt üzente a Szűz Anya 1985 nyarán: “Tudjatok kiengesztelni és kiengesztelődni. EZEN MÚLIK MINDEN.... ne késlekedjetek tovább! A Béke Fejedelme ajtótokban áll. Ö nem kér mást, csak azt a szeretetet



amivel Ö árasztotta el a Földet. Kérem, hogy vezessetek be mindenhol ENGESZTELŐ IMAÓRÁKAT az egész emberiség megmentése érdekében!” (Horváth Mária, IV, 17 o.).
Horváth Mária asszony így számol be egyik 1988-ban történt jelenésről: “Az Istenanya gyakran kért, hogy figyeljünk fel országunk feladatára, nevezetesen az engesztelésre. Figyelmeztetett rá, hogy országunk az Övé, hiszen Szent István neki ajándékozta, neki ajánlotta. Így boldogsággal töltött el a tudat, hogy (Paskai) bíboros atya 1988 augusztus 20-án ismét felajánlotta a Magyarok Nagyasszonyának” (Horváth Mária, I., 113 o.).
A negyvenes években a Natália nővérnek adott, engesztelésre buzdító üzenetek hatására a közismert Dominikánus teológus, dr. Horváth Sándor O.P. külön tanulmányt irt az engesztelés teológiájáról, hogy segítsen az engesztelés fogalmát "elhelyezni teológiai szemléletünkben." (393 o.).
Horváth először megkülönbözteti az igazságos rend visszaállítását azaz az elégtételt, és a szeretetből fakadó engesztelést. Isten megsértése oly súlyos tett, hogy mi azért saját erőnkből soha nem tudunk elégtételt adni. Ezért jött el Jézus, az Isten Fia, hogy méltó elégtételt nyújtson nevünkben. Így az Ö elégtételéhez csatlakozva, kell, hogy felajánljuk engesztelésünket.
Az "engesztelés" általános fogalma olyan bonyolult, hogy más nyelvekben egy szóval nem is lehet kifejezni. "Az engesztelés jelenthet megbékélés elérésére irányuló folyamatot, jelentheti ennek megvalósító okait és eszközeit, de jelentheti a kiegyenlítődés, a kibékülés állapotát, a reconciliátiót is" (u.o.). Az engesztelést valamely rendellenesség illetve sértés teszi szükségessé. Az Isten-ember viszonyban három féle megsértésről beszélhetünk: az eredeti bűn, az egyéni bűn, és az egyéni bűnök összessége.
Az eredeti bűnben az ősszülők engedetlensége miatt egy rend-ellenes állapot állt be Isten és az emberiség közt, és elvesztettük az eredeti kegyelmi állapotot. Azonban Isten megígérte a Megváltót, aki halálával megszabadított bennünket Ádám bűnének bizonyos következményétől és a keresztséggel visszakerülünk a kegyelmi állapotba.
Azonban az emberi természet bűnrehajló lett, és szabad akaratunk révén bűnt követünk el. Ezt az egyéni bűnt Isten megbocsájtja a gyónás szentségében, azonban a rend teljesen nem áll vissza. Ezért sürgeti az Egyház az engesztelést. Így például Horváth idézi a tridenti mise ádventi kántorböjt szerdájának a Csendes imádságát (Secreta) amelyben az Egyház meg is nevezi az engesztelés egyik formáját és annak célját is: "Kérünk, Urunk, legyen előtted elfogadott böjtölésünk: s annak engesztelő ereje tegyen minket kegyelmedre méltóvá és vezessen el az örök életre." Mint látjuk, az engesztelés folyamatának fontos része nemcsak az engesztelő szándéka, hanem az is, hogy az engesztelendő el is fogadja az engesztelési áldozatot, és igy a kölcsönös szeretet viszonya visszaálljon.
· Az emberiség által elkövetett bűnök együttesen még jobban megsértik Istent, annál is inkább, mert az emberiség nagy része egyáltalán nem hajlandó engesztelni. Ezért nem csak az Egyház, hanem a jelenések révén Mária is kéri tőlünk az engesztelést. Ezért kérte a Szűzanya Natália Nővértől, hogy építsünk Engesztelő Kápolnát, Horváth Máriától engesztelő imaórát sürgetett, és többször is kért engesztelést a világ bűneiért.
Mivel az engesztelés szeretetből fakad, többféle képpen is ki lehet ezt a szeretetet fejezni. Legnyilvánvalóbb módja az engesztelésnek valami önkéntes áldozatot hozni, mint böjtölés, imádság, munka vagy szenvedés vállalása, anyagi áldozat, stb. Azonban úgy is lehet engesztelni, hogy az elkerülhetetlent felajánljuk Istennek a magunk, a család, a nemzet vagy ez emberiség bűneiért. Ahelyett, hogy Istent káromolnánk a szenvedésért, ajánljuk fel áldozatul. Minél többet szenved valaki, annál több alkalma van az engesztelésre.



Ez áll nemcsak az egyénekre, hanem nemzetekre is. Láng Szigfrid atya, egy osztrák szerzetes (Szent Kereszt Rend) magyaroknak tartott lelkigyakorlataiban a magyarság öt sebéről beszél, és ezek közül Trianon a legfájdalmasabb. Azonban az 1920 június 4-i dátumnak Szigfrid Atya szerint külön jelentősége van. Ez volt Jézus Szive hónapjának első pénteke, és Jézus Szíve ünnepe. A régi, Szunyogh Xavier Ferenc O. S. B. féle latin-magyar misszále kéri, hogy "Jézus szentséges Szívének ünnepén, ha csak lehet, járuljunk szentáldozáshoz, engesztelésül azon bántalmakért, amelyekkel az Isteni Szívet a legméltóságosabb Oltáriszentségben illetik..."
Ebből Szigfrid atya azt a következtetest vonja le, hogy Isten azt várja nemzetünktől, hogy bár dolgozhatunk a Trianonban elkövetett igazságtalanság helyreállításán, amíg az meg nem történik, ajánljuk fel a Trianon okozta szenvedést és megpróbáltatást nemzetünk és az emberiség bűneiért.
A természetes és természetfeletti rend misztikus viszonyából kifolyólag, az engesztelés, illetve a szenvedés engesztelésül való felajánlásának a természetes rendben is lehetnek következményei. Nem csak élettani és lélektani, de természetfeletti tényezők is befolyásolhatják az ember fájdalomérzetét. Így pl. előfordulhat, hogy a Sátán megsokszorozza a lyukas fogban kiálló ideg által okozott fájdalmat, remélve, hogy ezáltal majd kiprovokálja, hogy ezért a fájdalomért Istent káromoljuk. Na, most ha a fájdalmat felajánljuk engesztelésül Isten dicsőségére, a Sátán ezt nyilván nem akarja, tehát a fájdalom csökkenik.
Ugyanez állhat Trianonra is. Mikor Isten megengedte, hogy Trianonban a pokol erői összefogjanak nemzetünk ellen, és ezzel mérhetetlen szenvedést okozzanak egy ősi keresztény nemzetnek és azt a megsemmisülés szélére taszítsák, a Sátán elvárja, hogy ezért Istent káromoljuk. Képzeljük el, ha mindezt nem csak Job-i türelemmel vesszük, hanem felajánlanánk engesztelésül, egyrészt mekkora kegyelem-áradatot eredményezne ez hazánknak, másrészt, mekkora csalódás lenne a Sátánnak!
Ugyanez áll a jelenlegi helyzet okozta nehézségekre és szenvedésekre is. Ez persze nem jelenti, hogy ne tegyünk meg mindent lehetőt a szenvedés csökkentésére, hanem viseljük engedelmesen az elkerülhetetlent, és ajánljuk fel a bűnökért engesztelésül.
Vagy képzeljük el, ha kórházainkban szenvedő betegeinknek csak a fele is felajánlaná elkerülhetetlen szenvedését, egyrészt mennyivel kevesebb szenvedést okozna a Sátán, másrészt Isten mennyi kegyelmet árasztana nemzetünkre. Mikor a Szűzanya először kérte az engesztelést Natália Nővértől hatvan évvel ezelőtt, azóta mennyi engesztelési lehetőséget mulasztottunk el! Azt is képzeljük el, hogy ha évtizedekkel ezelőtt elkezdtük volna nemzeti szinten az engesztelést, mennyivel kevesebb szenvedést és büntetést kellett volna eltűrnünk!
Végül meg kell emlékezni, hogy az engesztelés kétirányú folyamat. Nem csak mi bántjuk meg Istent és embertársainkat, hanem gyakran vagyunk mi is bántalmak szenvedő alanyai. Tudjunk mi is "megbocsájtani az ellenünk vétkezőknek!" Az engesztelés ilyen alakja (formája) is fontos. A Szűzanya ezt is kérte tőlünk 1985-ben Horváth Mária által: “Tudjatok kiengesztelni és kiengesztelődni. EZEN MULIK MINDEN!" Emlékezzünk csak a példabeszédbeli szolgára, akinek ura megbocsájtott, de a rossz szolga nem bocsájtott meg szolgatársainak (Mt.18;21-35.). Hiába kérünk bocsánatot Istentől, ha mi haragot tartunk.
Természetesen az imádságra is szükség van. Az imádság és az engesztelés a lelki élet két fő tápláléka: az imádság a kenyér, az engesztelés a hús, a jócselekedetek egyik változata formája, ami szolgáltatja a lelki proteint. Dogmatikailag az engesztelés tökéletes tevékenység, mert a hitre alapozva magában foglalja mind az Isten mind a felebarát szeretetét. Végül az engesztelés jellegzetesen emberi viselkedés: az angyalok bár tisztábban imádhatják Istent, ők nem tudnak engesztelni csak mi, emberi lények. A második isteni Személynek is emberré kellett válnia, egynek közülünk, hogy Ádám és Éva bűneiért Istent kiengesztelje.



Itt az ideje tehát, hogy püspökeink és lelkipásztoraink újra napirendre tűzzék az engesztelésre való példaadást és buzdítást!



A Szent Korona, Koronázás és a magyar küldetés
Dr. Balogh Sándor
4. rész
A MAGYARSÁG VÉGSŐ KÜLDETÉSE
Koronánk Jézus Koronája?
A Korona tisztelői és tanulmányozói egyaránt felvetik a kérdést, “Miért is szent a Szent Korona?”
Csomor tanulmánya alapján először kezdhetjük a Korona szentségét dogmatikai szimbolizmus, a Szentháromság tan és a kettős, az égi és a földi királyság kifejezésével valamint, amint láttuk, a számok misztikus értelmezésével magyarázni. Szigeti a felajánlás dogmatikai hátterével magyarázza. Bencsik Andras, a MAGYAR DEMOKRATA hetilap szerkesztője lapja 1998/51 számában (36-8 o.) Csomor tanulmányai alapján érdekes elméletet ismertet. Szerinte a Szent Korona “szent”, mert az “istenség szimbóluma,” amivel közel áll a Csomor által is említett szám-misztikára és dogmatikai szimbolizmusra alapított értelmezéshez.
Bencsik szerint egy tárgyat szent-ként tisztelni közel van a bálványimádás fogalmához. Hogy az Egyház mégsem tiltakozott a Korona ilyen tisztelete ellen, úgy oldható meg, hogy a tárgy eredetileg is “szent” tárgynak készült, tehát a szándék nem bálványimádás, Isten imádásának tagadása, hanem Istennel vagy egy szent személlyel való kapcsolat kifejezése. Ebből kiindulva, Bencsik azt hiszi, hogy a Korona nem emberi használatra, nem emberi király megkoronázására készült, hanem mivel a kor hite szerint várták az Úr közeli eljövetelét, a Korona Jézus földi megkoronázására készült a Második Eljövetelkor. A Korona már ismertetett jelképezése , az Égi és a Földi Birodalmak ábrázolása, stb., mind használhatók bizonyítékul erre az elméletre is.
Bencsik Csomor Lajos érdekes felfedezésével támogatja elméletét: a Szent Korona alulnézetben a Jézus feje körüli glóriához hasonlít. A keresztpántok és a kör alakú abroncs a csüngők nélkül tökéletes isteni glóriát alkotnak, amit csak a Koronát hordó személy láthat mintegy belülről azaz alulról nézve a Koronát, míg a külvilág csak a többi jelképet látja.
Így Bencsik szerint “... a korábban már említett—a kutatók által bőségesen elemzettegyéb bizonyítékokra való tekintettel is kimondható, hogy ez valóban ISTEN KORONÁJA....”
Külön érdekessége a Bencsik elméletnek, hogy szerinte “A SZENTSÉG ELÉVÜLETLEN FORRÁSA A SZENT KORONA ESETÉBEN NEM A MÚLT HANEM A JÖVŐ: ebből fakad azon különlegessége, hogy személyisége és uralkodói jogai vannak.”
Ezt az elméletet támasztja alá az is, hogy a Koronán nem a keresztrefeszített Jézust ábrázolják. Bár a kereszt a keresztpántok tetején ott volt, tehát a tervező eleget tett a minimális követelménynek, hogy a Korona keresztény jellegét hangsúlyozza, mégis Jézust mint Pantokrátort, azaz a Világmindenség Eljövendő Urát ábrázolja.



Hogy a Jézusnak szánt Korona mégis emberi fejre került, az csak az Eljövetel késedelme miatt, és feltehetően a Gondviselés akaratából történt. Bencsik égi jelnek veszi, hogy Szent István fejére került a Korona, és ezzel a magyar nemzet jelképe lett.
Így az sem meglepő, hogy Bencsik párhuzamot talál az ószövetségi frigyszekrény és az annak gondozásával megbízott ószövetségi választott nép és azon belül a választott papság és a Korona valamint az annak birtoklásával megbízott magyar nemzet közt. Szent István felajánlása pl. az Ábrahámmal kötött szerződéssel, a kovenanttal párhuzamos. Persze ha ezt elfogadjuk, abból óriási, szinte bibliai jelentőségű teológiai és egyéb következmények folynak: a magyar nemzet mint az új szövetség választott népe? Ez nem gyerekjáték, és nem átlátszó, gyerekes érvekre épült elmélet, és részletesebb vizsgálatot érdemel!
Azonban ha a Korona valóban Jézus második eljövetelekor történő megkoronázására készült és arra lesz használva, nincs ellentét a Máriának való felajánlással és a Mária által való elfogadással? Hogy tudta Mária elfogadni a Jézusnak készült Koronát, és hogy lehet majd Jézust megkoronázni a Szűzanya Koronájával?
Csomor szerint a Gondviselés oldotta meg a kérdést: A 2000-es Millenniumi évben készült a koronának egy hasonmása, amit a Szentatya megáldott ugyanazzal az áldással, amit Szilveszter pápa használt az eredeti korona megáldásakor, és megengedte, hogy azt Budán a Koronázó templomban látható Mária szoborra helyezzék. Ezzel kapcsolatban megjegyzendő, hogy az Egyház a létező uralkodói koronák közül csak a magyar Szent Koronával engedi Szűz Máriát ábrázolni.
Szent István Koronája és Dávid trónja?
Szent István Koronájával kapcsolatban nincs bibliai jövendölés, bár egyesek a Jelenések Könyvének egyes részeit a Koronával kísérelik meg kapcsolatba hozni. Azonban Dávid Trónját többször is említik a bibliai jövendölések.
Bibliai jövendölésekre (pl. 2 Sámuel 7:13), de főleg Gábor arkangyal Máriának tett ígéretére, hogy “Az Úr neki adja Dávidnak, ösatyjának, a trónját...” (Lk 1:32) hivatkozva, Armstrong szerint “mikor Jézus visszatér, ezen a trónon (szimbolikusan Dávid trónján) fog ülni mint a világegyetem Királya.” Armstrong szerint eddig Jézus nyilván nem ült Dávid trónján, mert az megszűnt még Jézus születése előtt és az egyedüli kapcsolat Dávid trónjával Jakab párnája (102 o.) ami a British koronázó székbe van beépítve. Ezzel kapcsolatban Armstrong két másik érdekes tényre hívja fel a figyelmet. Az angoloknak két másik neve is van: brit és (angol)szász, angolul British és (Anglo)-Saxon.. Mindkettöt az ószövetségi zsidókkal hozza kapcsolatba. Héberül a Covenant, azaz a szerződés amit Isten kötött a zsidókkal “berith,” or brit, és az ember “ish,” tehát “british” a szerződés emberét vagy népét jelenti. Saxon vagy Sacson pedig Izsákra, Jákob apjára vezethető vissza. Izsák angolul Isaac, de mivel a héberben a magánhangzókat nem írják ki, Sac-nak is írható. Son pedig angolul valakinek a fiát jelenti, tehát Sacson vagy Saxon Izsák fiát vagy fiait jelenti (Armstrong, 95-96 o.). Ezt ha kapcsolatba hozzuk Jákób párnájával és az angol politikai kultura alaptételével, az angolok “születési jogaival,” több, mint véletlent kell, hogy feltételezzünk. Joggal tekinthetjük ezt Anglia misztériumának.
Azonban a királysághoz a trón mellett korona is kell amivel Jézust majd megkoronázzák mint a Világ Koronázott Királya.
Nos, ha valaki hihetetlennek tartja Bencsik és Csomor elméletét, hogy a Szent Korona lesz Jézus koronája a Második Eljövetelre, mit szól a már készen álló trónhoz Izsák fiainak és a bibliai szerződés népének az országában? A két elképzelés szinte kiegészíti egymást: Dávid trónja és a Pantokrátor Korona. Az angoloknak van trónjuk, de nincs méltó koronájuk.



Lehetséges, hogy több, mint véletlen és egyszerű emberi vonzalom van a magyar-angol barátság illetve rokonszenv mögött? Lehetséges, hogy közös szerepünk lesz az angolokkal annak idején?
Persze ide hit kell, de ha az angolok hihetik, hogy az angol királynak sacerdotalis (papi) jellege van, a kö Jakab Párnája, és az angol koronázó szék Dávid széke és (amiről a mai kor liberális történészei nem hajlandók beszélni, de a Jákobi párna létét ök sem vonják kétségbe) természetfeletti azaz escatologikus, a világ végére vonatkozó szerepe van mert azon fogják Jézust megkoronázni a tövis korona helyett egy új Koronával, miért lenne hihetetlen a mi részünkre Csomor és Bencsik elmélete?
Látunk bizonyos hasonlatot a magyarság és a zsidóság története között? El tudjuk képzelni a Kárpát-medencét mint az Ígéret Földjét, Árpádot mint az újszövetségi Mózest, a Habsburg uralmat (vagy a szovjet megszállást?) mint az egyiptomi fogságot, és így tovább? Bizonyára lehetne még Trianonnak megfelelő ószövetségi eseményt is találni. De persze a hasonlatosságnál nem a részletek fontosak. A fontos jövőre irányuló küldetés kérdése: van-e ilyen küldetés, és a mai nemzedék elfogadja-e azt?
Bencsik nem egy ősi magyar vallásról beszél, nem azt akarja megújítani, hanem egy keresztény Magyarország esetleges keresztény küldetésének kérdését vizsgálja meg. Ahogy a zsidóság a Megváltó első eljövetelét volt hivatott előkészíteni, úgy lehetne a magyarság a Második Eljövetel előkészítője?
Lehetséges, hogy ezért van heves ellentét és jönnek az egyre erősödő magyar ellenes támadások az első eljövetelt előkészítők részéről? Lehetséges, hogy politika helyett erkölcsi és vallási megújhodás oldja meg a magyar nemzet problémáját?
Komoly, vallásbölcseleti kérdés. Mindenesetre egyes hittudósok szerint a második eljövetellel kapcsolatban Ábrahám azon leszármazottainak akik a mai napig nem fogadták el a Messiás első eljövetelét, tehát a zsidó vallás mai követőinek semmi pozitív szerepe nem lesz, mivel ők még mindig várják a Messiás első eljövetelét. A 19. századbeli francia hittudományi tanár, P. Huchedé szerint, bár a zsidók többsége hallgat majd Illés próféta szavára és megtér, mégis a zsidók közül jön majd az Antikrisztus, akit sokan a zsidók közül Messiásként fogadnak (lásd P. Huchedé, History of the Antichrist, TAN Books, Rockford, IL, USA). Huchedé több bibliai idézettel támasztja alá a zsidók végsö megtéréséről szóló véleményét ( lásd Ozeás, 3, 4-5; 5 Mozes 4, 30; Róm, 11, 25-26). Ugyancsak idézi Szent Ágostont és Szent Gergelyt, akik szerint a zsidók megtérése hitigazság.
Lehetséges, hogy Isten választott egy másik népet a második eljövetel előkészítésére, és a magyar Szent Korona ezt képviseli? Vagy Isten elfogadta Szent István felajánlását és ezzel István mintegy felvette Ábrahámnak, és a magyar nemzet a választott népnek a szerepét a második eljövetellel kapcsolatban? Ha ezt elfogadjuk, milyen következményei vannak ennek a kiválasztottságnak? Komoly kérdések, komoly üdvtörténeti megfontolást érdemelnek, ezért erre a kérdésre még visszatérünk.
Egyetemes történelem, proto-kereszténység és az Ószövetségi kiválasztottság
A “választottság” története természetesen Ádám és Évával kezdődik. Mint tudjuk, az első emberpár elkövette az eredeti bűnt, Isten kikergette őket a Paradicsomból, de nem hagyta őket minden remény nélkül. Megígérte, hogy küld majd egy Megváltót aki egy asszonytól születik majd. Pár évezred után Isten kiválasztott egy Ábrám nevű istenfélő embert hogy egy eljövendő nemzet ősatyja legyen, és hogy az ő sarjából, illetve ebből a nemzetből szülessen a megígért Megváltó. A kiválasztás után Isten új nevet is adott neki: ö lett Ábrahám, a kiválasztott nép atyja. Ezzel az üdvtörténetben Isten az emberiséget két részre osztotta: a különleges “kiválasztottak” és a többiek, azaz a “nem választottak.”



A kiválasztottság jelentését és célját valamint a kiválasztott és a többi népek Istenhez való viszonyát sokan félreértik vagy félremagyarázzák, így ez az alapvető kérdés tisztázásra szorul. Ezért hadd kezdjük el az emberiség “egyetemes történelmével” és kultúrájával.
Magyarul részletesebben ismerteti ezt a kulturát Ft. Dr. Zakar András, Mindszenty Bíboros Úr titkára A Szumér Hitvilág és a Biblia című könyvében, amire Kocsis István is hivatkozik (Magyarország..., 130-135). Zakar szerint a bibliai kinyilatkoztatott bölcsességgel majdnem párhuzamosan, egy hasonló világkép létezett, sőt, úgy látszik, hogy sok esetben a korábban létezett szumir világkép szolgált mintául a bibliai ihletett szerzőknek.
Miután Isten kiűzte Ádámot és Évát, két fiuk született, Káin és Ábel. A történetet ismerjük, Kain megölte Ábelt. Erre Isten újabb gyermeket adott Évának, Szet-et. Míg Káin leszármazottjai általában bálványimádásra és erkölcstelenségre vetemedtek, Szet utódai istenfélő életet éltek. Ádám és Éva valószínűleg elmesélték az isteni ígéret az Asszonyról aki széttapossa a kígyó fejét, valószínűleg más kinyilatkoztatással bővítve. Ez az ígéret aztán fennmaradt a szóbeli hagyományban, többek közt az is, hogy egy Asszony Istent fog szülni, aki megszabadítja a világot és békét hoz a világra (Zakar, 200. o.; Zakar itt Ijjas Antal püspök és hittudós Jézus története című munkájára is hivatkozik). Ezt a tanítást “őskinyilatkoztatásnak” (prisca theologica) nevezzük.
Az őskinyilatkoztatás mellett volt az “ősszövetség” vagy “alapszövetség,” amelyet Isten Ádám és Évával kötött, ahogy általában Gen. 3:15 verset a hittudósok értelmezik (Zakar, 10-11 o.). Ebben a versben Isten megígérte, hogy egy asszonyon keresztül küld egy szabadítót, aki megszabadítja az emberiséget a sátántól: “Ellenségeskedést vetek közéd és az asszony közé. Az széttiporja fejedet, te pedig sarka után leselkedel,” mondta Isten a Sátánt képviselő kígyónak. “Tulajdonképpen tehát Ádám és Éva [is] kiválasztott volt, s igy valamennyi utódai választottak voltak” (U.o.; Zakar kiemelése). Majd Zakar így folytatja: “Az Ábrahámot illető kiválasztás ehhez képest csak azt a pontosabb körülírást adta meg, hogy az ő utódaiból születik meg majd az az Ivadék, akiben áldást nyer a föld összes népe.”
Azonkívül az őskinyilatkoztatás és ősszerződés mellett volt egy ősvallás, az úgy nevezett “őskereszténység” vagy “proto-kereszténység” amelynek papjai is voltak, akik Istennek tetsző áldozatot mutattak be. Ilyen “a felséges Isten papja” volt Melkizedek, Salem királya, akinek Ábrahám tizedet szolgált. Ebből a korból csak az ö neve maradt fenn, így ezt Melkizedek rendje szerint való papságnak nevezzük, ami túl élte az Ószövetséget, Jézus maga is az volt, és a Katolikus Egyház papsága ma is ilyen Melkizedek rendje szerinti papság. Pál szerint ez a papság örök. Tehát az ószövetségi időket helytelen lenne zsidókra és pogányokra osztani. Zakar részletesen megmagyarázza, hogy “ahol van papság, van áldozat, és vannak kegyelem-közvetítő eszközök vagyis szentségek.... Ebben az esetben “természeti” vagy “megváltás előtti” szentségeknek hívhatnánk ezeket” (115. o.).
Kétségtelenül voltak népek (Káin leszármazottai?) ahol nem maradt fenn az öskinyilatkozás és nem volt papság aki áldozatot mutatott volna be Istennek, de nem minden nép volt pogány! Ezt a kort többen is tanulmányozták, így pl. Athanasius Kircher, S. J. (1602-1680) jezsuita tudós és történész is, akik hasonló megállapításra jutottak.
Kircher szerint a vízözön előtt Hermes (a három közül az első) azaz Henoch vagy Enoch piramist építtetett, amelyben meg akarta örökíteni a vízözön előtti, Ádámtól származó bölcsességet. A vízözön után az emberiség egy része visszatért a régi erkölcstelen életmódra, de volt egy másik Hermes, Hermes Trismegistus, aki egy titkos nyelvet dolgozott ki amit csak a beavatott papok értettek, és ezen a nyelven örökítették meg az isteni őskinyilatkoztatást. Hermes ezt obeliszkokra vésette, amit Kircher fejtett meg és fordított le az 1600-as években.



Ábrahám leszármazottai a zsidók illetve izraeliták lettek, akiknek fő üdvtörténeti szerepe a Messiás eljövetelének előkészítése. Isten evégből szövetséget kötött velük ősatyjukon, Ábrahámon keresztül és történelmük során hol büntette, hol óvta őket, ahogy megérdemelték.
Azonban az ősszövetség és az őskereszténység, azaz Istennek az emberiség nem zsidó, azaz nem-kiválasztott népeihez való viszonya nem szűnt meg a zsidókkal kötött szövetség után. A Számok Könyve, Mózes öt könyve közül a negyedik, 22-24 fejezetekben leírja, hogy a zsidók negyven éves vándorlása alatt eljutottak Moab síkjára, és Balak, Noab királya, megijedt a nagyszámú zsidótól, és elküldött Balaám jóslóért (bár hasonló szerepe volt, mint Izrael profétáinak, a hagyomány szerint nem szokás rá mint prófétára hivatkozni), hogy átkozza meg a zsidókat, hogy Balak hadai csatában legyőzhessék őket.
Isten azonban háromszor is utasította Balaámot, hogy inkább mondjon áldást a kiválasztott népre. A negyedik áldásban Balaám elmondja, hogy ö “hallja amit Isten mond, tudja amit a Legfenségesebb tud, és látja amit a Mindenható lát,” majd megjósolja amit egyesek Jézusra vonatkoztatnak: “egy csillag kel Jákobból és egy vessző Izraelből” (Numbers, 24, 1617). Tehát egy nem zsidó próféta is megjövendöli Jézus eljöttét.
Cirus perzsa király, akit Izaiás próféta Isten felkentjének nevez és akinek jobbját Isten fogja kezében, szintén nem zsidó volt (Izaiás, 45:1). Tehát Izraelen kívül is voltak Istennek választottjai
Az Ószövetség egyik irodalmilag és művészetileg legkiválóbb műve, Jób könyve, szintén egy türelmes, istenfélő és Isten előtt kedves nem-zsidóról szól, amit az ószövetségi szerző valószínűleg nem zsidó forrásokból vett át.
Végül a három Királyok is a nem-választott népeket képviselték a betlehemi jászolnál. Az őskinyilatkozásból ők előbb felfedezték a bibliai jövendölések beteljesedését és Jézus eljövetelét, mint maguk a zsidók, akiknek feladata volt az Úr útját egyengetni és Krisztus eljövetelét előkészíteni.
Tehát az téves beállítás, hogy Isten csak a zsidókkal törődött volna, csak azoknak adott volna kinyilatkoztatást, és csak a zsidókat hívta volna asztalához. Szent Pál a Zsidókhoz írt levelében (Zsid., 7, 1-10) ezt világosan kimondja. Azonkívül Jézus is Melchizedek rendjebeli papnak vallja magát, amely Pál szerint nemcsak ősibb, magasabbrendű és tökétesebb a zsidók Levita papságánál, hanem örök, míg a zsidó törvény és a zsidó papság az új törvénnyel, Jézus eljövetelével “megszűnt, hatástalanná és alkalmatlanná vált” (Zsid., 7, 18).
Így a hasonlat miszerint Izrael a fa törzse és a kereszténység a fa lombja, eltúlozza, sőt, elferdíti a zsidóság üdvtörténeti szerepét és isteni hivatását. A kereszténység nem a zsidóságból, hanem az egyetemes emberiségből nőtt ki és papsága az egyetemes emberiséget szolgáló Melkizedek utódai. Jobb hasonlat lenne, bár minden hasonlat sántít, ha Izrael szerepét ez előszobához vagy hídhoz hasonlítanánk, amelyen keresztül jött a Megváltó, de mindenkiért jött, mindenkit megváltott, így persze a zsidókat is, de nem csak a zsidókat. Miután a várt személy átjött a hídon, a hidra nincs többet szükség! Ezzel a zsidóság üdvtörténeti szerepe egyelőre bezárult. Utána már, hogy megint egy hasonlatot használjak, a választott nép ama része amely nem fogadta el Aki jött, csak mint kerékkötő vesz részt a Megváltás folyamatában. Egy másik hasonlat, amely segít a zsidóság és a kereszténység viszonyát megvilágítani a vad alany és az abba oltott nemes gyümölcs. A zsidóságba Jézus beoltotta az üdvözülés nemes vesszőjét, és akik megmaradtak a zsidóság mellett, a fa törzsének vadhajtásaihoz hasonlítanak, amit a gondos gazda időnként le-le vagdal, hogy ne szívja el a nemes ágaktól a növekedéshez és gyümölcsterméshez szükséges tápanyagot.



Ezt mind szükséges volt elmondani a magyarság küldetésének a háttereként. De mielőtt arra rátérnénk, az üdvtörténet miatt szükséges legalább nagy vonalakban megvizsgálni, hogy mi is történt Ábrahám után az első választott néppel, ugyanis azért nekik is lesz valami szerepük a második eljövetelnél. Az alábbiakban két angol illetve amerikai vallástörténész, J.H. Allen és Herbert Armstrong munkáit használom alapul azzal a megjegyzéssel, hogy az elveszett törzsekkel kapcsolatban más elméletek is vannak, így a könyveikben leírt történelmi tények és bibliai jövendölések magyarázatának elfogadását mindenki maga döntse el. Jelen szerző szerint a könyvekben sok, számára uj, és nehezen elfogadható magyarázat illetve elmélet is van, azonban az alábbiakban vázolt magyarázat illetve történelem logikusnak tűnik amit tények és bibliai jövendölések is támogatni látszanak, és végül összhangban van a kialakuló magyar küldetéstudattal.
A választott nép története, Dávid trónja
Mint tudjuk, Ábrahámnak öreg korára született feleségétől, Sárától egy fia, Izsák (K.e. 1800 körül). Izsáknak két fia volt, Ézsau volt az idősebb, és Jákob a fiatalabb. A zsidó elsőszülöttségi elv alapján az atyai áldás az elsőszülöttet illette, de azt Ézsau eladta Jákobnak egy tál lencséért. Így kis csalással Jákob kapta meg az áldást. Mikor Ézsau ezt megtudta, Jákobnak menekülnie kellett anyai nagybátyjához (akinek lányai, tehát saját unokatestvérei közül kellett neki feleséget választani, Izsák utasítása szerint, Gen, 28:2). Utközben egy éjjel egy kőre hajtott fejjel aludt és látomást látott és újabb ígéreteket kapott az angyaltól. Reggel a követ olajjal leöntötte és megszentelte (Gen., 28). A követ később beépítették Dávid király trónjába (cca K.e. 1000).
Dávid trónjával kapcsolatban több jövendölés is van a Bibliában. Isten megígéri Dávidnak, hogy fiának, Salamonnak a trónját, amit Dávidtól örököl majd, örökké fenntartja. Azonban a legismertebb jövendölést az angyali üdvözletben találjuk, mikor Gábor arkangyal azt mondja Máriának: “...és Isten neki adja atyjának, Dávidnak trónját” (Lk. 1, 32). Az tény, hogy Jézus életében Dávid trónja, sem jelképesen, mint uralkodóház, sem a valóságban, mint egy ülésre szolgáló bútordarab, nem létezett. Így vannak, akik ezt úgy magyarázzák, hogy Dávid trónja jelképes, és Jézus azon trónol a mennyországban. A nehézség ezzel a magyarázattal kapcsolatban az, hogy ha Jézus a Pantokrátor testben, személyesen visszajön mint a Világ Királya, milyen trónon ülne, ha Dávid Trónja csak az égben létezik, és persze a következő kérdés, milyen Koronát viselne? Erre később visszatérünk.
Salamon bűnei miatt elvesztette Isten tetszését, ezért Isten elvett Salamon fiától tíz északi törzset, és csak a déli Judát hagyta meg neki (l. Kir. I., 11:11-13; K. e. 910) Jeruzsálem fővárossal. Azóta a Biblia a tíz törzset hívta Izraelnek amíg az asszírok el nem foglalták Izraelt (K.e. 722). Juda megmaradt Judának (vagy Júdea) és később őket nevezték Hébereknek, vagyis zsidóknak, bár továbbra is Izrael fiai maradtak. Dávid trónját Juda törzsének királyai örökölték, amíg 587-ben Babilon elfoglalja Júdeát, Zedekiást és a királyi család férfitagjait megölik, és ezzel Dávid trónja Júdeában megszűnik.
Mi lett Isten Dávidnak tett ígéretével? Ez már kívül esik a bibliai eseményeken. Zedekiásnak, Juda utolsó királyának lányai is voltak, akiket a babilóniaiak életben hagytak. Állítólagos ősi ír történetek és legendák szerint Zedekiás egyik lányát, Tea-tephi héber hercegnőt egy ír herceg vette el, és az őszhajú Jeremiás próféta kíséretével, K.e. 569-ben Írországba utazott.
Az ír legendák alapján az is valószínű, hogy Jeremiás prófétánál sokkal korábban, talán még Dávid idejében Zarah családjából egy csoport Írországba került (Armstrong, 97-99 o.), és ebből a csoportból származó izraeli-ír herceghez ment Tea-tephi zsidó hercegnő feleségül, akivel Jeruzsálemben találkozott. Magukkal hoztak egy követ, amit héberül “lia-fail” nek, angolul



“stone of destiny,” azaz a sors (vagy végzet) kövének hívtak. A hagyomány szerint ez Jákob Párnája, amelyet menekülése közben Jákob felkent, és amelyet Dávid trónjából mentettek meg. Armstrong szerint az is jelentős, hogy a “lia-fail” név visszafelé is olvasható, és a héber nyelvben jobbról balra olvasnak!
Ír és angol hagyomány szerint Dávid trónjának lerombolása után Jeremiás próféta ezt a követ hozta magával Írországba mint Tea örökségét. Így az angol királyi háznak nemcsak vérbeli kapcsolata van Dáviddal Tea-tephi hercegnő révén, hanem az angol királyokat, így Erzsébet királynőt is, Dávid trónjából származó kövön, Jakab párnáján koronázták meg (Armstrong, u.o.). Tehát nemcsak Dávid trónja létezik, hanem az angol királyi házon keresztül, anélkül, hogy a köztudatban tudatos lenne, máig is Dávid leszármazottjai ülnek Dávid trónján.
Angliában a koronának nincs különleges jelentősége, azonban fontos hagyomány, hogy az új uralkodót a koronázási székben kell megkoronázni. Ez egy régi szék amelyet a Westminster Abbey-ban, az oltár mögött láthatnak a látogatók. Az utolsó pár évig az ülés alatt egy látszatra kb. 15 x 30 x 60 cm méretű, több mint 300 font (közel 150 kilós) u. n. scon-i kő (Stone of Scone) volt, azzal a felirattal, hogy “ez Jakab Párnája.” Így tehát Dávid trónja ma is létezik Angliában.
A kő Írországból Scone (innen a kő egyik neve, “Stone of Scone”) nevű városba, Skótországba került, ahonnan 1296-ban Edward I hadizsákmányként Londonba vitette, majd 1996-ban a követ politikai megfontolásból visszaadták a skótoknak azzal a feltétellel, hogy a kő a “Korona tulajdona marad,” és ha új uralkodót koronáznak, a követ ideiglenesen, a koronázás időtartamára, visszateszik a koronázó székbe. Bár az angolok tudtommal nem beszélnek a kőnek bármilyen misztikus erejéről, nyilván nagy fontosságot tulajdonítanak a kő jelenlétének a koronázás szertartása alkalmából.
Itt érdekes megjegyezni, hogy ebben a használatban a Korona Angliát azaz az angol népet jelenti, nem az anyagi koronát! Ezek szerint a Jákob Párnája az angol államé, és nem fordítva, mint a magyar Korona esetében: nálunk a Koronáé az ország illetve a nemzet. “Nem az országnak van Koronája, hanem a Koronának van egy nemzete”!
Még egy érdekesség, hogy a XIII. században készült angol koronázó szék négy lába négy faragott oroszlánon áll. Vajon véletlen, hogy Juda jelképe az oroszlán?
Azonban Izrael történetének ezzel nincs vége. Az asszíriai fogság után a tíz törzsből álló Izraelt mintha elnyelte volna a föld. Eltűntek, minden jel nélkül. Körülbelül száz évvel ezelőtt, 1902-ben Angliában megjelent egy könyv, amely megrázta a hívő angolokat, azonban a pozitivista történészek és a sajtó teljesen elhallgatta a felfedezést. J. H. Allen ekkor adta ki Juda’s Sceptre and Joseph’s Birthright című könyvét, amely részletezi, hogy az asszír fogságban Izrael törzsei, az asszírokkal együtt észak-nyugatra vándoroltak, de amíg az asszírok letelepedtek az Európai földrész különböző pontjain, Izrael átkelt a csatornán és a british szigeteken telepedtek meg. Tehát nem vesztek el, csupán az önazonosságukat vesztették el. Anglia megtérésével ők is keresztények lettek, igy már csak bizonyos nevek és hagyományok mutatják származásukat.
Így például a saxon (sakszon) szót könnyű megérteni, ha ismerjük a héber írásmódot. A héberben, a magyar rovásíráshoz hasonlóan, a magánhangzót gyakran elhagyják de az olvasáskor beolvassák, Így Izsákot pl. lehet zs-k vagy s-k-nak írni, és sak-nak vagy Isak-nak olvasni. Így saxon (angolosan sak’s son) Izsák fiait jelenti. Az angol-szászt azonban nem szabad összetéveszteni a német-szásszal, amely az ó-német Sahs, kés vagy tör szóból ered (Armstrong, 96 o.). Armstrong szerint a british szo ugyancsak levezethető a héberből. A héber “berith” a szerzödést jelent, amiből az e-t héber irásban ki lehet hagyni, és az “ish” pedig embert, valami csoport tagja, mint pl. “Ir-ish, Jew-ish,” . Tehát a Brit-ish a szerződés embere, szerződéses (Armstrong, 95. o.).



Azonban mindez nem elég. Allen és Armstrong szerint ezt a helyváltozást is Isten akarta. Mielőtt Dávidnak megigérte Isten, hogy trónja örökké megmarad, azt is mondta neki, hogy “egy (másik) helyet készít nekik, ahova átpalántálja Izraelt” (II Sam 7:10, I Kron. 17:9; Armstrong 92 o.). Ezzel összhangban van egy másik jövendölés illetve áldás. Izsák többek közt ezzel áldotta meg Jákobot: “Isen áldása legyen rajtad és tegyen termékennyé, hogy nemzetek gyülekezete legyél” (Gen., 28:3). Ez a jövendölés csak a Brit Birodalomra, Nagy Britanniára illik, csak abban valósulhatott meg! Armstrong rengeteg bibliai proféd\ciával támogatja állításit, de ez a kettő talán a legérdekesebb.
Bármennyire hihetetlenül hangzik, ha az ismert történelmi tényeket, régi ír és skót írott emlékeket, a modern nyelvészet módszereit és a különböző bibliai próféciákat összevetjük mint azt Allen and Armstrong tették, ez a magyarázat nagyon valószínűnek tűnik, ha a pozitivista történészek és a napi sajtó nem is beszél róla.
Így, míg a világ figyelme jelenleg az Izraeli-arab ellentétre irányul, pár éve még mozgóképet is csináltak róla Amerikában mint a lehető Armagedon, azaz a világ végét bevezető ellentét, Dávid trónja több ezer mérföldre fókuszponttól várja, hogy Jézus, mint a világ jövendő királya, a Pantokrátor, elfoglalja. Armstrong szerint “mikor Krisztus visszatér a földre, ezen a trónon fog ülni. Nem egy nemlétező trónt hanem egy létezőt fog átvenni (102 o.).
Megjegyzendő, hogy Armstrong szerint Juda, azaz akiket nem hurcoltak el az asszírok, megtartották a Sabbath napot, ezzel megkülönböztetve magukat a környező népektől és képesek voltak megtartani önazonosságukat, míg Izrael átvette a környező népek kulturáját, közte a “teremtés kezdete utáni nyolcadik nap” megszentelését (Armstrong, 132-3 o.) és ezért könnyen elvesztette kulturális különbözőségét és izraelita öntudatát, asszimilált majd összeolvadt más népekkel. Izrael elveszett illetve asszimilált törzsei később áttértek a kereszténységre míg Judah megmaradt ősi hite és vallási hagyományai mellett. Armstrong szerint Isten ugyan megtartotta az Ábrahámnak, Izsáknak, Jákobnak, és Dávidnak adott ígéreteit, ezeknek az emlékeiből csak homályosan maradt meg valami az izraeli, illetve később a British köztudatban illetve politikai kulturában.
Így fontos része az angol politikai kulturának, hogy minden angol különleges jogokkal bír. Ez a hit az angolok született jogaiban (“the Rights of the Englishman”) robbantotta ki az amerikai Függetlenségi Háborút, mivel a király megsértette az amerikai angolszász polgárok született jogait. Ennek a hagyománynak illetve az angolok különleges jogainak eredete, ahogy ezt tanultam az amerikai egyetemen amerikai tankönyvekből, visszamegy Anglia történetének ködös múltába. Azonban az egyedüli logikus magyarázat az, hogy a “Jákobi örökség,” azaz az Ábrahámnak és Izsáknak tett isteni ígéreteknek elsőszülött jogán Ézsaunak járó, de a tőle Jákob által csalással megvett és tovább örökölt jogokról van szó, amelyeket Jákob párnája jelképez.
Az angolszászok különleges jogainak a “ködös” eredetére utaló magyarázat soha nem elégített ki, s mikor mint turista 1989-ben Angliában megláttam az állítólagos Jákob Párnáját (amiről tanulmányaim során soha nem hallottam), ösztönösen felötlött bennem, hogy a kettő közt lehet valami kapcsolat. Így jutottam el kutatásaim során a fenti, Anglo-Izraelizmusnak is nevezhető magyarázathoz.
Míg ez teljesen újnak, szinte hihetetlennek tűnik a kívülállóknak, az angol-szász világban több mozgalom, egész kultusz alakult ki e körül a magyarázat körül. Az Interneten pl. talál az ember több “Anglo-Izraelizmussal” foglalkozó honlapot mint például az angol-izrael azonosságban hívő csoportok (Anglo-Saxon Federation of America) valamint protestáns szekták (pl. Christian Conservative Churches of America, Worldwide Church of God, amit Armstrong alapított) honlapjain kívül. Azonkívül mind J.H. Allen (Judah’ sceptre) mind Herbert Armstrong könyvei leölthetők az Internetről.



Azonban lássuk, mi történt Juda törzsével? K.e. 721-től Juda királyai váltakozva hol az egy Isten imádását mozdítják elő, hol a bálványimádást. A következő nyolc király Dávid trónján hol asszír, hol babiloni nyomás alatt kormányoztak, míg végül 587-ben Babilon százötven évre fogságba ejti a zsidókat.
K.e. 538 -ban a zsidók (Juda törzse) visszatérnek a babiloni fogságból és elkezdik újraépíteni a Templomot, de a királyságot már nem állítják vissza. A környező hatalmak közül hol egyik, hol a másik szállja meg Júdeát, míg végül K.e. 168-ban Antiochus beszünteti a zsidó vallást és a Templomot a pogány Zeuss tiszteletére dedikálja. Ezért a zsidók, a Makkabeus család vezetésével fellázadnak és valamivel több, mint száz évre Júdea ismét független lesz, a királyi címet is visszaállítják, amíg K.e. 40 körül a rómaiak Heródest juttatják hatalomra mint Júdea királya. Heródes K.e. 4-ig uralkodott, így az ő idejére esik Krisztus születése, akinek tényleges születési évét a történészek K.e. 7-re teszik.
Így Krisztus Júdeában született, római megszállás alatt. Dávid trónja már nem létezik Palesztinában, és az északi királyság tíz “elveszett” törzséről már senki nem beszél. Igy Jézus már csak Júdea zsidójáinak hirdette Isten országát. Izrael tíz törzsének megtérítése későbbi feladat lett, amiről Allennek és Armstrongnak ugyancsak megvan az elképzelésük (Armstrong, 127 o.), azonban az már nem tartozik ide.
A “nem választott” népek
Mint láttuk, Jézus is Melchizedek rendjebeli papnak vallja magát, amely Szent Pál szerint nemcsak ősibb, magasabbrendű és tökétesebb a zsidók Levita papságánál, hanem örök, míg a zsidótörvény és a zsidó papság az új törvénnyel, Jézus eljövetelével “megszűnt, hatástalanná és alkalmatlanná vált” (Zsid., 7, 18). Ugyancsak láttuk Balaám és a három keleti király, illetve bölcs szerepét. Zakar részletesen kifejti ezt és ismerteti a szumér hitvilágot, amely nemcsak sokban hasonlít a biblia hitvilágához, de úgy tűnik, hogy gyakran az idősebb szumir történetek és vallás-erkölcsi felfogás szolgált forrásul a bibliai sugalmazott íróknak, akik Isten sugalmazása alapján használták a szumir és egyéb, nem zsidó forrásokat. Végül láttuk, hogy a zsidóságnak fontos, de csak nagyon szük hivatása volt az üdvtörténetben, amely a keresztrefeszítéssel illetve a megváltás beteljesedésével befejeződött. A huszadik században rengeteg régészeti és nyelvtudományi adat alapján a jezsuita Norbert Lachwin, a Római Biblikus Intézet tanára “már régebben kimutatta értékes tanulmányában hogy az Ószövetség előtt is voltak proféták akik az emberiségnek Isten üzenetét közvetítették” (10 o.) Zakar szerint “a hittudománynak is sokkal mélyebben kell foglalkoznia az őskinyilatkoztatással, az alapszövetség idejének a vallásával” (11 o.). Az, hogy a Biblia (Genzis) vajmi keveset foglalkozik az Ábrahám előtti időkkel, nem elég ok ennek a kornak az elhanyagolására. Ebben a szellemben Zakar röviden összefoglalva ismerteti Kalicz Nándor (Agyagistenek), Torma Zsófia és más tudósok konkluzióit.
Zakar külön kiemeli ősszövetségi hitvilágból, ahogy ezek a népek “semmilyen faji
megkülönböztetéssel be nem szennyezve őrizték az Istenanya és az Istengyermek iránti hitet, reményt és szeretetet” (15 o.). Ez a hit, remény és szeretet Jézus iránt mutatkozik a három királyok imádásában, vagy az egyszerű versben, amit egy magyar költő irt, és nagyon alkalmazható erre az őskeresztény lelkületre. Alföldi Géza:
Ha nálunk született volna
Népszámlálás volt Betlehemben, Így szól a Karácsony története, S akkor született meg egy roskadt istállóban az Úr egy Fia, Mária gyereke.



Nem volt, ki szállást adjon nékik, Barmok lehelték rá a meleget Nem volt pólyája, egyetlen takarója Meséli a monda ... Mert ott született!
De Cegléden vagy Kecskeméten, a Hortobágyon született volna, az első Karácsony igaz történetéről így szólna a bibliai monda:
Rozál épp az udvart seperte, János meg a jószágnak almozott, A kis Péterke az öreg kandúrral játszott, A puli... az meg hátul kalandozott.
Akkor ért a ház elé József. Jó tejszagot lehelt a méla csönd. Mária fáradtan alig vonszolta magát A a kerítésen József beköszönt.
Rozál fogadta hangos szóval. Mi szél sodorta erre kenteket? -Törvénybe mennénk. De beteg az asszony S pihenni kéne, mert ránkesteledett.
Kerestünk födélt a kocsmában, De szállást a bérlője nem adott. Hej, pedig az asszony utolsóban van már. De hiába! Nincs pénz, mert szegény vagyok!
Egy istálló is elég lenne, csak tető legyen már fejünk felett... Rozál seprőjét a falnak támasztotta. Bodri a kiskapuig settenkedett.
Takarodsz vissza, beste lelke!
Kerüljenek csak kietek bentébb! Talán egy ágy az csak akad majd még a háznál ... Hogy elfáradt szegény, eszem a lelkét!
Szélesre tárta a kaput, Mária arca, mint viasz: sápadt. Ne ugass már, Bodri! Hát nem látod, hogy vendég?! Eredj csak, Péterke, s szólj az apádnak!
Jöjjön csak, lelkem, segítek én... Támaszkodjék rám! ... Óvatost lépjen!... Úgy, úgy, lelkem! ... Kend meg csukja csak be a kaput! De siessen, oszt maga is segéljen!...



János is sebtében előkerült, kemény keze még a villát fogja. Utasok... Nincsen szállásuk... S beteg az asszony... Behívtam őket! ... Már miért ne tetted volna?!...
Az asszonynak vess tiszta ágyat. Az ember meg a lócán elalhat. És valami enni is akad tán a háznál... Péter, egy kis borért, fiam, szaladj csak!
A Bodri is odasündörgött. Péter a butykossal már is kocog. S ameddig az asszony megvetette az ágyat, János kolbászt s egy köcsög tejet hozott.
Máriát már a fájdalom rázta. A párnák között csöndesen feküdt. S amíg az asszony terít, megnyugodva látta, hogy János a szobában éppen befűt.
A kemencében lángolt már a tűz, Rozál az ágynál csendesen állt ott És lelkükre a tiszta ágy párnaszaga, mint a békesség, szelíden leszállott...
Kint az égen holdfény ragyogott Házra, tájra ezüst hímport hintett. S még nem volt éjfél, mikor a meleg szobában, ím, megszületett, a régen várt kisded,
A szomszédságból akadt bölcső. Nagy Andráséktól csipkés kis paplan. S négy-öt asszony zsibongott a szomszéd szobában a kis teknő körül szépen köralakban
Jaj, de szép fiú! ... Nézd csak, apjuk! ujjongott Rozál, míg óva mosta... És ígyen született meg az isteni Gyermek...: már hogyha nálunk született volna!
Dehát nem nálunk, illetve nem az őskeresztény szumir, szittya vagy pártus népek közt született, hanem a választott nép királyi sarja volt.
Az Istenanya fogalom az őskeresztény hitvilágnak egy jelentős fogalma, amelynek nemcsak az “istenszülés” és a Szabadulás terén, hanem a családi és társadalmi életben is, főleg a termékenységgel kapcsolatban is nagy szerepe volt. Ez azok közé az “ősi egyetemes, általános nagy közös vallási igazságok” (16 0.) közé tartozik, amelyeket hittudósainknak tisztázniuk kellene, Zakar szerint. Az Istenanya mint Nagyasszony, Boldogasszony, Nagyboldogasszony, vagy népiesen Bódogasszony volt közismert a népnél (46 o.).



Nyelvészek szerint a “boldog” szó nem a boldogság állapotát jelenti, hanem a szumir Bau=Istenanya, és dug=hös, szent. Tehát “boldog” szent Istenanyát jelent (Zakar, 46). Asszonynak, vagy Nagyasszonynak pedig a királynőt hívták. Tehát ezt a kifejezést őseink valahonnan Keletről, talán éppen Szumérből hozták magukkal az új hazába, és Szent István korában, a nyugati kereszténység felvétele előtt még élt ez az hit és ezek a kifejezések az ősszövetségi időkből. Ugyanis a honfoglaló magyarok nem pogányok voltak, ahogy azt sok évszázados hamisítás eredményeként sokan hiszik és állítják! Viszont az tény, hogy míg vándorlásaik során talákoztak és átvettek bizonyos keresztény felekezetek, köztük Bizánc tanaiból, a Kárpát-medencében találkoztak először nyugati illetve római kereszténységgel.
Csomor szerint
“a fentieket röviden úgy foglalhatjuk össze, hogy mi, magyarok vagyunk az a nép, amelynek körében a világon legrégebben él a Boldogasszony tisztelet, mert lényegében mi már akkor is ‘Szűz Mária-tisztelők’ voltunk, amikor Szűz Mária még csak az Atya terveiben létezett—ezért lehettünk és lettünk mi a Szűzanya népe, hazánk pedig Szűz Mária Országa” (Ne féljetek..., 314 o.).
Érdekes adattal szolgál az őskinyilatkozás hittartalmával kapcsolatban Dr. Érdy Miklós, aki a hun lovastemetkezések magyar vonatkozásait vizsgálta. Temetkezési hagyományokkal foglalkozva, Érdyt külösen a másvilággal kapcsolatos hit érdekelte:
“A lónak a halottal eltemetett részei a vallási felfogást tükrözik, amely a hosszú évszázadokon keresztül változó törzsszövetségeken és földrajzi tereken keresztül magmaradt. Dienes István, kiemelkedő honfoglaláskori régészünk két dolgozatában is foglalkozott a lélekhittel, s a sokrétű táltos hivatással” (21 o.).
Dienes szerint az ősmagyarságnál is élt egy kettős lélekben való hit. Az egyik lelket lehet az állati párához hasonlónak elképzelni, ami a testet élteti, amelyből származik a lélegzik szavunk, ez a “lélegzetlélek” (erre utal pl. a “lélegzetvétel” kifejezésünk), a másik az u.n. “szabad lélek,” amelyet valamikor “isz” (ész?) vagy “iz” szavak szolgáltak. Dienes szerint ez a lélek a fejben található, és halál után nem pusztul el, nem enyészik el mint a lélegzet lélek. Ez a halhatatlan lélekben való hit legalább is egyszintű a bibliai lélekfogalommal, sőt, a két fogalom megkülönböztetése komoly bölcseleti hátteret mutat, és megállja a helyét a mai tudományos világképpel szemben is.
Ennek ellenére sokhelyütt őseinket nemcsak mint pogányokat, hanem kezdetleges vándor barbároknak kezelik, akik pl. a nyereg alatt puhított húst ettek. Nem azért, mert nomád (azaz vándorló harcias) életmódjuk miatt ez funkcionális volt, hanem azért mert mintha nem is ismerték volna a tüzet és a letelepedett, házias életformát.
Kocsis István a Magyarország Szentkoronája című művében példát ad arra, hogy hogyan került be ez a csúsztatás a magyar történelembe. Egy XI. századbeli törvénycikkben ez a latin kifejezés szerepel: “... scythico, gentili et ethnico ritu....” Ennek szószerinti fordítása “szkíta nemzeti és népi rítus.” Kocsis szerint ezt röviden de helyesen mint “szkíta hitet” lehetne visszaadni. Ezzel szemben a Corpus Juris Hungarici (A magyar jogtár vagy törvénytár) millenniumi kiadásának fordítója, a hagyományos felfogást követve azonban helytelenül, így fordítja át a latin szöveget: “... scythiai ősi pogány szokás...” (129-130 o.) Sehol sincs szó arról, hogy a szkíta hit pogány hit lett volna. A “pogányságtól” pedig egy másik kis csúsztatással eljutunk a barbárságig, ahogy azt román és egyéb elfogultan nemzetieskedő szomszédaink nagy előszeretettel terjesztik rólunk.
Zakar fent idézett művére hivatkozva, Kocsis megállapítja, hogy “a/ A kereszténység felvétele előtti ősi magyar hitvilág egyistenhitű” volt (u.o.), majd “b/ A Kárpát-medencei, de



még Szent István előtti magyar kereszténység” ... egyik központi alakja az Úr, mint Isten testetőltése...” (136 o.). Ehhez Kocsis megjegyzi, hogy a akkoriban az Úr jelző, mint Úr Isten, Úr Jézus, stb., csak Istennek járt ki, míg a latin “domine” Istenen kívül az evilági urakra is vonatkozott. Ugyanúgy, az “asszony” szó is csak királynőkre vonatkozott.
Kocsis itt idézi az őstörténet-kutató Badiny Jós Ferencet, aki szerint a szkíta vallás legfontosabb része a “Nagyboldogasszony kultusz (137 o.; v.ö. Badinyi, Jézus király, A pártus herceg, Bp., 1998, 74 és 148 o.). Ez pedig, mint láttuk, csak az őskinyilatkoztatásból illetve az őskeresztény tanokból maradhatott meg ilyen tiszta állapotban.
Kocsis végül a három fő magyar őstörténelemmel foglalkozó írással, a Gesta Ungarorum, Anonymus, és a Képes Krónikával bizonyítja a magyarok honfoglalás, illetve a szentistváni térítés előtti egyistenhitét.
Hogy ez nem általánosan elfogadott tanítás a magyar történelemről, annak több oka van, köztük egyik, hogy mindkét fél, úgy a kereszténység, mint annak ellenfelei alapvető ellentétet látnak az ősi magyar hit és a nyugati katolikus/keresztény hitvilág közt. Ezért nemcsak az ősi hitet torzítják el néha, hanem a katolikust is. Azonban ami a fő, egyesek nem ismerik el, hogy a végeredmény nem az ősi magyar hit elpusztítása az új hit javára, hanem a Gellért legenda szerint az ősi magyar hit Nagyboldogasszonyának és az új hit Szűz Máriájának azonosítása volt. Szent Gellért felfedezte, hogy a két hit lényegében ugyanaz, csak az egyik a prófétai jövő időben tisztelte a Szűzanyát, mielőtt történelmileg Mária megszületett volna, a másik néven szólítva tiszteli, miután megszületett, történelmi múltban, ugyanazt a személyt. Ezért Kocsis tragikusnak tartja (bár nem használja ezt a szót), hogy Badiny “Szent Pál apostol elfogult megítélésével felégeti a katolikus és református hittudósokkal való érdemi vita utjai felé vezető hidakat” (137 o.). Szent Pál zsidó volta nem jelentheti azt, hogy amit ír az automatikusan elvetendö! Tudományos körökben ilyen elfogult előítéletnek nincs helye.
Szent István szerepe
Egy másik ok Szent Istvánnak, mint történelmi személynek és királynak téves megítélése. Ez gyakran együtt található a Badiny féle váddal, csak más színben jelentkezik. Így például sokan szemére vetik Istvánnak, hogy nyitott a nyugat illetve a németek felé, hogy az ősi hit helyett a kereszténységet “erőszakolta ̈a népre, hogy a keleties szeniorátus helyett átvette a nyugatias elsőszülöttség elvét, hogy Intelmeiben bevette az idegenek meghívását, hogy “érezzék magukat jobban nálunk mint máshol (olyannyira, hogy egyesek tévesen az Intelmekre vezetik vissza a Habsburg uralomtól a trianoni tragédiáig minden bajunk gyökereit), hogy csak néhány kifogást említsek.
Ez a felfogás azonban nemcsak teljesen alaptalan hanem káros is, mert eltereli a figyelmet a sokkal fontosabb üdvtörténeti kérdésekről. Ezért, mielőtt tovább megyünk a két hitrendszer kapcsolatának elemzésével, szükséges ezt a kérdést, azaz Szent István történelmi szerepét tisztázni.
Nagy Sándor, az ismert régész és történész és az ónyelvek szakértője, a harmincas években a Budapesti Egyetem történelemprofesszora, majd az emigrációban élő szerző a magyarság eredetével foglalkozva Szent István munkáját is elemzi, és Szent István oldalán köt ki. Szerinte a magyar-német viszonyban a kulcsesemény a pozsonyi csata volt, 1146 szeptember 11-én. A csatában a magyarok elsöprő győzelmet arattak. Ezzel a győzelemmel, Nagy szerint, “ a német ambíció, hogy Magyaraországot leteperjék, végetért. A magyarok fegyverei beleverték a leckét a németek fejébe, hogy a magyarok megvédik szabadságukat és országukat a legutolsó csepp vérükig.” (Nagy, 260 o.). Majd megjegyzi, hogy bár később újra kellett harcolniuk a



Habsburgok ellen, azok nem katonai győzelem hanem házasság révén jutottak a magyar trónra. Így a pozsonyi csatával egy korszak amiért Szent Istvánt felelőssé lehet tenni sikeresen lezárult. Utána bármi történt is, azért történelemhamisítás lenne Szent Istvánt felelőssé tenni!
Ehhez még hozzá lehet tenni, hogy az Árpádház kihalása után, Károly Róbert, Nagy Lajos és Mátyás korában a nemzet csillaga magasan tündökölt, tehát ha Istvánt a rosszért felelősségre vonjuk, miért nem adunk neki hitelt a nemzet sikereiért is? Így ha nem is az 1146 után, de legalább a 15. század után történtekért Szent Istvánt bármiért is felelőssé tenni az képtelenség csimborasszója!
Ami Szent István valláspolitikáját illeti, Nagy Sándor szerint eljött az idő, hogy “a magyar uralkodó ház döntsön kelet és nyugat közt... István tisztalátású ember volt, egy valódi politikus... Az utolsó ezer évben nem volt egy történész, aki Szent István döntésének helyességét kétségbe merte volna vonni” (242-3 o.). Nagy Sándor csupán egy panaszt hoz fel Szent István ellen: miért hagyta, hogy “a Halotti beszéd nyelvét,” az ősi magyar nyelvet a latin nyelv váltsa fel (u.o.).
Szent István korának egy másik érdekes elemzését találjuk Makkai Sándor, író, kritikus, lapszerkesztö, teologia professzor, majd 1926-36 közt erdélyi református püspök Magyarok Csillaga című történelmi regényében. Makkai nemcsak a történelmi tényeket veszi figyelembe, hanem mély lélektani meglátással elemzi Szent István korát, a kor nehézségeit, és István megoldását. Igazi írói alapossággal beleéli magát a kor szellemébe, és mint elképzelt kortárs teremti újra az eseményeket.
Így például mikor István (“Bajk”) szembe kerül ellenségeinek egy csoportjával, akik nem fogadják el az idegeneket behozó Bajkot, még Géza fejedelemre való hivatkozása után sem: “Érts meg, úrfi, mindenki csak addig parancsol, amíg él” (81 o.). Hasonlóan megrázó mikor ezeket a szavakat adja a haldokló Géza fejedelem szájába: “Be kell végezned munkámat. Mindent elkészítettem... ...- hirtelen megcsattant a hangja - Parancsolom, Bajk! ... Nincs többé széthúzás s apróka hadnagyok fejedelemségei... Utánam csak egy úr lehet, egy akarat: a tiéd ... Mert ... különben nincs többé magyari nemzet!...” (115 o.).
Mikor Bajk tiltakozik, hogy “nem kellek nekik, nagyuram,” Géza “fegyver kell hozzá, sziszegte.- Sujts le akárkire aki ellenszegül! ... Magyarok lesznek, tudhatod,!... De átkozott légy, ha tétovázni fogsz!... Miért fogadtam be akkor melléd az idegen lovagokat? ...” Történelmünk egyik legmegrázóbb jelenete: ahogy Makkai leírásában Géza utasítja -nem, parancsolja Istvánnak,- hogy használja az idegen lovagokat népe ellen, nemzete megmentésére. Ebbe bele kell magát élnie annak, ahogy azt Makkai tette, aki meg akarja érteni Géza és István életművét!
Ehhez azt is meg kell érteni, hogy egyrészt a vérszerződésben lefektetett szenioritási elv megfelelt egy nomád, vándor népnek ahol törzsek jönnek-mennek a szövetségből, de elégtelen volt egy letelepedett, földműveléssel foglalkozó nemzetnek. Másrészt a vérszerződés olyan messzemenő szabadságjogokat és kiváltságokat biztosított a törzsek főurainak, amelyek az össznemzet szempontjából károsakká váltak. Így mire Géza hatalomrajutott, Radics szerint “a nagyfejedelmek hatalma szinte teljesen szétfoszlott” (A magyar Szent Korona fényében, 14 o.). Így a központi hatalom visszaállítása nélkül a nemzet halálra volt itélve.
Ezért Gézának igaza volt. Sok “pártütő” magyar fejét kellett betörni Istvánnak, akiknek a fejét nyugaton a német zsoldosok törték volna be ha folytatják a kalandozó életmódot és letelepedve, nem térnek át a nyugati kereszténységre. De Géza elgondolása győzött, nem is beszélve István királyságának üdvtörténeti jelentőségéről A nemzet túlélte a német támadásokat, a tatárjárást és törökdúlást, Habsburg uralmat, Trianont és bolsevizmust, és túl fogja élni a szovjet tankok után a nyugati bankok uralmát is. Ezt a történelmi helyzetet nem gondolta végig



Badiny és követőinek tábora, nem élték bele magukat abba, ahogy Makkai beleélte magát. Badinyék rövidlátóan csak a magyar-magyar ellenségeskedést látják Szent Istvánnál és nem veszik figyelembe a valós történelmi helyzetet. Elfogultságukban még a Boldogasszony tisztelet és a Mária tisztelet összehangolását sem vették észre.
Így végeredményben nem István és a nyugati kereszténység hanem a keletről magunkkal hozott Nagyboldogasszony tisztelet és az őskeresztény magyari vallás győzött. István ebben a szellemben ajánlotta fel a koronát nemcsak, vagy nem annyira Szűz Máriának, hanem inkább a Magyarok Nagyasszonyának! Ez is a Szent Korona “misztériumai,” titkai közé tarozik.
Csomor így foglalja össze István valláspolitikáját: “Szent István nagy műve abban áll, hogy—az Egy Pásztor akaratának megfelelően—egy akolban, a Római Katolikus Egyházban egyesítette népének sokféle keresztény irányzatát, és az egyesítéssel kialakított vallást kötelező államvallássá tette.... Szent István visszakapta őseinek, a hun nagykirályoknak a koronáját, a Magyar Szent Koronát, amely által küldetéséhez Istentől származó hatalmat és erőt nyert. A világi hatalom mellé II Szilveszter pápától apostoli hatalmat is kapott” Ne féljetek..., 314 o.)
Mint láttuk, a máriatiszteletnek több ezer éves múltja van hazánkban. Az egyetlen magyar alapítású férfi szerzetesrend, a Pálosok is ismertek különleges máriatiszteletükről. Mikor Nagy Lajos királyunk templomot épített nekik 1352-ben, a templomot a Magyarok Nagyasszonya tiszteletére szentelték, és a környező települést Márianosztrának, “a mi Máriánk”nak nevezték el. A török megszállás alatt a templom és a kolostor rommá vált, és csak 1711-ben kezdték meg az újjáépítést. Az új oltárkép Máriát kis Jézussal a karján ábrázolja, mindkettő fején a leegyszerűsített magyar Szent Koronával. A csodatevő oltárképet egy lengyelországi pálos atya festette, és hozzáérintették a híres Csensztochovában lévő csodatevő kegyképhez, mert ők nem csupán egy művészi értéket akartak Márianosztrának ajándékozni, hanem kegyképet, ami azt jelenti, hogy a másiknak minden kegyelmi erejét is oda akarták ajándékozni, ami sikerült is, mert több csoda történt, az első még 1749-ben, a kép közbenjárására.
A magyar küldetés: az örökségek egyesítése az utolsó napokban
Ezek után térjünk vissza az Ószövetségi jövendölésekhez. Jézus Dávid trónján fog ülni, ami Angliában van, a British nemzet Izrael tíz törzse amely keresztény lett de tovább bírja a jövendölésekkel járó jogokat. A Juda törzsbeli zsidók egy része elfogadta Jézust mint Megváltót még Jézus személyes ittlétekor, míg a másik része Jézus keresztrefeszítését követelte, elcserélte a kinyilatkoztatott Szentírást a babiloni értékrendre épült Talmudért, és nagyjából szétszóródtak a világban. A mai zsidó vallásúak közül sokan Ábrahám leszármazottai, azonban nagyrészük a nyolcadik században megtért Kazár törzsek leszármazottai tehát nincs vérbeli kapcsolatuk Ábrahámmal. Ezek közül a szétszóródott zsidók közül alapították a cionista mozgalmat azzal a céllal, hogy a világon szétszórt zsidók közül, legyenek izraeliták vagy kazár zsidók, aki vissza akar menni az “Ígéret földjére,” haza tudjon menni, és a többi, szórványban (diaszporában) maradó zsidóknak is legyen egy szellemi otthona.
Másrészt láttuk, hogy a magyar nemzet, a Szent Korona tulajdonosa, egy ősszövetségi vallási kultúrájú nép leszármazottja. A szakrális királyság csak ebben a két országban, Angliában és Magyarországon létezett. Angliának van Trónja a Pantokrátor, azaz Krisztus Király második eljöveteléhez, nekünk van Koronánk.
Üdvtörténeti szempontból ez a terv, ha valóban ez Isten terve, magába foglalja több történelmi ág egyesítését. Először Jézus idejében a különböző jövendölések beteljesedésével az emberiség átlépett az Ószövetségből az Újszövetségbe, és a kereszténység megalakításával a zsidók hivatása, kiválasztottsága megszűnt.



A magyarság megtérésével egyesült az őskereszténység hitvilága a Judai zsidóságra épült kereszténység hitvilágával, és Szűz Mária királynői szerepében belépett az emberi történelembe. Jézus eljövendő megkoronázásával Dávid Trónján a mi Szent Koronánkkal pedig a kiválasztott nép, Izrael elveszett törzsei és a magyar nemzet által képviselt őskereszténység egyesül majd Krisztus mint a Világ Királyának és a Boldogasszony mint a világ Királynőjének az uralma alatt. Így az Ádámtól Ábrahámig tartó, tehát a kiválasztás előtti egyetemes világrend visszaáll.
Bár ez a terv kimondottan egy jelenésben vagy jövendölésben sincs így leírva, azonban egyrészt nem ellenkezik egy kinyilatkoztatott bibliai vagy magánjövendöléssel, másrészt kifejezetten összhangban van velük, ami a nyugati vallásokat illeti. Hogy a keleti vallások hogyan illenek ebbe a tervbe, az még a jó Isten titka. Azonban Isten róluk sem felejtkezik meg, ugyanis Huchedè szerint azokhoz Hénok próféta fog visszatérni, hogy “felébressze bennük a hitet és a szeretetet” (Huchedè, 30 o.; Sirák 44;16), hogy az egyetemes világrend valóban visszaálljon.
A kiválasztott népnek az a része amelyik nem fogadta el Jézust mint Isten küldte Messiást, kívül marad ezen a renden, bár a Biblia (Dániel, 12;1, Jel., 13;8) szerint az utolsó időkben ezek közül is sokan megtérnek. Ozeás próféta szerint “sokáig lesznek ugyanis majd Izrael fiai király nélkül, áldozat nélkül, oltár nélkül... aztán azonban megtérnek Izrael fiai és keresik az Urat, Istenüket, és királyukat, Dávidot, és az idők végén félve keresik majd az Urat és az ö jótéteményeit” (Ozeas, 3;44-5). Hasonlóképpen jövendöl Mózes: “... az utolsó időkben visszatérsz az Úrhoz” (Deut, 4;30) és Szent Pál is megerősíti az ószövetségi jövendöléseket: “... akkor majd Izrael elnyeri az üdvösséget az Írás szerint” (Róm., 11;25-26). Huchedè szerint Szent Ágoston és Szent Gergely azt tanítják, hogy a zsidók megtérése hitigazság (31 o.).
Hogy ez hogyan fog történni? Sirák próféta könyvének 48. Fejezetében, különösen a 10. versben olvassuk, hogy a zsidó származású Illés próféta visszatér a földre és az ő feladata lesz a zsidóság megtérítése. Huchedè szerint “a zsidók egy része megrögzött marad, és az Antikrisztushoz csatlakozik, nagyobb részük azonban hallgatni fog Illés szavára és megtér” (Huchedè, 31 0.).
Ugyanakkor a Jézust el nem fogadó, “megrögzött” zsidóság, amely még mindig várja a Messiást, elfogadja az Antikrisztust, aki a hagyomány szerint szintén zsidó lesz. Az Antikrisztus “kijelenti, hogy ö a Messiás, akit Izrael még mindig vár és elfogadják mindazok, akiknek a neve nincs beírva a Bárány könyvébe” (Huchede, 17 o.;Jel., 13;8). Az Antikrisztus kihasználja ezt a Messiás-várást hatalmának megszerzésére és “azt a várost választja székhelyéül, amelyben megfeszítették Urunkat (azaz Jeruzsálemet; l. Jel. 11;8). Ha nem így tenne, a zsidók nem fogadnák el őt Messiásként, hiszen szívük vágya a földi Jeruzsálem dicsősége, s véleményük szerint a Messiásnak ott kell tartózkodnia” (Huchedè,18 o.).
Szent János részletesen leírja a két próféta munkáját, amely 1260 napig tehát három és fél évig tart majd, és a különleges hatalmat, amivel Isten ellátja őket (Jel., 11;3-8).
Itt megjegyzendő, hogy először is nem tudjuk “sem a napot sem az órát,” hogy ez mikor következik be. Másodszor, az Antikrisztus és Jézus második eljövetele nem szükségkép jelentik a világ végét. Huchedè Kramer szentirásmagyarázóra hivatkozva (lásd H. B. Leonard Kramer, The Book of Destiny, 2. kötet 217 o.) lehetségesnek tartja, “hogy Jézus második eljövetele és a világ vége között akár többezer év is eltelhet, amelyben az emberiség az Antikrisztus után végre egyesülni fog az igaz Isten imádásában és békében fog élni” (Huchedè, 46 o.).
A Százak Tanácsa 2000 állásfoglalása
Ezzel kapcsolatban szükségesnek látszik a Százak Tanácsa 2000 állásfoglalását is felülvizsgálni és kiértékelni. A Százak Tanácsa a millennium megünneplésével kapcsolatban



mind a száz tag (feltehetően az ezredfordulói Magyarország értelmiségi előkelősége írását tartalmazó kötetet adott ki. A mű végén a Tanácsnak a Magyar Szent Korona “méltó megbecsülésével” kapcsolatos állásfoglalását is közlik amelyet a Tanács 1999 június 9-én jelenlevő tagjai fogadtak el és amelyet megküldtek Dr. Orbán Viktornak, Dr. Ádler János Országgyűlési elnöknek, Dr. Dávid Ibolya Igazságügyminiszternek, és Dr. Nemeskürty István Millenniumi Kormánybiztosnak. Az ülésen résztvevők névsora mellékelve az eredeti példányhoz, de a kötet nem közli, hogy kik és hányan hagyták jóvá és esetleg kik tartózkodtak vagy ellenezték, pedig ezt is érdekes lenne tudni. Íme a szöveg:
Állásfoglalás a Magyar Szent Korona méltó megbecsüléséről
A második ezredfordulós ünnepségekhez közeledve, amikor az ezeréves magyar királyság alapításának évfordulóját és Magyarországnak a Krisztus utáni harmadik évezredbe való lépését ünnepeljük, különös jelentőséget kap Magyarország Szent Koronájának történelmünkön végigvonuló megkülönböztetett tisztelete és megbecsülése.
Nélkülözhetetlen fontosságúnak tartjuk az alkotmányos jogegyenlőséget, az országos és helyi önkormányzást, a vallásszabadságot, a népek és felekezetek országépítő együttélését megvalósító Magyarországot jelképező, honpolgárait a Szentkorona-tagságában minden megkülönböztetés nélkül egyesítő, az állami főhatalom teljességét, történelmi jogi folyamatosságát megtestesítő Szent Korona jelentőségének törvénybe iktatását.
Törvényben rögzítendő, hogy “a Magyar Államiság jelképe, történelmi és közjogi folyamatosságának megtestesítője Magyarország Szent Koronája.
Az államforma tekintetében semleges, mert nem elsősorban és meghatározóan a királyságot, hanem a nemzeti és állami hatalom teljességét Szentkorona eszme törvényi szabályozása, vagy az államforma jellegével való összekötése szükségtelen, mert ez az eszme a magyar történelmi közjogi fejlődés során szervesen alakult ki, jogi szabályozás nem helyezheti és nem is helyezte hatályon kívül, nem léptetheti ezért újra hatályba vagy nem módosíthatja annak hatályát.
A Szent Korona méltóságának megfelelő őrzésének és megóvásának kötelezettsége és joga a nemzet szuverenitását elsőrendűen képviselő országgyűlés megtisztelendő feladata.
Budapesten 1999 június 9-én, a Százak Tanácsa jelenlevő tagjai”
Nos, első olvasásra nem volt világos előttem, hogy a bölcs Százak mit is akartak ezzel az állásfoglalással mondani, mi ebben olyan fontos, hogy arról az illetékeseket értesíteni kellett! Ezért elolvastam újra, ezúttal ceruzával a kezemben, hogy a fontos részeket aláhúzzam. Egyedül a középső, kétsoros mondatot húztam, alá. Aztán elkezdtem gondolkozni: mit is jelent ez a mondat? Törvényben rögzíteni valamit, amit ha nem is mindenki hisz, de mindenki tud? Mi lehet a célja egy ilyen törvénynek?
Majd ahogy a szöveget átgépeltem, újra alkalmam volt végig tanulmányozni az egészet. Így jöttem rá, hogy nem az a fontos, amit mond, hanem ami kimaradt. Kimaradt, hogy a Szentkorona-tan lesz (illetve még mindig) az ország törvényeinek és az állami főhatalomnak a forrása, ezért a soha törvényesen nem érvénytelenített Szentkorona-tant hivatalosan is vissza kell hozni a magyar közéletbe. Ha óvatosan olvassuk a szöveget, Szentkorona-tan kifejezést, ami a Szent Korona jogi vonatkozásait jelenti, nem is említik a szerkesztők. Van Szent Korona “eszme” egy hosszú, nyakatekert mondatban, aminek értelme többszörös elolvasás után még mindig zavaros. Az “eszme” nem ugyanaz, mint a ”tan,” Óvatos olvasásnál az is világos lesz, hogy az egy mondatból álló második bekezdés vége felé csupán a Korona “jelentőségének törvénybeiktatását” javasolják.



Tehát nesze semmi, fogd meg jól. Szemfényvesztés a szavakkal. Kritikusok szerint ha egy mondat hosszú, nyakatekert és zavaros, az vagy azt jelenti, hogy egy bizottság készítette, amelynek tagjai hevesen vitatkoztak minden szón, és a végén semmitmondó megalkuvó eredményt hoznak létre, ami nem jelent semmit, vagy senki nem érti, és ezért senki nem ellenzi, de elfogadják, mert valamit illik elfogadni. Az is lehet, hogy céltudatosan zavarják meg az olvasót hangzatos, de semmit mondó közhelyekkel. Amerikai alkotmányszakértők az amerikai Alkotmány 26-ik bővítését hozzák fel erre például az elnök akadályoztatása esetén folytatandó eljárásról.
Jelen esetben az öt bekezdéses ”állásfoglalás” öt mondatból áll, és minél hosszabb a mondat annál zavarosabb. A negyedik, leghosszabb mondatnak például egyáltalán nincs értelme. Micsoda semleges? A tanács, az állásfoglalás, a Korona, vagy a Korona eszme? Mire vonatkozik a “hanem,” a vessző és a “vagy,” és mi “szükségtelen”? Azért mert valami “szervesen alakult ki,” még ha igaz is lenne, nem jelenti azt, hogy megjelelő “jogi szabályozás nem helyezheti hatályon kívül.” Mi történt a második bekezdésben felsorolt jogokkal a Rákosi rendszerben? Vagy talán tagadják a Százak, hogy a Rákosi rendszerben vallásüldözés, megkülönböztetés, terror, az emberi jogok sárba tiprása volt a szabály?
Szent-korona-tan és a törvények
Az előző részben ismertetett történelmi események világosan mutatják, hogy a Szentkorona-tan igenis törvénybe volt iktatva, amit Rákosiék felrúgtak. Tehát a nemzet képviselőinek azt vissza kell állítani.
Végül az utolsó, dőltbetűs mondat is félrevezető. Az igaz lehet, hogy a Korona méltóságának a megőrzése a “magyar országgyűlés megtisztelő feladata,” de az 1945-ben érvényes 1920-as I. tc. szerint az “állami szuverenitást egyedül képviselő nemzetgyűlés” hivatott ezekben a kérdésekben intézkedni. Az állandósított és az alkotmányban előírt országgyűlés azonban nem “a nemzet szuverenitását elsőrendűen képviselő” intézmény, ezért tehetetlen lényegbevágó kérdésekben. Legfeljebb a Korona méltóságát képes megőrizni.
Végül ami az államforma kérdését illeti, a zavaros nyelvezet ellenére, elfogadható a semleges álláspont, amennyiben a nemzetgyűlés szabadon dönthet a királyság, királlyal vagy kormányzóval, avagy a köztársasági államformák közt.
Sajnálom, hogy ezt nyilván jó szándékkal készített de félresikerült Állásfoglalást ilyen kritikának kellett alávetnem, de válságos helyzetben mikor egy nemzet jövője a tét, nem elég az esetleg felületes jó szándék. A közmondás szerint is a pokolba vezető út is jó szándékkal van kikövezve. Remélhető, hogy a történelmi tények ismeretében a Százak Tanácsa átértékeli álláspontját és a fentieket elfogadja, mint építő szándékú bírálatot.
Befejezés
Természetesen, mint láttuk, nem szabad teljesen figyelmen kívül hagyni az escathológiai kérdést és a lehetőségét, hogy a Szent Koronának és a magyar nemzetnek különleges szerepet szánt Isten a végső időkben. Ebben a különleges küldetésben pedig fontos szerepe van az engesztelésnek, amit nemzetünknek sokkal komolyabban kellene venni, már csak a természetes lélektani következményei miatt is!
Források:



Allen, J. H., Judah’s Sceptre and Joseph’s Birthright, 1902 (Anglia; interneten van)
A Mindszenty bünügy okmányai, Kovács János, felelős kiadó, Budapest, 1949.
Antalóczi Lajos, Jelenések, üzenetek és a jövő, Eger, 2000.
Armstrong, Herbert W. The United States And Britain In Prophecy, 1954 USA, interneten van).
Bencsik Andras, “Miért szent a Szent Korona,” MAGYAR DEMOKRATA, 1998/51.
Berger, L. Peter, A Rumor of Angels—Modern Society and the Rediscovery of the Supernatural ((“Rémhir az angyalokról—a modern társadalom és a természetfeletti ujrafelfedezése”) Doubleday Anchor book,Garden City, 1970.
Biblia.
Bogyai Tamás, Stephanus Rex, Budapest, Ecclesia Kiadó.
Botos, László és Margaret, The Homeland Reclaimed, Rochester, NY, 1995.
Bornemissza Benedek, “Utazás a Koronánk körül”, A NAP FIAI, XXXVII évfolyam, 2000 május-június, 127-131 oldala.
Center for the Study of the American Experience, Rights and Responsibilities, Interntional, Social and Individual dimensions, Rutgers University, New Brunswick, NJ, 1980.
Csomor Lajos, Magyarország Szent Koronája, Budapest, 1985.
Csomor Lajos, Szent István Koronája Nyomában, Budapest, 1987.
Csomor Lajos, Öfelsége A Magyar Szent Korona, Budapest, 1996.
Csomor Lajos, Ne féljetek, Én, Jézus Krisztus Uratok veletek vagyok a világ végezetéig! A Mi Urunk Jézus Krisztus sükösdi jelenései és tanításai, Sükösd, 1993-2000, n.d.
Einhard: The Life of Charlemagne, translated by Samuel Epes Turner, (New York: Harper &amp; Brothers, 1880) [in 1960 the University of Michigan Press reprinted this translation.]
Endrey Antal, Jézus Krisztus Sükösdön, Boldogasszony kiadó, Hódmezövásárheky, n. d.
Engesztelő imaóra.
Erdö Péter, “Mindszenty és prímási tisztsége,” (lásd Török, 19-32 o.).
Érdy Miklós, A hun lovastemetkezések magyar vonatkozásokkal, 2001
Foglein, Stephen A., The Age of “One Fold And One Shepherd” is Coming, an Analysis of World Events based on Biblical and Christian Prophecies, Atlas Books Publishing, Mountain View, CA, 1981
Füzér Julán, OFM, Mindszenty bíboros, a szent Youngstown, OH, USA, 1989.
Gobbi, Don Stefano, La Madonna ai soui Sacerdoti prediletti -Különálló, válogatott üzenetek; 1981 aug. 16-i üzenet, magyar fordítás Keller Illés OCD által kéziratban.
Gobbi, Don Stefano, To the Priests, our Lady’s beloved sons, 18. angol kiadás, 1990 aug. 22-i üzenet (Budapest), 652-3 oldal, “Queen of Love” (“Szeretet Királynője”).
Grolier’s Encyclopedia, 2000.
Hámori Alfréd, Hungary Today—Új Világ, 1993 nov. 26, , “The Astronomical Aspects of the Holy Crown of Hungary.”



Hoffer Endre, “A Korona hazajövetele Bécsből 1790-ben” (egykoru napló; Hazánk és külföld c. lap 1867 áprilisi számából vette a Hídfő Könyvtár, 1981 március).
Horváth Sándor, O.P., Örök eszmék és eszmei magvak Szent Tamásnál, Budapest, Szent István Társaság, 1944, "Az engesztelés," (390-416 oldalak).
Kiss Sándor, A magyar demokráciáért, New Brunswick, 1983.
Korváth Mária, Találkozások Jézussal és Máriával, Budapest, 1998: Békesség nektek, 1. rész, Virrasszatok és imádkozzatok, 4. rész.
Huchedé, Rev. P History of Antichrist; magyar fordítás Az Antikrisztus, 1972, Esztergom.
István Király Intelmei, Szigethy Gábor szerk., Magvető, Bp., 1982.
John XIII, Pope, Peace on Earth, (Béke a földön című enciklika).
Kocsis István, A szakrális fejedelem, Budapest, 1999.
Kocsis István, A Szent Korona misztériuma, Budapest, 1997; II. Kiadás 2001.
Kocsis István, A Szent Korona tana. Múltja, jelene, jövője, Budapest,1995
Kocsis István, A Szent Korona tana. Múltja, jelene, jövője, Budapest,1995.
Kocsis István, Magyarország Szent Koronája, Budapest.
Koltai András, Jelkép vagy hatalom; Beszélgetés Kukorelli István alkotmánybíróval a Szent Korona-törvényről, (Ítélet, a Pázmány Péter Katolikus Egyetem Jog- és Államtudományi Kar hallgatói önkormányzatának lapja, IV. 5, 2001 május 3, 8-9 o.).
Katolikus Egyház katekizmusa.
Dr. László András “Néhány megjegyzés az államforma és az államforma érvényesülésének a kérdésköréről Magyarország vonatkozásában,” http://www.geocities.com/ultradextra/allamfor.html
Lipthay Endre, “Mindszenty József életrajzi kronológiája,” (lásd Török, 165-188 0.).
Lovag Zsuzsa, A magyar koronázási jelvények (Magyar Nemzeti Múzeum) Budapest, 1986).
Magyar Tudományos Akadémia, Értelmező Szótár.
Makkai Sándor (ref. püspök), Magyarok Csillaga (Történelmi regény Szent István koráról és a magyar államalapításról), Szépirodalmi Kiadó, Bp., 1982.
Mezey Barna, szerk., Magyar alkotmánytörténet, Osiris, Bp., 1996,
Mészár os István, “Marxista történészek Mindszenty-képe 1948-1992 között,” lásd Török, 127-164 o.).
Mihályi Gilbert, O. Praem., Európa válsága és megmentése, Róma, 1956.
Dr. Molnár Gyula, A magyar énekek éneke—a sükösdi jelenség, 1995.
Dr. Molnar Gyula, Mária a történelemben, Küküllöi esperesi kerület, 2002.
Dr. Molnárfi Tibor, A Korona (Regnum Marianum) Kolozsvár, 1996.
Dr. Molnárfi Tibor, A Szent Korona misztériuma (A Szent Korona és a Kozmosz), Budapest, 2001.
Dr. Molnárfi Tibor, “A Szent Korona és a kozmosz a Krónikákban és a hagyományban,” I. rész, A CÉH, 2002/4 (XIII évf. 4. Szám) 11-20 oldalak, és II. rész, A CÉH, 2002/5, (XIII



évfolyam, 5. szám), 11-22 oldalak.
Müller Lajos, S.J., MISZTIKA, Budapest, 1935.
Myers, Henry, Medieval Kingship, 1982.
Nagy N. János, Hontalanul, Cleveland, 1981.
Nagy Sándor, The Forgotten Cradle of the Hungarian Culture. (ford. László és Margaret Botos), Toronto,, Kanada, 1973.
Natália Nővér, szerkesztette Fogas Anna, Szent József kiadó, Bp., 1993.
Nemeshegyi Péter S. J., “Az Európai Unió-s identitás keresztény képe,” TÁVLATOK, 2001/3, # 53, 355-366 o.).
Overstreet, Harry A., The Mature Mind, WW Norton, NY., 1940.
Pap Gábor, “A magyar Szent Koronáról,” (Pázmány Péter..., 61-112).
Dr. Parente Pascal, Beyond Space; A Book About Angels, 1973.
Pázmány Péter Katolikus Egyetem Jog- és Államtudományi Kar, A Magyar Szent Korona és a szentkorona-tan az ezredfordulón, Budapest, 1999.
Petőfi összes költeményei.
Pius, XII, Summi Pontificatus.
Pusztaszeri László, Az élő Árpádok, Budapest (Press Publica).
Radics Géza, Eredetünk és őshazánk, Csikágo, 2001.
Radics Géza, Magyar múltban magyar jövő, olvasmányok múltunkról, a szerző kiadása, 2000.
Ruffy Péter, Koronánk Könyve, Budapest, Móra Kiadó, 1981.
Schütz Antal, Dogmatika.
Sisa István, Magyarságtükör, Nemzet határok nélkül, Budapest, 2001.
Szabados Dezső, A Magyar Szent Korona kialakulása, szerk., Dr. Imre László, Budapest, 2000.
Szent Tamás, Summa Theologica.
Szigeti István, A Szent Korona magyar titka, Lakitelek, 1998.
Szigeti István, A Szent Korona titka, Aachen, 1995.
Terdzsüman, Mahmud, Tárih-i Üngürüsz azaz Magyarország történte; Törökből fordította Blaskovics József, Budapest, 1982, Cleveland 1988.
Tóth Endre, Európai uralkodó koronák, SZKSZ Honlap.
Tóth János, Nyerésre állunk...
Tóth Zoltán József, “A Szent Korona és a szentkorona-tan; (Pázmány Péter..., 267-382 o.).
Török József, Mindszenty József emlékezete, Budapest, 1995.
Thúry József: Török Történetírók—Török-Magyarkori Történelmi Emlékek, Budapest, 1893, (MTA Kiadó).
Vatikan II, Nostra Aetate zsinati határozat



Varga József, Bűnös nemzet vagy kényszerű csatlós? Adalékok Magyarország és a Dunamedence kortörténetéhez, I., II. (német kiadásból fordítva, Budapest, 1992).
Zakar András: A sumér hitvilág és a Biblia, Garfield NJ, (USA) 1973.
Zétényi Zsolt: A Szent Korona - a magyar nemzet jelképe és őrzője, Püski, Bp., 1997, (Internet: www.alkotmany.ngo.hu/korona.htm)
Zétényi Zsolt: A Szentkorona eszme mai értelme, Budapest, 1997.
Zétényi Zsolt: Magyarország Szent Koronája, Múlt, Jelen, Jövő, Budapest, n.d.
Személyes beszélgetések Csomor Lajossal