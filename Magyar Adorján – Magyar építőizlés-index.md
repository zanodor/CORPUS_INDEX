---
master_file: "[[@MagyarAdorjanMagyara]]"
---
# Index for Magyar Adorján – Magyar építőizlés.pdf

1.rész 2.rész
Magyar építőízlés
1.rész
M:01.1
Sokan kísérleteztek már valamilyen magyar építőízlés



megalkotásával de, sajnos sikertelenül. Legtöbbet tett ezen a téren a nagy tehetség Lechner Ödön műépítész, aki német neve ellenére lelkes magyar volt. Alkotott is sok szépet, gyönyörű épületeket tervezett és létesített, amelyek közül a legszebbek például a Magyar Iparművészeti Palota Budapesten és a Városháza Szabadkán. Igyekezete nem is veszett egészen kárba, mert hiszen ha például Szabadka ma Jugoszláviában van is, de ott áll benne a gyönyörű Városháza nagy palotája és ha valakit az érdekeli, hogy vajon e palota milyen stílusú, mi más eredményre juthat mint arra hogy : magyar. Mégis, akiknek valamennyire stílusismeretei vannak, kénytelen lesz azt is megállapítani, hogy bizony e palotán is, miként sok más hasonló magyar stíluskísérleten is más valami még sem igazán magyar, avagy csak magyaros, mint a rajta lévő némely díszítmény, míg ellenben maga az épület tulajdonképpen csak „Lechner stílusú”, amint Lechner épületeire ezt más építészek és művészek is jogosan szokták volt mondani. Vagyis a tény, hogy az épület maga csak nyugat-európai építőízlésnek keleti, főképp az indiai mohamedán épületek ízlése keverékeiből alkotott stílusú. Különösen a budapesti Iparművészeti Palota belsejében Lechner egészen egyszerűen és önkényesen indiai mohamedán ízlésű ívezeteket alkalmazott, vagyis a delhii Gyöngy-mecset és a szintén delhii Kastély fogadóterme pilléres ívezetét utánozta. És vajon miért tette ezt ? Elsősorban csakis azért mert ezek szépek és tehát neki tetszettek, másodsorban pedig azért merthát „magyarok Ázsiából jöttek” és ezért építőízlésük is tehát keleties kell legyen. Miután azonban, a közhiedelem szerint, a magyarok „ázsiai pusztai vándorok voltak és csak sátrak alatt laktak,” építőízlésük tehát nem lehetett, ezért aztán magyar építészeti ízlést is, mivel eddig ilyen nem létezett és nem is létezhetett, tehát : csak teremtenünk lehet ! Ő, Lechner, így gondolván, tehát a magyar építőízlést akarta megteremteni. Az hogy magyar építőízlést a magyar népnél keressen, soha eszébe sem jutott, mert hiszen szerinte is, valamint a mai közhiedelem szerint is, ami házat a magyar nép épít, azt itten, mai hazájában, németektől, szlávoktól tanúlta s az tehát nem magyar, vagyis hogy magyar csak az lehet ami ázsiai, ami keleti.
M:01.2



Ő csak építész volt, történelmi kutatásokkal nem foglalkozott, arra nem gondolt, meg nem állapította, hogy hiszen az egész „ázsiai nomádság” elmélete csak Wamberger Herrmann, később magyarosítva Vámbéry Ármin, találmánya, hogy a régi évkönyvekben, följegyzésekben ennek sehol semmi nyoma sincsen, ahogy Anonymus is csak annyit mond, hogy Árpád magyarjai Scythiából, tehát a mai DélOroszországból jöttek, tehát nem Ázsiából. Azt is elmondják a régi könyvek, hogy hiszen Árpád és harcosai csak nőik, családjaik nélkül jöttek be, mert még kint, azelőtt, a bizánciak által ellenük fölbújtott besenyők, mialatt ők egy hadjáratban távol voltak, otthonukat megrohanták és családjaikat legyilkolták, lakaikat is fölégették. (Lássad : „Annales Fuldenses” a 896. évből, továbbá Constantinus Porphyrogenitus bizánci császár följegyzéseit.) Teljes néptani lehetetlenség tehát, hogy ők népesítették be Magyarországot és az ő nyelvük terjedt volna el más nyelvek rovására az egész országban. Hiszen jól tudjuk hogy épen ellenkezőleg mindig és mindenütt a harcias de kisebb számú hódítók olvadtak be a nagyobb számú meghódítottakba, holott másutt a hódítók mindig családostúl telepedtek a meghódított országokba. Ez alól kivétel csak ott történt ahol a hódítók vagy műveltségileg voltak a meghódítottakkal szemben aránytalanul nagy fölényben vagy pedig századokon át folyamatosan új és új tömegekben özönlöttek vagy szivárogtak be.
M:01.3
Ámde mégis volt egyszer valaki, aki már majdnem száz évvel ezelőtt (ma 1958-at írunk) az igazi és helyes utat majdnem teljesen és tökéletesen



megtalálta és követte is. Ez Huszka József volt, aki, bár nem volt műépítész, csupán rajztanár, mégis megtette, hogy a magyar nép építészetét kezdte tanulmányozni és Erdélyt beutazgatva, gyűjtötte az anyagot, majd végül ezt 1895-ben „A székely ház” című művében ki is adta. E művében az igazi magyar építőízlés sok eleme már benne van, habár rendszer, azaz igazi stílus kialakulva e műben sincsen még. Őt is az „ázsiai eredet” és a „nomádság” tévtana vezette félre, annyira hogy például a magyar pálcatagos túlkörívet és patkóívet — amelyeket alább ismertetendek —, bár igen helyesen hindoszkitha sziklatemplomok szintén pálcatagos túlköríveivel hasonlítja össze, de úgy ezeket mint a magyar íveket is a nomádok szekerei sátortetejéből származtatja, mivel a magyar szekerek sátra valóban emlékeztethet az említett sziklatemplomok íveire, vagyis olyanokra is mint a magyar népi építészet ívezetei. Említett műve 8. és 9. oldalán találjuk e megjegyzéseit:
M:01.4
„A karli-i sziklatemplomhomlokzatban egy nomád kocsi-tábor megörökítését látjuk.” Alább : „Itt csak az a gyékénnyel vagy ponyvával leterített faváz képzelhető előképnek, amelyet a borított kocsisátor tár elénk.”
M:01.5
E hasonlóság megvan, sőt hozzáteszem, hogy az ajuntai (Azsunta, Észak-Indiában) hindoszkitha sziklatemplom ívezetei (Lássad a XVI. táblámon a 2-vel jelzett rajzot) a szekérsátorra és a mi építőízlésünk ívezeteire a karliinál (Karli) még sokkal jobban hasonlítanak, csupán, úgy látszik, erről még nem volt Huszkának ábrázolata.



M:01.6
Azonban dacára, hogy a hasonlóság igen nagy, mégis ma csak valamennyire is képzett néprajztudós el nem fogadhatja, hogy építészeti indíték, sőt építészeti szerkezeti dolog szekérsátor utánzatából jöhetett volna létre. Csakhogy Huszka ifjúkorában, amidőn a mondottakat írta, a néprajzi tudomány még igen fejletlen volt és művelői némi regényes magyarázatokat is elfogadhatónak véltek. Alább láthatjuk, hogy magyar patkó- és túlkörív miként keletkezhetett tisztán szerkezeti adottságok útján, valamint meggyőződhetünk arról is, hogy a hindoszkitha pálcatagos túlkörívek is csak egy már létezett faépítészet azelőtt létrejött ívezetei kőbe való átvitelei.
M:01.7
Több művemben, régebbi újságcikkeimben is már számtalan bizonyítékát adtam, hogy a magyar sohasem volt nomád és sohasem járt Ázsiában, hanem hogy európai ősnép. Jelen művem célja azonban nem ennek néprajzi, nyelvi és embertani bizonyítékai felsorolása, amint másutt tettem meg, hanem csupán építőízlésünk ismertetése, habár népi építészetünk maga is európai ősrégi művelt nép voltunk egyik bizonyítékát képezi, amint azt alább itt is látandjuk.
M:01.8
Már az ősembernél is megvoltak az építészet kezdetei a rőzséből, vesszőfonadékból, fából, földből, vályogból és kőből készülő kunyhói képében, mert ezek anyaga elsősorban is attól függött, hogy az ősember egyes törzsei milyen tájakon éltek, olyanokon-e mint a Magyar Alföld, amelyen kő sincsen vagy pedig olyanokon mint amilyen Erdély, ahol kő és fa mindig bőven volt. De ha tudjuk, hogy az ősember némely törzse nem csak barlangokban hanem kiugró sziklafalak alatt is lakott, ahol eső elől szintén tökéletesen védve volt és hogy az ilyen bemélyedések kövekkel zárta el, úgy hogy csak könnyen elzárható és nyitható bejáratot hagyott magának, akkor ebben a kőépítészet őskezdetét is láthatjuk, úgyhogy nem kell azt képzelnünk hogy a kőépítészet okvetlen kevésbé régi a többinél. Sőt volt a kőépitészetnek még más kezdete is. Ilyen például a finn kota



nevű őskezdetleges építmény (Lássad : I. táblán az 1. rajzot és Bán Aladár cikkét a Néprajzi Értésítő folyóirat 1906. évi 139. oldalán.:), mert már ennek is van olyan fölfejlődő alakja, amelyből rudakból, karókból avagy fiatalabb fenyőtörzsekből összeállított kunyhó tulajdonképpen tetővé alakul át, mert faragatlan nagy kövekkel van körülrakva, amely kövek között azután rendes ajtónyílást hagynak meg. (: II. táblán 1. rajz:) Viszont ahol bőséggel volt réteges, lapos kőanyag, ott kialakultak az olyan épületek, amilyenek nagy számmal láthatók és ma is lakásokul szolgálnak, például Dél-Olaszországban, az ottani nép által trullo (: többes számban trulli:) néven nevezett házak. (: II. tábla, 2. és „The National Geographic Magazine” folyóirat. Washington D.C. 1930. II. szám.:) De ugyanilyenek vannak Dél-Dalmáciában is a Canale-, horvátul Konavle-nak nevezett völgyben és másutt is és a nép által bún- vagy búnya-nak neveztetnek. (: II. tábla, 3.:) Úgy Olaszországban mint Dalmáciában nép itt-ott nemrégen is épített ilyeneket mezei kunyhóul de állanak ugyanilyen helyükön, változatlanul ezredévek óta is, mert más mint emberkéz el nem pusztíthatja, oly tartósak. Nopcsa Ferenc báró „Haus und Hausrat im katholischen Albanien” című művében írja, hogy az albán nyelvben bún általában bármilyen kunyhót jelent, amiből azután az is kitűnik, hogy a Dalmáciába csak későn beköltöző szlávok ezen kőből épült búnokat már itt találták és ezek nevét is az előttük itt élt illírektől, azaz az albánoktól, vették át, de akik bizonyára a náluk is régibb őslakóktól örökölték.
M:01.9



Az ilyen épületek kupalakú tetőzetéhez a kőlapokat Olaszországban a trullikhoz spirálisan de másutt körökben is teszik, mindig följebb de úgy hogy minden egyes kőlap kissé kifelé lejtsen, hogy így az esővíz be ne folyhasson. Így képeztettek tehát az úgynevezett álbolthajtások, amelyeknek legtökéletesebb ismert alakja a görögországi de görögelőtti őskorból származó „Arteusz kincsesháza.”
M:01.10
Az is teljesen téves vélemény volt azonban, hogy az igazi bolthajtást csak az etruszkok találták volna föl és ezektől tanulták azután a rómaiak. Az igaz lehet, hogy ezt a rómaiak az etruszkoktól tanulták, tény azonban, hogy az emberek igazi bolthajtást ősrégi idők óta Mezopotámiában, Kis-Ázsiában és másutt is tudtak készíteni, amit a legújabb ásatások bizonyítottak be. A „National Geographic Magazine” amerikai folyóirat 1930. januári száma 119. oldalán M.E.L. Mallovan közöli egy szumer sírbolt képét, amely égetett téglákból, szabályszerűen van igazi boltozatul rakva. Igaz, hogy ez nem nagy, alig több mint két méter átmérőjű de kétségtelenné teszi hogy igazi bolthajtást az ember már 5000 évvel ezelőtt is tudott építeni. E bolthajtás ugyanis a föld alatt teljes épségben maradott meg. Az igazi bolthajtás tehát ősrégi, csupáncsak alkalmazása nem volt oly általános mint lett a rómaiak korában és azután. Sőt kísérletképpen egyszer magam is építettem természetes, alakítatlan kövekből de lehetőleg ékalakú darabokból, egy körülbelül két méter átmérőjű kupolát, teljesen egyedül, mások segítsége nélkül és minden előzetes támasztó állvány készítése nélkül, úgy ahogyan azt a II. tábla 4. számú rajzán ábrázolva, metszetben látjuk. Az ilyen kőhupolagot, illetve kőkunyhót azután fűvel, gallyal vagy szalmával, esetleg náddal kellett csak borítani, hogy teljesen vízhatlanná legyen. Világos tehát hogy ha a hupolag építésben, illetve legalább annak fölső része rakásában több ember működik össze, hogy a már befelé lejtő köveket, körökben, egyszerre tegyék helyükre, akkor nagy hupolagot is építhetni teljesen faragatlan, csupán alakra megválogatott kövekből és minden előzetesen megalkotott támasztó



állvány nélkül is, ami azonban természetesen ívezeteknél lehetetlen.
M:01.11
Mindemellett, bár a magyar népnél a faépítészeten kívül megvan, különösen az Alföldön, a vályogépítészet, a Dunántúl pedig a kőépítészet is (: lássad: Viski Károly dr. és Schnöller Lajos: „BakonyBalatonvidéki Kőépítészet”. Budapest, 1926.:), ami azonban a kifejlett stílust illeti, ez napjainkig már csak Erdélyben van még meg, amivel másutt a mindenféle idegen hatás ezt már tönkre tette. Ezen igazi magyar építőízlést ismertetnem tehát e művem célja. Azon tény pedig, hogy ősi, igazi magyar építőízlésünk kétségbevonhatatlan nyomaira akadunk, amint ezt alább kimutatandom, egyrészt Kínában, Közép-Ázsiában és Indiában, másrészt a keleti mohamedán építőízlésben, sőt Németországban, valamint még az olaszországi Szardínia szigetén is, ez sem azt nem jelentheti hogy Ázsiából nomádokként lovagoltunk Európába, mivel hiszen sátoros nomádok építészeti stílust nem hozhatnak magukkal, sem pedig azt hogy mi építészetünk elemeit németektől avagy éppen szardíniai olaszoktól tanultuk volna el, hanem jelenti azt, hogy ősrégi történelemelőtti időkben fajunk egész Eurázsiában sőt Észak-Afrikában is el volt terjedve, úgyhogy műveltsége nyomai még ma is Eurázsia és ÉszakAfrika területén mindenfelé föllelhetők még, ami pedig nem csupán azért van így, hogy őseinktől különböző, akkor még náluknál kezdetlegesebb népek vettek át műveltséget, hanem azért is mert a mindenfelé szétterjedt őstörzseink az ezredévek folyamán ottani népekbe olvadtak, azok nyelvét fogadták el, ami különösen a kereszténység hódításai következtében történt igen rohamosan, úgy hogy ama népeknek ősmagyar eredetükről ma már sejtelmük sincsen, habár műveltségükben a néprajzi tudomány segítségével



ennek nyomait máig is fölismerhetjük, eltekintve attól, hogy ez embertanilag is megállapítható, továbbá, hogy némelyek nyelvében ősmagyar eredetű szavak tömegét találjuk.
M:01.12
Ami a nyelveket illeti, ezzel is minden tökéletesen úgy áll mint építészetünkkel, mert úgyszólván egyetlen magyar szó sincsen, amelynek megfelelője, ha némi értelembeli eltolódással is, Ázsiában, Észak-Afrikában avagy a régi görögben, latinban, valamely germán vagy szláv nyelvben, meg ne volna, még az olyan természeti ős-szavak is mint víz : német Wasser, kő: szláv kamen, föld : német Feld stb., stb. Amint pedig teljes lehetetlenség, hogy a világ minden nyelve adott volna találkát egymásnak, hogy egy magyarnak elnevezendő, minden nyelvből összeállított keveréknyelvet létrehozzanak, ugyanúgy lehetetlenség, hogy a világ minden építőízlése adott volna egymásnak szintén találkát, hogy Európa közepén, Kárpátok által oly jól körülzárt medencében a magyar nép építészetét és építőízlését kialakítsa. Hanem bizonyos tehát, hogy a dolog éppen megfordítva történt : hogy a magyar azon ősnép, amelynek kivándorolt törzsei, nem nomádokként hanem művelt gyarmatalapítókként a világ különböző részeiben megtelepedtek, ugyanúgy mint ahogy Európa mai nemzetei is a világban gyarmatokat alapítottak, még olyan jellegzetesen földművelők is mint amilyenek a németföldiek. Egészen bizonyos tehát az is, hogy a magyar azon ősnép amely egész Eurázsia és Észak-Afrika műveltsége legrégibb alapjait megalkotta.
M:01.13



Idézem itt Gyárfás István (: „A jász-kunok története.” Kecskemét, 1873. I. kötet, 393. oldal:) görögbőli fordításában Priscus Rhetor leírását az Atilla székhelyében látott palotákról. A leírás homályos ugyan, amely homályosság úgylehet már a görög szövegben is megvan de lehetséges hogy csak a fordítás hibája. Mégis, a magyar építőízlést ismerve, a leírást megérthetjük:
M:01.14
„Etele palotája a többinél magasabb volt, emelkedettebb helyen feküdött és szépen kidolgozott gerendákból és deszkákból úgy volt összeállítva hogy még a figyelmes tekintet is alig tudta megtalálni a deszkák összeragasztását s voltak benne széles terjedelmű éttermek, tetejét fényes tornyok díszítették s nem erősségre hanem ékességre számított roppant kerületű fakerítéssel volt körülvéve, úgy hogy már maga e terjedelem királyi udvart mutatott. A királyné laka könnyebb és ékesebb építészeti modorban, minden oldalról dombormetszetű faragványokkal volt díszítve, melyekben a kellem nem hiányozott. Teteje gondosan metszett négyszögű oszlopokon nyugodott, amelyek között egész sor oszlopocskákon álló, fából metszett ívezet uralgott, mintegy boltozott folyosót képezve.
M:01.15
Etele lakát az udvari főtisztek lakásai köritették.”
M:01.16
Az épület falai tehát nem hengerdeden hagyott „boronákból”, ahogyan ezeket a székelyek általában nevezik, (:III. tábla, 2.:) hanem



négyszögletesre lapolt gerendákból voltak képezve (:III. tábla. 1.:). Ráismerhetünk tehát e leírásban népi építkezésünk szintén négyszögletes oszlopaira (:XI és XII. tábla:) és ráismerünk a fából képezett ívezetes „folyosó”-ban a házat körülfutó oszlopos és ívezetes tornácra valamint az ívezeteket képező faalkatrészek oly gondos és pontos egymásba illesztésére, amelyeken a könyökkötések lapos farészekből állanak de amelyeket itt a leírás „deszkák”-nak mond. (:IV,V,VI,VII és VIII. tábla.:) Szerintem a leírásban a tetőt tartó oszlopok közötti „egész sor oszlopocskákon álló, fából metszett ívezet” alatt tulajdonképpen a tornáckönyöklő kicsiny oszlopocskáit kell értenünk, amelyek fölött némelyütt ma is szokták a könyöklőfát ívezetesen úgy kivágni ahogyan ezt a XXXIX. tábla könyöklőjén (:ballustrádján:) látjuk. Ezen könyöklőoszlopocskák nálunk szintén mindig négyszögletesek, bár ezeket ma már többnyire csak deszkából kifaragottakkal helyettesítik, mivel ez így kevesebb munkát igényel. (:XL. tábla:) Az „uralgott” szó, azt hiszem, itt csak a fordítás hibája, mivel e szó valamilyen nagyobb dolgot tételez föl, holott itt kicsi dologról van szó, azaz csak egy tornáckönyöklőről, amiért is helyesebb lett volna az „állott” avagy „vonult végig” szavakat használni; csakhogy a fordító az ilyen faépítészetet nem ismervén, nem tudta megítélni hogy itt tulajdonképpen miről van szó. Ezenkívül a szövegben valószínűleg még a tornácívezetek és a könyöklő említett kis ívezetei is egymással össze vannak tévesztve. Tény továbbá hogy a görögök és a rómaiak nem ismerték az oszlopocskás ballustrádokat. Náluk ezek mindig olyanok voltak mint a XIII. táblán 2. és 3, eredetileg csak fából (:2.:) de utóbb kőből is kifaragva. (:3.:) Az oszlopocskás ballustrádok a nyugati építészetben, elvétve, csak a gótikában tűnnek elő de általánossá csak reneszánsz építészetben válnak. Ezért népi építészetünk felületes ismerői a mi oszlopocskás könyöklőinket a reneszánsz építészetből hozzánk származottnak vélték. Hogy ez tévedés, bizonyítja az, hogy ugyanilyen van Kínában is. Lássad: Woermann Károly : „Geschichte der Kunst.” (:Leipzig, 1925.:) 32. tábla, és Huszka József : „A székely ház.” 71. oldal, úgyhogy azt kell gondolnunk hogy a nyugati történelmi építészetbe ez éppen megfordítva: tőlünk került, vagy pedig a Keletről.
M:01.17



Ezek után rátérhetünk magyar építőízlésünk részletes ismertetésére, úgy ahogy ezt egyrészt a még létező népi építészetünk alapján, másrészt különböző adatok segítségével rekonstruálom.
M:01.18
A IV. és V. táblán mutatom be azt hogy milyennek képzelem Atilla egykori városában állott palotáját, illetve palotáit, amelyek tehát teljesen fából épültek voltak. Mai népi épitészetunk tornyai magas tetői ugyan mindig egészen hegyesek avagy helyükön kereszt vagy a protestánsoknál rézkakas vagy pedig csillagalak van, Atilla húnjai azonban, akik úgynevezett „fekete hunok” voltak, e csúcsokat is valószínűleg egy kis lappal födték le (:IV. tábla:) olyanképpen ahogyan az némely olasz „trullo”n is van (:II. tábla,2.:), azért mert, holott a „fehér hunok” (:a kunok:) vallásos alapjelképe a hegyes ék volt, de a fekete kunoké (:a hunok:) a lecsapott hegyű ék.
M:01.19



Hogy ez miért volt így, itt ezt nem magyarázhatom mert hiszen itten csak építőízlésünket, nem ősvallásunkat, akarom ismertetni.
M:01.20
A fehér kunok eredetileg hegylakók voltak, ahol sok a fenyő, később azonban lapályokon is élvén, nádból is készítettek ugyanolyan ékalakú, hegyes kunyhókat mint azelőtt fiatal fenyőfákból az említett kota nevű kunyhókat. Az ilyen kunyhók, majd házak, kerek vagy négyszögletes alapúakra készültek : (:I. tábla, 1,2.:). Hogy az olyan kunyhó mint az I. táblán a 3. rajz, miért volt inkább palóc mint kún, ezt is csak röviden magyarázhatom azzal hogy a villa az őspalócok egyik vallásos jelképe volt:
M:01.21
A VI. és VII. táblán a székely hát régibb alakját mutatom be. E házak teteje azért oly magas, hogy a hegységek közötti nagy havazások sok hava rajta meg ne állhasson és súlyával a tetőzet beszakadásának a ház kitéve ne legyen. Másutt, például az Alföldön és a Dunántúl ily roppant ily roppant magas tetők nem készülnek. Födésük fában bővelkedő helyeken, mint Erdélyben is, többnyire zsindely (:ott levél-nek nevezik, a zsindelyes tetőt leveles tető-nek; zsindely német szó:), bár régebben használtak palát is, újabban pedig cserepet, lapályos helyeken, mint Alföldünkön általános volt mindig a szalma- vagy nádtető. Mindezek között azonban a szalmával vagy fűvel való borítás a legrégibbek közé tartozhat, amiből azután az is következik, hogy például a tetőtaraj zsindelyei díszes kifaragása a fű- vagy szalmatetőn, illetve tetőtarajon létrejött alakzatokat utánozza. Hogy ez szerkezetileg miként történt, a VIII. táblán tűntettem föl. A tető fönt lévő élén ugyanis, ott ahol a tető két oldaláról a szalma- vagy zsindelyfödés összeér : rés maradna, amelyen az esővíz beszivároghatna illetve be is



csöpöghetne. Ez ellen úgy védekeznek, hogy az egyik oldal zsindelyei vagy szalmazsupjai (:kötegei:) ferdén, magasabbra kiállanak, úgy hogy az alattuk lévő rést befödik (:III. tábla, 7.:) A szalma- vagy fűfödésnél azonban ezt sokszor nem úgy csinálják hanem egy-egy zsupot annak kötésén alúl kétfelé szétválasztva, a zsupot úgy illesztik a rés fölé ahogy azt a VIII. tábla 8. rajza mutatja. Hogy pedig a tetőél díszesebb legyen, a zsupokat nem helyezik mind egyenlő magasra, hanem fölváltva, egyet-egyet kissé magasabbra, egyet-egyet meg kissé alacsonyabbra, azaz váltakozóan. (:VIII. tábla, 9.:) Ha azonban ezen tetőzsupokat nem kétfele választva teszik föl, hanem ugyanúgy mint ahogyan azt a VIII. tábla 7. számú rajza a zsindelyeket illetőleg mutatja, akkor ezen élzsupokat, szintén a díszesség kedvéért, helyezik magasabbra-alacsonyabbra vagy metszegetik különfélekép ki, úgy ahogyan azt a VIII. tábla 5. rajza mutatja, amidőn azonban a fű- vagy szalmaszálak idővel kissé széthajlanak és ezáltal olyan, még szebb, alakzatokat létesítenek amilyeneket a 6. és 9. számú rajzon látunk. Ezt utánozzák azután a tetőél zsindelyei kimetszegetései. (:VIII. ábra, 3 és 4.:) Ez is tehát tisztán gyakorlatilag és szerkezetileg, ősidők óta létre jött dolog, habár ma van is már több olyan kimetszegetés alak amely nem a szalmánál, fűnél jött létre, hanem egyéni kitalálás. (:például: VIII.,2.:)
M:01.22



Ám ősrégi időkben számos őstörzsünk olyan messzi, déli tájakra is elköltözött ahol hó soha és eső is kevés van. Ilyenek voltak például a gabonatermelő szumerek vagy szumirok (:szemerék:) Mezopotámiában, akik földüket ezért óriási csatornahálózattal öntözték az Eufrát és Tigris folyók vizével. Ma az ásatások eredményei révén jól tudjuk, hogy ők voltak az egész ottani műveltség megalapítói, hogy ott a későbbi, már sémita asszír és babiloni műveltség tőlük származott. Ilyen tájakon keletkezett azután a házak lapos tetőzete, amikor is a tető vízszintes felületet képez, amely, vízhatlanítva, az ottani kevés esőzés ellen védelmet nyújt, hó pedig azt sohasem terheli meg. Ezen lapos tetőkön azonban járni, rajtuk tartózkodni is lehetett, úgyhogy széleikre párkányzat is szükségessé lett, hogy különösen gyermekek, le ne essenek, amely párkányzatot azonban úgy szépítették, hogy azon a régi szalmafödeles házak tetőgerince díszét, vályogtéglákból képezve, utánozták; lévén hogy ezen lapostetejű házak falai is vályogból épültek. Emellett azonban a szumereknél is, a szegényebb népnél épültek még egészen sövényből, fából való, szalmatetejű házacskák is, sőt épülnek ilyenek az ottani lakosságnál még ma is. (:Lássad : Prof. C.L. Woolley : „Vor 5000 Jahren. Stuttgart.:) E díszt tisztán és világosan fölismerhetjük a szumerektől örökölt asszír építészetben (:IX. tábla, 3 és 4.:) valamint a mai mohamedán építészetben is. (:VIII. tábla, 1 és 4.:)



M:01.23
Ha mármost mi ezt föltámasztandó magyar építőízlésünkben is alkalmazni akarnók, mondjuk tetőélekre vagy terrasszok párkányára avagy tetőnélküli kőkapuk fölé, meg szobaajtókra, amely utóbbiakon tető fölösleges, akkor ezt úgy tehetjük ahogyan azt például a XXX. táblán rajzoltam meg, vagyis a mai magyar tetőzsindelyek kimetszési indítékait (:motivumait:) vihetjük át kőbe, cserépbe, majolikába. Különböző tetőéldíszeket már Lechner is alkalmazott, például a budapesti Iparművészeti Palotán és másutt is, csakhogy ő, sajnos, nem a meglévő magyar tetőéleket vette ehhez alapul, mivel ezeket nem is ismerte vagy nem hitt magyar eredetükben, hanem maga gondolt ki cifra de kevésbé szép formákat.
M:01.24
Hogy az egyiptomi lapostetejű épületek fölső szélei olyanok ahogyan azt a IX. tábla 1 számú rajzán látjuk, közismert. Kivételt képez azonban a III. Ramszesz fáraó emléképülete, amelynek lapostetejét olyan párkányzat veszi körül amilyet a IX. tábla 2. számú rajza mutat. (:Ch. Chipiez reconstructioja nyomán.:) Miután ez a hyxos-ok egyiptomi uralma utáni időben épült, joggal tételezhető föl, hogy ezen, Egyiptomban szokatlan dolog a hyxosoktól maradt újítás, amely azonban ott mégsem válott általánossá. Megjegyzem, hogy habár az ilyen félkörös körvonalú párkányfokok származhattak az avar eredetű hysosoktól is, de egyébként igen valószínű, hogy valamikor a tulajdonképpeni magyar törzs is ilyen párkányfokokat illetve tetőéldíszt, alkalmazott, mivel e törzs vallásos alapjelképe a gömb volt, ellentétben kunok már említett alapjelképével, az



ékkel. Viszont a British Museumban van egy asszír dombormű, amelyen egy az asszírok által ostromolt város falai ábrázolvák és amely várfalak tényleg olyan párkányfokokkal bírnak mint azt a IX. tábla 5. számú rajza mutatja, amelyek tehát ékalakúak. Tény, hogy hún és kún törzseink a kumán, komán nevet is viselték, viszont tény az is, hogy Kis-Ázsiában, a Pontusz vidékén és másfelé is a legrégibb ókorban is éltek komán, kumán, kamán nevű népek, akikkel az asszírok is, különösen Tiglat-Palasszár királyuk alatt, többször hadakoztak és az asszír följegyzések említik ezek Komána nevű városát, valamint hogy legerősebb városukat Hunusát is bevették. (:Lássad: Hommel Fritz dr.: „Geschichte Babiloniens und Assiriens.” Berlin, 1885, 523. oldal, továbbá : Fáy Elek : „A magyarok őshona.” Budapest. 1910., 67, 68, 99, 100, 287. és 288. oldal.:)
M:01.25
Említettem, hogy ősnépeink valamint a magyarok őshazája Magyarország és a környező hegységek voltak. Szerintem minden ősnépeink is azonban tulajdonképpen magyar törzsből származtak és ezért magukat saját törzsnevükön kívül még „magyari-”oknak is nevezték. Fáy Elek írja említett műve 99. oldalán : „Az ausztriai Tuln melletti hegyvidék régi neve Kommagen volt, amelyen e hegység már az avarok korában is neveztetett, amidőn a mai Ausztria még a Hunnia nevet viselte.” Tudvalévőleg innin a „hun” azaz magyari fajta népet csak Nagy Károly irtotta és űzte ki, oda Bajorországból németeket és Karinthiából szlávokat telepítve be, azért mert ama hunok nem, eme németek és szlávok meg már keresztények voltak. Thierry Amédée : „Histoire d’Attila” című műve II. kötetében szintén írja a 193-194. oldalakon, hogy a mai Ausztriát és a Komagen hegyvidéket teutonokkal azaz németekkel, Nagy Károly népesítette be és



idézi egy „Anonymus” nevű szerző sorait, aki a 798. évben írott „Vita S. Virgili” című művében mondja : „Cocperunt populi sive Sclavi, sive Bajoarii inhabitare unde expulsi sunt Hunni.” Nem lehet tehát véletlenség, hogy azon vidék Elő-Ázsiában, az Amanus hegységtől az Eufrát és Tigrisz folyók forrásaigi magas hegyvidék, ahol az említett kumánok vagy kománok laktak, az asszír följegyzések szerint szintén a Komagen nevet viselte. (:François Lenormant : „Histoire ancienne de l’Orient.” IX. edition, Paris, 1885. IV. kötet, 144. oldal:) Viszont Ausztria ezen hegyvidékét én a fehér kunok őshazájának tartom, éppen úgy mint a Csallóköz szigetét a tulajdonképpeni magyarokénak. Ezzel azonban ismét történelmi kutatások terére tévedtünk, ami e művemnek nem célja. Térjünk tehát vissza építőízlésünk ismertetéséhez:
M:01.26
Igen érdekesek a tetőél két végén lévő „házcsupok,” amelyeket „nyárs, szaru ” valamint „pap” néven is neveznek. E legutóbbi elnevezés azonban valószínűleg csak újabb időbeli romlás és régebben „báb” lehetett, amely szó értelme: alak, figura. Ezen házcsupok pedig némelyütt valóban készültek emberalakúra is, amit a Néprajzi Értesítőben is láthatunk. Egyébként készültek néha szalmából, hegyes karóra felkötve, amely karót azután a tetősarok szalmájába szúrtak be (:VIII. tábla, 9, 10.:), de egészen fából is kifaragva (:lássad egynehányat a XXXI. táblán 1. szám alatt:) de készültek égetett agyagból is, fazekasok által külön e célra előállítva. Igen érdekesek azok is amelyek a Holdat és Hajnalcsillagot ábrázolják. (:XXIII. és XXV. tábla:) Azok pedig amelyek olyanok mint a XLVIII. (:48:) táblán láthatók, kétségtelenül bikaszarvak, habár ma már csak deszkából kifaragva.
M:01.27



A magyar faoszlopokon a cölöpépítményes őskorbóli származása, amint azt alább látandjuk, mai napig is megállapítható még, habár ezt eddig néprajztudósaink, az ázsiaiság elmélete által mindig félrevezetve, nem is vették észre.
M:01.28
A cölöpépítmények korában ugyanis, amikor az épületeket vagy állandó víz fölé vagy pedig árterületre, földkevert cölöpökre építették, akkor maga a lakóház nem készülhetett nehéz gerendákból hanem csakis vékonyabb karókból és könnyű vesszőfonadékból, azaz hajlékony fűzfavesszőkből, tehát olyanféleképpen ahogyan azt a X. táblán rekonstruálom, amihez azután az épület belsejében mindenféle gyékények, szőnyegek és egyéb szövetek járulhattak, úgy lent mint a falakon is. A X. táblán a 2. és 3. rajz vesszőfonadékot ábrázol, az 1. rajz azt hogy a könyöklő, amelyen a virágedények állanak, fölülről tekintve, milyen lehetett.
M:01.29
Tornácívezeteink fölött néha az úgynevezett „kötéldísz” fut vízszintesen végig (:XXXVI. táblán, 3.:), ez itt azonban nem kötél utánzatából ered, hiszen kötél jelenlétének itt sohasem is volt oka, hanem ez a karók fűzfavesszővel való összekötözése emléke, amint a X. táblán látunk úgy az ívek fölött mint a könyöklőn. Ugyanezen kötéldísz megvan a házak belsejében is de a mestergerendán, középen, végig, ahol ez tényleg kötél emléke. Ennek eredetét a „Csodaszarvas” című művemben magyaráztam meg.
M:01.30
A X. táblán lévő vesszőfonadékos ívezet rekonstruálásom azonban



már egy igen fejlett alakzatot mutat, amelynél természetesen sokkal kezdetlegesebbek is kellett hogy létezzenek. E kezdetlegesebb alak emlékezetét állapíthatjuk meg ma is a szlavóniai magyar falvak házain, bár ma már faépítészetbe átvíve, amint azt Györffy István a Néprajzi Értesítő folyóirat 1911. évi egyik számában megjelent cikkéből a 232. és 233. oldalakon látjuk. Azon magyarságnál az oszlop neve még ágas, ugyanúgy mint másutt például a gémeskút, fatörzsből készülő, fönt kétágú, függőleges oszlopa neve is kútágas. Viszont ugyancsak a szlavóniai magyarságnál a tornácoszlopok könyökkötéseit búthajtásnak nevezik. Náluk ezen bolthajtások , az oszlopok és a koszorúfa között mindig megvannak még a háromszögletű nyílások, amelyek Erdélyben és egyébütt, ha nem is mindig, de többnyire a szélesebb könyökkötések által csak eme „búthajtásokból” fejlődtek. A háromszögletű nyílásokat lássad az LVIII. (:58.:) táblán e betű alatt valamint a XVII. tábla 4. számú rajzán is. Miután bot szavunknak régen volt bolt , bult alakja is (:vessed ezt össze a magyar pálca és bálvány szavakkal, amelyek közül az utóbbinak gerenda értelme is van, továbbá a szláv balvan , német Balken = gerenda, német Bolzen = cövek, olasz palo = cölöp, rúd:), amely szóból csak kopott kiejtés által jött létre a szlavóniai bút-. Eszerint tehát a bolthajtás vagy búthajtás szavak tulajdonképpeni értelme is : bothajlítás , aminthogy tornácaink a cölöpépítményes korban tényleg karókból, hajlított botokból és vesszőfonadékból készültek olyanféleképpen ahogyan azt a X. táblán látjuk, régibb, kezdetlegesebb módon pedig úgy ahogyan ezt meg az LVIII. tábla 3. számú rajza mutatja, amikor is az oszlopok egyszerűen fiatal fácskákból képeztettek, amelyeken a megfelelően meghagyott ágakat használták föl erősítő könyökkötésekül, illetve bolthajtásul is, úgy hogy azokat csak kellőképpen meghajlították és a koszorúkarókhoz kötözték. Csak fejlettebb fokon használtak azután oszlopokul gondosan elkészített karókat, bolthajtás, azaz ívezetül pedig gondosan elkészített és hajlított botokat. Miután az oszlopok azonban régen tehát fiatal fákból is készültek, ezért nevezik a szlavóniai magyarok az oszlopokat máig is ágas-nak, mivel az élőfa egyik ősmagyar neve (:főképp a tulajdonképpeni magyar törzseknél:) ágas volt, amit bizonyít a török nyelv, amelyben e szó agacs , agadzs alakban és fa, élőfa értelemmel máig is fönnmaradott. Hogy a szóvégi s hang úgy a törökben mint a magyarban is változhatott cs hanggá, bizonyítja az hogy egyrészt a török tas = kő, tájszólásokban tacs-nak hangzik, másrészt a magyarban is a régi kovás szót ma kovács-nak ejtjük. E magyar szó ugyanis szintén kőkorszakbeli eredetű



ős-szavunk és azon embert jelentette aki kővel, kovával foglalkozik, aki a kőből, kovakőből való szerszámokat, fegyvereket készítette (:kő szavunk régen kó és kú alakban is megvolt:). Hogy kovács szavunkat a horvátok és szerbek tőlünk örökölték, bizonyítja azon tény, hogy náluk a nép nyelvén némelyütt még ma is a kőfaragókat nevezik kova-nak, aminek viszont pontos ellentéte az, hogy a magyar nép meg itt-ott a kovácsot nem így hanem vasverő-nek nevezi. A horvát kova = kőfaragó szót illetőleg lássad: Josip Horvat : „Kultura Hrvata kroz 1000 godina.” Zagreb, 1939., 209. oldal. A szerző ott a boszniai horvátokról beszél, ami szerintem azt jelenti, hogy e szó még akkor ment át a horvát nyelvbe amikor a boszniai ősi magyarság a kereszténység átvételével elszlávosodott. Mégis Zrínyi Miklós korában ott még voltak magyar falvak. V. Klai: „Poviest Bosne” című művében (:Zagreb, 1882.:) a 20. oldalon írja, hogy Bosznia síkabb része régebbi neve „Olfeld” volt és e nevet ő is a magyar „alföld” szóval magyarázza. Tény hogy a magyar mély a hangot a horvátok o-nak hallják és ejtik, az ő-t pedig e-nek.
M:01.31
A cölöpépítményes korban a tornácívezetek kosárfonadékos de díszes kiképzése ezerféle mintázatú is lehetett, sőt a különböző őstörzseink más-más szimbolikája szerint más-más mintázatú is kellett hogy legyen. Az olyan tornácívezeteknél amilyeneket a X. táblán rajzoltam, a vékony karókból képzett oszlopok azonban nagyon is nem esztétikusan kellett hassanak, ami őstörzseink fejlett szépérzékét bizonyára bántotta volna, amiért is ezen karókra néha szalmából, néha vékony fűzfavesszőkből bekötést alkalmaztak, úgy ahogy azt szintén a X., továbbá a XI. táblán mutatom be és magyarázom meg. Ha mármost ezt, ahol a bekötést valóban vékony fűzfavesszőkből



csinálták ott azt kevesebb átkötözés is jól odaszorította a karóhoz, ahol azonban a karó beburkolása szalmából készült, ott ehhez sokkal több átkötés volt szükséges. Ezen átkötözések módját a XI. táblán a-b-c , e,f,g,h és k-l alatt magyarázom meg rajzokkal, összehasonlítva a k-l magyarázatot a mai dunántúli megyéink két jellegzetes oszlopalakjával, amelyet ugyanazon táblán szintén k-l alatt rajzoltam meg, úgy ahogyan azt ma már csak fából kifaragva készítik, de amely alakzatok az egykori szalmaburkolatos oszlopot még tökéletesen utánozzák. Természetesen a többi oszlopokat is ma már csak fából kifaragva találjuk, bár régen bizonyára készültek ugyanilyen oszlopok kőből is. Valamelyik őse azonban kétségtelenül a szalma- vagy vesszőburkolatos oszlop volt. Mindenestre össze kell hasonlítanunk az ilyen szalma- vagy vesszőbekötéses oszlopokat a másutt, különösen Erdélyben meglévő, fából faragott oszlopokkal is, amely összehasonlítást a XI. és XII táblámon itt meg is teszek. A XI. táblán lévő a-b-c rajzot a XII. tábla a, b és c-vel kell összehasonlítanunk, a XI. tábla e-jét a XII. tábla e-jével, a XI. tábla f-jét a XII. tábla f-jével, a XI. tábla g-jét a XII. g-jével, a XI. tábla h-ját a XII. tábla h-jával és a XI. tábla k-l-jét a XII. tábla k-l-jével. Mindezen különböző magyar faoszlopok alakja is tehát tisztán szerkezetileg jött létre, vagyis nem megokolatlanul keletkezett, habár határozottan a szépérzék vezetése mellett, nem ennek mellőzésével. Már itt is megjegyzem azonban, hogy a XI. és XII. tábla oszlopainak tökéletes mása megvan az indiai mohamedán építészetben, éspedig kőből is. Erre alább még visszatérek. Megemlékezem itt külön azon oszlopalakunkról is, amelyet a XI. és XII. táblán számokkal is megjelöltem. Bár mai oszlopaink a fatechnikának megfelelőleg mindig négyszögletesek, mégis ezen oszlopalak annyiban képez kivételt, hogy azon része, amely mellé ezen jelet } és a 1,2,3,4 számokat tettem : hengerded, és csak felső és alsó része négyszögletes. Ez oszlopok eme hengerded része előfordul simán is (:XI. tábla k és h, XII. tábla f:) de előfordul csavarodottságot utánzó rovátkolással is (:XI. tábla g és XII. tábla g:) valamint előfordul nem csavarodó rovátkolással is. (:XII. tábla h:) Az oszloptörzsek ilyen rovátkolása mindig azon szalmaszálakat illetve vesszőket utánozza, amelyek valamikor az oszlopok vékony gyámkaróit burkolták. A csavarodottságot utánzó alak azonban szintén nem csupán valami megokolatlan kitalálás, hanem szerkezeti eredetű, amennyiben a karóra az említett módon fölkötözött szalmát vagy fűzfavesszőket szokták volt a karó körül meg is csavarni, amit a hengerded karón igen könnyen meg lehetett



tenni. E megcsavarást azért tették mert a hosszú szalmaszálak vagy vesszők így nem zilálódhattak, nem feslettek mint ha szabadon, függőlegesen hagyattak volna. Éppen ezért, ha tehát nem akarták megcsavarni, akkor, hogy ne zilálódhassanak, többször kellett azokat lekötözni, úgy ahogyan azt a XI. táblán az e-vel és k-l-el jelzett magyarázó rajzok mutatják.
M:01.32
A csavarodó oszloptörzs ilyen keletkezése a művészettörténelem szempontjából azért fontos megállapítás mert az ilyen csavarodó oszloptörzseket később külömböző európai építőízlésekben is alkalmazták, de már anélkül hogy ennek eredetét tudták volna, hanem tisztán csak azért mert utánozták a mai ilyen csavarodó oszlopainkat. Láttunk ilyen csavarodó oszloptörzseket gyakran a románkori épületeken, majd a reneszánsz- és barok korban is. Különösen a barokk ízlésben néha bolondnál bolondabb és ízléstelen túlzásba is vitték ezt nem egyszer. Ilyen ízléstelenségekbe és nevetséges túlzásokba a magyar nép sohasem tévelygett el. Hogy pedig mind ezen oszlopalakok eredetére és különösen a csavarodottakéra, még soha művészettörténész rá nem jött, ennek oka ismét csak az, hogy a magyarságot „ázsiai nomádoknak” tartván, a magyar nép művészetét soha senki komolyan nem tanulmányozta, illetve művészettörténeti szempontból tekintve nem vette. Ismeretes például a görög és a későbbi európai építőízlések oszloptörzsei „kanellürozása”, amikor is ezen függőleges rovátkolás van. Ugyanez meg van a mi nem csavarodó faoszlopainkon is (:XII. tábla, b,d,e és h:), habár ma már csak igen ritkán fordul elő, például az udvarhelymegyei kapuk féldomborúra kifaragott oszlopain; amit azonban egyszerűen a reneszánsz ízlés hatásának tulajdonítottak, holott hiszen nálunk ez is szerkezeti eredetű, mert nem más mint a szalma- illetve vesszőszálak és az ezek közötti rések utánzata, amiért is nálunk a függőleges rovátkák mindig ott a legszélesebbek ahol az oszlop a legvastagabb és ezért ott a szalma- vagy vesszőszálak, a lekötözéstől legtávolabb lévén, a legjobban nyílottak egymás mellől szét, míg ellenben a lekötések közelében, ahol a szálak összeszorultak és az oszloptörzs vékonyodott, ott e rovátkák is keskenyebbek avagy egészen meg is szűnnek.



M:01.33
Mind e dologra magam még az 1907-1911. esztendőkben, erdélyi katonai szolgálatom idején, népi építkezésünket tanulmányozgatva, kezdtem volt rájönni, habár akkor, még egészen fiatalon, sok mindennel nem voltam tisztában, valamint e dolgok művészet- és művelődéstörténeti fontosságát sem fogtam volt föl. Ugyanis akkoriban még magam is hittem a magyarság ázsiai eredetében, mert hiszen nekem is ezt verték volt a fejembe, csak a „vad, sátoros nomád”ságban kételkedtem már akkor is, illetve a magyarságot már akkor is ősrégi, művelt népnek tartottam — ha ezt akkoriban még kimondani nem is igen mertem — és így már akkor sem hittem, hogy mi „minden műveltséget csak a kereszténység elfogadása után szomszédainktól tanultuk el”, ahogyan azt ma is minden magyarnak be akarják beszélni.
M:01.34
Fölemlítem itt még a temetőfejfákon, kapubálványokon és egyéb népi faragványainkon gyakori de az oszlopokon csak igen ritkán előforduló azon igen szép négyágú csillagalakot amelyet a XI. táblán j , a XII. táblán i és j oszlopokon, továbbá a XXI, XXVIII. és XXXI. táblán és kapukeretezéseken és egy házcsúpon is látunk. E négyszögletes, négyágú csillagalak főképp jász őstörzsünk egyik vallásos jelképe volt de amely némely más törzsünknél is megvolt, majd szépsége miatt, mivel jelkép volta feledésbe ment, különben is elterjedett. Hogy ez miért volt jász jelkép, itt nem magyarázhatom, mivel itt célom csak építőízlésünk ismertetése s ezért csak



annyit említek mégis meg, hogy jász őstörzsünknél fejlett csillagtisztelet volt, hogy ők tudták azt is miszerint Napunk is csak a Végtelenség egyik Csillaga s hogy jászok nem csak a Duna-Tisza közében hanem Erdélyben Úzon vidékén, továbbá Moldovában is éltek, amely utóbbiak a mai Jászvásár (:oláhul Jassi-, a szlávok által Jaszki-Trg-nak nevezett:) várost is alapították de amely város régi, latin nyelvű okiratokban Forum-Jasigorum meg Forum-Philistinorum néven is neveztetik.
M:01.35
Természetesen mindezen oszlopok ameddig csak szalmával, vesszővel borított karókból képeztettek, mind hengerdedek voltak és csak fából való kifaragásuk után, a fatechnika által alakultak négyszögletűekké, majd már ilyen négyszögűekként vitettek át kőbe is. Az oszlopok ilyen négyszögűségét kőben meg is tarthatjuk, nem csak azért mert ez építőízlésünk egyik jellegzetessége, hanem azért is mivel oszlopalakjaink így négyszögűeken határozottan szebbek is. Ezt láthatjuk például az indiai mohamedán építőízlésben is, ahol ugyanezen oszlopokat szintén készítik, de kőből is hengerdedekre, ahogyan azonban ezeknek éppen ezért soha sincsen a szemre oly kellemes esztétikai hatásuk mint miéinknek. Ámde azon tény, hogy ezen indiai mohamedán oszlopoknak is fölső és alsó végük mégis négyszögletű (:lássad az LIV. táblán például a Szeringapatam-i, Myszore tartománybeli Deria Daudet palota oszlopai alakját:), ugyanúgy mint a mi csavarttörzsű oszlopaink fölső és alsó vége, ez annak emlékezetét tartja fönn, hogy ezek is a mi ősi faoszlopaink leszármazottai.
M:01.36



Továbbá, ha nem is mindig, de gyakran, e négyszögletes oszlopaink élei is igen gondosan lemetszvék, ami az oszlopokat nagyon szépíti. Ezen éllemetszés módját a XI. táblán az 5. és 6. rajzocskák összehasonlítása mutatja, valamint látjuk a XII. táblán a,c,e,f,i és j rajzain azt is, hogy az ilyen lemetszegetés úgy a legszebb ha az oszlop kidomborodó részein szélesebb, ellenben ha ott ahol az oszlop vékonyodik ott meg keskenyebb, avagy egészen meg szűnik. Legjobban ez a XII. tábla i rajzán látszik.
M:01.37
Mai magyar népi építészetünk egyik jellegzetessége az is hogy oszlopainknak nincsen tulajdonképpeni oszlopfeje (:capitélje:) sem oszloplába, ami azonban távolról sem jelenti azt, hogy régebben ne lettek volna olyan tornácoszlopaink amelyeknek valóságos oszlopfeje és oszloplába is volt. Hogy ilyenek valóban voltak, sőt



hogy voltak rézből vagy bronzból öntött tornácoszlopaink is, ezt bizonyítja ma is, egy birtokomban lévő régi magyar hímzés. Ez valószínűleg dunántúli eredetű, amelynek azonban mintája Erdélyben is meg kellett legyen, mivel hozzá hasonló de romlottabb változatokat ott is láttam. E hímzés fényképét a XIII. táblán mutatom be. A hímzésminta oszlopos tornácíveket ábrázol, amelyek könyöklőjén szintén rézből avagy bronzból való virágedények állanak, amelyek hogy csakis fémből lehetnek, ezt talpuk vékony nyaka teszi kétségtelenné. Hogy pedig a minden bizonnyal kőből való tornáckönyöklőn álló oszlopok is rézből avagy bronzból öntöttek kellett legyenek, bizonyítja az hogy ezek nem állanak lapos talpakon hanem golyóalakú lábakon, ugyanúgy ahogyan ezt régi bronzkandelábereken (:gyertyatartókon és nagy olajégőkön:) is gyakran láthatjuk, amely lábak sokszor még karmos oroszlánlábfőkké is kialakítvák, amelyek azonban, úgy ha golyóvalamint ha oroszlánlábalakúak is, de mindig magával a tárggyal öntvék egybe. Az említett hímzésen azonban, ugyanúgy mint e rajzocskán, a négy golyóból csak kettő látszik. Eszünkbe juthatnak itt a római Szent-Péter templom tubernaculuma bronzoszlopai s azt is gondolhatjuk, hogy ha Bernini bronzból öntetett oszlopokat, úgy valószínűleg ez sem volt egészen a saját eszméje, hanem hogy ez is valahonnan hozzá is eljutott ősi hagyományon alapult, amely szerint oszlopok bronzból is öntettek.
M:01.38



A régésztudósok előtt ismeretes, hogy a Bronzkorban Magyarország területén rendkívül magas műveltség virágzott, illetve hogy e korban Európában másutt ily magas műveltség nem létezett. E műveltséget Gustav Schwantes német tudós és mások is „Dunaműveltségnek” (:Donaucivilisation:) meg „Középdunaműveltségnek” szokták nevezni. Márpedig a Közép-Duna vidéke : Magyarország. E magas bronzkori műveltség bizonyítékai a szinte hihetetlen mennyiségű bronztárgyak, amelyek Magyarországon léptennyomon kerülnek elő, sokkal nagyobb mennyiségben mint Európában egyébként bárhol. Az „ázsiai eredet” téves elmélete miatt azonban csak az nem ismeretes, hogy e magyarországi bronzkori nagy műveltség : a mi ősműveltségünk volt, vagyis hogy : Európa legrégibb műveltsége megalapítói : mi voltunk. Csakhogy az osztrák uralom alatt sínylődő Magyarország múzeumai számára e leletekből alig maradott meg valami, mert ezek majdnem kivétel nélkül Bécsbe, Zürichbe és más külföldi múzeumokba szállíttattak, ahol azután eredetük helye részben feledébe ment, részben szándékosan elhallgattatik, úgy hogy azok ősmagyar eredetét senki nem is sejti.
M:01.39
A fönti hímzésminta tehát bronzkori eredetű. Ez, asszonyaink által, ki tudja hányszor, mindig újra és újra lehímezve, jutott el hozzánk. Ha



pedig számítjuk, hogy egy ilyen hímzés, házi gyártmányú, jó anyagból készülve és gondosan tartva, több száz évig is eltarthat, akkor azt kell következtetnünk, hogy 4-5 lehímzéssel is ezer év előtti vagy még régebbi időkből származó minták is eljuthattak hozzánk, 10-12 lehímzéssel pedig máris a Bronzkorban, sőt az Újkőkorszakban is lehetünk.
M:01.40
Az ilyen oszlopok, ha rézből, bronzból valók voltak is, de lehettek gazdag fejedelmek lakai előtt aranyozottak is, hiszen Magyarország földje a régi időkben aranyban rendkívül gazdag volt. Úgyszintén bizonyosnak tartom hogy a faépületek ősműveltségünk fénykorában réz- illetve bronzlemezekkel borítottak voltak, valamint hogy népmeséink „aranyvárai” és „rézvárai” tehát nem csupán mesebeli, képzeletszülte kitalálások hanem igenis valóság emlékezetei, annyiban hogy azon őskorban eső tűz és ellenség ellen elődeink épületeiket, erődítményeiket, fából, földből, vályogból épült váraikat valóban szokták volt rézlemezekkel borítani, amely lemezek esetleg aranyozottak is lehettek. Az „aranyvár” és „rézvár” kifejezések tehát csak költői túlzások, amely kifejezések alatt réz- és aranyozott rézlemezekkel borított várakat kell értenünk, éppúgy tehát mint ahogy például a sárga búzakalászra és a szőke hajra népünk költőileg ma is mondja hogy „aranykalász” és „aranyhaj”. Sőt bizonyosnak vélem azt is, hogy e lemezek nem voltak csak amúgy, akárhogyan, ízléstelenül, minden szépség nélkül fölszögezve, hanem hogy szépen, pikkelyszerűen voltak elhelyezve s ahogy díszesen veretesek is voltak, olyanféleképpen ahogy azt a XIV., XV. és XLIII. (:43.:) táblán ábrázoltam, sőt úgy lehet hogy az épület belsejében, ahol csak a tűzelleni de nem az esővíz elleni védelem jött számításba, ezen réz- avagy aranyozott bronzlemezeken áttörések is voltak, amelyekbe foglalva azután csillogó, színes ékkövek avagy üvegek is voltak, például olyan helyeken mint a XIV. táblán látható ama kicsi csöppalakok. Hogy az üvegkészítés ősrégi, az eléggé ismeretes. Régen csak olyan nagy és átlátszó üvegtáblákat mint ma, nem tudtak előállítani. Egyébként az üvegkészítést már a föníciaiak és asszírok is ismerték. Tehát a rézlemezeken még rekeszes zománcozás is lehetett. Viszont ugyancsak a XIV. táblán az oszlopon az átkötéseket gyöngyfűzérekkel ékítve ábrázoltam; az üveggyöngy készítés ugyanis szintén ősrégi.



M:01.41
Ma már tudjuk hogy a Homérosz énekeiben elmondott események csak ősi mondák, amelyeket a görögök csak örököltek a félszigetük őslakosságától, amelyet leigáztak de amelynek műveltségét átvették. Ma már azt is tudjuk, hogy a tulajdonképpeni görögök eredetileg csak a hódító, leigázó harcosok voltak de a „görög” műveltség megalapítói és igazi fönntartói az őslakók voltak, akikre a görög nyelv csak idővel lett kényszerítve. Ezen őslakók képezték azonban a népesség 60-70 százalékát. Különösen a dóroknál volt ez így. Ezen leigázott rabszolgák, a helóták, végeztek uraik számára minden munkát és a művészek is közülük kerültek ki. E rabszolgák voltak az egykori, görögelőtti, úgynevezett „krétamykénéi” avagy „égei” ősműveltség népe, amelyet idővel azonban az uraikká lett műveletlen de harcias görögök nyelvileg egészen elgörögösítettek, ami pedig csak azért sikerült nekik mert az északi hegységekből folyamatosan új és új rajokban telepedtek be a félsziget termékenyebb területeire. Mindemellett például Égina szigete lakossága közül csak 30.000 volt tényleg görög, 470.000 pedig rabszolga. (:Lássad : Pallas Lexikon : „Égina” cikke:) Aeschylosz szerint pedig a macedónok is tulajdonképpen pelazgok voltak, tehát szintén a Balkán félsziget egykori, fajunkbeli őslakossága egy része, akik szintén csak később árjásodtak nyelvileg el. Őket még Strabo idejében is, ugyanúgy mint az eporitákat, nem is tekintették helléneknek.
M:01.42
Tudjuk ma azt is, hogy a Homérosz énekeiben leírt műveltség tehát



nem a görög, hanem csak felületesen van görögnek feltüntetve, de a valóságban a görögelőtti, amely igen sok tekintetben sokkal magasabb színvonalú volt mint a későbbi görög épületek hanem görögelőttiek, mert hiszen réz- és ezüstlemezekkel kívül-belül borított épületek a görögöknél már nem léteztek, mivel ilyesminek kőépületeknél már semmi értelme, semmi célja nem lett volna, de volt a görögelőtti ősműveltségben, amikor is csak alapépítmények, a pince- és raktárhelységek voltak kőből valók, míg ezek fölött, az igazi lakóhelységek fából épültek. Például az Odesszeia hetedik énekében olvashatjuk :
M:01.43
Aranyos ajtó zárá el a belső lakást; Ezüstből voltak ajtófelei s rézküszöbön állottak. Ezüstből volt párkányzata és aranyból karikái. Aranyból és ezüstből való kutyák állottak az ajtó oldalain.
M:01.44
Viszont Schliemann is idézi „Mykenae” (:Leipzig 1878. Brockhuas:) című művében az 50. oldalon Sophoklest, aki a görög regék által említett : bronzlemezekkel borított házakról szól. Bizonyosnak tartom, hogy a fönti verssorokban is csak szokásos költői túlzás van és hogy tulajdonképpen itt is csak ezüsttel, arannyal borított de fából való ajtóról, ajtófelekről, küszöbről és felső párkányzatról van szó, valamint aranyozott és ezüstözött bronzkutyákról.
M:01.45



Ma Magyarországon már csak fából épült régi templomok tornyai tetőit látjuk fazsindelyek helyett réz- avagy cinbádoggal borítva, de ezt is már csak ritkán láthatjuk már és ezt is minden művészi ízlés nélkülit, mert ma, mint másutt, úgy nálunk is már csak azon igyekeznek, hogy mindent mentűl olcsóbban és minél kevesebb munkával végezzenek, amiért itt csak hogy mentül nagyobb bádoglemezekkel födjenek, nem úgy mint régen : szépen kivágott és halpikkelyszerűen fölszögezett zsindelyalakú, szabályos lemezekkel, amikor a szépséget is igen fontos valaminek tartották. Pedig a szépség megszűnése : szellemi hanyatlás jele.
M:01.46
Már Schliemann is megsejtette, hogy a falakat borító bronzlemezek díszesek is lehettek. Az ilyen lemezeken a dom-borodó veretek azokat nem csupán szépítették hanem szilárdították is, aminthogy a hullámos bádoglap is mindig sokkal erősebb mint a sima, teljesen lapos.
M:01.47
Szokásos Erdélyben ma is a fatemplomok tornyainak nem csak tetőzetét hanem falai mind a négy oldalát is fazsindelyekkel borítani, sőt némelyütt úgyszintén a lakóházak északi, azaz hátsó oldalát is, lévén ez egyrészt a legelső- és viharvertebb oldal, másrészt az is amely a legkevesebb napfényt kapván, a nedvesség miatt korhadásnak leginkább kitéve, viszont a korhadó zsindelyeket könnyű cserélni. (:Lássad a XLII. és XLIII. azaz 42. és 43. táblákat, továbbá Szinte Gábor cikkét a Kolos-megyei fatemplomokról a Néprajzi Értésitő folyóirat 1913. évfolyama első számában:) A házakat ugyanis lehetőleg mindig úgy építik, hogy ezek tornácos és bejáratos oldala Dél vagy Kelet felé, hátulsó oldala pedig Észak



vagy Nyugat felé legyen. A falak fazsindelyekkel való borítása is egyik emléke tehát annak, hogy őseink valamikor, műveltségünk réz- és bronzkori magas virágzásakor a falakat is szokták volt réz- és bronzlemezekkel borítani. Azon ősidőkben ugyanis, amikor acélt nem ismertek, a kő megfaragása még igen nehéz lévén, a fa- és vályogépítkezés sokkal általánosabb kellett legyen mint ma. Schuhhard Károly „Schliemann ásatásai” (:Budapest, 1922.:) című művében, a 81. oldalon rajzon is bemutatja (:lássad e rajz másolatát a XLIII. táblán 4. szám alatt:) a Schliemann által Trója ásatásainál talált falazásmódot. Ennek alja faragatlan kövekből rakott, ezekre jön egy sor vályogtégla, erre fagerenda, ezután ismét három sornyi vályogtégla, ismét gerenda, ismét három sornyi vályogtégla és így tovább. A gerendák bizonyára a fal erősítésére is szolgálnak, mivel így a fal nem hullhat, különösen földrengéskor, oly könnyen szét; volt azonban e gerendáknak még egészen más célja is : az hogy a falat borító és védő réz- vagy bronzlemezek a falra felszögezhetők legyenek, mivel hiszen a vályogtéglákban a szögek nem tartottak volna. Igen valószínűnek tartom, hogy valamikor a mi mai népmeséinkben emlegetett „rézváraink”, azaz rézzel borított váraink, tehát valóság voltak és tehát nem csupán fából hanem ilyenképpen vályogtéglákból is épültek. Ami pedig a tetőzet rézlemezekkeli borítását illeti, idézem itt a Pallas Lexikon „Ciborium” cikkéből : „Nevezetes a római Szent Péter templom főoltára bronz-ciboriuma, amelyet VIII. Orbán pápa (:1623-1644:) rendeletére Bernini építész terve szerint a Pantheion tetejéről leszedett bronzból öntöttek.” A római Pantheion a régi római pogánykorból származó kerek és hupolagtetejű épület, amelynek hupolaga tehát, bizonyára pikkelyszerűen elhelyezett, bronzlemezekkel volt borítva, ugyanúgy mint egy általam az Abruzzo hegységben Terranera falu egyik templomában látott oltári tabernaculum, amely teljesen kőből volt ugyan, amelynek teteje, bár kőből faragottan, de pikkelyes tetőzetet ábrázolt.
M:01.48



Rátérhetünk ezek után a magyar ívezetek ismertetésére.
M:01.49
Az ívek alakjai ugyanis némely építőízlés egyik legfőbb jellegzetességét képezik és így a miénkét is.
M:01.50
Nem kételkedem abban, hogy a magyar ívek és a hindoszkitha ívek (:XVI. tábla, 2.:) között van összefüggés de sem azt nem hiszem, hogy a magyar avagy ezen hindoszkitha ívek a szekérsátor utánzatai volnának, sem azt, hogy a magyar ívek a hindoszkitha ívek utódai volnának, hanem sokkal valószínűbbnek tartom, hogy úgy ezek mint a miéink közös őseredetűek és hogy a hindoszkitha sziklatemplomok ívei a Kárpát-medencéből, azaz igazi őshazánkból igen régen kivándorolt valamely törzsünk egykori faépítészetéből származnak, ahonnan kőbe csak utóbb lettek átvíve. Hiszen rég bebizonyult már az is, hogy Indiába nem csak később jutottak be szkitha népek, hanem hogy India őslakói és műveltségalapítói a dravida népek voltak, akik Dél-Indiában ma is sok milliónyian élnek és akik nyelve a finnugor, azaz helyesebben : a magyarféle nyelvek közé tartozik. (:Caldwell : „Comparative grammar of the dravidian languages.” és Bálint Gábor : „A tamul nyelv a turáni nyelvek szanszkritja.” A tamul vagy tamil ugyanis a dravida nyelvek között bír a legrégibb irodalommal.:)
M:01.51
Nos, a mi építőízlésünkben többféle ívalak is van. Ezek :
M:01.52
1.) Egyszerű félkörív, olyan tehát amilyen az etruszk, a római és a



reneszánsz ív.
M:01.53
2.) A félkörnél kevesebbet képező ív.
M:01.54
3.) A félkörnél többet képező ív, (:XVII. tábla, 6.:) azaz a túlkörív, amelyet hibásan neveznek patkóívnek, mivel a patkó hosszúkás ívet képez.
M:01.55
4.) A patkóív, vagyis a helyesen patkóívnek nevezhető, mivel hosszúkás, azaz tojásdad alakú. (:XVII. tábla, 4.:)
M:01.56
5.) A szegdelt ív. (:XVIII. tábla, 1.:)
M:01.57
6.) A nyomott ív, amelynek fölső része egy darabon egészen vízszintes és csak az oszlopoknál, vagy pilléreknél van görbülete, amilyen íveket látunk a VI. táblán.
M:01.58
Teljesen hiányozik azonban nálunk az olyan ív amely fönt hegyesen végződik, amilyen a gót csúcsív és amilyen ívek a mohamedán építőízlésben is általánosak.
M:01.59



A túlkörív, a patkóív és a szegdeltív azonban nálunk egyáltalán nem valami a Keletről hozott dolog, sem nem keleti eredetű, annak dacára sem, hogy ilyen ívek a mohamedán építőízlés egyik jellegzetes elemét képezik, ahonnan a keresztesek, a Keletről visszatérve, ezeket a nyugati régibb építészetben is meghonosították. De mindez nálunk nem is valamilyen szeszély szülötte, hanem kizárólag szerkezetileg, magától keletkezett dolog, minden keleti vagy nyugati előkép nélkül, és kétségtelenül sok ezer éves sajátság, ami még a vesszőfonadékos, úgynevezett sövényépítészet, valamint a faépítészet által jött létre. Más szóval : a mi túlkörívünk, patkóívünk és szegdeltívünk régibb a mohamedán építőízlésnél és nemzetünk saját alkotása.
M:01.60
A magyar túlkörív tisztán szerkezeti eredetét már a Néprajzi Értesítő folyóirat 1909. és 1910. évfolyamaiban megállapította, leírta és bizonyította Szinte Gábor. Amint azt ő is mondja : gerendákból, könyökkötésekkel szabályos félkörívet előállítani igen nehéz sőt nem is igen lehetséges : (lássad XVII. tábla, 4.:), illetve a rajzon is látható öt alkatrészből (:szemöldökfa, két félfa és két könyökkötés:) nem is lehet, mivel így az ív mindig vagy félkörnél kevesebb vagy több lesz; amint ezt a XVII. tábla 6. rajza is mutatja. Hogy pedig őseink és népünk ma is, a faépítészetben is ragaszkodott az : ívhez ennek oka elsősorban is az hogy a faépítészetnél régibb sövényépítészetben a körív, patkóív és túlkörív hajlított karókból igen könnyen áll elő s így általános is volt, úgyhogy ezeket őseink már megszokták, másodsorban pedig az is, hogy az ilyen kerek vagy kerekded ívek szebbek, a szemnek kellemesebbek mint a faépítészetben kezdetlegesebb fokon magától is keletkező szögletes ajtó-, kapu- vagy tornácnyílások. Ezért őseink fejlett szépérzéke késztette őket a kerekded



íveket fából is előállítani. Ha tehát őseink, amidőn már gerendákból is építkeztek, mégis ragaszkodtak a szép, kerekded nyílású ívekhez, akkor náluk szükségszerűen kellett létre jöjjön a túlkörív és patkóív. Igaz ugyan hogy ilyen íveket deszkából is kivághatni, ezt azonban népi építkezésünkben csak igen ritkán találjuk meg, például a Brassó körüli falvakban, éspedig csakis az emeleten, illetve padlásablakoknál a deszkafalakba vágva. (:Lássad a XXXVI. táblán a 2. számú rajzot.:) Itt egyes ilyen ablakokat is találunk, valamint tökéletes biforákat is, csakhogy nálunk a bifora közepén mindig két oszlop van, nem mint a nyugati építészetekben csak egy. (:XXXVI. tábla, 4.:)
M:01.61
Szinte Gábor azt is mondja, hogy túlkörív nálunk csak Csík-megyében fordulna elő, ez azonban tévedés, mert gyönyörű túlköríves és patkóíves kapuk vannak Brassó- és Fogaras-megyében is, különösen a tisztán magyaroklakta Hétfaluban (:Tatrang, Zajzon, Hosszúfalu stb.:) és volt egy ilyen ívű igen szép nagykapu magában Brassó városában is, ahol azt 1911-ben még láttam és le is fényképeztem. Továbbá gyönyörűeket rajzoltam le a hajdan magyaroklakta, ma oláh lakosságú, Brassó-megyei Zernest és Ó-Tohán falvakban is. Sőt az utóbbi faluban 1911-ben egy kőből épült túlköríves nagykapu is állott. (:Lássad XLIX. táblán.:)
M:01.62
Utóbbi két falu ugyanis még a Barcaság síkságon áll de, különösen Zernest, már egészen az oláhoklakta hegyek közé ékelten. Az 1848. évi szabadságharcunk ideje alatt e két falu férfinépe, ugyanúgy mint egész Erdély minden magyar falváé, a magyar honvédségben harcolt az osztrákok



ellen. Ekkor, mint annyi sok mást, e két magyar falut is, osztrák ügynökök által fölbujtva, a hegyek közül lejött oláhok megrohanták, az ott talált nőket, gyerekeket és öregeket legyilkolták és a házakba ők költöztek be. (:Lássad az oláhok számtalan hasonló tettét Jakab Ödön : „Szabadságharcunk” című művében. Budapest, 1880. Zernest esetét viszont egy öreg szűcsmester, aki magyarul már alig tudott, mondta el nekem. Apját, anyját szintén akkor gyilkolták meg, ő még fiú volt és úgy menekült meg hogy elbújt és később, mivel tudott oláhul is, magát oláhnak mondta.:) Ó-Tohánból több magyar el tudott menekülni, akik aztán részben oda vissza is tértek de az oláhok között, akiket az akkori osztrák rémuralom még minden pártfogásban is részesített, utódaik eloláhosodtak, úgyhogy ott ma csak nehány magyar családnév utal még az egykori magyar lakosságra, valamint emellett tanúskodnak az összes régibb ottani házak és kapuk, amelyeket még mind magyarok építettek és amelyeket a 1907-1911. esztendőben még láttam és közülük sokat lerajzoltam.
M:01.63
Ám nem említi Szinte Gábor egyáltalán az igazi patkóívet (:XVII. táblámon, 4.:), holott ez is eléggé gyakori és nem is oly határozottan szerkezeti mint a szabályos túlkörív, mert nem lehet körzéssel kiszabni s itt tehát tudatosan, szerkezeti kényszer nélkül, történik a két félfába való bevágás, illetve az ív alsó részének befelé való visszahajlítása. Más szóval : itt ez már nem szerkezeti kényszer hanem határozottan : stílus és hagyomány.
M:01.64
De nem említi Szinte Gábor a szegdelt ívet sem (:XVIII. tábla., 1.:), amely bár ritkább de nálunk eredete szintén tisztán szerkezeti, annyira hogy ennek keletkezésében hagyomány nem is játszott közbe, habár szépsége miatt utóbb hagyományossá válott. Ilyeneket gyönyörűeket láttam éppen Zernest faluban, de bemutat egyet például Magyar Dezső is „A magyar nép művészete” című művében Csík megyéből (:lássad másolatát a XVII. táblámon 1. szám alatt:), habár ez véletlenül csak félkörnél kevesebb ívű, amiért is öt beszegés helyett (:XVIII. táblám, 1.:) csak három beszegés van.



M:01.65
A szegdelt ív úgy keletkezik hogy mielőtt a kaput vagy ajtót összeállítanák, abba a kört nem rajzolják ki előre, ami az öt darabból álló alkotmányra kissé nehezen is megy, hanem egyszerűen : külön-külön csinálnak, a kelleténél kissé mélyebb alakú bevágást, egyet a szemöldökfába (:XVIII. tábla 1/b:), egyet-egyet a két könyökkötésbe (:XVIII. 1/c:) és egyet-egyet a két félfába (:XVIII. 1/a:) Ha ezután az ívet összeállítják akkor természetesen szegdelt ív keletkezik. Vagyis : az ilyen ív kezdetben tulajdonképpen nem is szándékosan hanem csak némi hanyagság illetve hiba útján jött létre és csak utóbb, szépsége miatt, készült szándékosan is és lett hagyományossá.
M:01.66
De megvan népünknél ezen szegdeltív pontos ellentéte is, amit meg itt, e rajzocskán mutatok be. Ezt tördelt ív-nek nevezhetjük. Ez meg úgy keletkezik, hogy az egyes bevágásokat nem csinálják a kelleténél mélyebbre, miként a szegdelt ívnél, hanem ellenkezőleg : a kelleténél sekélyebbre. Az ilyen ív a szegdeltívnél ma valamivel kevésbé ritka és egy jellegzetes példáját Szinte Gábor is bemutatja a Néprajzi Értesítőben (:1909. évf.:) a 19. tábláján. Az ilyen ív szépnek talán kevésbé mondható de azért itt-ott egészen egyedül álló magyar különlegességként mégis alkalmazhatónak tekintem. A Szinte Gábor által bemutatott példányt az teszi mégis elég széppé hogy rajta az öt ívszegmentumon egy-egy pálcatag is megvan (:a pálcatagokról alább lesz szó:), de amint e rajzocskán csak pontozottan tüntettem föl.
M:01.67



A túlkörívet és a szegdeltet eddig természetesen keleti eredetűnek tartották. Nem valószínű azonban hogy több dolog kétszer is keletkezett volna és egymástól függetlenül és egymástól oly messze mint Magyarországon és Ázsiában. Márpedig mind az eddig fölsorolt szerkezeti dolgok kétségtelenné teszik, hogy úgy a túlkörív mint a szegdeltív nálunk teljesen önállóan, szerkezetileg keletkezett, úgy ősidők óta mint ahogy keletkezik manapság is. Sokkal valószínűbb tehát, hogy e dolgokat is, mint annyi mást, a Keletre is kivándorolt őstörzseink vitték ki és honosították ott, ki tudja mily régi időkben, meg. Mert hiszen a kőből megalkotott szegdelt ív sem egyéb mint a faépítészetben létrejött szegdeltív kőben is alkalmazása. Mivel az ilyen szegdelt ív igen szép, ezt tehát őseink valamikor kőből is kezdték előállítani s így ment az azután át és maradott fönn a mai mohamedán építészetben.
M:01.68
Az egyik igen zernesti ilyen szegdelt kiskapuíven a tudatosság abból is kitűnik, hogy rajta az ív szegdeltségét az alkalmazott dísz is némileg követi, illetve az ív szegdeltségét ki is emeli. Lássad ezt a XIX. táblán az úgynevezett „kupásvéső”-vel ütött kis félholdalakú mélyedéseknél.
M:01.69
Ezen nálunk keletkezett szegdeltív tehát a Keleten Indiába, HátsóIndiába sőt még Japánba is eljutott, csakhogy csupán szépsége miatt majd már hagyományból, de minden szerkezeti alap nélkül.
M:01.70



Amidőn azonban ezt kőbe is kezdték átvinni, akkor eleinten itt is minden egyes, az ívet képző kőbe külön-külön faragták bele a karajalakú mélyedést, úgy ahogyan azt a XVIII. táblán a 2. szám alatt látjuk, és csak sokkal később, a szegdeléseket mindinkább szaporítani szándékozva, vágtak egy-egy kőbe több szegdelést is, ami által a szerkezeti eredet teljesen feledésbe is ment. Hogy azonban ezen, kőből képezett, szegdelt ívek is a faépítészet ősi szegdelt ívéből származtak, ennek egyik bizonyítékát adja azon tény is, hogy eredetileg a kőből készült szegdeltívek is mindig csak három avagy öt beszegésűek voltak és e beszegések csak utóbb szaporíttattak hétre, majd még többre; ami azonban a mi ősi faépítészetünkben és népi mai faépítészetünkben sohasem következett be, azért nem, mert itt ez szerkezetileg nem volt lehetséges. Bekövetkezhetett azonban nálunk is régen, amidőn őseink kőből is építettek íveket.
M:01.71
Európában szegdelt ívet legrégebben az ókeresztény és román stílusú épületeken találunk, eredetileg mindig csak három avagy öt szegéssel és csak később többet is. Az ilyen szegdeltívek az európai stílusokba is talán részben még a mi népi faépítkezésünkből származtak át és csak részben a Keletről visszatérő keresztesektől is. Jellegzetes példa az utóbbira a gót ízlésű „Fekete templom” belseje Brassóban, bár van ilyen Európában több is, például a Szent Mihály templomban Fuldában. Míg úgy lehet tőlünk származott az itt a XVII. táblán bemutatott (:2. és 3. szám alatt:) két ízléstelenül túlozott szegdelt ív, szintén Németországból a Neuss városában 1209. évben épült Quirinus templom két ablakát ábrázoló rajzon. Ez is egy olyan ízléstelen túlzás amilyenbe a magyar nép nem szokott tévedni.



M:01.72
A szegdelt ívnél is még ritkábban az olyan lépcsőzetes kifaragású ívek, amelyek tulajdonképpen íveknek nem is nevezhetők és valószínűleg csak a szemöldökgerendák és koszorúgerendák kiálló végeinek igen gyakori lépcsőzetes lefaragása utánzata, illetve a könyökkötésekre való átvitele. Lássad a XX. táblát, a gerendavégek lépcsőzetes lefaragását pedig a VI, XIX és XXVII. táblán. Változatokat a XX. táblán 2. és 3. alatt is látunk. Az olyan megoldást ellenben amilyet a XX. tábla 4. száma mutat magam egyetlen hegyek közötti, Petek nevű faluban láttam (:tiszta magyar lakosságú:) a házak tornácain, de Malonyai Dezső említett művében hatot, különböző megfaragásút mutat be Kalotaszeg magyar falvaiból. Ez Ázsiában gyakori és például Tibetben általános.
M:01.73
Rendkívül érdekesek építőízlésünkben az ívek belsejét díszítő bordácskák vagy ahogyan ezeket Huszka József elnevezte : a pálcatagok; ami az európai történelmi építőízlésekben ismeretlen, valamint a Keleten is csak hindoszkitha sziklatemplomok ívein van meg (:lássad a XVI. táblán az ajuntait:), de ott is szögletesek, holott nálunk mindig félhengeralakúak, vagy pedig néha, különösen pedig fönt, középen úgy tagozottak ahogyan azt például a VII, XV, XXX, XXXII és XXXIII táblán jól láthatjuk, ami nálunk Erdélyben egészen általános de előfordul, bár ritkán, NyugatMagyarországon is. Lássad például a Néprajzi Értesítő 1911. évfolyamában Pálos Ede cikkében a 155. oldalon két kiskapu képét, amelyek azt bizonyítják, hogy valamikor itt is megvoltak ugyanazon magyar ívezetek mint Erdélyben, csakhogy a századok viszontagságai, háború és a nép mindnagyobb szegénysége folytán itt több veszett ki mint Erdélyben.
M:01.74



Bár Huszka szekérsátor elméletét nem fogadom el de be kell vallanom, hogy ezen pálcatagok eredetére biztos magyarázatot nem tudok. A X. táblán ugyan úgy tüntetem föl mintha ezek a Cölöpépítményes Kor ívezetein a vesszők kiálló végeiből keletkeztek volna, de arra hogy ez valóban így is történt, bizonyítékaim nincsenek, bár sejtem hogy ezek sem lehettek megokolatlanul keletkezett díszek és hogy valamikor ezeknek is szerkezeti eredetük lehetett, mint ahogy építőízlésünkben minden más, sőt még a díszek is vagy szerkezetileg jöttek létre vagy más határozott megokolásuk van. Mégis annyit megállapíthattam, hogy ahol ezen pálcatagok még nem szaporítvák, vagyis csak három (:például mint a VII. táblán:) avagy csak öt van (:mint a XVII. táblán 4. és 6 szám alatt:), ott egy-egy mindig éppen ott van ahol a félfák, a könyökkötések és a szemöldökfa a kimetszés folytán a legerősebbek megvékonyodnának és tehát a legjobban meggyöngülnének, illetve tehát ahol e gyöngülést az éppen ott megmaradó pálcatag elhárítja, ami tehát szerkezetileg bár igen célszerű dolog, azonban mégis bizonyos, hogy a pálcatagokat nem e szempont hozta létre. Tény viszont, hogy ezeket megtaláljuk, csak kettőt a nyomott íveken, hármat illetve ötöt a szegdelt íveken, avagy szintén hármat vagy ötöt avagy többet a többi íveinken.
M:01.75
Az ívhajlat azon fölületén amelyen a pálcatagok vannak, vagyis az ívvágaton, soha sincsen semmi dísz, még akkor sem ha ott pálcatagok nincsenek is, illetve ha az ívvágat simán is van hagyva s ha egyébként az ív bármennyire díszített is. Ezt még a már többször említett hindoszkitha ívezeteken is így látjuk. (:Lássad XVI, XXIV, XXVI. táblákat.:) Hogy az ide is alkalmazott díszek a szemlélőre mily kellemetlenül hatnak, a szemnek



semmi nyugvópontot nem engedve, erre jellemző példa a palermói Martorana templom belseje (:egy ábrázolatát láthatjuk például Woermann Károly : „Geschichte der Kunst.” III. kötete 30. tábláján is:), amelyben minden felület díszekkel van borítva. Holott ha az ívezetek vágatai díszítetlen maradtak volna, itt a szemnek nyugvó pontot hagyva, úgy az összbenyomás sokkal kellemesebb lett volna. Sehol sem szabad soha minden felületet díszítenünk, azaz mindig kell sima, üres, díszítetlen felületeket is hagynunk. A helyes ízlés dolga, hogy mely feleleteket hagyunk díszítetlenül. Miután pedig az ívvágat díszítésre ugyanis legkevésbé alkalmas : azt diszitetlen hagynunk igen helyes.
Tovább
Magyar Adorján honlapja. Látogass meg minket máskor is!



1.rész 2.rész
Magyar építőízlés
2.rész
M:02.1
M:02.2
Ezek után leírhatjuk íveink és kapuink más díszeit is. Ide tartozik ívezeteink gyakori, bár nem általános keretezése. Lássad például a X, XIV, XIX és XX. táblán, továbbá például Malonyai Dezső „A magyar nép művészete” című műve a palócokról szóló kötete 219. és 230. oldalán ezt kőből avagy vályogból épült ház tornácívezetein is. Pedig e keretezésének már sem fa- sem vályog- avagy kőépítkezésben szerkezeti megokolása



nincsen, vagyis ezt csakis hagyomány és a szépérzék tartotta fönn, mivel ennek szerkezeti oka az ősi sövényépítészetben igenis volt, ahonnan tehát származik (:lássad ezt a X. táblámon:), mert itt az oszlopkarók a koszorúvagy szemöldökkarókkal képezték a keretezést. Ma már e dísz többnyire hiányzik és sok kapun már csak a félfák azon vízszintes díszében maradott még meg némi emléke, amelyeket például a XXII. és XXIII. táblán látunk.
M:02.3
Íveink egy másik fontos és igen érdekes dísze az amely ezek belső szélét szegélyezi, amely díszt füzér-nek nevezem. Ez mai, fából kapuinkon már majdnem mindig csak bemetszett (:mélyitett:) faragással készül, néha azonban előfordul még domborúan is. Lássad a XXXIII. táblát, valamint Huszka József : „A székely ház” című műve XXII. számú tábláját. Láttam azonban Ó-Tohán faluban egy kőből épült kaput, amelyen vakolatból volt e füzérdísz féldomborúan kiképezve. (:XLIX. azaz 49. tábla:) Viszont Nyugat-Magyarországon, ahol a vakolatból készülő díszek igen általánosak, ilyen ívszegélydíszt sokat láthatunk domborúat. Lássad például Pálos Ede rajzait a Néprajzi Értesítő 1911. évfolyama 152. oldalán és Malonyai Dezső többször említett műve a palócokról szóló kötete 230. oldalán, itt nálam pedig a XXVI. táblán 1-5. és a 8. rajzokat.
M:02.4
E díszt azért nevezem füzérdísz-nek mert többnyire valóban az egykor az ívre alkalmazott, levelekből, virágokból, gallyacskákból készült és néha szallagokkal is átkötözött füzért ábrázolta. Más változat volt a két leveles zöld ág amelyet szintén az ívekre alkalmaztak. Mindennek pedig



eredetileg oka is volt, bár később már csak dísz vagy ünnepi dísz lett belőle. A két ágat a XIII. és XX. táblán látjuk még tökéletesen ábrázolva, holott a többi inkább a szallagokkal átkötött, koszorúmódra készült füzér ábrázolásából és stilizálásából keletkezett minta. A XXII. tábla kiskapuja 1908-ban Zernesten még állott. E rajzban csupán a „Jó ember bejöhetsz” föliratot tettem hozzá magam, azért mert ilyen és hasonló fölirat másutt, magyar falvakban, számtalan kapun fordul elő, Zernesten azonban, ha régen ilyenek voltak is, azt az oláhok onnan bizonyára rég mind lefaragták.
M:02.5
Ezen füzér- illetve ágdísz legrégibb eredete nyomára népszokásainkban és népi hiedelmeinkben még ráakadhatunk. Bizonyos növényekről azt tartották, hogy azokba a villám nem csap és hogy ezek tehát a házat is védik a villámcsapástól. Ezt hiszi a nép még ma is a csalánról míg más növényekről, különösen a kellemes illatúakról, például a kakukkfűről és a rozmarinról, gyöngyvirágról meg a fenyőről hitték hogy tőluk a gonosz szellemek és a boszorkányok annyira irtóznak, hogy olyan kapun, ajtón vagy ablakon amelyen ilyen növény gallya avagy ilyenből készült füzér van, be nem mennek. E hiedelem közelebbi magyarázata az, hogy a kellemes illat régi fölfogás szerint jó szellem jelenlétét, a rossz szag pedig gonoszét árulja el, valamint tehát ahol jó szellemek vannak jelen, oda rosszak nem közelíthetnek. Kálmány Lajos „Boldogasszony : ősvallásunk Istenasszonya” (:Budapest, 1885.:) című művében írja : „Deszk faluban kakukkfüvet raknak a szobaajtó fölé, mert ily helyekre a boszorkányok be nem mehetnek.” Továbbá: „a Szegedkörüli falvakban kakukkfüvet tesznek az istállóajtó fölé, hogy a boszorkány be ne mehessen” és a teheneket meg ne ronthassa.
M:02.6



Tény hogy szaglóérzékünk egyszerre két szagot nem érzékelhet, úgyhogy ahol erősebb jó szag van jelen, ott az ennél gyöngébb rossz szagot nem vehetjük észre, valamint ez megfordítva is így van. Tény az is, amit népünk igen jól tud, hogy bizonyos növények illatával legyek, szúnyogok távol tarthatók, sőt például petrezselyemmel még az egerek is, mivel ezek a petrezselyem szagától irtóznak. Ma is él nem csak nálunk hanem Európa más népeinél is azon babonás hit, hogy ahol az ördög megjelenik ott erős kénkő bűz is érezhető. Ez sem más mint a rossz szagnak a Gonosszal való azonosítása maradványa, aminek viszonosa meg azon vélemény hogy az ördögöt tömjénfüsttel, tehát e kellemes illattal, biztosan elűzhetni. Azaz : mert két szagot egyszerre nem érezhetünk!
M:02.7
Csakhogy : ami ma babona, illetve babonává süllyedett, az régen, őseink egykori magas szellemi (:nem technikai!:) műveltsége idején, számos ezredévvel ezelőtt, még tudás volt. Õk ugyanis a betegségeket is, csak költőileg személyesítették meg gonosz szellemekkel, ez ősműveltségünk hanyatlásával azonban a nép már szó szerint hitte azt, hogy a beteg embert gonosz szellem kerítette hatalmába, illetve hogy a betegségeket gonosz szellemek okozzák. Mindez azonban nem egyéb mint őseink egykori bölcsessége romlott maradványa : Õk ugyanis jól tudták, hogy ahol tisztátalanság, piszok, rothadás van jelen : ott bűz és a betegségeknek is fészke, kiinduló helye van. Az pedig való igaz, hogy ahol gondos tisztaság van, ott rossz szag nincsen, jó illat azonban lehet.
M:02.8
Némileg más eredete van azonban íveink azon fűzérdíszeinek



amelyeken nem igazi fűzér hanem tulajdonképpen két leveles ág ismerhető föl. Kálmány Lajos a fönt említett műve 17. oldalán írja, hogy különösen nyírfaágacskákkal is szokás volt ajtókat, ablakokat körülvenni mert a nyírfáról is azt tartották hogy a gonoszokat távol tarja.
M:02.9
Kandra Kabos „Magyar mythologia” című művében (:Eger, 1897.:) a 132. oldalon írja, hogy „Göcsej némely részén a marha első tavaszi kihajtása egészen sajátságos és ősvonású szertartás kíséretében történik : A rendes kihajtást megelőző napon a csordás tüzet rak és ott két magas nyírfaágat tűz le a földbe, melyek ágait fönt összeköti, hogy kapuvá alakuljanak. E nyírfakapu alatt hajtja át minden gazda a legelőre járandó minden szarvasmarháját. A nyírfakapu tövében a csordás térdelve és kalaplevéve imádkozik és a mellette elhaladó marha mindenikét szenteltvízzel meglocsolja.” Világos, hogy ez elkeresztényesített de ősvallási eredetű szokás, amelynek célja az állatok bajtól való megőrzése volt, vagyis a nyírfaágakból képezett kapu alatti áthaladásnak tehát bűvös, jó hatást tulajdonítottak. (:Lássad a XXVI. táblán az 1. és a 7. számú rajzot:) Ezért alkalmaztak tehát az ajtók és kapuk íveire is nyírfaágat avagy más olyan növény ágait amelynek ugyanilyen üdvös hatást tulajdonítottak. Ezt utóbb a dolog díszítő szépsége miatt ugyanoda faragással, amelyet ki is festettek, is odaábrázoltak, ami nem akadályozta, hogy e fölé bizonyos alkalmakkor igazi ágakat avagy fűzért is alkalmazhassanak. E faragott dísz azután idővel szebbnél szebben stilizálva, ki is festve, elmaradhatatlanná lett. (:Lássad például a XXII. és XXIII. táblákat az ágacskák ábrázolatával.:) Ha mármost a két ág hegyét fölfelé hajlítva kötötték össze (:XXVI. tábla, 7.:) akkor az olyanképpen alakult ahogyan ezt gyönyörűen látjuk ábrázolva a XIII. tábla ősi hímzésén (:amelyen még az ágakat összekötő zsinórt is látjuk:) és ami a XII, XXIV és XXV. táblán is látható. Ha ellenben a két ágvéget lefelé hajlítva kötötték össze, akkor ennek utánzatával a dísz olyanná alakult, ahogyan ezt a XXXII. tábla mutatja, amely kiképzés azután meglehetősen általánossá is válott. Ennek ízléstelen és túlzott származékát az orosz építészet olyan íveiben láthatjuk mint amilyet az LVII. táblán a 3. rajz mutat de aminek őseredete az volt amit ugyane táblán az 1. rajzon látunk, vagyis a két ág lefelé hajlított hegyei összekötése, de ami nálunk még csak az olyan, nem túlzott, alakulatokat



létesítette mint amilyeneket a XXXII. és XXXIII. táblán látunk. Amidőn pedig nálunk ezen kiképzés ilyen hármas tagozással látható, mint a XXXIII. táblán, akkor ennek eredete meg az, hogy ide föl is néha virág- vagy kalászcsokrocskát kötöttek volt közbe, amit meg itt az LVII. táblán is, de ott úgy mintha a két ág fölfelé hajlítva volna összekötve. Alább szó lesz arról is, hogy a két ág alsó végéhez is szoktak volt virág- avagy kalászcsokrocskákat kötni.
M:02.10
Viszont igen nagy ívekhez nemigen lehetett elég hosszú hajlékony ágakat találni, amiért is aztán néha több ágat kellett összetoldani. Ennek emlékét tartják fönn az olyan ívdíszek amilyet az LVII. tábla mutat a 2. szám alatt, illetve a XXXII. kapurajza is.
M:02.11
Kétségtelennek tartom tehát azt is, hogy a hindoszkitha sziklatemplomok ívei szegélyének azon fönt kimagasodó nyúlványa sem más mint a mi kapuink két ága hegyének fölfelé való összekötésének teljesen elhomályosult emléke. (:lássad a XVI. táblán 2.:) Ahol pedig kapuink ezen füzérdísze fönt sem fölfelé sem lefelé nem mutatja kicsúcsosodás valamilyen nyomát hanem egyenletes marad, ott e dísz eredetét nem ágak képezték hanem igazi, koszorúszerűen kötött füzér, amit a XXI, XXVII, XXIX, XXXIII, XXXVII, XXXVIII, XXXIX és XL. táblán látunk. Természetesen idővel és az eredet mindinkábbi feledésével a füzérdísz ezen három alakja össze is keveredett de mégsem annyira hogy a sok mai változat gondos megfigyelésével és összehasonlításával az eredet, íme, még megállapítható ne lett volna. A keveredést a XIX, XXIII, XXVIII. és XLI. tábla is meglehetősen szemléltetheti. Utóbb azután e díszt szépsége miatt a tornácívezetekre is alkalmazták.



M:02.12
Szempontunkból különösen érdekes a XLV. tábla ládadísze. E láda ma olaszországi múzeumban áll. Rajta a füzérdísz leveleit is ábrázolva látjuk, habár ugyane levélzet az oszlopokon is ott van. E láda díszeiről alább kellend még szólnom.
M:02.13
Kapuink, ajtóink legtöbb füzérdísze alsó végén, ahol ez kissé kifelé görbül, néha egészen körbe sőt kacskaringóba is csavarodik, mindig valamely virág- vagy kalászdíszt is láthatunk, azért mert oda régen, az igazi füzérhez vagy az ág tövéhez is virág- vagy kalászcsokrocskát szoktak volt kötni, amit igen szépen különösen a XXII. táblán látunk. Meglepő tehát, hogy ugyanez, de szintén értelmetlenné válott maradványként a hindoszkitha sziklatemplomok ívei némelyikén is megvan. (:XVI. tábla 2,a.:) Meglepő ez azért mert itt is azt látjuk, hogy a másutt meglévő de értelmetlen, megokolhatlan dolgok eredetét, értelmét, megokolását nálunk vagyunk kénytelenek fölismerni, ami tehát mindig újra és újra azt bizonyítja hogy ősrégi, műveltségalapító ősnép vagyunk.
M:02.14
A kapukon és ajtókon a félfákra lent alkalmazott kalász- vagy virágdíszt illetőleg (:Lássad a XIX, XXI, XXIII, XXV, XXVII, XXVIII. és XXX. táblát:) elmondom itt a közismert Hamupipőke mese egyik változatát rövid kivonatban. Ismeretes e mese más népeknéli alakjából azon visszataszítóan véres indítéka, amely szerint azért hogy Hamupipőke kicsiny cipóit a másik két lány föl tudja venni, ezek egyike a sarkát a másika lábujjait vágja le s hogy ezt a cipőből kicsöpögő vér árulja el. E helyett a mese igazi magyar változatában ezen indítékot találjuk : Mikor a királyfinak másodszorra végre sikerül meglátnia hogy Szemerőke (:Hamupipőke:) melyik ház kapuján ment be : „ott volt egy búzaföld, a királyfi egy kalászt letépett és azt a kapufélfa egy repedésébe tűzte, hogy arról majd a házat megismerje amikor délután látogatóba megy oda. De Szemerőke, mialatt az istállóban a hamvas, rossz ruhájába átöltözött, az



ajtón kilesett és látta mit csinált a királyfi. Mikor az elment, ő kiszaladott, szedett egy csomó kalászt és minden ház kapufélfájába tűzött egy-egy kalászt. Jött volna délután a királyfi látogatóba de most mégsem tudta melyik házba menjen be.”
M:02.15
Az említett dísz magyarázatát katonakoromban, Petek nevű faluban, Erdélyben tudtam meg, amikor egyik hadgyakorlaton egy éjszakára ott voltunk beszállásolva. A magyarázat az, hogy ahány eladó leány van a házban annyi búzakalászt szokás a kapufélfára metszeni. Ha egy leány férjhez ment vagy meghalt akkor egy kalászt lefaragtak. És e díszt részben avagy egészen is lefaragni meg ismét bevésni könnyen lehetett, mivel a bevésés nem volt mély hanem csak róva volt, a kapufélfák pedig lent vastagabbra voltak hagyva, hogy tartósabbak legyenek és szilárdabban álljanak. A XIX. tábla rajza szerint azon házban tehát csak egy eladó leány van, a XXIII. tábla szerint azonban ott három. Hogy az eladó leányoknak így, kalászokkal illetve virágokkal való jelképezése nálunk régen mily általános volt, bizonyítja az is, hogy régen az eladó leány ünnepnapokon, különösen vasárnap, templomozáskor, pártáját kalászokkal szokta volt díszíteni. Sőt például Szlavónia magyar falvaiban, és még a nyelvi elszlávosodás után is, az eladó leány búzakalászt visel a hajába tűzve. (:Lássad a Zágrábban megjelenő „Vjesnik u srijedu” című lap 1958. január 15-i számában.:)
M:02.16
Csak annyit jegyzek itt még meg, hogy eredetileg a kalász a nőiség jelképe főképpen a szemere és besenyő törzseinknél volt de hogy például a



tulajdonképpeni magyar törzseknél ugyane szerepet játszotta a gyöngyvirág, a palócoknál a liliom, a jászoknál az iszalag, a székelyeknél a szegfű, és így tovább, más-más törzseknél más-más virág.
M:02.17
Kapuikon a könyökkötéseket a félfákkal és szemöldökfával erős cövekek, azaz fából készülő nagy szögek tartják össze, amelyek alakját a XVII. táblán lévő 7, 8. és 9. rajz mutatja. Ezek nyaka azért kissé vékonyodó (:7. rajz:) hogy amikor a könyökkötések fája, száradva, a szöget mindinkább szorítani kezdi, ez a lukából ki ne tolódhasson, mivel a száradó fa éppen a nyakát is átfogja s a szeget kitolulni nem engedi. A mai, idegen iskolázottságú ácsok és asztalosok az ilyen szögek fejét levágják de a mi régi ácsaink ezt ritkán tették meg, hanem, különösen a kapukon, a szöget úgy igyekeztek elhelyezni, hogy azok a kapu egyéb díszeibe ne kerüljenek, fejüket pedig igen szépen kifaragják gömbölyded rozetta- avagy csillagalakúra, úgyhogy e szögfejek is a kapu igen szép díszévé válnak. Ez ugyanoly dolog mint ahogy népviseleteinknek is egyik jellegzetessége az,



hogy a szerkezeti dolgokat, például a varratokat, nem eltüntetni igyekeznek, ahogyan azt a nyugati népeknél szokás és ami hiszen tulajdonképpeni hazugság, hanem ellenkezőleg, azt művészien kidolgozva, még ki is emelik, a tárgy, épület avagy rézdarab ékességévé képezik ki — és ami tulajdonképpen őszinteség is.
M:02.18
Kapuinkról fönt kétoldalt ritkán hiányzik két kerek dísz, amelyek egyike többnyire körbe foglalt csillagalak avagy rozetta, másika pedig, szintén körbe foglalva, azon örvénylő alakot szokta mutatni, amelyet népünk ma „forgó rózsának”-nak nevez de amelyet különben szvasztikának is neveznek. Tény hogy népünk a Napot szokta körbe foglalt különféle csillagalakkal is ábrázolni, olyannal is mint amilyet például a XXII. és XXXVII. táblán látunk. Mégis itt ezen alak talán nem mindig a Napot jelenti hanem a Hajnalcsillagot, különösen akkor ha a Nap képe megvolt a kapuszárnyon. (:Lássad a XXVIII, XXXII. és XXXVII. táblákon:) Ez utóbbi dolog, bár az ívhajlás természetes kitöltését is képezi s tehát szerkezetileg is önként adódik, de őseinknél a Napnak ide való ábrázolása egyrészt hasznos gyakorlati dolgokkal is összefüggésben volt, másrészt



azonban volt ennek mythologiai, azaz vallási megokolása is de amit itt szintén nem magyarázhatok, mert ez itteni célomtól : építőízlésünk ismertetésétől túlságosan eltérítene, de megírtam ezt részletesen „Csodaszarvas” című művemben. Viszont a „forgó rózsa” szerintem itt a nebulosát azaz a kezdő ősködöt jelképezi vagyis tehát a Tejutat is, azaz a Napisten anyját, ősvallásunk Nagyasszonyát, a Nagy Boldogasszonyt, mivel őseink nem csak azt tudták hogy a kezdő világködök spirálisan örvénylő alakulatok, hanem igen jól tudták azt is, hogy Napunk is csak a Tejút egyik Csillaga, vagyis hogy a költői megszemélyesítésekben : a Napistenben, aki a Nagy Boldogasszony azaz a Nagy Világanya fia, stb. tulajdonképpen a Világmindenség valóságait kell csak látnunk. Ha pedig mindez így van, vagyis ha kapuinkon az Õsköd, a Nap és, amint látandjuk, a Hold ábrázolatai vannak meg, akkor logikusnak kell tartanunk, hogy az említett szögfejek meg a Mindenség Csillagait jelenthették.
M:02.19
Némely kapuszárnyunkon nem a Nap van hanem a Hold, éspedig úgy, hogy ennek is van, azaz helyesebben szólva : csak volt régen, gyakorlati célja is. Ma ennek már csak elhomályosult emléke létezik még. Ez a kapuszárny



léceiben van meg (:lássad ezt már romlottan a XXXIII. táblán, rekonstruálva pedig az LIX. táblán.:), amelyek hajdan holdnaptárat képeztek, éspedig a következőképpen : Egy hold-nap (:egy holdnyi nap:), azaz egy hónap, a holdnaptárak szerint 28 napból áll, vagyis négy hétből. Ennek megfelelőleg a nagykapuk szárnyain mindig pontosan 28 függőleges léc volt (:ma, az értelem feledésbe menése után, hol több, hol kevesebb van:). Középen volt a legmagasabb léc, amely a többinél szélesebb is volt és amely fönt a teliholdat jelentő kerek korongocskában végződött. Ettől jobbra és balra állottak a keskenyebb lécek, amelyek hegye kis holdkarajalakúra volt — és van sokszor még ma is — faragva. Ezek jobbról balra haladva, ugyanúgy ahogy a régi magyar rovásírás sorai is haladtak : a növekvő Holdat jelentették : , középen volt a telihold : és ettől tovább balra a fogyó Hold : . A három középső léc azon egy napot jelentette amelyen a hold teljes és azon kettőt amelyen már és még majdnem teljes. Ezzel ellentétben a kapuszárny egyik szélén egy, a másik szélén két léc volt amelyekre holdsarló nem volt faragva s ezek meg azon három napot, helyesebben : azon három éjszakát, jelentették amelyeken a Hold nem látható. (:Lássad az LIX. táblán az 1. számú rajzot.:)
M:02.20



Ezen naptárat tehát csak jobbról balra lehetett olvasni, úgy mint a rovásirást, aminek oka azonban az volt hogy csakis igy következhet ábrázolaton újhold után telihold és ezután fogyó : ( O ), vagyis úgy mint a valóságban.
M:02.21
De természetesen e holdnaptár csak úgy szolgálhatott ha minden elmúlt éjszakát meg is jelöltek, amit házigazda úgy eszközölt ahogyan azt az LIX. táblán az 5. számú rajzon mutatom, vagyis minden nap egy-egy kis rovátkát vágott az egyik holdas léc egyik szélére, a következő nap, a a jobbról balra következő lécre ugyanúgy. Ennek felel meg az hogy ma is, naptárainkon az elmult napokat ceruzával vagy tollal töröljuk. Minden hetedik napot, azaz a vasárnapot, kissé nagyobb rovátkával jelölte. Négy hét képez egy holdnapot (:hónapot:), mivel 4x7=28. Innen származott azután a hetes szám kultusza.



M:02.22
Ha így a lécek egyik oldala rovátkákkal tele lett akkor ezt a lécek másik oldalán folytatta, ha meg itt is tele lettek, akkor a dolgot újra kezdte, fönt, a lécek egyik szélén de úgy hogy a már meglévő rovátkák mellé tett egy-egy jelecskét (:LIX., 6:), majd, ha az összes lécek ezzel is megtellettek, akkor ugyanoda ahová eddig, amellé másik jelecskét tett, és így tovább, úgy hogy ilyenképpen a lécek akár 50-60 évig is szolgálhattak naptárul, ami után azok amúgy is korhadozván, újakkal cseréltettek föl.
M:02.23
E holdnaptár előnye az is volt hogy rajta mindig előre ki lehetett számítani hogy valamely bizonyos nap avagy ünnep hány nap múlva lesz vagy hány nappal ezelőtt volt. Ugyanígy az évfordulókat is számon lehetett tartani. Vagyis innen származik a „jeles nap” vagy „jeles napok” kifejezésünk. De innen származik a latin „lunarium” = naptár szó is, mivel a luna = Hold. Mai „naptár” szavunk egészen új műszó de a kereszténység előtt bizonyára volt ehelyett magyar szavunk is. (:Lássad az LIX. táblán 5. alatt például ezen jelecskéket : . Vagyis : ilyen jelecskékkel jelölték meg a „jeles napokat”, azaz ünnepeket, évfordulókat stb.:)
M:02.24
Természetesen e naptárat a kapuszárny belső, azaz udvarfelőli oldalán vezették, hogy a házbeliek szeme előtt legyen és tájékoztatásukra szolgálhasson.



M:02.25
Lényegileg e naptár ugyanaz volt mint amit a férfiak botjaik többszögletűre faragott végén viseltek. (:LIX.,2,3.:) Itt ezen vagy ezen jel a növekvő Holdat, ez vagy ez a teli, ez vagy ez pedig a fogyó Holdat jelentette, viszont emez avagy emez a holdhiányt. Ugyanis úgy a telihold jegye mint a holdhiányé tulajdonképpen három-három jelből állott így és így . Ezek azon három napot jelentették amelyeken a Hold telinek látszik valamint azon hármat amelyen a hold nem látható. Föltűnő egyezés az hogy a rovásírásban a jel a h betűnek felel meg (:hiány?:), ez az n betűnek, ezen jelek az ly-nek, ez pedig az f-nek.
M:02.26
Az ilyen botnaptárokon az elmúlt napokat, helyesebben szólva : az elmúlt éjszakákat, szintén megjelölték, éspedig így : . Lássad az LIX. táblán a 2. és 3. rajzot.
M:02.27
Ugyanígy volt mindez azon naptárokon is amelyeket a nők viseltek ingük szegélyeire hímezve, amelyeken az elmúlott éjszakákat szintén megjelölték, de apró öltésekkel. (:Lássad az LIX. táblán a 4. rajzot:) A „jeles napok”-at pedig, előre vagy utólag, piros, kék vagy ezüstfonállal, esetleg aranyossal. Nőknek ezen naptárak azért voltak különösen fontosak mert ezeken jegyezgették nemi életük eseményeit, a havibaj bekövetkezendőségét, a terhesség heteit valamint a szülés kiszámított napját. Látjuk az LIX. táblán a 4. számú rajzon, hogy így az ingek szegélyein asszonyaink, leányaink mily szép és ízléses díszítő mintácskákat hoztak létre ősrégi idők óta; azt pedig hogy a Hold szerinti idő mily közvetlen összefüggésben van a nő nemisége időszakaival, tudjuk. Az említett szép mintákat azonban ma már csak díszként hímezgetik még és ezt is csak ott ahol az ősi népviseletek még ki nem vesztek, míg e minták naptár volta, azaz értelme, már feledésbe ment, aminek következtében azután a minták el is ferdülnek, átalakulnak de harmonikus szépségükből is veszítenek. Egész magyar falvaknak az osztrák uralom alatti eloláhosodása



által azután e hímzésminták az oláhokhoz is átkerültek, ahol azonban idővel méginkább el is torzultak. Természetesen e minták egykori naptárvoltáról néprajztudósainknak sincsen tudomása, mert hiszen ők nem éltek soha úgy székely nép között mint annak idején én, katonakoromban, és a nép emberei vagy asszonyai itt-ott elejtett szavaiból a rég általuk is feledett dolgokat kikövetkeztetni már nem tudhatták. Ilyen volt például az amidőn egy asszony a hímzésminták ezen alakját „Hold”-nak nevezte. A kapuszárnyak holdacskáiról, habár ezek a lécek hegyein, hagyományból, ma is ott vannak még, de róluk senki sem tudja már hogy valamikor holdnaptár részei voltak, bár ma is „holdacskák”-nak nevezik még. Elhelyezve azonban ma már többnyire helytelenül vannak. Például : homorú oldalukkal a középső léctől kifelé, úgy mint a XXXIII. táblán, vagyis megfordítva mint ahogy kellene, vagy mind jobbra néznek vagy mind balra s a középső, szélesebb léc, a teliholddal már hiányozik. Számuk sem 28 már, illetve ennél vagy több vagy kevesebb léc van már. Sőt néha még a kiskapuszárny néhány lécére is holdacskákat faragnak már, ahol teljesen semmi értelmük nincsen és nem is lehetett soha.
M:02.28



A holdnaptárak — különösen a kapuszárnyakon lévők — gyakorlati célja és haszna az volt, hogy szántás, vetés és kerti vetemények ültetése eszerint igazodott. Fölületes megfigyelőnek babonának tűhet föl azon néphitünk hogy kerti veteményeket első újholdkor kell vetni „mert a növekvő Hold azokat húzza s így gyorsabban növekednek.” Tény azonban, hogy az ekkor vetett, ültetett növények gyorsabban nőlnek és fejlődnek, azért mert első növekedésük a világos, holdas, teliholdas éjszakákkal esik össze, vagyis ezek nem csak nappal kapnak világosságot hanem éjszaka is, tudjuk pedig hogy sötétségben a növények fejlődése csökken avagy szünetel is. Babonává e dolog csak akkor hanyatlott amikor azt kezdték hinni, hogy mindent csak újholdkor jó kezdeni.
M:02.29
Meg kell még említenem kapuink galambjait is és írnom kell itt róluk, habár mint a föntiek a holdnaptárról, úgy ez sem tartozik szorosan az építészethez; mégis, mivel mindez népi építészetünkkel annyira összefügg, nem akarom e dolgokat említés nélkül hagyni. Mindenesetre, ha a jövőben valahol valaki magyar építőízlés szerint kaput vagy diadalívet épitend, úgy, ha az ezeken élő galambok értelmét is tudni fogja, úgy róla a galambokat, illetve a galambducokat, nem is fogja elhagyni.
M:02.30
A kapukon lévő galambok jelképes értelme a következő : Õseinknél úgy a pillangók mint a galambok is, különösen a fehérek, a lélek sőt főképpen a szerető lélek jelképei is voltak. Innen származik az, hogy még



ma, a kereszténységben is, a Szent-Lélek jelképe : fehér galamb. Valamint fehér galambokkal jelképezik a békét és a szerelmet ma is. Másrészt őseinknél minden ajtó, minden kapu és általában minden nyílás is a nőiséget jelképezte. Szokás volt nálunk régen hogy ha valaki egy házba békés szándékkal látogatóba ment : a kapu galambjainak szemet szórt (:búzát, kölest vagy kendermagot:), amit a galambok, elébe csapongva, leszállva, szedegettek föl, sőt ha valakit, aki többször jött, már ismertek, akkor annak nem csak elébe röpültek, hanem annak vállára, karjaira is szálltak, a szemet kezeiből is szedve. A házbeliek pedig, jöttét észre véve, örömmel nyitották ki a kedves vendég előtt a kaput vagy ajtót.
M:02.31
A rómaiak a szikuloktól átvették a diadalívek építése szokását de náluk már feledésbe ment, hogy ezeken galambducoknak, ezekben galamboknak is kell lenniök. Ismeretes hogy a szikulok eleintén Közép-Itáliában éltek és hogy ők voltak Róma városa igazi alapitói, valamint ismeretes az is, hogy őket utóbb a latin nyelvet beszélő későbbi rómaiak részben magukba olvasztották részben pedig Dél-Itáliába és Szicíliába szorították, amely sziget nevét is róluk kapta. A szikulok, akiket a rómaiak még szikeleknek is



neveztek, egy ősidőkben Itáliába kivándorolt székely törzsünk voltak, amely ott bár nyelvileg elárjásodott, de a latin nyelv kialakulására igen nagy befolyással volt, annyira, hogy ez majdnem ugyanolyan tisztán ragozó nyelvvé lett amilyen a magyar és ami teljes ellentétben van a más árja nyelvek szerkezetével.
M:02.32
Ismeretes hogy diadalíveket a rómaiak a hadjáratok után diadalmasan hazatérő hadvezéreiknek, császáraiknak emeltek, amely íven át, hosszabb távollétük után, diadalmenetükben vonultak a városba, illetve a Capitoliumba, vagyis : a város őt éppúgy örömmel és szeretettel fogadta mint ahogy a nő örömmel és szeretettel fogadja a hosszú távollét után hazatérő urát. Napjainkig is szokásban volt, hogy egy érkező kedves személyiség elébe a város fehérbe öltözött leánykákat küld, akik őt üdvözlik. Habár ennek mélyebb, jelképes értelme már feledve, de régen ezek, ugyanúgy mint az érkező elébe szálló galambok : az érkező elébe szálló szertő lelket jelképezték. Priscus Rethor bizánci követ, aki Atilla udvarában járt, följegyezte, hogy a hosszabb távollét után hazatérő királyt elejébe jövő leánykák hun énekekkel üdvözölték.
M:02.33
De viszont az érkező gyűlölt ellenség előtt a kapu bezárul és csak durva erőszakkal törhet be rajta s nem fogadják fehérbe öltözött leányok, sem galambok, mert ezek a harci zaj és az idegenek elől ijedten röpülnek el, — vagyis ekkor a lélek nincsen ottan.
M:02.34



Ami viszont a kapuszárnyakon lévő sugárzó „fölkelő Napot”— ahogyan ezt a nép is nevezi — illeti, röviden csak ennyit : Ilyenek különösen Csíkmegyében vannak igen szépek de vannak másutt is, éspedig a nagykapukon főképp lécekből gondosan alakítva, a kiskapukon pedig leggyakrabban deszkákból. Ezen nap ábrázolatok azonban régen fényesített réz- vagy bronzlemezből és aranyozottan készültek, vagyis tükrözőek is voltak, a gyalog érkező tehát magát a kiskapu tükrében látta meg, a lóháton érkező pedig, amíg azt előtte megnyitották, a nagykapuéban. Ez pedig a legszorosabb összefüggésben volt őseink lelkiismeretkultuszával, azaz ősvallásunk egyik legfőbb erkölcsi alapjával, mivel hiszen az Aranytükör a lelkiismeret jelképe volt de jelképe volt egyúttal a Napnak is. Erről bővebben az „Aranytükör” című művemben írtam, úgy annak régebbi, nyomtatásban is megjelent alakjában mint a későbbi, kéziratban lévő, sokkal teljesebben; azért erről itt még csak ennyit : Ugyanezen lelkiismeretkultuszunkkal vannak összefüggésben a kapuinkon ezernyi változatban ma is található föliratok, amelyek többnyire a belépő lelkiismeretéhez szólnak. Például : „Igaz ember, e kapun bejöhetsz de álnoksággal le is út, föl is út : elmehetsz.” Tudjuk a történelemből, hogy a



görögöknél Apolló napisten delphii híres temploma ajtajára is e fölirat volt téve : „Ismerd meg önmagad.” Világos tehát, hogy e fölirat is a lelkiismerethez akart szólani s igen valószínű, hogy valamikor e templom kapuján is tükör volt. Delphi ugyanis már a görögelőtti ősidőkben is Apolló kultuszhelye volt, amint ezt ottani ásatások bebizonyították. És a görögök, saját bevallásuk szerint is Apolló és Artemisz kultuszát a hyperboreusoktól vették át, amely ősnép a görögök előtti időkben az egész félszigeten, az Égei-tenger szigetein és Kréta szigetén is lakott. Lehet azonban, hogy a görögök azt már feledék hogy a Napisten temploma ajtaján Aranytükör kell legyen és hogy a hagyomány náluk már csak annyit tartott meg, hogy ott egy ilyen, a lelkiismerethez szóló fölirat kell álljon.
M:02.35
Kínában viszont napjainkig is szokás volt az ajtókra tükröt alkalmazni.
M:02.36



Diadalkaput tehát, ha valaha ismét építendünk, azt okvetlen úgy kellend állítanunk, hogy a téli napforduló reggelén (:az ősi, igazi Karácsony éje utáni reggelen:) a fölkelő Napot annak középső nyílásában láthassuk föltűnni, akkor ha a kapuval pontosan szemben állandunk. Õseinknél ennek az időszámításban volt nagy fontossága, azért mert ez éj után kezdenek a napok hosszabbodni, az éjek rövidülni, amiért is ez volt náluk Újesztendő hajnala, vagyis a Napisten újjászületése napja is. Hitregéjük szerint ugyanis a Napisten ez éjszaka éjfele előtt fehérhajú öregként búcsúzik gyermekeitől az emberektől, de éjfél után újjá születik és az égi Csodaszarvas őt a szarvai között ringó bölcsőben aranyhajú kisdedként hozza vissza.
M:02.37
Irnom kell itt azonban még a bálványos kapuinkról is, vagyis azokról, amelyek nem födöttek vagy födött legföljebb csak a személyek számára szolgáló kiskapu.
M:02.38
Nyelvünkben a bálvány szónak van idolus , istenszobor értelme is de jelent e szó cölöpöt, oszlopot is, sőt népünk mai nyelvében már csakis utóbbi jelentésével él; tudjuk pedig hogy igen régen egyszerű, álló cölöpök is voltak az istenség jelképei, amiért is e szó kettős értelme innen származik, de hogy e szó idolus értelmét népünk már feledte, ez a kereszténységben egészen természetes, mivel ez a szó idolus értelmét kiirtotta. Hogy azonban kapubálványaink régen valóban egyúttal vallási jelképek azaz idolusok is voltak, azt egyrészt alakjuk maga valamint a rajtuk lévő faragott díszek is



elárulják még. Ezek egykorijelképes értelmét nagyrészt ismerem is, amit azonban itt ismertetnem fölösleges, mivel ezt más műveimben megtettem. Itt elégnek tartom nehányat, a legjellegzetesebbeket, bemutatnom. (:XXXI. tábla,2.:) Ezek közül balról jobbra az első kettő és a negyedik egyenlőoldalú négyszögletes, a többi lapos. Előbbiek hímelvi jelképek voltak, utóbbiak pedig nőelviek.
M:02.39
A teljesen födetlen kapuknál is természetesen van szekérbejárat és személybejárat, vagyis két bálvány áll egymástól távolabb, egy pedig eme kettőhöz kissé közelebb áll, de ezeknél is kapuszárnyak zárják el a nyílásokat.
M:02.40
Viszont amidőn e mindkét bejárat födött, akkor létesül az úgynevezett „nagykapu”, amit oly szép és díszes alakjában irodalmunkban „székelykapu”-nak szoktak nevezni, azért mert nálunk a székely-magyarok építették ezt a legszebb és legtökéletesebb alakjában. Ezek némelyikénél a naggyal egybeépült kiskapunak külön teteje van (:XXXII. tábla:), úgy ahogyan ez a kínai kapuknál van, némelyiknél ellenben mindkét kapunyílás egy közös tető alatt van (:XXXIII. tábla:). Ritkán előfordul ma is a két kiskapunyílás is, és ha e három kapunyílás is egy tető alatt van, akkor meg ez teljesen olyan mint egy római diadalív (:XXXV. tábla:). A római diadalívekre különösen a mi nagykapuink Udvarhely-megyei alakja (:XXXIV. tábla:) hasonlít a legmeglepőbben.



M:02.41
Visszatérve mégegyszer magához a házhoz, kiemelek egy bár ritka de nagyon érdekes dolgot : a kettős háztetőt (:IV, V. tábla és a XXXVI. táblán 1. és 2.:) és amit nálunk még a kiskapukon is megtalálunk, éspedig főképpen a Barcaság Hétfalujában (:XXXVII. tábla:). Megvan ugyanez Brassó környéki házakon is (:XXXVI. tábla, 2.:), valamint megvan például Sáros-megyében Eperjes közelében. Lássad a XXXVI. táblán az 1. számú képet. Ilyen kettős tetejű kiskapu maradványát láttam egyetlen egyet Zernesten (:XVII. tábla, 5.:) de amely ezért mert már csak maradvány volt : a szerkezetet mutatta láthatóan. Bizonyos hogy mi e dolgot sem hoztuk Kínából, hanem hogy a félfákat két egymás fölötti szemöldökfa sokkal szilárdabban tartja össze mint csak egy. Ugyanígy szerkezeti eredete kell legyen a házak kettős tetejének is, valószínűleg főképpen az hogy magasabb tetőhöz elég bajos elég hosszú szarufákat előállítani.
M:02.42
De van nálunk még más is ami a kínai építészettel egyező. Például a tornácoszlopok helyzete, eltekintve attól, hogy hiszen már maga a házkörüli tornác is egyezik a kínai épületek, különösen a templomok, tornácával. Az épület sarkain ugyanis, ha a tornác a ház kettő, három vagy négy oldalán is megvan, úgy ott, a sarkakon, tető nagyobb súllyal nehezedik az oszlopokra. Ezt lehet úgy is megoldani, hogy a sarkakra vastagabb, tehát erősebb oszlopot teszünk, avagy pillért. De például a régi görögök ezt sem így sem amúgy nem oldották meg hanem egyszerűen bíztak abban hogy a többivel azonos oszlop majd csak kibírja a nagyobb súlyt is, viszont mivel ők templomaikra mindig oromtetőt építettek, így a sarokoszlopokra amúgy sem került túl nagy súly. A mi építészetünkben azonban, ha a ház nem oromtetős akkor e nagyobb súly kérdését úgy oldják meg, hogy a sarkakon három oszlopot egymáshoz közelebb állítanak mint másutt, éspedig úgy hogy ezen egymáshoz közelebb lévő oszlopok közötti távolság pontosan azonos a tornác szélességével (:lássad a IV, V. és VI. táblát:), amely megoldás egyúttal határozottan a legszebb is, mert egy sarkon álló a többinél vastagabb oszlop avagy pillér az épület szépségét nagyon is rontja. És lám a kínaiak ezt tökéletesen ugyanígy oldják meg. Csakhogy szerintem



ezt is, mint annyi más műveltségi elemet, a magas „Középduna-műveltség” idején a mi kivándorló törzseink vitték ki, egészen Kínáig is.
M:02.43
Más föltűnő egyezés : az ablakok rácsozata alakja. A kínaiaknál szokás volt az ablakokat olajozott papirossal bevonni, ami, ha rajta kilátni nem is lehet de a világosságot átengedi. A kínaiak ugyanis a papírgyártást már igen régen ismerték és ez tőluk származott Európába. Miután azonban nagyobb nyílásokra feszítve a papiros könnyen beszakad, ezért rácsokat készítettek, amelyeknek számos de csupa kis nyílása volt. Az ilyen rácsozatok különféle alakúak de egyik igen általános alakjuk a miéinkkel tökéletesen egyező (:Lássad az V, VI. és XXXVIII. táblát.:), csakhogy ehhez nálunk nem papiros hanem a „bándort” használták, azaz szintén olajozott vagy zsírozott, de állati eredetű hártyát, hólyagot, amelyet úgy tudtak kikészíteni hogy rajta, bár kissé homályosan, de ki is lehetett látni. Horger Antal : „Csángó népmesék” című gyűjteményében „Mátyás király és a székely ember leánya” című mesében találjuk e mondatot : „....alig lát ki a bándoros ablakon.” Vagyis azon, ha nem is jól de ki lehetett látni. Másrészt szokás volt az ilyen rácsos, bándoros ablakokon kicsi nyitható és zárható lyukat csinálni, amelyen kinyitva ki is lehetett tekinteni. Viszont az is kétségtelen hogy ezen bándoros ablak régibb mint a papirossal bevont. Mivel pedig úgy Kínában mint nálunk is ezen rácsos ablakok kisebb nyílásait színezett, átlátszó papirossal illetve bándorral is szokás volt bevonni, ebből az következik, hogy az üvegfestészet őseredetét is ez képezte, annál is inkább, hogy régen



bizonyára az úgynevezett „máriaüveget”, a gipszpátot is használták az ilyen ablakrácsokra, ez pedig teljesen átlátszóan, valamint gyöngyházfényűen továbbá pirosas, kékes, sárgás és zöldes színben de szintén üvegszerűen átlátszóan is előforduló ásvány.
M:02.44
Az olyan házakon amelyeknek nem volt tornáca, a pitvar vagy eresz, vagyis az amit ma előszobának is nevezhetnénk (:lássad a IV. és V. táblát:), úgy volt kiképezve, szintén igen szépen oszlopokkal és ívekkel, ahogyan azt a XXXIX. és XL. táblán láthatjuk.
M:02.45
A XLI. táblán egy kútfőt (:kútkávát:) mutatok be, amely azonban a magyar tornyokra is emlékezetet. Ehhez a fölhúzókészüléket és a vödröt nem rajzoltam oda mert ez különféle lehet : csigás amelynél a vödör a csigán átmenő kötélen vagy láncon függ, vagy pedig „kerekes kút,” amelynél a lánc vagy kötél a kerék révén forgatott hengerre csavarodik föl, illetve arról le.
M:02.46
A magyar tornyok alakját láthatjuk a IV., a XLII, XLIII. és XLIV. táblán is. Nagyobb tornyoknál az ívek száma 6-7 is lehet. A XLIII. táblán 1. alatt egy sziluettképet látunk. Az ilyen toronysisakok úgy szépek ha az ékalakú sisak mentül magasabb, a négy toronyfiók sisakja, bár szintén ékalakú de nem magas, mert ha ezek is magasak, akkor ezek a középső sisak impozáns szépségét, hatását zavarják, csökkentik.
M:02.47



Régen, az ősvallás templomai valamint a fejedelmi kastélyok mindig részarányos (:szimmetrikus:) és többnyire központos (:centrális:) alaprajzúak is voltak (:IV. tábla:), közepükön hupolaggal avagy magas toronysisakkal, amely utóbbiak négy toronyfia egyúttal az őrök számára is vigyázó helyül szolgált, azaz, helyesebben szólva : ez volt a toronyfiak célja és eredete. Ugyanis mind a négyben állandóan egy-egy őr ült, aki a láttér felét tartozott figyelni, úgyhogy, miután négy ilyen őr volt, eszerint tehát a láttér minden része kétszer volt állandóan figyelve.
M:02.48
Európában másfelé is, különösen Németországban és Ausztriában elég sokat látunk ilyen négy toronyfias tornyot, de teljesen céltalanul, már csak díszként alkalmazva, kilátó őrhely voltának többnyire minden emléke nélkül. Mégis, fölületes műtörténészek természetesen a mi magyar tornyaink négy toronyfiát onnan hozzánk származottnak vélték. Holott ez itt is mint számtalan más esetben, éppen megfordítva történt, azaz úgy ezt, mint sok mást, az egykor Germániában is élt őstörzseink, akik főképp a



kereszténység fölvételével germánosodtak el, hagyományozták ama népekre.
M:02.49
E magyar tornyok szerkezetét Szinte Gábor a Néprajzi Értesítőben részletesen ismertette. Erdélyben hallottam, hogy e szerkezet oly szilárd, hogy semminő szélvihar az ilyen fatoronynak nem árthat.
M:02.50
A XLIV. táblán magam kisérlettem meg magyar építőízlés szerint házat tervezni. Úgy az épületet magát mint a tornyot is részben kőből épülten képzeltem, olyanféleképpen, ahogyan a bánfihunyadi templom tornya épült, amelynek alsó része kőből, felső része azonban fából való. E rajzomon a kaput, bár háromnyílásúra de egészben kelleténél kisebbre rajzoltam, azért hogy a mögötte lévőkből kevesebbet takarjon el. Az ilyen hármas kapuk, egy középső nagy- és két kiskapuval Erdélyben ma már eltűntek mert a falusi népnél gyakorlati céljuk nincsen, urak pedig már idegen építőízlés szerint építkeznek. De ősi időkben, amikor még hatalmas fejedelmek is saját építőízlésünk szerint építkeztek, ilyen kapuknál az egyik kiskapun a tulajdonosok és vendégeik jártak ki és be, a középsőn pedig a cselédség. „A székely ház” című művében Huszka azonban még említi, hogy fából való ilyen háromnyílásos kaput még látott. Egy ugyanilyet, de kőből valót, be is mutat képen, Hosszúfaluból (:Barcaság, Brassó mellett:), amelyen azonban a második kiskapu, mivel úgysem használatos, már befalazva.



M:02.51
Egy ilyen, de fából épült kaput én is láttam még, csakhogy nagyon rozoga állapotban, amelynek a háztól távolabbi kiskapujának már csak maradványai voltak meg és ezek is kerítéssé bedeszkázva. Mivel azonban a használt kiskapunak külön teteje volt, úgy mint a XXXII. és XLIV. tábla kapuinak, ebből az következik hogy külön teteje volt a másiknak is, úgy mint a kínai háromnyílásos kapuknak ma is. Viszont a Huszka által bemutatott háromnyílásos kőkapu, mivel mindhárom része egy közös tető alatt van, a háromnyílásos római diadalívekkel egyező alakú. (:Lássad a XXXV. táblán Cobstantinus császár diadalívét:)
M:02.52
A XLVIII. tábla kőkapuja teljesen csak a saját tervezésem. Rája két sor galambducot ábrázoltam, úgy amint az némely székely nagykapun is van. Lássad Huszka említett könyvében a II. III. és IV. táblát.
M:02.53



Amidőn az 1900-as évek elején, fiatal koromban, Budapesten jártam és ott a Néprajzi Múzeum magyar kincseit nagy érdeklődéssel szemlélgettem és magamnak ott vázlatokat is készítettem, Seemayer Vilikáld, a múzeum akkori sváb igazgatója, magyarázta volt nekem, hogy íme : „házainkat, bútorainkat az Ázsiából jött magyarok a németektől tanulták, a földművelést, viseleteiket és hímzéseiket a szlávoktól, ezen »székelykapunak« nevezett kapuikat pedig az oláhoktól, akik hiszen a rómaiak utódai.” Vagyis : az ázsiázó elmélet eredményeként így foszttattunk meg ősi műveltségünk minden elemétől. Bár akkor még én is hittem a magyarság „ázsiai nomádsága”-ban, mert hiszen gyermekkorom óta ezt hallottam, mégis, valahogy ösztönszerűleg éreztem, hogy azon állítás, miszerint a magyarok mindenüket amijük van, másoktól tanulták volna, nem lehet igaz. Elgondoltam, hogy hiszen könyvekben, képeken láttam német parasztházakat de azokon a szép, pálcatagos túlköríveket, patkóíveket és azok oly ízléses díszeit sehol sem láttam. Továbbá hiszen eleget éltem olaszok, szlávok között, eleget láttam olasz és szláv viseleteket, hímzéseket, de hogy ezek szépségben, nemes ízlésben a magyarokéit meg sem közelítik, ha egyébként ezekre némileg hasonlítanak is. Nem inkább az árja népek tanultak-e tőlünk?... de csak rosszul, tökéletlenül utánozva a mi dolgainkat ? Székely kapuink a rómaiaktól származnának ? De hát hol és mikor voltak a rómaiaknak pálcatagos túlköríveik, patkóíveik ? Meg hiszen az oláhoknak sehol sincsenek oly gyönyörű kapuik mint a székelyeknek ! Mikor hiszen Erdélyben meg épp ellenkezőleg, azt hallottam hogy udvarhelyszéki meg csíkszéki ácsok nem csak magyarok hanem oláhok számára is jó pénzért jártak házat, kaput, templomot építeni s hogy eljártak még Oláhországba is, szintén jó fizetésért, építeni, de hogy, természetesen ott, másoknak, soha sem csináltak oly szépet és tökéleteset mint otthon saját maguknak és magyaroknak. Ifjúkoromban a művészetet Olaszországban művészeti iskolákban tanultam. Igaz hogy Olaszország oly gazdag nagyszerű művészi alkotásokban, mert ott háborúk nem pusztítottak mindent úgy el mint nálunk, de az olasz parasztnép háza, viselete rideg, sivár és művészietlen, mivel ott népművészet nincsen, illetve alig van itt-ott egy kevés és ez a mienkkel össze sem hasonlítható. Mikor azután Huszka



József és mások magyar népművészetet ismertető művei is kezembe kerültek, akkor meg is győződtem affelől, hogy e gyönyörű dolgokat nem mi tanultuk másoktól hanem hogy ősidők óta mások utánozták, de csak rosszul és értelmetlenül, azt amit nálunk láttak és hogy a történelmi stílusokban is valahányszor valamely új elem tűnt föl, az mindig a nálunk látottakból vette kezdetét. Huszka könyveiből győződtem meg például affelől is, hogy hiszen az udvarhelyszéki kapuk (:XXXIV. tábla:), amelyek annyira más jellegűek mint csíkszékiek és a római diadalívekre valóban emlékeztetnek, azért mégsem származhatnak a rómaiaktól mert hiszen ezen Udvarhely-megyei kapukon olyan indítékok (:motívumok:) is vannak amelyek az ősrégi szumer és asszír dolgokkal egyeznek de a rómaiaknál már ismeretlenek voltak. Vagyis : a mi kapuink alakja tehát régibb kell legyen mint a római diadalíveké, éppen azért mert több indítékuk szumereknél, asszíroknál vagy hindoszkitha sziklatemplomoknál is megvan. Ámde miképp hozhattak műveletlen, lovas nomádok Ázsiából Európába, mikor hiszen ők még „sátorokban laktak”! ? Mikor azután az első világháború után mind e dolgokat, továbbá a magyar nép néprajzát egyáltalán, különösen pedig ősvallásunk maradványait mindig határozottabban kezdtem tanulmányozni, akkor jöttem rá az egyetlen
lehetséges megfejtésre : Hogy mi egyáltalán nem jöttünk Ázsiából, sem soha nomádok nem voltunk hanem ellenkezőleg az innen, Európa közepéből kivándorló őstörzseink vitték e dolgokat szét a világba. De ezek sem mentek volt ki nomádokként, hanem ezredéveken át való folytonos terjeszkedés által, akkor még lakatlan területekre, avagy még műveletlen erdő- és barlanglakó, vad emberek által gyéren lakott helyekre és ezek fölött uralkodva. Csakhogy ezek, szaporábbak lévén, mint ahogy a vad növény is szaporább a nemes növénynél, elszaporodván és emellett műveltséget is eltanulva, utóbb ők jutottak uralomra, ők nyomták el őstörzseinket, az eltanult műveltséget pedig a magukénak mondva és ezt maguk is utóbb elhive,—ahogyan ez egyébként ma is történni szokott.
M:02.54



Már Huszka József írja említett könyvében, hogy kapuinkon, különösen az udvarhelyszékieken, a féldomborúan, tehát a többi dísznél sokkal domborúbban kifaragott, oszlopalakú kiképzések (:XXXIV. tábla:), bár helyzetük tökéletesen ugyanaz, mint a római diadalívek hasonló oszlopaié (:XXXV. tábla:), sőt azok korintusi vagy „kompozitá”-nak nevezett oszlopaira föltűnően hasonlítanak is, de mégsem származhatnak sem a rómaiaktól sem a római ízlést utánzó reneszánsz ízlésből. Azért nem mert a római oszlopok már csak épületrészt tartó tagok, holott a mi szóban lévő oszlopaink, bár ma már csak féldomborúan faragvák ki, de eredetileg kétségtelenül a kapuk előtt, külön állottak, mert fönt szabadon végződnek és tetejükön egy palmettát tartanak, amelynek valamikor bizonyosan jelképes értelme volt. Hozzá teszi ehhez Huszka még azt is, hogy a jón, korintusi avagy kompozita motívumai, soha sem voltak olyan kicsúcsosodó tekercs alakúak mint amilyenek ezek némely Udvarhely-megyei féldomború oszlopainkon, hanem ellenkezőleg vagy csigaalakúak és egészen laposak, vagy pedig utóbb gombalakúakká egyszerűsödtek. Hozzá teszem még : éspedig azért mert az olyan kihegyesedő tekercset sokkal nehezebb, fáradságosabb kifaragni mint csigaalakú és lapos volutát, vagyis a mi tekercsszerű alakulatunk tehát csakis régibb, eredetibb lehet mint a már teljesen leegyszerűsített, sokkal stilizáltabb és sokkal könnyebben elkészíthető jón, korintusi avagy kompozita oszlopok volutái. Ez pedig azért van így, mivel eredetileg ezen alakulat kos-szarvakat ábrázolt (:kivéve a korintusi oszlopfő volutáit, amelyek növényi indát ábrázolnak:), a kos szarvai pedig nem képeznek lapos csigaalakot hanem olyanok mint e rajzocskán 1, sőt az úgynevezett racka-kosé olyan mint 2. Kétségtelen hogy ilyen alakulatot kifaragni igen nehéz, sőt kőből szinte lehetetlen, ezért ezt a faragó művészek úgy stilizálták, hogy kifaragásra könnyebb, illetve lehetséges, legyen, amely stilizálás a jón és a kompozita oszlopokon már sokkal nagyobb fokú mint a miéinken, amiből azonban az is következik, hogy székelyeink még néhány századdal ezelőtt is tudták, hogy ama tekercsszerű alakulatok kos-szarvakat ábrázolnak, de amit a görög művészek, valamint a rómaiak is, már ezredévekkel ezelőtt sem tudtak, mivel ők ez indítékot ősnépeinktől csak



örökölték de annak értelme ismerete nélkül, amiért is az indítékot mindinkább egyszerűsítették és elstilizálták. (:A tekercseket lássad XXXIV., 3. és XLVV., 2. alatt:)
M:02.55
Hogy a székely bálványoszlopokra miért voltak eredetileg igaz kos-szarvak fölkötve és hogy miért volt a székelyek (:szikulok:) és jászok egyik szent állata a kos és a juh, ezt itt azért nem magyarázhatom mert e művemnek, amint már írtam, nem ősvallásunk ismertetése a célja. Bemutatom azonban az XLV. táblán látható görög sírkőábrázolatot. (:Stela, görög vázafestményről Karl Woermann nyomán : „Geschichte der Kunst.” Lipcse, 1925. II. kötet, 277. oldal:) Ezen stela, azaz tehát szabadon álló oszlop, tetején még tisztán látjuk a palmettát, ugyanúgy mint a mi Udvarhely-megyei kapuoszlopainkon. Viszont a XLV. tábla 6. és 7. rajzain azt figyelhetjük meg hogy az ilyen, eredetileg nem tartólag, hanem szabadon álló bálványoszlop miként alakult át tartóoszloppá, illetve végül miként lett azzá ami a „jón oszlop” nevet kapta. Ami pedig az úgynevezett „kompozita” római oszlopot illeti, amelyről az általános vélemény az hogy a korintusi oszlopfő levéldíszéhez hozzáadták a jón oszlopfő volutáit, ez tévedés. Az amit ma „kompozita” oszlopfőnek azaz tehát „összetett”-nek nevezünk, nem egyéb mint a szikulok oszlopa és régibb a rómaiak nemzete keletkezésénél. Tökéletes másai ma is a mi Udvarhely-megyei kapuoszlopaink, azon különbséggel, hogy utóbbiakon ugyanazon egész indíték ami az oszlopfőt képezi, ismétlődik teljesen az oszloplábon is. Sőt meg kell jegyeznem, hogy itt-ott a rómaiaknál is előfordul annak emléke, hogy valamikor a szikuloktól örökölt oszlopokon is ez így volt, mert némely régi római oszlopon is előfordul még az oszloplábon némi fölfelé irányuló levéldísz és csak a volutáknak nincsen már lent is semmi nyoma.
M:02.56



Azt sem magyarázhatom itt hogy viszont kabar őstörzseink miért kötöttek bálványoszlopaikra kecskebakszarvakat, amely kecskeszarvas bálványok azonban idővel tartóoszlopokká is alakultak. (:XLV. tábla 4. és a hímzésminta a XIII. táblán:)
M:02.57
Ezen, a mai kapuinkon már csak féldomborúan kifaragott bálványoszlopok tehát eredetileg egészen külön állottak a kapuk előtt és tehát nem csak fából, utóbb kőből is önttettek, amint azt az említett hímzésen, habár ottan már tartóoszlopon, láttuk. Ezen a kapuk előtt álló bálványoszlopoknak azonban őseredetileg gyakorlati céljuk volt, csupán jelképi és vallási értelmet csak később, habár sok ezredévvel ezelőtt, kaptak. Erre vonatkozólag idézem itt amit „Csodaszarvas” című művemben erről írtam : „Õseink legegyszerűbb, kunyhószerű lakai előtt, amelyek még nem voltak kerítéssel sem körülvéve, állott egy vagy két leásott vagy levert cölöp, amelyeken néha ágcsonkokat is meghagytak, hogy ide miegymást fölakaszthassanak, tejesköcsögöket kimosás után száradni tűzhessenek. Ezen bálványokhoz kötötték fejéskor az állatokat, valamint a lovaglásra is használt megszelídített szarvasokat, később a lovakat. A szent Áldozókertek kapuja előtt állott oszlopokról a rokonnépeink ősvallását leíró tudósok is beszélnek, a vogulok hitregéiben szintén szó van arról, hogy az Istenek laka (:temploma:) kapuja előtt ezüstoszlopok állanak, amelyekhez az érkezők lovaikat kötik. Utóbb ugyanis, amidőn a lakok, templomok, fejedelmek házai mind fényesebbek lettek és kerítést, kaput is kaptak, ezen bálványoszlopok is mind díszesebbek lettek, ezüst- aranyvereteket és más díszeket is kaptak, majd egészen rézből is öntve és aranyozva is készültek, majd az illető törzs jelképeivel is ékesítve, a törzs jelképeivé is lettek. Táborban a főhadiszállást napjainkig szokásban volt az elébe tűzött zászlóval jelezni. Benedek Elek és Gaál Gyula magyar népmesegyűjetményében van egy »Csonka és Sánta pajtás« című. Ebben fordul elő, hogy egy király palotája előtt (:istenség temploma előtt értendő:) három aranyoszlop áll. Az olyan látogató aki bízik magában (:magas rangú



értendő:) az lovát az első oszlophoz köti, szerényebb a másodikhoz, egészen szerény a harmadikhoz. Ennek magyarázata az, hogy a kapu előtt jobbfelőli oszlop, amely az úri bejárat előtt állott : volt az első oszlop, az ettől balra álló volt a második és az ettől is balra álló volt a harmadik, amely utóbbihoz csak a szolga sorban lévő ember köthette lovát.”
M:02.58



Kiemeli Huszka is azon tényt, hogy a görög és római oszlopokon valamint az ezeket utánzó reneszánsz oszlopokon nem ismétlődik az oszlopfő alakja az oszloplábon is, holott ez nálunk általános, éspedig egyrészt úgy hogy az oszlopfő részletei ugyanazon sorrendben ismétlődnek az oszloplábon is. (:XLV. tábla, 2.:) vagy pedig lent is ugyanazon részletek vannak meg de megfordított sorrendben (:LIV. tábla 4., XLV. tábla, 4. és a XIII. táblán a hímzésminta:) Az ugyanazon sorrendben következést lássad még a XXXIV. táblán is. Mindkét eset megvan azonban a szumereknél és asszíroknál (:XLV. tábla, 1, 3.:), úgyhogy a mi oszlopaink alakja nem származhatott sem a rómaiaktól, sem a görögöktől, sem pedig a reneszánsz építőízlésből, hanem csakis a szumer és asszír oszlopok közös ősforrásából, ugyanúgy mint ama titokzatos láda oszlopai, amely ládáról már volt szó s amelynek rajzát szintén a XLV. táblán a 8. rajzon látjuk. (:Ugo Ojetti - Luigi Dami : „Atlante di storia dell'arte italiana.” Tomo I. Fratelli Treves, Milánó, 1938:) E láda „Terracinai láda” név alatt ismeretes. Ugo Ojetti szerint egyiptomi kopt eredetű volna, ami azonban szerintem tévedés mert például a rajta lévő grifon (:sasfejű szárnyas oroszlán:) alakja teljesen egyező a X-XI. századból származó észak-olaszországi és dalmáciai grifonábrázolatokkal. (:Lássad például K. Woermann : „Geschichte der Kunst.” Lipcse, 1926. III. kötet 20. tábla:), úgyhogy szerintem e láda tehát vagy olyan helyről származik, ahol régen éltek magyari fajta népek is, de amelyek a kereszténység fölvételével elárjásodtak, vagy talán éppen Magyarországból került Olaszországba. De amaz őstörzseink, ha nyelvileg el is árjásodtak, azért ősi műveltséguk egyes elemeit még sokáig megtarthatták. Emellett szól az is hogy az egész ábrázolaton a kereszténységnek még semmi nyoma sincsen és az valószínűleg valamely ősi hitrege vagy mese illusztrációját képezi, Az egész ábrázolat nem csak oszlopaival és ívei fűzérdíszével szól amellett hogy őseinktől származik, hanem a legszorosabb stílusbeli összefüggésben van



azon észak-olaszországi és dalmáciai emlékekkel, amelyek a kosárfonásos építészet nyomait őrzik. Lássad például Woermann említett kötetében a 108. oldalt, itt pedig a X. táblámat, továbbá ugyanezen építőízlés számtalan dalmáciai emlékét, amelyek mind, bár kőbe faragottan, de a fűzfavesszőkből fonott mintákat szemléltetik. Felötlő e ládadíszen az is hogy rajta az egyik férfialak kezében görbe kardot tart, amilyen pedig akkori nyugati népeknél még ismeretlen volt de megvolt már akkor is az avaroknál, amint azt számtalan ásatási lelet bizonyítja. Továbbá ugyanezen férfialak tökéletesen ugyanolyan falevelekből képezett ruhát visel amilyen levelekből ott az ívet díszítő füzér is képezve van, amilyen falevélruhát még csak a szumer emberábrázolatokon látunk (:K. Woermann: „Geschichte der Kunst, I. kötet 114. oldal és C.L. Woolley : „Vor 5000 Jahren” 7. tábla:), de ami magyar népmeséinkben a „tündérruha” elnevezés alatt fordul elő és amilyen, falevelekből való ruhát nálunk leányok, gyermekek tavasszal ma is készítenek még és ezt „tündérruhá”-nak nevezik, bár ma már csak a közönséges ruháik fölé alkalmazzák, amilyen tündérruhát gyermekkoromban leányok tavasszal reám is adtak volt.
M:02.59
Föltűnhetik még a láda e férfialakján az is, hogy szarvai vannak, ami tehát kétségtelen bizonyítéka annak, hogy hitregei vagy mesebeli személyt ábrázol. A két férfialak közül egyik nyillal, a másik karddal, medvék, farkasok, kígyók, oroszlán és grifon ellen harcol, úgy föltüntetve mintha ezek ellenük mind egyidejűleg támadnának, ismeretes azonban, hogy azon régi időkben általános szokás volt egymás után következendő eseményeket is egyazon képen tüntetni föl, az eseményeket inkább csak jelképezve mint
ábrázolva.(1)
M:02.60
Ugyancsak a XLV. táblámon a szumer kosszarvas oszlopot (:1:) a mi kosszarvas oszlopunkkal (:2:), az említett asszír oszlopokkal (:3:) és a mi dunántúli hímzéseink kecskeszarvas oszlopaival (:4:), továbbá föltüntetem, hogy az eredetileg különálló és szarvakat és pálmácskát viselő oszlop (:5., jón sírkő, vázafestményről:) idővel miként alakult tartóoszloppá. (:5,6,7.:)



M:02.61
A római diadalíveken tehát, habár az oszlopok előttük néha még ott vannak, de miután a rómaiak ezen oszlopok értelmét már nem tudták, és ezeket már tartóoszlopokként fogták föl, velük tulajdonképpen nem tudtak mit csinálni. Hagyományból, szokásból ezeket odatették ugyan, de hogy legyen mit tartaniok : a kapu felső párkányzatának képeztek fölösleges, céltalan kiugrásokat. Hogy pedig ezen kiugrásokat mégis valamiképpen megokolják, hogy fölösleges voltukat valamiképp eltüntessék : mindegyikre egy-egy szobrocskát állítottak. (:Lássad a XXXV. táblán Constantinus császár diadalívét.:)
M:02.62
Föntebb szó volt már a magyar kőépítkezésről is. Erről Viski Károly dr. és Schnöller Lajos közölt „Bakonyvidéki kőépítkezés” (:Budapest, 1926:) cím alatt egy igen szép és gazdagon illusztrált művet és amely kőépítészetünket lényegében e mű nyomán mutatom be a XLVI. és XLVII. táblán, bár ugyane kőépítészetünkről már a XXVI. táblán 1-6- alatt és a XXXVI. táblán is láttunk adatokat, a magam ebbeli összeállításaim pedig



szintén a XXVI. táblán 8. alatt és a XXX. táblán is láttuk.
M:02.63
A XLVI. és XLVII. táblámon is azt láthatjuk, hogy a kőből épült magyar házak is ugyanazon alapalakokat ismételik mint a fából épültek (:oszlopos tornác, pitvar stb.:), sőt Huszka József „A székely ház” című műve XXXIII. tábláján még azt is látjuk, hogy népi építészeink mily gyönyörűen vitték át például a tornáctalan de pitvaros ház (:XXXIX. és XL. táblám:) bejáratát kőbe is, bár, sajnos, különösen a díszekben, már reneszánszos ízlés által némileg befolyásoltan, azért mert nekik még magyar ízlésöntudatuk nem volt. Nekünk azonban már ez is meglévén, az idegen befolyást, alkotandó művekből könnyen kiküszöbölhetjük.
M:02.64
A XLVII. táblámon ezen átvitelt a lehető alakjában látjuk.
M:02.65
A fából faragott magyar díszítményekben, valamint a vakolatból kiképezettekben és természetesen a ma már ritka, kőből faragottakban is (:ilyenek udvarhelyszéki kőkapukon még láthatók:) két alapjelleget különböztethetünk meg : a bemetszést (:németül : Kerbschnitt:), amelynél a minta van bemélyítve (:XXVI. tábla, 9.:) és amilyet például a „Magyar népművészet” című műben (:a Magyar Nemzeti Múzeum kiadványa:) látunk egész gyönyörű sorozatot és amelynél, a fából készülteknél a bemélyítéseket többszínűre ki is festvék sőt sokszor színes anyaggal ki is



töltvék (:berakás, lássad például az említett mű 178, 179,. és 182,183. oldalain:) és amely faragásmódot nőelvűnek (:negatívnak:) nevezhetjük, míg a másik mód, amelyet hímelvinek (:pozitívnak:) nevezhetünk, az amelynél az alap van kiszedve, azaz bemélyítve s a minta áll ki az alapból (:lássad a XXVI. táblán az 1-6. és 9. számú rajzokat:), habár néha e két mód össze is vegyül, amennyiben az alap kimélyített de ezenkívül a mintában is bemetszett mélyedések vannak. (:XXVI. táblán 6. rajz:)
M:02.66
Esztétikai szempontból igen fontos itt az, hogy a hímelvi díszítmények is mindig laposak, amit a XXVI. tábla rajzai is igen világosan tüntetnek föl. Ez pedig azért oly fontos mert így díszek az illető díszített tárgy körvonalait sohasem zavarják meg, nem torzítják el, a tárgy körvonalai tiszták maradnak, valamint ezenkivul a tárgy gyakorlati használhatósága kárára sincsenek. Ha tehát népünk mindig csak e két plasztikus díszítésmódot alkalmazta, úgy ez rendkívül fejlett szépérzéke egyik bizonyítéka. E díszítésmódot illetőleg bőséges adatokat láthatunk Gróh István : „Ungarische dekorative Kunst” című művében. Itt a sok között (:száznál több:) akad ugyan erősebben kidomborodó dísz is, ami nyilván idegen hatás; amivel együtt stílusrombolás, jóízlésromlás, szépérzékhanyatlás is látszik.
M:02.67



Észlelhetjük különösen régi római, olasz, azután francia és német dísztárgyakon avagy akár mindennapi használatra szolgáló tárgyakon is, hogy a domború díszek alkalmazásában némely nyugati nép művészei mily határtalanul ízléstelen dolgokat is készítettek, (:Kalr Woermann: „Geschichte der Kunst” I. kötet 81. tábla, IV. kötet 25. és 161. oldal, V. kötet 14. tábla:) annyira, hogy az illető tárgy tulajdonképpeni alakja a rárakott dombormű díszek miatt már alig vagy egyáltalán nem is ismerhető föl.
M:02.68
A XXVI. táblán a 8. számú rajz saját kompozícióm kő-, tégla- vagy vályogépületre alkalmazott magyar díszítőelemekkel.
M:02.69



A magyar kőépítkezésre vonatkozólag hivatkozom úgy Gróh említett művére valamint Viski Károly dr. „A bakony- és balatonvidéki kőépítkezés” című művére (:Budapest, 1926:), csakhogy az amit e művekben látunk — mivel ma már csak a szegény nép építkezik az örökölt magyar hagyomány szerint — ezért ez már csak csenevész és szegényes maradvány. Mindazonáltal az általam itt bemutatott, legnagyobb részt erdélyi, adatok révén egykori építőízlésünket teljesen rekonstruálhatjuk, vagyis ezt nem „megteremtenünk” kell, amint ezt mások akarták, csupán fölújítanunk,
föltámasztanunk.(2)
M:02.70
Viszont a XLIX. táblán ábrázolt tökéletesen túlköríves nagykapu, amelyet 1908-ban Ó-Tohán faluban (:Brassó mellett:) láttam, részben kőből, részben téglából épült volt és cseréppel volt födve, be volt vakolva és rajta füzér is fégömbölyűen, vakolatból volt kiképezve, bár e füzér felülete simán hagyottan, minden részletdísz kidolgozása nélkül, ami tehát már hanyatlás, elszegényesedés jele. De, hogy építőízlésünk egykori egyöntetűsége bizonyítéka még így is, azt láthatjuk az LVIII. táblám 4-el jelzett rajzán, amely a Néprajzi Értesítő folyóirat 1903. évfolyama 66. oldaláról véve és egy nem erdélyi hanem balatonvidéki kőház tornácát ábrázolja, amelyen a füzérdísz tökéletesen ugyanúgy képezve mint emez erdélyi kapuin, és róla csupán a keretezés hiányozik de amit viszont másutt találunk meg úgy tornácívezeten mint kapukon is.
M:02.71
Hogy itt a gömbölyded kidomborodás mégsem hat ízléstelenül, ez



azért van mert ez a valóban kidomborodó egykori koszorúfonásos füzér emléke, amely igazi füzér valamikor virágokból és levelekből volt a kapukra alkalmazva, vonala pedig az iv vonalát kiséri , vagyis tehát azt amit díszít : alakjában nem zavarja, nem is torzítja hanem ellenkezőleg kiemeli, viszont miután a kaput mindig szembe látjuk, ennek körvonalait nem is zavarhatja.
M:02.72
Kérdezősködéseimre ó-toháni oláhok azt mondották volt, hogy a szóban lévő kaput „igen régen” magyar mester építette, akié a ház is volt de aki már „rég meghalt.”
M:02.73
Az L.-LIII. táblákon a régi földvárainkat kíséreltem meg rekonstruálni, olyanokká amilyenek azok főképp az avarok korában de ezenkivul már a Kőkorszakban úgy Magyarországon mint kivándorló
törzseink által építve, földből, vályogból és kőből is épültek.(3) A LIII. táblán 2. alatt a dél-magyarországi Gerebenc vára ma is álló maradványát mutatom be fölülnézetben és oldalnézetben, úgy ahogy annak e két képét
Milleker Bódog a „Délmagyarország régiségleletei” című műben(4) közöli. E vidék egykori magyar lakossága a török háborúk alatt kipusztulván, oda az ezután következett osztrák uralom szerbeket telepitett be s e mai ottani lakosság e vármaradványt „Veliki Grad”-nak, azaz „Nagy Vár”-nak nevezi.
M:02.74



Az LIII. táblán 1-el jelzett vármaradványt 1952-ben magam láttam Boszniában repülőgépről. Teljesen be volt nőve bozóttal. Miután azonban azon vidék köves, bizonyára kőből rakott kellett hogy legyen. Szabályos köralakú volt és három egymás fölé emelkedő párkányt képezett.
M:02.75
Az L. tábla képe egy avar kagáni várpalotát ábrázol, úgy ahogyan azt népmeséink adatai valamint más adatok alapján rekonstruálom. Az LI. tábla 1. száma ugyanezt metszetben mutatja. Ami a kupola szerkezetét illeti, ennek váza rézrudakból, egyszerű lakoknál, kunyhóknál pedig egyszerű karókból állott, úgy ahogyan azt az I. táblámon a 4. rajz, Herman Ottó nyomán, tünteti föl, ahogy nagyobb kunyhókat néppun ma is épít. Miután az ilyen kunyhókat fölgyülemlő esővíz ellen ma is körül árkolják, csorda vagy nyáj állatai ellen pedig körül is kerítik, (:tábla, 5.rajz:) ebben tehát az avar várak és várpaloták kezdetét, illetve embrióját láthatjuk ma is. Az LII. táblán pedig az egész vár és várpalota alaprajzát rekonstruálom, úgy ahogyan azt a leírások szerint következtetem. Középen a várkastély áll, köröskörül pedig a hét gyűrűalakú sánc, azaz ahogyan régen nevezték : győr. Amely győröket magas földhányás képezte, külső és meredekebb oldalukon sűrűn tövises bozóttal benövesztve, ami a fölmászást gátolta s azt tette lehetővé, hogy a védők a tövis között nehezen föltörekvőket fölülről folyton nyilazhassák. Az e földhányásokhoz azaz töltésekhez szükséges föld külső oldaluk elől vétetett, ami által ott mély árok keletkezett, amely árokban víz gyülemlett, illetve ahová valamely folyóból vizet lehetett vezetni s amely vízben még az átúszást akadályozó veszedelmes hínáros növények is tenyészttethettek. Ismeretes hogy vannak olyan hínárok, amelyek érintésre valóban az érintő tárgyra vagy élőlényre csavarodnak, miután az egész inda is spirálisan összezsugorodik és az állatot vagy embert menthetetlenül a mélybe húzván, itt a növény a hullába gyökereket bocsát és annak anyagát táplálékul használja föl. Ezen árkokon a kapuknál híd vezetett át de amely hidak



bizonyára fölvonhatók voltak.
M:02.76
Eszünkbe kell e rajzok juttassák azt is, hogy hiszen térképeinken a városokat hagyományosan ma is karikákkal szoktuk jelölni, éspedig falvakat csak egyszerű karikával, nagyobb helységet két egymásban lévővel, nagy várost többel, aminthogy nálunk is régebben a falvaknak csak egy, az egész falut körülvevő kerítése vagy sánca volt, az avarok városainak pedig több egymásban lévő, a kagáni székhelynek pedig hét győre. Bár a térképrajzolás igen régi de ha utána járnánk, valószínűleg megállapítható lenne, hogy a városok karikákkali jelölése az avarok európai uralma után válott szokássá, illetve hogy e szokás avar eredetű.
M:02.77
Ide teszem azt amit az avar várakról népmeséink és egyéb adatok alapján már másutt is megírtam, habár itt, rövidség kedvéért, állításaim nyelvi és néprajzi bizonyítékait mind föl nem hozom:
M:02.78
Ezen ősi váraknak, miként őseinknél annyi más mindennek, jelképes értelmezései is voltak, amennyibe maga a földvár a Föld jelképe volt, annak hupolaga (:kupolája:) pedig az égboltot is jelentette, mert hiszen, habár őseink tudták, hogy az Ég a valóságban nem egy boltozat, de mivel annak látszik, azt mégis üvegboltozattal jelképezték. Régi nyelvünkben hupolag hupolyag = hólyag (:Ballagi : A magyar nyelv szótára.:), aminek megfelel a finn kupla = hóolyag. Miután pedig e magyar



és finn szó még ős-szó, vagyis a természetben előforduló valamit jelent, holott a latin cupola szó már műveltségi szó, vagyis emberalkotta dolgot jelent, ezért csakis e latin szó származhatik ősnépeink nyelvéből, mivel csak műveltségi szó származhat ős-szóból, soha sem ős-szó műveltségi szóból, miként például tőke ősszavunkból (:fa tőkéje, amelyből a gyökerek, a törzs és az ágak indulnak ki:) származott tőke műveltségi szavunk, amely pénzalapot, vagyonalapot jelent, de képtelenség volna azt állítanunk, hogy ez megfordítva történt. Ugyanígy, például, csakis a kövezet , tűzér , vízvezeték műveltségi szavak származhattak a kő , tűz , víz ősszavakból, de sohasem megfordítva. Kitűnik mindebből egyúttal az is, hogy a latin cupola szónak a latin copulare = összeállítani, összekapcsolni szóboli származtatása, amilyen erőltetett, ugyanolyan téves is. Ezenfölül a magyar hupolag szónak nyelvünkben rokonszavai is vannak, ilyenek : kúp , kupa , kupak , koponya , amelyeknek megfelelnek a török kapak = kupak és kapamak = befödni. Márpedig a nyelvekben az idegenből átvett szavak azokban elszigetelten állanak, rokonszavak nélkül.
M:02.79
A vizen úszó hólyag pedig ugyanolyan félgömbalakú amilyenek az avar várak hupolgai voltak. Mi több : a vizen úszó hólyag fényes és átlátszó mint az üveg, s ilyenek voltak az avar várak könnyű és átlátszó hupolagai is, mert ezek rézrudakból avagy rézcsövekből képezve, a ma úgynevezett „máriaüveg”, azaz gipszpát, a természetben előforduló ásvány átlátszó, üvegszerű lemezeivel voltak födve. A gipszpát német, népi neve azonban nem csak „Marienglas” hanem „Jungfernglas” is, azaz tehát „szűzüveg” is, máriaüvegnek pedig csak azért lőn elnevezve mivel Mária a kereszténységben szűzként tiszteltetik. Ezen szűzüveg pedig egészen papírvékonyságú, hajlékony lemezekre is hasítható, amikor is valóban hártyaszerűvé lesz; márpedig tudjuk hogy a szüzesség bizonyítéka a szűzhártya (:membrana virginalis:).
M:02.80



Mivel pedig a szűzüveg tűzálló azaz tűzben semmi elváltozást nem szenved, rajta a tűz semminő kárt nem okoz, őseink fölfogása szerint pedig a tűz : hímség (:a víz és föld : nőiség:) volt, ezért ők ezen tűzálló szűzüveget a szüzesség egyik jelképének tekintették. De náluk minden üreg (:ugyanúgy mint a kapu, ajtó iv is:), tehát a hupolag is, nőiségi jelkép volt. A várkastély hupolga azonban annál is inkább nőiségi jelkép volt mert hiszen szűzüveggel lévén borítva, tehát fénylő és átlátszó is volt mint a víz, illetve a víz buborékja vagy szappanbuborék. Ez utóbbi pedig még szivárványos színekben is fénylik, csillog. Márpedig vannak szűzüveg fajták, amelyek amellett hogy üvegként átlátszóak de pirosas, kékes, zöldes avagy sárgás, szivárványos fényűek is. Eszerint tehát az avar várak hupolagai is óriási szappanbuborékhoz is hasonlítottak és tehát tündériesen szépek is lehettek. Ám éppen ezért, mivel ezen csillogócsillogó avar hupolagok ily könnyű anyagból valók voltak, maga a várpalota pedig csak földből vagy vályogból, ezért az egész vár igen mulandó is volt, csak addig állott és pompázott amíg állandó gondozásban részesült, míg elhanyagolva avagy vesztes háború után rablásnak is kitéve, csakhamar csupán egy földhalom maradott belőle. Másrészt erődítményként nem is maga a várpalota szolgált hanem az ezt környező győrök. Márpedig a szappanbuborék is, bármily szép és szivárványszínekben csillogva pompázó, de múlékony valami és azt ma is a múlékonyság, mulandóság jelképének tekintjük. Ugyanolyan tehát mint a női szépség.... Szép, tündériesen szép de mulandó.... És mi férfiak, mégis ostromoljuk ezen mulandó várakat és küzdünk ezen üres, hiúságos szépségért, ezen múlékony szappanbuborékért....
M:02.81
Fölemlítem még ezekkel kapcsolatban a „légvár” szavat. E mai szavunk ugyan nem egyéb mint a német „Luftschloss” szó fordítása,



csakhogy az e fogalmat megnevező szó nyelvünkben valamikor illavár , ilonvár , illovon , illovó alakú lehetett, hiszen az Ég tetején, azaz ennek látszólagos forgótengelyét képező Kisgöncölt népünk ma is nevezi „Tündérasszony palotájá”-nak, amely tündérasszony alatt pedig népmeséink Tündér Ilonáját, azaz a finnek Ilma nevű légistennőjével azonos tündérkirálynőt kell értenünk. És látjuk tehát hogy ezen Ilona , Ilma nevek az illan , illanó = tűnő, eltűnő, múlékony, légies szavunkkal egyezőek, úgyhogy a „Luftschloss” azaz légvár fogalom eredetét is ebben, illetve a gipszpáttal födött hupolagokban, vagyis tehát ősnépeink eszmevilágában, kell látnunk.
M:02.82
A LX. számú táblán megrajzoltam hogy milyennek képzelem népmeséink és egyéb adatok szerint a „Nap házát” azaz a Nap egykori templomát.
M:02.83
A VI. és VII. táblámon mutatom be a magyar parasztházaknak az egész magyarság területén előforduló legáltalánosabb belső beosztása alaprajzát. Ez előfordul vagy teljesen tornác nélkül, vagy tornáccal. Előfordul egészen kezdetlegesen is, csak egy szobával és pitvarral, amely utóbbi egyúttal konyha is, (:VII. tábla:) továbbá leggyakrabban két szobával de tornác nélkül (:XXXIX. és XL. tábla:) vagy csak elől tornáccal, ritkábban két vagy három oldalon tornáccal, valamint előfordul de még ritkábban „körültornácosan”, amikor is a ház mind a négy oldalán van tornác (:VI. tábla, 3.:).
M:02.84



Mivel azonban ilyen házak a magyarsággal érintkező népeknél és Németországban is előfordultak, sőt a fából épült német parasztházakon a mi parasztházainkkal egyező részletek is vannak, ezért az ázsiázó és nomádsági elmélet miatt a legtöbb néprajztudós, kivéve például Herman Ottót, ezen házalakot egészében a németektől származónak állította, nem vévén észre, vagy elhallgatván azt, hogy hiszen ugyanezen házalapbeosztás tökéletesen így megvan a belső-ázsiai kirgizeknél is, ugyanilyen oszlopos tornáccal, pitvarral és ugyanígy kétfelé nyíló pitvarral. Lássad Prinz Gyula közleményét belső-ázsiai utazásairól a Néprajzi Értesítő folyóirat 1911. évi 200. oldalán és a kirgiz ház alaprajzát az ő közleménye nyomán a XVI. táblámon. Lehetetlen pedig az is, hogy soha néprajztudós még ne vette volna észre a kínaiasan kettőstetejű magyar házakat (:XXXVI. tábla, 1. és 2.:), de ezt is elhallgatták, ugyanúgy mint a magyar kettőstetejű kapukat. Nem vették észre, vagy nem merték észre venni, hogy a tornácsarkakon az oszlopok egymáshoz való közelebb állása tökéletesen azonos megoldás úgy nálunk mint a kínaiaknál. Lássad a VI. és XVI. táblámat és a Néprajzi Értesítő 1903. évfolyama 65. oldalát. A folyóirat e cikkében Bátky Zsigmond dr. bírálja Jankó János a balatonvidéki magyar népi építkezésről szóló dolgozatát. Bátky a kezdetlegesebb házalakot mondja magyarnak, a fejlettebbet, vagyis azt amelyet én (:VI. tábla, 2. és 3.:) jellegzetes magyarnak mondok, ő „felnémet” háznak mondja. Jankó ugyanis szintén ugyanezt mondotta magyarnak, amiért Bátky őt megtámadja, sőt végül még



a kezdetlegesebbet is elvitatja a magyarságtól és ezt is egyszerűen a felnémet ház kezdetlegesebb alakjának véli. Természetesen csupán azért mert ilyen Németországban is van és mert hiszen a „nomád magyarok” házat építeni csak a németektől tanulhattak, azt pedig hogy ugyanezen házalak a belső-ázsiai kirgizeknél is megvan, ő is elhallgatja, mivel emezt is „felnémet eredetű ház”-nak mégsem meri mondani, csupán azt állítja hogy a „felnémet” házalak Németországban keletkezett! Csupán azért mert német néprajztudósok, akiket meg is nevez, így állították és mert e házalak kezdetlegesebb formája Németországban is megvan! Holott hiszen már Herman Ottó is ugyane háztípust magyarnak mondotta, azért mivel ennek legkezdetlegesebb alakjaitól : a vesszőfonadékból készülő és még tetővel sem bíró „cserény”-től kezdve, a legfejlettebbig, a magyarságnál szintén megvannak, — ami viszont Németországban nincsen meg. Így lesz tehát mindig és mindenütt, az ázsiázó elmélet miatt, a magyarságtól minden alkotása elvitatva.
M:02.85
Észre vették a néprajztudósok azt, hogy a magyar tornácoszlophoz mennyire hasonlítanak bizonyos német tornácoszlopok (:LIV. tábla, 2, 3. Dr. Buschan Georg: „Die Sitten der Völker” IV. kötet, nyomán:) de elhallgatják hogy ezeknek pontos megfelelője az indiai mohamedán építészetben is
megvan.(5) Elhallgatták vagy nem merték észre venni ezt pedig azért mert hiszen bizonyos hogy ezen indiai mohamedán oszlopok nem származhattak a „felnémet” ház tornácoszlopaitól, viszont „az Ázsiából jött nomád magyarok” sem hoztak lóháton ilyen oszlopokat magukkal Ázsiából! Ha pedig mégis ők hozták volna ezt Európába, akkor hiszen ezt a németek tőluk tanulták volna! Viszont az is igen jól ismeretes tény, hogy ezen oszlopalak Indiába csak a mohamedán építőízléssel került, ahová ezt Bagdad felől vitték be a mohamedán arabok, illetve ezek építészei; vagyis ez oszlopok tehát nem „indogermán” eredetűek, hanem azok alakját ősidőkben kivándorolt törzseink honosították meg úgy Északon, azaz Németországban is valamint Keleten. Észre vették azt is, hogy a magyar ívezetek pálcatagjai előfordulnak, bár csak igen ritkán és csak csenevész maradványokként, Németországban is (:LIV. tábla, 1. és 3.:), habár teljesen hiányoznak ott a gyönyörűen fejlett de szerkezetileg keletkezett pálcatagos



túlkörívek és patkóívek, amelyek nálunk nem csupán két-két avagy legföljebb három-három pálcataggal bírnak hanem az egész íven végig, néha húsznál is többel, ám ismét elhallgatták azt is, hogy ugyanilyen sokpálcatagos és túlköríves sziklatemplomok vannak Indiában is, de ott nem az árjanyelvű hinduk hanem a hindoskithák, azaz tehát turáni fajú nép által készítve. Elhallgatták ezt annak dacára is hogy hiszen ezt Huszka József már 1895-ben megírta és képekben is bemutatta. De van még más észre nem vett vagy elhallgatott dolog is : Szardínia szigetén ma is vannak, ma már kőből épülten, ugyanolyan tornácos, oszlopos parasztházak amilyenek a magyarokéi és amilyen ama bizonyos „kezdetlegesebb felnémet parasztház”, holott ezen szardíniai parasztházak egészen biztosan nem a felnémet parasztház leszármazottai. Ezek a mi tornácaink oszlopaival annyira egyező oszlopokkal bírnak, hogy az oszloptörzs közepén látható tagoltság tisztán és világosan mutatja még ma is, hogy habár a nyugati történelmi stílusok által már befolyásolva vannak, de hogy ősük valamikor olyan oszlopalak volt amilyeneket a XI. táblán l,e és k-l , a XII. táblán d alatt és a XIV. táblámon mutattam be. A szardíniai parasztházat pedig lássad a LV. táblán. El kellett tehát minde dolgokat hallgatni azért hogy az ázsiai nomádság elmélete össze ne omoljon. Más szóval : mert lehetetlenség, hogy a „nomád magyarok” háztornácaik oszlopbeosztását Kínából hozták volna magukkal, úgyszintén kettőstetejű házaikat és kapuikat is, de túlköríveiket Indiából, patkóíveiket és szegdeltíveiket az araboktól, oszlopalakjaikat ismét Indiából de a mohamedán építészetből, ellenben házaik belső beosztását pedig a belső-ázsiai kirgizektől, habár ez azért mégis egyezik a „Németországban keletkezett” felnémet ház belső beosztásával ! Ami szerint tehát a kirgizek is meg a magyarok is a felnémet házat vették át a németektől ! Vagyis, mivel ez képtelenség : el kellett tehát a Prinz Gyula által bemutatott kirgiz házakat is hallgatni, annak dacára is, hogy „a magyarok Ázsiából jöttek” és ennek olyan szép bizonyítéka lett volna a kirgiz és a magyar ház egyezése ! Csakhogy mi lett volna akkor a „felnémet házzal”?? Ezt a németek a „nomád magyaroktól” tanulták volna ?? És a szardíniai olaszok szintén ?? El kellett tehát a kirgiz házat hallgatni ! Holott mind ezen lehetetlen és megmagyarázhatatlan dolog oly egyszerű megfejtése :
M:02.86



A magyarság ősrégi, európai művelt nép. Ősrégi időkben, az úgynevezett Középdunai Ősműveltség korában, vagyis a Réz- és Bronzkorszakban, amikor — a sémita és árja népek kialakulása előtt egyes törzsei a világba mindenfelé vándoroltak ki, mindenfelé műveltségeket alapítottak, ami nyomaira a világon mindenfelé rá is akadunk, de mindezt együtt csakis Magyarországon magyarságnál, ahol mind ez keletkezett, találhatjuk meg ma is. Más megfejtés nincs.
M:02.87
Végül megemlítem még azon házalakot is, amely a görögöknél és a rómaiaknál volt oly általános (:LVII. tábla, 1.:), amelynél az összes lakó- és mellékhelyiségek egy középen lévő és födetlen udvar körül négyzetben csoportosulnak. Hogy azonban ez valamikor a mi ősnépünknél sem volt ismeretlen, tanusítja egyrészt azon tény, hogy hasonló alakulatok a belsőázsiai kirgizeknél is megvannak és hogy kezdetleges nyomai nálunk is megvannak. Ilyen volt például azon parasztház amelyben gyermekkoromban családunk Albertfalván, Budapesttől nem messze, lakott 1893-94-ben (:LVI. tábla, 2.:) mert ama görög-római házalaknak pontosan felét képezi, vagyis annak keletkezését mutatja. Ehhez pedig nagyon hasonlítókat találunk a Nagy-Kunságon is, Alföldünkön, amit a Néprajzi Értesítő 1909. évfolyama 32. 33. oldalain Győrffy István mutat be.
M:02.88
Ha ugyanis amaz albertfalvai házat megkétszerezzük, akkor máris előttünk van az LVI. tábla 1. számú rajza, vagyis a görög-római ház alaprajza. Viszont ugyanezen táblán a 3. számú rajz a Printz Gyula által bemutatott ilyenszerű kirgiz házak típusát mutatja, vagyis a kirgiz házak másik típusát, leegyszerűsített ábrázolatban.
M:02.89



1962
M:02.90
Alább bemutatok Ortutay Gyula nyomán egy dunántúli tornácos
magyar parasztházat.(6) De megjegyzem, hogy Ortutay Gyula e könyvét csak 1961-ben kaptam kézhez és ismertem meg. Ugyanő, említett művében bemutat egy igen régi erdélyi magyar, azaz székely, kiskaput is, amelynek rajzát alább szintén adom de csak vázlatban. Ortutay erről csak annyit mond, hogy székelyföldi, jellegéből azonban azt is következtethetjük, hogy Csík-megyéből való. Szegdelt ívet mutat, habár csak három bezsegésűt.
M:02.91
Továbbá, „székely kaputípusok” jelzéssel hoz néhány olyan kiskaput is amely szárnyai lécecskéi olyan holdkarajokban végződnek, amilyeneket az LIX. táblámon rajzoltam itt meg és amelyek értelmét oldalakon magyarázom.
M:02.92
Végül, Ortutay is említi az oláhok azon valósággal bűnös hamisító eljárását, amely szerint például székely kapukat, magyar falvakból való magyar női hímzéseket, valamint magyar szűcshímzéseket, még magyar múzeumokban levőket is, lefényképeznek és angol és francia nyelvű kiadványaikban „oláh népművészeti” dolgokként mutatják be a külföldnek, de egyetlen szóval sem említve azt meg, hogy mind e tárgyak magyarok készítményei, még kevésbé azt, hogy oláhok is általánosan viselik a magyar szűcsök és szabók által készített és díszített ruhákat, valamint arról sem történik soha a világért sem említés, hogy az osztrák uralom alatt egész magyar falvak, sőt vidékek is, oláhosodtak nyelvileg el, de megtartották régi népviseletüket, házaikat, díszes kapuikat, hímzéseiket és minden használati tárgyukat is, de ami ma mind „oláh”-nak mondatik. Mind ennek pedig oka az „ázsiai vad, nomád eredet” tana, amely miatt mindezt már magyarok is elhiszik.



M:02.93
A komoly tudomány előtt azonban az ilyen jogtalan kisajátításokat igen könnyen elárulja azon tény, hogy ugyanazon magyar hímzésmintákat, viseleteket, faragványokat például a csehek csehnek, a horvátok, szerbek horvátnak, szerbnek, németek pedig németnek, illetve szásznak avagy svábnak állítják. Úgyhogy már ebből is igen világosan kitűnik, hogy mindezt a környező, egymástól annyira különböző népek, a közöttük központi helyzetben levő magyarságtól vették át, amit egyébként még az is igazol, hogy minde dolgok még ma is esztétikailag a magyarságnál a legfejlettebbek, műszakilag a legtökéletesebbek. Úgyhogy éppen ez az ami például az oláhokat arra kényszeríti, hogy magyar múzeumokban lévő dolgokat fényképezzenek le és mutassák be a külföldi előtt „oláh” azaz „román” dologként, mivel hiszen ily szép és tökéletes dolgok oláhoknál sehol sincsenek. Sőt a különböző magyaros eredetű dolgoknak más népekhez kerülése utáni esztétikai és műszaki elhanyatlása fő oka az, hogy e más népeknél a szép iránti érzék és szeretet távolról sem oly fejlett mint az oly ősrégi szellemi műveltséggel bíró magyarságnál, valamint ok még az is, hogy ahol magyarok eloláhosodtak, elszlávosodtak avagy elnémetesedtek, ott a szép iránti szeretet és érzék is elhanyatlott, illetve azon népek színvonalára esett vissza amelyen az illető nép van. Márpedig ha, mondjuk, egy kapu szép és díszes volta iránti szeretet és érzék már nincsen meg, ott természetesen annak gondos műszaki kivitelére is kevesebb fáradság fordíttatik, mert hiszen ha egy egyszerű, dísztelen kapu el is pusztul, ez nem nagy veszteség, sem annyi szeretet hozzá nem fűződik, ez könnyebben pótolható ugyanolyan egyszerűvel, mint egy annyi gonddal, szeretettel és annyi munkával készített díszes kapu.
M:02.94
Például Németországban is vannak székelykapukkal lényegileg azonos alakú és szerkezetű nagykapuk.
M:02.95
Ilyenek egész sorozatát mutatja be Viski Károly is a Néprajzi Értesítő



1929. évfolyama 65-88. oldalain. Itt „Adatok a székelykapuk történetéhez” című cikkében a székelykapuk eredetét a régi várkapukra vezeti vissza s így székelykapuinkat német eredetűeknek is véli, mivel az említett német kapuk is a régi várkapuk származékai kellene legyenek. Következtetései itt mindenesetre homályosak és bizonytalanok, cikkéből azonban annyi világosan kitűnik, székelykapuink szinte semmi esetre sem lehetnek magyar illetve székely eredetűek sem. Ilyesmire gondolnia pedig azért nem volt lehetséges — habár ezt nem is mondja ki — mert hiszen kétségtelen, hogy „Ázsiából jött, műveletlen nomádok” vár- vagy kapuépítés tudományát nem hozhatták magukkal, illetve ezt csakis művelt nyugati szomszédaiktól tanulhatták el. Azt sem említi Viski, hogy hiszen ama német kapuk, habár a székely kapukkal annyira egyezőek, hogy a közös eredet itt teljesen kétségtelen, de hogy a németekéi a székel kapukhoz képest úgy egész kivitelükben, alkatukban, valamint esztétikailag is, rendkívül gyatrák és ízléstelenek, dísz pedig rajtuk alig is van. Ha Viski ezt így ki nem is mondja de az általa közölt rajzokon ez világosan kitűnik, sőt föltűnik. Ám e föltűnő tényt Viski teljesen figyelmen kívül még sem hagyhatván, cikkét tehát azzal zárja, hogy a székelykapu „oly magas színvonalra fejlődött, hogy hozzá, foghatót a mai napig Európában nem ismerünk.
M:02.96
Íme tehát ismét és ismét az „ázsiai nomádság” tévtana a szinte nevetségességig menő képtelenségek elfogadására és állítására kényszerít : „A németek a régi várak kapuit utánozva, készítettek maguknak falusi, házi kapukat, de a művelt németek e falusi kapui gyatrák, ízléstelenek és dísztelenek. Az ázsiai, nomád és műveletlen magyarok ezeket meglátva, nekik annyira megtetszettek, hogy utánozni kezdték és most e műveletlen népség e kapukat úgy technikai szerkezetükben mint díszeik esztétikájában, oly magas színvonalra fejlesztette, hogy ezekhez foghatót Európa művelt népeinél sehol sem találunk.” Ki merjen tehát olyasmire gondolni, hogy vad nomádok utódai között az ácsok tudománya oly magas fejlettséget ért el, hogy ők a szomszéd országokat is bejárhatták, jó pénzért fatemplomokat, faházakat és kapukat építeni. Avagy ki merne olyasmire gondolni, hogy ama német falusi kapuk és „felnémet házak” talán északi rokonnépeink elcsenevészedett hagyatékai ? Amely rokonnépeink előbb leigázva majd nyelvileg elgermánosítva ugyan, de fajilag ott ma is élnek.



______________________
1. (:Lássad : K. Woermann : „Geschichte der Kunst ” IV. kötet I. táblán lévő képet, amelyen Ádám és Éva egész története egy képen van föltüntetve:)
2. Lássad XXIV, XXVI, XXX, XVLIV, XLVIII. tábláimat.
3. L. tábla
4. Temesvár, 1897.
5. (: LIV. tábla, 4. Szeringapatam, Myszore tartomány [:India:] Deria Daulet palota oszlopai, de ugyanilyenek India mohamedán építészetében általánosak.:)
6. Ortutay Gyula : „A magyar népművészet”.
Magyar Adorján honlapja. Látogass meg minket máskor is!