---
master_file: "[[@Oshagyomany4pdf]]"
---
# Index for őshagyomány 4.pdf

A MEGVÁLTÁS
A hatalom démona a kívülség fantomja, önmagában nem létezik. A létforgatag alászálló spirálja darálja magából azt a sötét energiát, amiből aztán az ember megteremti a maga képét és hasonlatosságát, legyen az testben való vagy testetlen. De az árny működik, és ha nagyon akarják, hát testet is ölt, újra meg újra. Legyen meg a ti akaratotok. A démonnak önvalója nincs, nem tud áldozódni, magát föláldozni. Az áldozatot meghozzák a negatív fényben hömpölygő embermilliók. Végrehajtják az élet mindenminden percében, az idők végezetéig az önkiüresítés áldozatát anélkül, hogy az önazonosságot egy pillanatra is megtapasztalták volna. Krisztus kiüresítette önmagát a halandóság kelyhében. Miután emberként tapasztalta meg az azonosságot az Ember és az Isten, a Teremtett, a Teremtő és a Nem-Teremtett között. Kitárt karral, győztesen lépett át a Halál Kapuján. Testben hozta el a haláltól való megváltás misztériumát a Halál Kapujában összeomló embereknek. A halálra készülő élet végén a krisztusi megváltás fénye fogad. De lehet-e halálra készülő élet, életre készülő élet nélkül? Az ember tekintse akár siralomvölgynek, szükséges rossznak az életet, vagy ejtse végletesen rabul a formák sokfélesége és szépsége, ha kívülről, kapottként szemléli a világot, a halál közeledtére legyőzhetetlen vágy lesz úrrá rajta az elvesztett élet után. Hiszen annyira hozzátapadt – pozitív vagy negatív módon, mindegy –, hogy csak egyszerinek, megismételhetetlennek tudja elképzelni, amit megsemmisülés követ. A bardo, vagy mondjuk magyar szóval, a pokol bugyraiban szenvedi meg tévedése gyümölcsét. A szellemi embert azonban – az élettapadás bármelyik formájába zárul is – még egy külön ördögi teher is sújtja: a kétely. Ez odáig fokozódhat, hogy magát a megsemmisülést vágyja megváltásként, fetrengve a káosz kéjében, és így élhet át a pokol belső idejében akár évmilliókig tartó szenvedést is. Buddha a szellemi ember útját járta meg a Bizonyosság és a Kétely zátonyai között, mígnem tudván tudta, hogy a Kétely, az Idő és a Forma ugyanannak a dolognak a világ más-más helyzeteiben elfoglalt vetületei. Az Idő méhében fogannak a Formák, melyek mulandósága szüli a Kételyt, a Kétely széttöri a Formákat, megzavarja az Idő ritmusát, egymásba omlik a belső és a külső idő, és azután kezdődik minden elölről. Az életre készülő élet Messiása, Felkentje, Királya Buddha. Testben hozta el a Kételytől való megváltás misztériumát. A buddha-i derű a formák börtönéből való megszabadulás győzelme. De sem a jézusi, sem a buddhai szavak nem szolgálnak igazolásul semmilyen egyházi vagy világi hatalomnak. Ha a találkozás kell, ha a száj formálta szózat kell, ha az érintés bizonyossága kell, akkor nincs se Jézus, se Buddha, se Megváltás. Az ember az úttalan, fénytelen semmiben áll. Nincs út. Az út a belső fényből sejlik fel. Rá lehet lépni, ha a külső és a belső eggyé vált. A megváltást senki sem hozhatja el. A megváltás belül fakad.



A FELÉBREDÉS DOKTRINÁJA
JULIUS EVOLA
IV. A DIALEKTIKA DÉMONÁNAK ELPUSZTÍTÁSA
Az elővétel, amiből a Felébredés Buddhista Doktrínája kiindul: a dialektika démonának elpusztítása, az olyan gondolat- és elméletkonstrukciók elutasítása, amelyek pusztán véleménykifejezésre szolgálnak, a pazar elméletekről való lemondás, melyeket az alapvető nyugtalanság kivetülésének tart, és amelyekben az a tudat, mely még nem találta meg önmagát, támaszt keres. Ez vonatkozik nemcsak a kozmológiai elméletekre, hanem az embert érintő minden problémára, természetére, sorsára, de még oly elgondolás-jellegű konceptuális meghatározásokra is, hogy mi az aszkézis végső célja. „Léteztem-e vajon az elmúlt korszakokban? Vagy tán soha nem léteztem? Mi voltam én az elmúlt korszakokban? És hogy lettem azzá, aki voltam? Létezni fogok-e a jövőbeli korszakokban? Vagy tán nem fogok létezni? Mi leszek vajon a jövőbeli korszakokban? És aztán hogyan leszek azzá, ami majd leszek? – De még a jelen is kétségekkel van tele [a közönséges ember számára]: Valóban létezem? Vagy talán nem létezem? Mi vagyok? Hogyan vagyok? Ez a létezés, ez vajon miből adódott valójában? És vajon mivé lesz?” Mindezek a buddhizmus számára „hiú gondolatok”. „Ezt nevezik a vélemények vakvágányának, véleményzabálásnak, véleményburjánzásnak, véleménybozótnak, véleményhálónak”, melyen, „ha a világi teremtmény ostoba módon fennakad, elvész benne, és nem tudja megszabadítani magát a születéstől, pusztulástól és haláltól.”1 És újra: „»Én vagyok« ez egy vélemény; »Én leszek« ez egy vélemény; »Én a (tiszta) forma világában leszek« ez egy vélemény. »Én tudatos leszek« ez is egy vélemény; »Öntudatlan leszek« , ez is egy vélemény; »Nem leszek sem tudatos, sem nem-tudatos« – ez is egy vélemény. A vélemény, ó tanítványok, betegség. [...] [...] „A tudás legmagasabb formája olyan tudás, mely egyezik a valósággal. Magasabb és fenségesebb tudás nem létezik; így mondom.” És újra: „»Tökéletesen Felébredettnek hívod magad, igaz; ám ezeket a dolgokat te sohasem ismerted meg« – az, hogy egy aszkéta, egy brahman, egy isten vagy egy démon, Brahma vagy bárki más a világon így vádolhatna engem, ez a lehetőség – mondja Siddhatha herceg – nem létezik.”12 A bölcs ember, az āriya nem rendszerek követője, nem ismer el dogmákat, és miután áthatolt az emberek között épp létező véleményeken, a spekuláció irányában közömbös lévén másokra hagyja azt, nyugodt marad az izgatottak között, és nem vesz részt azok szócsatájában, akik azt állítják: „Csak ez az igazság”. Nem tekinti magát a többivel egyenlőnek, sem felettük, sem alattuk levőnek.13 A kanonikus szövegekben a korabeli filozófiai vélemények ingoványának leírása után ezzel a résszel találkozunk: „A Felébredett más dolgokat ismer, melyek felette vannak [az ilyen spekulációknak], és az ilyen tudás birtokában nem válik büszkévé, hanem higgadt lesz, megvalósítja tudatában az ösvényt, mely túlvezet... Vannak, ó tanítványok, más dolgok, mélységes dolgok, melyeket nehéz felfogni, megérteni, de amelyek a nyugalmat szülik; örömteliek ezek, de olyanok, amiket a
1 Majjh., II; XXXVIII. 12 Angutt, IV 8; Majjh., XII. 13 Suttanipáta, IV, V 4; XIII 10–19.



2
következtetésre épülő gondolkodás nem könnyen fog át, olyan dolgok ezek, amiket csak a bölcs ember tud megérteni. Ezeket a dolgokat a Tökéletesen Felébredett kifejtette, miután ő maga megismerte őket, miután ő maga is látta őket.”14 Mi már tudjuk, hogy a Buddha cím, amit Siddhatha hercegnek adtak, és aztán kiterjesztettek mindazokra, akik követték ezt az ösvényt, ezt jelenti: „a felébredett”. Ugyanahhoz a ponthoz visz el minket, a bizonyosság kritériumához. Az āriya doktrínát „képzelet fölöttinek” nevezik,15 melyet lehetetlen bármiféle következtetésen alapuló érvelésbe illeszteni. Az atakkāvacara terminus gyakran visszatér, ami azt jelenti, éppen azt, amit logikával nem lehet felfogni. Ehelyett a tant a „felébredésben” mint „felébredést” mutatják be. Az ember azonnal láthatja a megfelelést eme megismerés és Platón emlékezete, a „felidézés”, az „elmélyülés” között, ami a feledés fölébe kerül; ugyanúgy, ahogy a buddhizmus megpróbál felülkerekedni az āsava-k, a „mérgezők” , a mániák, a láz okozta állapoton. Ezek a terminusok, mint a „felidézés”, a „felébredés”, nem szabad, hogy többet jelentsenek, mint a módot, ahogy a tudás megjelenik, felismerését és méltánylását annak, ami közvetlenül nyilvánvaló, azon a módon, ahogyan az ember visszaemlékezik, amint felébred és lát valamit. Ez az oka a későbbi buddhista irodalomban a sphota fogalom újrafeltűnésének, ami hasonló jelentéssel bír: feltárás során megmutatkozó tudást jelent – mintha egy szem operáció után megnyílna és látni kezdene. Dhamma-Cakkhu: az „igazság szeme” vagy a „valóságé”; Cakkhumant „megáldva a szemmel”, ezek mindennapi buddhista kifejezések, ugyanúgy, ahogy az „átalakulás” jelölésére ez szolgál: „igazságszeme kinyílt”. Amikor Buddha a saját tapasztalatairól beszél, gyakran találjuk a tudás tiszta bemutatását közvetlenül vagy hasonlatokban, melyről soha senki nem beszélt és nem gondolkozott.16 Lássuk a szövegek egy másik visszatérő motívumát: „Mint valami, amiről soha nem hallottam, látomás emelkedett fel bennem, tudás emelkedett fel bennem, spontán felismerés emelkedett fel bennem, bölcsesség emelkedett fel bennem, fény emelkedett fel bennem.”17 Ezt hívják „az igaz kiválóságnak, mely egyezik az Ariya minőségű tudással“ . Ez felidézi az Olümposzi tudat minőségeit, a nous-t, amelyek a legősibb āriya–hellén hagyománynak megfelelően szorosan a „lételre” vonatkoznak, amely a „látás által való tudásban” manifesztálódik: a nous biztosíték a megcsalatás ellen, „szilárd és nyugodt, mint a tükör, feltár mindent kutatás nélkül, vagy inkább, minden felfedezi magát benne”, ugyanakkor a titáni szellem „nyugtalan, feltaláló szellemű, mindig keres valamit, ravasz és kíváncsi.”18 A látást, látomást, mint „áttetszőséget“ gondolják el, ami buddhista elgondolás: „úgy, ahogy átlát az ember az áttetsző vízen, és a homok, a kavics és a kövek színe látható lesz pusztán annak átlátszósága miatt, ugyanúgy, aki a megszabadulás ösvényét keresi, áttetsző tudattal kell rendelkeznie.”19 A képzet, ami jellemzi a módot, amivel az aszkéta megközelíti az āriya négy igazságát, ez: „Ha egy tiszta és áttetsző vizű alpesi tó szélén állna egy ember, és buzgó tekintettel nézné a kagylókat, homokot és a halakat, ahogy úsznak, azután pihennek; ez a gondolat merülne fel benne: ez az alpesi tó tiszta és áttetsző világos; látom a kagylót, a benne lakót, a homokot, a kavicsot és a halakat, ahogy úsznak és pihennek.”
14 Digha., VI 28–37. 15 Majjh., XXVI. 16 E.g. Majjh., LXXXV. 17 Samyutt., XXXVI 24; XII 10. 18 Cf. Kerényi: La religione antica ecc., op. cit., pp. 104.; 167. 19 Angutt., I, 5; Maháparinirv., 64.



3
Ugyanilyen módon az aszkéta felfogja „az igazságnak megfelelően” a „tanítás legmagasabb tárgyát.”20 „Az igazságnak, vagy a valóságnak megfelelően – yathābhūtam – visszatérő motívum a szövegekben, ugyanúgy, mint az ilyen attributumok is, mint: a „világ szeme” vagy „szemmé válni” vagy „tudássá lenni” , amelyek a Felébredettekhez tartoznak. Ez természetesen olyan folyamat, ami csak folyamatos haladás eredménye lehet. „Az óceán fokozatosan mélyül, ereszkedik egyenletesen, hirtelen szakadékok nélkül, így ebben a törvényben és tanban fokozatos képzés van, fokozatos akció, fokozatos kibontás, és nincs hirtelen felfogása a magasrendű tudásnak.”21 És újra: „Az ember, úgy mondom, nem képes elnyerni a legmagasabb tudást hirtelen; csak fokozatos képzéssel, fokozatos akcióval és fokozatos feltárással éri el az ember a tökéletes tudást. Hogyan? Az ember jön belső bizalomtól indíttatva: miután jött, csatlakozik [az Ariyák Rendjébe]; miután csatlakozott, figyel; figyelve megkapja a tanítást; megkapván a tanítást, megtartja tudatában azt; megvizsgálja annak értelmét; miután megvizsgálta értelmét, az bizonyosságot nyer; a bizonyság elnyerése után: megszületik a kívánság; fontolóra veszi; fontolóra véve intenzíven képzi magát; intenzíven képezve magát tudatosan megvalósítja a legmagasabb igazságot, és áthatolva rajta a bölcsesség által lát.”22 Ezek a fejlődés mérföldkövei. Említeni sem érdemes, hogy a sorozat elején a „bizalom” nem a „hitbe” való visszaesést jelenti: első renden a szövegek mindig azt hangsúlyozzák, hogy a bizalmat mindig az inspiráló szellemi beállítottság és a mester példája hozza elő.23 Másodsorban, ahogy a fokozatok sora világosan mutatja, ez időleges előrehaladás; az igazi előrelépés az, amikor vizsgálódással és gyakorlattal a közvetlen felfogás képessége, az értelmi intuíció, mely tökéletesen független minden megelőző dologtól, lehetővé vált. Ezért mondják ki: „Az, aki nem képzi magát fáradhatatlanul, nem éri el az igazságot: ezért a kitartó és fáradhatatlan képzés a legfontosabb az igazság megvalósításának szempontjából.”24 Természetesen van itt egy hallgatólagosan bennefoglalt feltételezés, erről hamarosan részletesen fogunk beszélni, amely feltétel szerint úgymond a tanítás nem kifejezetten olyan emberek felé irányult, akik vadállati szinten voltak; hanem akik természetes veleszületett felfogással felismerték, és nemcsak az intellektuális véleményalkotás erejéig, az érzékelten túli létezés valóságát. A „közönséges embernek”, aki így gondolkodik szívében: „Nincs adás és nincs felajánlás, nincs alamizsna, nincs a jó és a rossz tetteknek eredménye, nincs evilág és nincs másik, nincs szellemi újjászületés, nincsenek a világon aszkéták vagy brahmanok, akik tökéletesek, és akik saját megértésükkel felfogták és megvalósították ezt és a másik világot, és tudásukat kinyilvánították”, az ilyen emberek számára a tanítás nem fejtetett ki, mivel hiányában vannak a „bizalom” elemi minőségének, ami jellemzi a „nemes fiat”, és ami az általunk említett fokozatsor első helyén áll. Az ilyen emberek a szöveg illusztrációja szerint25 olyanok, mint az „éjjel kilőtt nyilak”. Ami a kiválóság fokát illeti, nagyon gyakorlatias és antiintellektuális szellemben közelíti meg a Felébredés Doktrínája az akciót. Erről szól egy másik buddhista hasonlat. Egy ember, akit mérgezett nyíl talált el, és akinek a barátai sebészt akarnak hívni, elutasítja, hogy kihúzzák a nyilat, mielőtt megtudná, ki lőtte meg, mi a neve, milyen népből való, milyen a külseje, íja nagy volt-e vagy kicsi, milyen fából készült, mivel húrozták fel, és így tovább. Ez
20 Majjh., XXXIX. 21 Angutt., VLI, 19. 22 Majjh., LXX. 23 Majjh., XCV. 24 Majjh., XCV. 25 Dhammapada, 304.



4
az ember nem tudná meg mindazt, amit akart, viszont közben meghalna. Ugyanígy viselkedik az az ember, – mondja a szöveg26 – aki csak olyan feltétellel hajlandó követni az Emelkedettet, ha az választ ad neki különböző spekulatív problémafelvetésekre, mint: örök-e a világ vagy nem, a test és az életelv külön van-e vagy sem, mi lesz a Tökéletessel a halál után, és így tovább. Egyikről sem beszéltem – mondja a Buddha. „És hogy miért nem magyaráztam el? Mivel nem üdvös, nem tartozik igazán az aszkézishez, mivel nem segíti a világtól való eltávolodást, az elfogulatlanságot, szenvtelenséget, kimozdíthatatlanságot, elmélyülést, mivel nem vezet a felébredéshez, az ellobbanáshoz: ezért nem fejtettem ki ezt.” Az ellenteóriákban, amelyek veszik az embert és veszik a világát, jellemző maradványaként a kanti ellentmondásoknak, vagy az egyik, vagy a másik igaz. Egy dolog mindazonáltal bizonyos: az állapot, amiben az ember találja magát; önképzésének lehetősége is, arra nézve, hogy életében elérje épp ennek az állapotnak megszüntetését.
*****
Az ember javára fordíthatja a hagyományokat, amelyek elmúlt idők bölcs és szent embereitől reászálltak, de az ember dolga, hogy a hagyományokat eszével megvizsgálja, az egyiket elvesse, a másikat megtartsa. Minden embernek magának kell megállapítania Istenhez és a világhoz való viszonyát.
*****
Iparkodjatok megismerni erőiteket. És ha megismeritek, ne attól féljetek, hogy lebecsülitek, hanem inkább attól, hogy túlbecsülitek őket.
26 Majjh., LXIII.



HATALOM ÉS URALOM
LÁSZLÓ ANDRÁS*
A metafizikai tradicionalitásnak – mint létszemléletnek – állást kell foglalnia azokban a kérdésekben is, amelyek körében felmerül a világban megnyilatkozó szellem problémája. Ahogyan a szellem a világban megnyilatkozik, ahogyan érvényesül, vagy háttérbe szorul, az szorosan összefügg azzal a ciklicitással, amelyben az ember, a természet, a világ, és elsősorban a tudatiság részt vesz. Ez áthatja az embert, meghatározza az ember külső és belső világát, kivéve azokat a terrénumokat, ahol az ember az autonómiáját metafizikai alapállásából kiindulva megőrzi. A szellem jelenléte a világban uralomként és hatalomként nyilvánul meg. Az uralom és a hatalom alapvetően tradicionális kategóriák, és ugyanakkor ki vannak téve annak, hogy az antitradicionális erők behatolva ezeket megmásítsák, és egy ál-formáját alakítsák ki a hatalomnak (ellenkező formáját), vagyis egy pseudo (hamisított) formáját és olyan irányt adjanak ennek, amely a hatalom és az uralom eredeti stabilitásával és eredeti mozgásával ellentétes. Minden igazi uralom alapja a ‚suprēmātia’, a fensőbbség, ami csak reális (tényleges, igazi) szellemi fensőbbség lehet – a metafizikai eredet-tudat birtoklásából adódó fensőbbség. A leglényegesebb a ‚suprēmātia’ megléte ebben a kérdéskörben. Ha a ‚suprēmātia’ (a valóságos fensőbbség) nincs meg, akkor csak ál-uralom (pseudo-dominantia) valósulhat meg. Ha hiányzik a szellemi fensőbbség, akkor az uralom valójában nem uralom, és az ebből következő hatalom bitorolt hatalom. Az uralom a hatalomtól abban különbözik, hogy a hatalom felett áll és azt birtokolja. Ontológiai értelemben az indiai tradíciók bőven beszélnek erről, és a hatalmat śakti-nak nevezik (nőnemű szó), ami a világban működő mágikus hatalomnak felel meg. A śakta (hímnemű szó) a hatalom (a śakti) birtoklója. Az uralom a hatalom birtoklásából adódik. Az uralkodónak hatalma van, és uralkodói volta a valóságos fensőbbségen alapszik, vagyis azon, hogy szuprémáciája van. Kiemelkedik a létezők és az emberek köréből, és ebből a fensőbbségből adódó uralma a hatalmat teljes mértékben birtokba tudja venni, és meg is tudja tartani. Az ál-uralom (pseudo-dominantia) a hatalomból csak az erőszakot tudja megtartani, azaz a hatalomnak a legkülsőségesebb formáját. Bitorolja a hatalmat, de nem a hatalom teljességét, hanem csak a legalacsonyabb rendű részét, az erőszakot. Semmiféle hatalombitorlás nem képzelhető el, amely a hatalom teljes terjedelmére kiterjedhetne. A bitorlás mindig a hatalom legkülsőbb és legalacsonyabb rendű formájára, aspektusára és eszköztárára irányulhat. A szellem jelenléte a világban a centrum jelenlétének a tudatosítását jelenti. Tehát, ha a centrum (a középpont) tudata nincs jelen a világban, akkor a világ szellem-nélküli. A szellem a centrumtudatot jelenti az ember és az ember világának körében. A centrum és az axis – a középpont és a tengely – az, amin az uralomnak és a hatalomnak, és mindent betetőzően a szupremáciának alapulnia kell. Az uralkodó – lényege szerint – mozdulatlan, olyan, mint a középpont és a tengely. Ezért a végrehajtó hatalom mindig alacsonyabb, mint az a hatalom, amelyet az uralkodó közvetlenül birtokol. A közvetlenül birtokolt hatalom az alapításra, a mozgatásra (mozgásra) és a megállításra irányul. Az ősi király (Jupiter Stator) azt jelenti, hogy a „megállító Jupiter”. Ez a megállító egyszersmind alapítót is jelent, de magában foglalja a mozgatót is: mozgat és megállít. Lefekteti az alapokat, megteremti a szilárd bázist, és uralkodik. A szellemnek – mint primer metafizikai kifejeződésnek – a világban való megfelelője a monarchia, amikor az állam élén király, császár vagy fejedelem áll, aki a
* A szerző 1990. április 25-én, Nyíregyházán megtartott előadása nyomán.



2
hatalom teljességének korlátlan birtokosa. Mindaz, ami horizontálisan és vertikálisan szimbolizálható, és ezen területekre kiterjed, a kezében van, azt teljesen korlátlanul birtokolja. Ahogyan Isten a létet birtokolja (a létben a lét uraként van jelen), úgy van jelen a lét földi foglalatában, az államban a király, az uralkodó, a monarcha. A tradicionalitásnak ki kell terjednie az élet különféle területeire, és ott meg kell mutatnia azokat a paradigmákat (mintákat), amelyek szerint a tradicionális állam felépülhet vagy létrejöhet. Tudni kell, hogy a jelenkorban – a jövendőről nem is beszélve – ennek a felépítésnek a lehetősége végtelenül csekély. A tradicionális birodalmak teljes szellemi áthatottsága már Kr. e. VII–VI–V. sz. táján megszűnőben volt. Szellemi fellobbanások még voltak az ókorban és a középkorban is, amikor a tradicionális állam (ha nem is tökéletesen) megvalósult. A Római Birodalom tradicionális birodalom volt, a későbbi Kelet- és Nyugat-Római Birodalom szintén. A Karolingok által újjáélesztett Nyugat-Római Birodalom – Nagy Károly Birodalma – is tradicionális volt, ugyanígy a Német-Római Császárság is. Tradicionális állam volt Magyarország is a Turul-dinasztia – Árpád-házi uralkodók idején – párhuzamosan a Szászdinasztia, majd a Hohenstaufok Német-Római Birodalmával. Keleten ezek sokkal inkább megőrződtek, ha e tekintetben a kínai, de még inkább a japán császárságra gondolunk, ahol az uralkodói jelenlét egészen a legutóbbi időkig megnyilvánult. A monarchia legmagasabb formája az Istenkirályság, amikor az istenség mintegy Avatāra-ként (alászállóként) – megjelenik a világban és elfoglalja a Világkirály pozícióját. A Világkirályét, aminek a neve a szanszkritban Cakravarti, vagyis a „kerék forgatója”. A „kerék forgatója”, a „kerék ura” csak az lehet, aki a Centrumban van, és a Centrumból kiemelkedik. Az Istenkirályt felváltja a szakrális király, akinek a küldetése az Égből, az Égtől ered. Ezután jönnek létre azok a királyságok, amelyek Isten kegyelméből királyságok. Ez már lefokozódás, de ebben még jelen van a szellem, él és működik. Azután már azok a formációk következnek, amelyekből ezek az erők már hiányoznak, és létrejön az az államforma, amely demonstratíve a szellem ki-nem-fejeződését képviseli. Azt reprezentálja, hogy nem a szellem (az ég, a transzcendencia) reprezentánsa. A köztársaság ilyen államforma. A tradicionalitás – bár elsősorban nem a földi területekkel foglalkozik – nagyon határozottan állást foglal a világgal kapcsolatos kérdésekben is. Ugyanis a világnak biztosítania kell az individuumok számára a szellemhez (az eredethez) való visszajutást, visszakapcsolódást. Az állam ezért a szellemi világ lenyomata, ugyanakkor paradigmája, amiben kifejeződik a szellemi világ belső rendje, s amely megadja a mintát ahhoz, hogy milyen világot építsen fel önmagában és önmaga körül az ember. Az uralom, amely szupremácián alapul, és amely a hatalmat birtokolja, csak arisztokratikus, autokratikus és theokratikus lehet. Az autokratikus azt jelenti, hogy az uralkodó önmagára alapozott korlátlan hatalommal rendelkezik. Az arisztokratikus azt jelenti, hogy a legjobbak uralma érvényesül. A theokratikus azt jelenti, hogy az arisztokrácia és a theokrácia az eredetét az Istenség létéből vezeti le, s hogy az autokratában az isteni princípium működik, s hogy az autokrata az isteni princípiumot fejezi ki minden tekintetben, s az arisztokrácia az isteni uralomtól áthatva jeleníti meg a legjobbak uralmát. A theos istent jelent, az aristos a jót, a legjobbat, az agathos felsőfokát jelenti, az auto önmagát. A theokrateia és theokratiā (theocratia) az aristokrateia és aristokratiā (aristocratia) s az autokrateia és autokratiā (autocratia) görög és greko-latin formák. Ezek jelentik azt a bázist, amely a szellemhez való visszaemelkedést lehetővé teszi. A dēmos-nak, a népnek az uralma a dēmokrateia vagy dēmokratiā (democratia). A „demokrácia” még abban az esetben is lefokozást és lefokozódást jelent az előbbiekhez képest, ha a dēmos-ban egy igazi szellemi méltóság nyilatkozik meg. De rendszerint nem nyilatkozik meg, és a dēmos rendesen nem több mint



3
tömeg. Ma lépten-nyomon – minden politikai irányzat – a demokratizmus nevében akar beszélni, és ennek igenlését és fokozását jelöli meg céljaként. A szellemiség szempontjából a demokrácia és a demokratizmus elvetendő. A szellem, a tradicionalitás szempontjából a demokratizmusnak semmiféle létjogosultsága nincs. Az Uralkodónak egyetlen kötelessége van – ez is önmagából adódó, s nem egy elv követése – az, hogy ne a nép ellenében uralkodjék. De nem kell a nép nevében uralkodnia, mert a nép mérhetetlenül alatta áll az igazi Uralkodónak. Meg kell határoznunk, hogy a tradicionális létszemlélet – amely a szellemi szférákra vonatkozik elsősorban – hogyan nyilvánul meg a politika és a társadalom síkján. A tradicionális létszemlélet elidegeníthetetlen politikai vonzata az a politikai világnézet, amelyet jobboldaliságnak (dextrizmusnak) nevezünk, s ebből a legradikálisabb jobboldaliság következik. A radikális jobboldaliságban nincs helye a demokratizmusnak. Amikor diktatúrákról beszélünk, tudnunk kell, hogy a diktatúra mit jelent. A diktatúra egy ideiglenes állapotot jelent, azt, hogy az autokrata (az uralkodó) a végrehajtó hatalmat közvetlen parancsok kiadása útján gyakorolja, pl. egy diktátoron keresztül. Az ideiglenesség szervesen hozzátartozik, ugyanakkor a diktatúra lehet negatív és pozitív. A proletárdiktatúra vagy a klikk-diktatúra bizonyos körök, embercsoportok diktatúrája, amelyben semmiféle magasabb rendű meghatározottság nincs, s ez nem is lehet elfogadható. A diktatúra, ha abban nem az igazán magasabb rendű nyilatkozik meg – hanem éppen a sötétség, és az alacsonyabb rendű –, akkor az a sötétség uralmát, a skotasmokratiā-t jelenti. A diktatúrát, amely terrort alkalmaz, s amelynek a hátterében a szkothazmokrácia érvényesül, el kell vetni. Ez éppúgy baloldali, mint a demokratizmus, a liberalizmus, a szocializmus. A terror és a liberalizmus is baloldali – a terrorisztikus diktatúra és a demokratizmus is az. Társadalmi–gazdasági vonatkozásban nyilvánvaló, hogy a szocializmus és főképp a kommunizmus végletesen antitradicionálisak. A kommunizmus az a politikai világnézet, amelyet joggal nevezhetünk satanokratiā-nak, sátáni uralomnak. A kommunizmus (bolsevizmus) a sátáni uralom egyértelmű kifejeződése, de a sötétség világával van összefüggésben a polgári demokrácia is, és gazdasági síkon a kapitalizmus is. Ezek nem tradicionális képletek. Társadalmi síkon az utolsó tradicionális megnyilvánulás a feudalizmus volt. Az eredeti feudalizmus, amelyet nem rontott még meg a pénzgazdálkodás elhatalmasodása. A feudalizmus negatív kinövései minden esetben összefüggenek a pénzgazdálkodás erőteljes kibontakozásával, s ekkor jön létre az, hogy pl. a földművelő rétegek (a jobbágyok) egyre több munkát kénytelenek elvégezni, s nem annyit, mint amennyi feltétlenül szükséges. A feudum lényege az, hogy minden a királyé. Minden az ő tulajdonában van, de nem kapitalisztikus, hanem valóban királyi tulajdonában, és ő adományoz. Amit adományoz, az magántulajdonba kerül, de nem a kapitalisztikus magántulajdon értelmében. A feudumokként adott földbirtokot nem lehetett eladni, mert a tulajdonjogi hierarchiák értelmében végül is a királyhoz tartozott, az övé volt. Ez a folyamat tovább folytatódott lefelé (a feudumból újabb feudum született) végül eljutott a telkes jobbágyságig. A jobbágy szónak nem volt eredetileg semmiféle pejoratív értelme (a szó latin formája: jobbagus). Mindenki a király jobbágya volt. A jobbágy a telket birtokolta, magántulajdona volt, de nem kapitalisztikus értelemben, hanem a tulajdonjogi hierarchiák értelmében. Magántulajdona volt, de ezt a tulajdont hűbérbirtoklás formájában kapta, tehát az ő magántulajdona egyben az ő uráé is volt, emellett elsősorban a királyé. A feudalizmus tiszta formáival a IX–XIV. században lehetett találkozni; utána (a pénzgazdálkodás elhatalmasodása révén) a feudalizmus tiszta formái zavarosabbá váltak, és felvett olyan jegyeket is, amelyeket negatívan lehet és kell megítélni. De ez nem tartozik a feudalitás eredeti képéhez, és ennek megítélhetőségéhez. Míg a kapitalizmus antitradicionális (az



4
államkapitalizmus még inkább), addig lényegileg a feudalizmus – ha az tiszta formában jelentkezik – tradicionális. A baloldaliság minden esetben antitradicionális és a jobboldaliság – ha az tényleges jobboldaliság – tradicionális jellegű. Meg kell jegyezni, hogy nem egy jobboldali irányzatba baloldali elemek keveredtek a történelem során. Erős baloldali voltaképpen ellen-baloldali – átitatottságot lehet kimutatni akár szélsőjobboldali irányzatok esetében is, és ezek (ebben a vonatkozásban és értelemben) szintén antitradicionalitásként jelentkeznek. (Magyarországon a mai politikai spektrumban mindaz az 53 párt, amely megpróbált megnyilvánulni, kivétel nélkül baloldali párt. Akárhogy fogalmazzák is meg önmagukat, akkor is baloldaliak, mert minden esetben kapcsolódnak a demokratizmus valamilyen formájához, és minden demokratizmus baloldali. Azt, hogy az MSZMP szempontjából minden párt jobboldali, sőt szélsőjobboldali, nyugodtan figyelmen kívül hagyhatjuk.) A tradicionalitás két szempontot tart elengedhetetlennek. Az egyik az, hogy a feudalizmusnak kell érvényesülnie – függetlenül attól, hogy ennek az esélyei jelenleg milyenek. A másik pedig a birodalmi gondolat, ezt imperializmusnak lehetne nevezni, de miután ehhez már zavaros, negatív képzetek társulnak, nevezzük inkább imperiumizmusnak („birodalmizmusnak”). Ha a magyar történelmen végigtekintünk, azoktól az időktől kezdve, amikor Magyarországon kihalt az Árpád-ház, az Anjouk uralmát követően lényegileg a Habsburgok uralmára (a Jagellók és mások megnyilvánulásai itt csak epizódszerűek voltak) a következők voltak jellemzők: Magyarország perszonál-unióban volt a Német-Római Birodalommal. A Magyar Királyság sohasem volt a Német-Római Birodalom része, miután a magyar király császári jogú király volt (nem olyan, mint pl. a cseh király) s egy ‚unio personalis’ kötötte össze a Német-Római Birodalommal (a múlt század elejétől Ausztriával). Magyarországon, a magyar főurak körében a feudalicitást sokkal mélyebben érezték, mint a Német-Római Birodalomban. Ebből a szempontból a magyarság tradicionálisabb állást foglalt el, mint a perszonálunióban részt vevő másik birodalom különböző részei. A Német-Római Birodalmon belül azonban (később Ausztrián belül) sokkal mélyebben átélték a birodalmi gondolatot, tehát e tekintetben ez volt tradicionálisabb. Ennek a két feltételnek (feudalicitás és birodalmiság) tökéletes szintézisben kellett volna lennie. Magyarország és a Német-Római Birodalom szimbiózisa – visszamenőleg – ugyan nem tekinthető abszolút egyértelműséggel pozitívnak, de az a szokásos hozzáállás, amely elveti a Habsburg Birodalom lényegileg pozitív voltát, teljesen téves. Ez a perszonálunió – bár nem volt teljesen tökéletes – olyan formáció volt Európában, amelyet nem szabad elutasítanunk. Az uralom és a hatalom szellemi megnyilatkozásával összefüggésben beszélnünk kell a nacionalizmusról is. A nacionalizmus – nem minden előzmény nélkül – a reformáció idején volt megszületőben és az 1789-es francia forradalom kapcsán bontakozott ki erőteljesen. A nacionalizmusnak ez a formája antitradicionális és baloldali, ugyanis nivellatizmuson alapszik, a nivelláció pedig a kiegyenlítést jelenti, és ez minden esetben lefelé ható kiegyenlítődést eredményez. A nacionalizmus lényege az, hogy aki a ‚nātiō’-hoz, a nemzethez tartozik, az lényegileg egyenrangú, és ez adja meg a nemzet kohézióját. A ‚nātiō’ történetileg különböző dolgokat jelentett; pl. Magyarországon hosszú ideig kizárólag a nemeseket jelentette. Mindenki a királyság lakosa volt, alattvaló (rēgnicola), de nem volt a ‚nātiō’ része, csak a nemesség. A francia forradalomban kibontakozó nivellatív nacionalizmusra vezethető vissza az internacionalizmus is, amely szintén nivellatív. Az egyik abból indult ki, hogy mindenki francia, német vagy magyar, a többi nem számít, s ez adja meg a kohéziót, a szellemi és minden egyéb alapot, ez foglalja össze a nemzetet. Ugyanezt tovább lehet gondolni úgy, hogy ezt kiterjesztjük az össz-emberiségre. A



5
nacionalizmusnak van azonban egy pozitív és jobboldali formája is. Ez a nacionalizmus bensőleg tagozott nemzetet tételez fel; horizontálisan és vertikálisan tagolt nemzetet. Differenciált, integrációra képes, nivellációban részt-nem-vevő nemzetet, szellemileg felülről lefelé hatóan vezetett és szellemileg felfelé irányuló nemzetet tételez fel. Ez megfelel a jobboldali nacionalizmusnak. A nemzetköziség (az internacionalizmus) esetében ugyan elvileg nem lehet kizárni a jobboldali internacionalizmust, de az internacionalizmust a legsötétebb szellemellenes és ellen-szellemi erők oly mértékben használják és használták fel a világ ellen, hogy az evvel való együttműködés szellemi szempontból lehetetlen. A beszűkült nacionalizmus alapján sem lehet a szellem felé törekedni. Van egy olyan szellemi transznacionalizmus (vagy szupranacionalizmus), amely nemzeteket felülmúló princípiumok alapján egységesít. Ez partikuláris formában megnyilatkozik, hiszen ilyenek pl. a nemzetek felett álló egyházak, szerzetesrendek stb. (Magyarországon is működik egy olyan radikális párt, amely transznacionálisnak nevezi magát, azonban ennek a transznacionalizmushoz semmi köze nincs, mert tipikusan internacionalista, kozmopolita jellegű pártalakulás.) Az igazi transznacionalizmust és a pozitív értelemben vett nacionalizmust a konnacionalizmus (a nemzetközösség mellett való állásfoglalás) köti össze. A konnacionalizmus az, amely a nemzetköziség eszméjével szemben a nemzetközösségi eszmén alapul, és az együttes nacionalizmust is jelenti, vagyis a nacionalizmusok és a nemzetek összefogását. A jobb- és baloldaliság a XVIII. század végére visszavezethető kifejezések. A parlamenti képviselői elhelyezkedést fejezték ki. Az egykori konzervatív kormánypártok képviselői a jobb oldalon, míg a felforgatást szorgalmazó képviselők a bal oldalon helyezkedtek el. A kifejezés nem a legszerencsésebb, de nincs erre megfelelőbb szó. Éppen ezért ezt a kifejezést lehet évezredekkel visszamenően is alkalmazni, de lehet a mai napra, vagy a jövőre is vonatkoztatni. Ha az utóbbi 250 évben egy igazán jobboldali politikust meg akarunk jelölni és nevezni, akiben a legtisztábban érvényesült a politika síkján ez a szellemiség, akkor ez Metternich volt, sokkal inkább, mint – mondjuk – Hitler vagy Mussolini. Metternich olyan jobboldaliságot képviselt, amibe semmiféle ellen-baloldali beszüremlés nem kapott helyet. A manipulatórius nevelés és oktatás hatására természetesen a magyarok 99,9%-ánál Metternich neve olyan ellenszenvesen cseng, mint a legelvetemültebb politikai gonosztevőé. Ez a felfogás azonban alapvetően téves, sőt, ostoba. Metternich a csaknem tiszta tradicionális állameszmét képviselte, és soha életében nem volt egyetlen magyarellenes megnyilvánulása sem. (A gondos és mélyre hatoló történeti vizsgálatok ezt egyértelműen kimutatták.) Valamikor a középkorban vagy annál régebben mindenki és minden áramlat ‚jobboldali’ volt, mert minden áramlat tradicionális volt a lényegét tekintve. Az antitradíció csak a perifériákon tudott megnyilatkozni, marginális erőként. Különbségeket visszamenőleg is lehet tenni, ilyen volt a középkorban a Guelfek és Ghibellinek ellentéte. A Guelf egy dinasztiát jelentett, amelynek eredeti német neve: Welf, a Ghibellin német megfelelője a Hohenstaufen. A két dinasztiának az álláspontja alapvetően különbözött. A Guelf-dinasztia teljes mértékben elismerte a pápa mindenek felett álló primátusát, és szuprémáciáját. Az volt az álláspontjuk, hogy a pápa – ha akarna – császár is lehetne, de ha nem császár, akkor is a császár felett áll. A Ghibellin álláspont szerint viszont a szupremácia a császárt illeti meg, és a császár – ha akarná – átvehetné a pápai hatalmat, de ha nem veszi is át, akkor is a pápa felett áll. Ez nagyon is megalapozott volt valamikor, hiszen a német-római császárt nevezték Krisztus helytartójának – Vicārius Christī-nek – és a pápát csak Vicārius Petrī-nek, Szt. Péter helytartójának. Ez sokáig (hosszú évszázadokon keresztül) így volt. Ha a mai kifejezésekkel akarjuk megjelölni, nyilvánvaló, hogy a Guelfek is és a Ghibellinek is ‚jobboldali’ irányzatok voltak. Függetlenül ettől: a Ghibellin-irányzat ‚jobboldalibb’ volt, mert az uralkodó a



6
tradicionális felfogás szerint fölötte áll a főpapnak. Minden papiságban van valami lunáris (Hold-szerű), tehát közvetítő jelleg. Például az aztékoknál a király mellett ott volt a legfőbb főpap, akiknek az volt a neve, hogy „Kígyó-Asszony”, s bár férfi volt, úgy jelent meg, mint a király felesége. Indiában a király – a Rāja – mellett ott volt a Purōhita, a főpap, egy brahmana, aki a szertartások ideje alatt – noha férfi volt – úgy viszonyult a királyhoz, mintha a felesége lenne. Ennek nem volt szexuális vonatkozása, itt egyszerűen a belső rangbeliség külső megnyilatkozásáról volt szó. Noha az uralkodó maga is főpapi személy, mindenképpen a legfőbb főpap felett állt. Még így, visszamenőleg is meg lehet erősebben és gyengébben ‚jobboldali’ irányokat különböztetni, s ugyanakkor a mai, illetve a múlt századi kifejezéssel élve – a Guelf és Ghibellin álláspont – mint megjegyeztük – együttesen is, különkülön is ‚jobboldali’ volt. Magyarországon, Koppány és Szent István ellentéte esetében is mindketten tradicionális szemléletet képviseltek. Valamikor az antitradíció erőinek (bár léteztek) a jelentősége perifériális volt. Még nem tudtak behatolni, még nem tudták áthatni az ember világát, de már működtek belülről, láthatatlanul, a tudat dekompozíciója révén s igen nagy eredményeket értek el, de a rend felzilálását még nem tudták elvégezni. A középkori államokat (bár már messze nem voltak tökéletesek) még mindig éltette és fenntartotta azoknak a maradványoknak az átható ereje, amelyek valóban a tradíció képviseletét jelentették. Ezek még maradvány állapotukban is domináltak és (még ezen állapotukban is) marginális vagy extramarginális síkra tudták szorítani azokat az offenzív erőket, amelyek bomlasztani próbáltak. A forradalmak alapvetően baloldaliak. Az 1648-as angol, az 1789-es és 1830-as francia, az 1848-as francia és európai, 1870/71-es francia, az 1917-es orosz, az 1918–19-es európai forradalmak mind alapvetően és szélsőségesen, és egyre szélsőségesebben – az antitradíció (szkotazmokratikus, sötétséget képviselő) uralmi erőknek a kezében voltak, és teljes mértékben azt fejezték ki. 1956 azonban más, nem is nevezhető forradalomnak, hanem Szabadság-felkelésnek és Szabadságharcnak. 1956-ban Magyarországon nem baloldali megmozdulás volt. Nem lehet összekötni sem 1848-cal, sem 1918-cal, 1956 végtelenül azok fölött áll rangban, méltóságban és irányultságban. Ez nem azt jelenti, hogy 1956-ban effektív tradicionális erők nyilatkoztak volna meg – mivel ilyen erők csak szórványosan vannak a világban –, az irányultság viszont megfelelt annak az irányultságnak, ami felé a tradíció is irányította volna ezt a megmozdulást. Amikor ezt a bolsevisták ellenforradalomnak nevezték, akkor meg akarták bélyegezni ezt a Szabadság-felkelést. Ha ezt nem a bolsevisták találták volna ki, akár el is fogadhatnók az ‚ellenforradalom’ megjelölést, ugyanis az ellenforradalom – mint tény, mint lehetőség, mint fogalom – általában mindig hordoz magában valami pozitivitást. Mindent egybevetve azonban helyesebb, ha a Szabadság-felkelés vagy Szabadságharc kifejezéseknél maradunk. Semmiképpen ne keverjük össze azokkal a sötét erők által történt megnyilvánulásokkal, amelyek a forradalmakban koncentrálódtak. Ha a tradicionális politológia értelmében figyeljük a múlt tényeit, eseményeit, történéseit és a tendenciákat, akkor joggal mondhatjuk ki, hogy Magyarország ma is Királyság. 46 év alatt csak jogtalanságok történtek a hatalom irányából Magyarországon. Az Ország 46 évig ellenséges megszállás alatt állt, és az ellenséges megszállás nem kreálhat nemzetgyűléseket, kormányokat, országgyűléseket. Jogi értelemben (dē iūre) Magyarország voltaképpen ma is Királyság, ahol interregnum áll fenn 46 éve, tehát nincs törvényes államfő, sem országgyűlés, sem kormány. Dē factō (a tények szempontjából) Magyarországon a hatalmat a magyarság elemi érdekeivel ellenséges viszonyban álló hatalom bitorolta, amelyben bábfigurák asszisztáltak. Ezen lényegében nem változtatott az 1990-es „választás” sem, hiszen a jelenleg „megválasztott” hatalom az előző hatalom szukcesszióján alapul, abból vezeti le magát. Hasonlóképpen teljesen érdektelen az, hogy mit fogadtak el címerként: a koronás vagy a



7
nem-koronás címert. Magyarország címere a koronás címer, és ezt semmiféle legitim szerv nem törölte el, mert azóta – vagyis a szovjet megszállás kezdete óta – ilyen szerv nem működött. (A címer a koronás kiscímer, és lehet használni a koronás középcímert is, és ha majd egyszer megalkotják, a koronás nagycímert is. Ennek azonban csak a tervezetei voltak meg, több évszázad óta tervezik, de még nem alakult ki, hiszen olyan területek is benne voltak, mint Szerbia vagy Jeruzsálem. Miután a magyar király Jeruzsálem és Szerbia királya is egyúttal. A korona nélküli címer – nem címer, az egy pajzs. Még a vármegyék címerpajzsa fölött is korona állt valamikor, általában kilencágú korona.) Jelenleg mérhetetlenül csekély annak a lehetősége, hogy akár itt Magyarországon, akár a világ bármely más részében ténylegesen tradicionális struktúra létrejöhessen. Annak is igen csekély a lehetősége, hogy ilyen struktúrára emlékeztető formáció kialakulhasson. Annak azonban, hogy a restaurációnak milyen esélyei vannak, az elveket, a princípiumokat nem lenne szabad érintenie. Itt elvi állásfoglalásra van szükség, ugyanakkor fel lehet tételezni azt, hogy az egyre inkább elsötétedő világ életében vannak viszonylag fényteljes időszakok, ún. lucidum intervallumok. Ezekben ugyan nem az eredeti tradicionális fény ébred fel, de ezek mégis egy relatíve világosabb rövid időszakok, amelyekben a helyreállítást meg kell kísérelni, még abban az esetben is, ha ez a restauráció csupán 24 óráig állhatna fenn. Ha csak egy napra, és csak részlegesen valósulna meg, akkor is ennek a megtételnek a jegyében kellene élni, cselekedni, működni, gondolkozni és érezni. A politikai orientáció a szellemi orientációhoz képest legfeljebb másodlagos, de ez nem jelenti azt, hogy ez ne lenne igen mélyen, átható módon fontos például az egyén szempontjából is. Még a magas színvonalú embereket is nagyon gyakran az jellemzi, hogy jelentős princípiumzavart hordoznak magukban, tehát nincs meg a belső koherenciájuk. Az általunk egyébként kevéssé tisztelt Kerényi Károlynak volt az a szellemes megjegyzése, hogy a jelenkor emberét és nézeteit – még a tudományos vagy magasabb szinten működő embereket és nézeteiket is – az ‚inkoherencia’, az ‚inkompetencia’ és az ‚inkonzekvencia’ jellemzi, a princípiumzavarból adódóan. Aki a szellem mellett foglal állást, de ugyanakkor a politikai baloldallal rokonszenvez, abban elkerülhetetlen belső tartásbeli zavarok jönnek létre. Minden hierarchikus berendezkedés elfogadása döntően szükséges a tradicionalitáshoz. Aki azt mondja, hogy az a célja: meditáljon, és ugyanakkor tagadja a hierarchia létjogosultságát, annak tagadnia kell a tudatfokozatok rangsorát is. Hiszen minden hierarchia a tudatfokozatok rangsorából ered, s annak a lenyomata a világ. Aki azt mondja, hogy minden ember alapjában véve egyenlő, az nem is gondolhatja ezt komolyan, s valószínű, hogy még soha nem gondolta át komolyan. Ez nagyon sajátos álláspont, és valaki akár az életét is ráteheti egy ilyen eszmére és nem hiszi el, hogy amit mond, az igaz lenne. Valami olyat sejt, hogy ennek igaznak kell lennie, bár nem tudja, hogy miért kellene egyenlőeknek lenniük az embereknek. Az élet ugyanis állandóan megcáfolja ezt az égalitárianizmust. Az emberek jellege és szellemi fokozatai ugyanis nagy mértékben különböznek. Vannak hozzávetőlegesen azonos szellemi fokon álló emberek, de ettől függetlenül az égalitarianizmusnak semmiféle tényleges alapja nincs. Továbbmenően: az egyenlőségi elv semmiféle morális jót nem képvisel, semmi olyat, aminek valami normatív rend szerint úgy kellene lennie, mert ha úgy lenne, jobb lenne. Éppen azért, mert ez nincs így, az következik, hogy minden nivellálás lefelé való nivellálás, s minden kiegyenlítés süllyesztésen alapszik. Aki teljes mértékben jogegyenlőséget akar, az legfeljebb csak a jogfosztottságban való egyenlőséget tudja végrehajtani. Az uralomnak és a hatalomnak organikusan kell megnyilvánulnia. Ha egy állam csak totális állam, akkor nem áll a tradicionalitás jegyében. A totalitáshoz feltétlen hozzá kell járulnia az organicitásnak, a benső élet rendezettségének, amely erőit a szellemből és az



8
életfelettiből kapja. Centrálisan és szellemileg áthatottnak kell lennie ennek a rendnek, és ez a centrum (amelyből az áthatottság ered) egyszersmind a célnak is a centruma, amely felé a kollektívum és az egyes ember is törekedhet. Minden egyes emberi individuum magában hordja a status, vagyis az állam képét, esetleg úgy hordja magában, hogy nincs ilyen képe: összezavarodott és elsötétült minden. Egy ilyen ember csak ilyen állameszme felé tud törekedni, vagyis a nem-állam felé. A jelenlegi államok ugyanis nagyon nagy mértékben nem-államok, és a társadalmak nem-társadalmak, ha az államokat és a társadalmakat eredeti, originális szemléletből megítélve nevezzük annak (vagy fosztjuk meg az ilyen megnevezés jogosultságától). Az igazi állam- és társadalom-eszme szempontjából a mai államok és társadalmak inkább tömegeknek, halmazoknak, apparátusoknak, az erőszak gyakorlásának eszközeiként működő szervetlen szervezeteknek nevezhetők. A tradicionalitás egy igazi állam- és társadalom-eszmén alapul. Olyanon, ami él, ami életét magasabb rendű erőktől kapja, amely szervesen és hierarchikusan tagolt, amelyben az individuum és a kollektívum között nincs és nem is lehet ellentét és ellentmondás, ahol mindenki a helyén van, és ahol mindenki az Ég felé törekszik, vagyis mélyebb és magasabb, s főként teljesebb önmaga felé halad.
***
Nincs nyugta sem annak, aki világi célok miatt az emberek között él, sem annak, aki szellemi célok miatt magányban tölti életét. Nyugalmat csak az ér el, aki emberek között azért él, hogy Istent szolgálja.
Csak ha az ember megszabadult attól a fogalomzavartól, hogy az anyagi világot valóságnak és fontosnak tartsa, csak akkor értheti meg és teljesítheti igazi hivatását.
A halálfélelem abból származik, hogy az emberek életnek csak annak parányi részét tekintik, amelynek saját képzetük szabott határt.
Az isteni törvényt mind az összes vallások hagyományaiból, mind az öntudatunkból ismerjük, ha ezt, meg azt nem zavarják szenvedélyek és alakoskodások; de tapasztalatból is megismerhetjük, ha azt az életben alkalmazzuk. A törvény minden követelménye, mely megingathatatlan üdvöt ad, követelményei az igazi törvénynek is.
Olyan embert, aki keresi a bölcsességet, okosnak mondhatunk, de ha azt gondolja, hogy megtalálta, akkor bolond.



KI IS AZ ÁRJA?
MIREISZ LÁSZLÓ
Az Őshagyomány füzeteiben Evola A Felébredés Doktrínája című munkája kapcsán felmerült a kérdés, hogy vajon mit is értsünk az árja kifejezésen, kit is lehet valójában árjának tekinteni? Vagy a kérdést leszűkítve úgy is feltehetjük: vajon az árják születésük révén azok, vagy az ember lehetőségei közé tartozik az „Árják Rendjéhez” való csatlakozás? Köztudott, hogy ha a kérdést történeti–társadalmi–politikai–genetikai–lingvisztikai (továbbiakban: tör-tár-po-ge-li) szinten válaszoljuk meg, akkor a válasz szükségszerűen és jogosan az, hogy az árják születésük révén azok. Így tanítják az árják európai képviselői és Evola is ebből a szempontból közelíti meg a kérdést a buddhizmus tárgyalásakor. Lényegében azt mondhatjuk, hogy ezen a szinten ez így igaz is. Csakhogy soha nem szabad elfelejteni, hogy minden igazságnál van magasabb igazság, minden meglátásnál van magasabb meglátás és az örökkön-örökké tartó harcban is minden győzelmet követ egy újabb. Ez a folytonos győzelem és folytonos önmeghaladás maga az Út, az „árja ösvény”. Ahogy a Felébredett mondja: „semmi sem ér fel hozzám, csupán az, hogy meghaladható vagyok”. Éppen ezért az árja-kérdésre magasabb szempontból is érdemes rátekinteni, ahogy azt a Felébredett teszi, de tudjuk, hogy a magasabb szintről megnyilvánuló igazság nem feltétlenül oltja ki az alacsonyabbat. Evolának és híveinek igaza van abban, hogy a tör-tár-po-ge-li szinten „az árja alapvetően az arisztokráciát jelölte szemben a mind testileg, mind szellemileg nemcsak elhomályosult, korcs és ‚démoni’ fajokkal..., hanem általánosabban azzal az alsó réteggel szemben, amit manapság proletár és plebejus tömegeknek neveznénk, akik rendszerint szolgálni születtek stb.” A tör-tár-po-ge-li szintjén ez teljességgel igaz, igazsága követhető és igazolható, csakhogy közben elfelejtődik, hogy a buddhizmusról van szó, és bizony a Felébredett szempontjából egészen másképp néz ki a helyzet. Kiindulhatunk abból, hogy az árják minden vonala – ind-árják; zend-árják; mag-árják (szkíták vagy magyarul szittyák) – élően hordozzák magukban az árja szó jelentése által is reprezentált „küldetéstudatot”. (Az árja szó etimológiáját lásd az Őshagyomány 2-ben.) Ez a „küldetéstudat” nemcsak az árják magas szellemiségű kultúrájában, szentirataiban (Véda, Aveszta stb.) világhódító győzelmeiben mutatkozik meg, hanem az eredethez való visszatérés, a szellemi hierarchián való felemelkedés, a konvencionális lét álomképszerűségére való ráébredés tudásában válik az egyes emberben is megragadhatóvá. Indiában például az árják magukat kétszer-születetteknek (dvidzsa) nevezték, s ez a három magasabb szín-t (varna), kasztot jelentette, a bráhmanákat, ksátriákat és vaisjákat, akik a második születésre, a beavatásra „alkalmasak” voltak, szemben a sudrákkal és a még alacsonyabb csoportokkal, amelyek teljesen érzéketlenek voltak a magasabb szellemiség iránt, tekintetük nem hagyta el az „érzékek mezejét”. Azonban éppen az árja szentiratokból tudjuk, hogy a sudrák nem azért sudrák, mintha ők nem volnának a Nagy Egész részei. Ind teremtésmítoszok mondják, hogy a bráhmanák a „Teremtő (Brahmá) szája, beszéde, gondolata”; a ksátriák a „Teremtő karja, tettei, a harc véghezvivői”; a vaisják a „Teremtő combja, mozgatója, fenntartója”; a sudrák pedig a „Teremtő lábai, hordozója előre-vivője”. S ahogy a láb kiszolgálja a testet, úgy szolgálja ki a sudra-varna a magasabb varnákat. Nem harc van köztük, hanem egy olyan viszony, amelyet a rendező elv megléte törvényszerűen biztosít.



2
A Felébredett látja ezt, a Felébredett tudja ezt, a Felébredett egységben látja a dolgokat. Valószínűleg mindenki halálra nevetné magát egy olyan Buddhán, aki a szolganépséggel hadakozna. Ez persze már csak azért sem lehetséges, mert a Felébredettet bölcsek, szentek és Buddhák veszik körül (lásd: ikonográfia). A Teremtőt mennyei körök és karok, a Felébredettet megvilágosodottak és afelé törekvők, a harcosokat harcosok s a sudrákat sudrák veszik körül. Ha valaki körülnéz és azt látja, hogy körülötte mindenki sudra, ez azért van, mert a sudrák között él, s maga is az. Sem a Teremtőnek, sem a Felébredettnek nincs szüksége támaszra. Sem a Teremtő nem támaszkodik a mennyei körökre, sem a Felébredett nem támaszkodik a felébredőkre, a felemelkedőkre (árja), s pláne nem a sudrákra, azokra, akik nem veszik észre, hogy van megszabadulás. Aki felfelé néz, az felfelé halad, aki lefelé néz, az zuhan. Az önmagukat – a tör-tár-po-ge-li szférától elbűvölve – árjáknak nevező „történ-ész”-ek lefelé nézve akarnak felfelé emelkedni. Ha attól vagyok okos, hogy másokat butának tartok; ha attól vagyok árja, hogy mindenki mást anárjának nézek... na nem, ebből a Felébredett nem kér. A Felébredett önmagában árja és önmagából fakadóan bölcs. Csak a felfelé, a magasabb világok és szintek, az eredet felé forduló ember képes felemelkedni. Az abszolútum elérésével kapcsolatban nincsenek kiváltságok, aki az Út-ra lép, le kell győzze önmagát. Le kell győznie önmagában az anárját, hogy ezáltal ezen a meghasadtságon is túlemelkedjen.
„Mindent legyőztem, mindent felismertem, mindentől érintetlen vagyok, mindent odahagytam, megsemmisült a vágy, szabaddá lettem.”
Az árjaságot meg lehet tehát közelíteni konvencionális szemlélet szerint, ekkor alatta fajt, kasztot, népcsoportot, vagy ezen belül nemeseket és arisztokratákat értünk, vagyis mindazt, amit ma értenek alatta. Meg lehet azonban közelítenünk egy magasabb és ősibb szemlélet szerint is, amikor is az árja azt jelentheti: minden ember lehetősége az „Árják Rendjéhez” való csatlakozás; az ember saját irányultságával dönti el, hogy hova tartozik. Az az ember, akiben megfogalmazódik, vagy akár csak felmerül a megszabadulás és visszaemelkedés szükségességének és lehetőségének a gondolata, az árja, akiben nem, az nem. Azért lehet és kell innen szemlélődni, mert az árja és anárja kérdése is tudati kérdés, és ott dől el, hogy ellobban vagy megszilárdulva konkrét tény marad. A két szemlélet között az a különbség, hogy míg az elsőt az ún. „valóság” hite determinálja, a szemlélethez tartozó minden cselekedettel egyetemben, vagyis valamilyen mértékben és valamilyen erősséggel naiv realista, addig a második szemlélet felfelé és befelé fordul, tudati kérdésként ragadja meg a kérdést, s azáltal, hogy az önmagában berögzült képzeteket és gondolatokat felszabadítja a „dialektika démonának” fogsága alól, minden lényt felszabadít a szolgaságból. Felszabadul és evvel minden lényt felszabadít a Felébredett, hogy ezáltal helyreállítsa az Ősi Egyenlőséget és Szabadságot. A felszabadulás természetesen harccal jár és természetesen le kell győznünk önmagunkban az anárjaság képzetét és konzekvenciáit. Az árja az ehhez szükséges tüzet önmagában ‚szittya’: „Én magam gyújtok tüzet. Szívem az oltár, és a láng megfékezett önmagam” – mondja a Felébredett, és mindig is tartózkodik attól, hogy magát akár árjának, akár anárjának nevezze: „Nem vagyok sem pap (bráhmana), sem fejedelem (ksátria), sem földműves (sudra), sem bármi más, tudós Senkiként járom a világot...” Vannak emberek, akikben megfogalmazódik a visszatérés és megszabadulás igénye, s erre támaszkodva mindent megtesznek, hogy önmagukat egy szabadabb és nemesebb



3
szinten ragadják meg (ezek az árják), és vannak olyanok, akikben mindez fel sem merül. Az a tudat, amelyben felmerül a szolgaságból való kiemelkedés szükségessége, az tartozzon bármilyen varnához, osztályhoz vagy nációhoz:
„az az ember jön belső bizalomtól indíttatva; miután jött, csatlakozik [az Árják Rendjéhez]; miután csatlakozott, figyel; figyelve megkapja a tanítást; stb”.
Akiben pedig mindaz nem merül fel, az nem jön; nem csatlakozik; nem figyel; nem kap tanítást – mondhatnánk a Felébredett szavaihoz kapcsolódva. Önmagát rekeszti ki az Árják Rendjéből, de ettől még nem válik az árják ádáz ellenségévé, hanem egy olyan közeggé, amelyből az árja kiemelkedik. Legvégső soron azonban a „Vannak emberek...” helyett úgy kell megfogalmazódjon a kérdés, hogy vajon önmagam tudati létében mi a felemelő és mi a visszahúzó erő, mi az árja és mi az anárja. Itt jogos a kérdés; jogos a döntés és jogos a harc, s itt az árjaság mellett dönteni azt jelenti: a visszatérés mellett dönteni, a visszaemelkedés mellett dönteni. A felébredő látja magában a Felébredettet és azzá akar válni. Látja magában a megvilágosodás lehetőségét és ez további szintek elérésére serkenti. Nem néz hátra, nem tér le az útról. De ha hátra is néz, ekkor azt látja, hogy: Jasza szól:
„Óh jaj, minden undorító! Óh jaj, minden visszataszító! Ekkor a Felébredett így szól Jaszához: ‚Jasza, itt semmi sem undorító, itt semmi sem visszataszító. Jöjj, Jasza, ülj le, oktatni foglak a tanra.’”
Köztudott, hogy a buddhizmus, „az Árják Rendje”, nem abból indul ki, hogy ki minek született, hogy ki milyen varna szülötte, hanem abból, hogy kiben van indíttatás arra, hogy legyőzze a tör-tár-po-ge-li szemlélet által fenntartott ál-ént (pszeudoindividuumot). Aki a felébredésre tör, kasztok felett áll. A Felébredett elutasította a születés általi determinációt s vele a kiváltságokat. Nem mint kaszt alatti (avarna) forradalmár, hanem mint kaszt feletti (ativarna) Megvilágosodott. Pedig azt senki sem tagadhatja, hogy Buddha az Árják Rendjének legmarkánsabb képviselője, az Árja Tanítás felmutatója. „Ha valaki azt mondja rólam..., hogy az én magas árja tudásomban és belső látásomban nincs semmi emberfölötti..., az elveszett.” A születés általi determinációval kapcsolatban az ősmagyaroknál a táltosok és fejedelmek rendjébe egyaránt születni kellett. Ám csak nagyon késői időkben vették szó szerint ezt az ősi törvényt. Eredetileg ez azt jelentette, hogy egyszer megszületik az ember, indíttatásai révén cselekszik, majd a kiválók beavatás révén másodszor is megszületnek mint táltos vagy fejedelem ugyanúgy, mint Indiában a kétszerszületettek, azzal a különbséggel, hogy Indiában a „letelepedett” árják már az első születést kasztokba rendezték, és – Buddhát kivéve – ezt élték. A „letelepedett árja” már eleve egy belső ellentmondást hordoz, és a kasztrendszer már konkrét határainál és merevségénél fogva is alkalmas volt arra, hogy szétzilálódjon. De, ami szükségszerű az árjaság külső meghatározásával kapcsolatban, az nem szükségszerű a belső megélés szintjén. És azt is tudjuk, hogy a „külső” és „belső” összefügg. „Nem választottam el a külsőt a belsőtől” – mondja a Felébredett. Csakhogy, ahol a külső határozza meg a belsőt, és nem fordítva; ahol valaki külső, faji kiváltságaira hivatkozva gondolja a belső utat végig járni; ahol valaki nem a belső felemelkedése (immanens transzcendencia) által árja, hanem azáltal gondolja magát annak, hogy támaszt keresve saját kiváltságának érzetét növeszti nagyra, ott nem léptünk túl a konvencionális



4
szemléletből fakadó értelmezésen. „Az árják úgy nyilvánítják ki magasabb rendű tudásukat, hogy saját személyiségükre való utalás nélkül állapítják meg az igazságot” – mondja a Felébredett. A buddhizmus tehát az árja fogalmán mindig is a Felébredetteket és azok követőit, az árja közösséget érti, elkerülve ezzel azt a tévedést, ami által az árjaságot valami külső, világi, a tudatiságtól független, eleve meglévő minőségként fogja fel. Amikor azt olvassuk például az Anguttara-nikájában: „nehéz árjának születi”, vagy „kiváltság az árják földjére születni”, akkor még nem is árnyalt, hanem erős naiv realizmusra vall az, ha ezt konkrét testi születésnek értelmezzük és interpretáljuk. Az is nyilvánvaló, hogy Evola, amikor az árjaság kérdését társadalmi és történeti szempontokra is kiélezi, akkor ezzel csak a lényeg megértését igyekszik elősegíteni. Nem volt a huszadik században még egy olyan szintű gondolkodó, mint Evola. Rá nem vonatkoztathatjuk, hogy Buddha tana hozzáférhetetlen az „okosoknak”, mivel Ő a Felébredés Tanát érti, a Tant jól interpretálja. Mindezeket azonban a félreértés elkerülése érdekében tisztázni kellett. Összefoglalva tehát a lényeget: e tanulmány nem azt akarja sugallni, hogy nincs különbség ember és ember között, vagy hogy minden ember eleve egyenlő, mert ez a tétel már a világi szinten is rögtön megcáfolódik, hanem azt, hogy mindenkiben, aki tud önnön tudatiságáról, abban lehetőségként van egy olyan szint vagy pont, amelynek elérésekor, aktuálissá tételekor minden – negatív értelemben vett – megkülönböztetés megszűnik. Ez az a pont, ahonnan a tudati lét fakad, s ennek megvalósításakor valósul meg az Ősi Egyenlőség és szabadság. Ezt a buddhizmus „felébredési lényegiségnek” nevezi, és azt tanítja, hogy aki minden lényben és a lét minden elemében látja ezt, az Felébredett, az Megérkezett, az Megszabadult. E felé a pont felé kell közelítenünk.
*****
Ha valaki újonnan nem születendik, nem láthatja az Istennek országát.



KABBALA: A RAGYOGÁS KÖNYVE
RAJ TAMÁS
Hárman ültek egy asztalnál és beszélgettek: Rabbi Simon bar Joháj, Rabbi Joszé, a Papok Testületének helyettes vezetője és Rabbi Juda, a rómaiból zsidóvá lett „idegen”. Juda éppen dicsérte a rómaiak alkotásait: Milyen hatalmas hadseregük van, kitűnő közigazgatási rendszerük. A birodalmat behálózó utakat építenek, pompás hidakat emelnek, a cirkuszok és színházak művészi élményt nyújtanak... Rabbi Joszé hallgatott. Simon bar Joháj viszont így válaszolt: Igaz, sok-sok légió, hatalmas tisztviselőhálózat áll a rómaiak rendelkezésére, ám mindez csupán azért, hogy elnyomhassák a népeket. Hidakat és országutakat építenek, hogy jobban kizsákmányolhassák őket, s hogy terményeik javát elszállíthassák. A cirkuszokban ártatlan emberek halálán szórakoznak. A paloták és színházak csak az előkelő rómaiak élvezetét szolgálják... Másnap reggel Rabbi Joszét – amiért hallgatott – leváltották hivatalából, Rabbi Simont pedig halálra keresték. A mesternek azonban sikerült elmenekülnie, és 13 éven keresztül fiával, Elazárral együtt Cfát mellett, Méron hegyén egy barlangban élt. A legenda szerint itt, a barlang sötétjében, az üldözöttség rejtekében írta a Ragyogás könyvét, a Zóhárt, amelyet azóta is a kabbala főművének tartanak. A hiteles hangulatú talmudi történet jól érzékelteti: a világossághoz olykor épp a szenvedésen keresztül vezet az út. S egyúttal azt is, hogy Simon akkor fordult egyértelműen a kabbala felé, amikor akarva-akaratlan mind a vallási közösségből, mind a hatalmi beilleszkedés lehetőségéből végleg kiszorult. Sőt, éppenséggel a fennálló hatalom üldözöttje lett. Ahogy a példa is mutatja, az a különös tehetséggel és tennivággyal megáldott ember, aki sem az állami apparátusban, sem népe körében nem érvényesülhet, nem valósíthatja meg önmagát, az végül is a misztika felé fordul. Így joggal elmondhatjuk: a misztika legeredetibb művelői mindig is a perifériára szorult értelmiség képviselői voltak. Éppen ezért érdemes – akár tudománytörténeti megfontolásból is – misztikus irodalommal foglalkoznunk. Hiszen nemegyszer olyan gondolatokkal, felfogással találkozhatunk lapjai között, amelyek messze megelőzték szerzőik korát és gondolatvilágát. A hagyomány szerint a Zóhár arámi nyelven (ez a kabbala szent nyelve) az i. sz. 2. század közepén íródott. A szakemberek véleménye szerint végleges lezárása csupán a 13. század végére tehető. A Ragyogás könyve először a spanyolországi Mose ben Sémtov de Leon (1250–1305) hagyatékából vált széles körben ismertté. Ami nem jelenti azt, hogy korábban ne létezett volna. A kabbala tanításait ugyanis rendkívül szűk körben adták tovább. (Ez a héber szó: kabbala – ugyan hagyományt jelent, de nem az apáról fiúra szálló, hanem az ihlet folytán nyert örökséget értik alatta.) A Zóhár voltaképpen misztikus kommentár Mózes 5 könyvéhez és az Énekek énekéhez, valamint az ugyancsak a héber Biblia harmadik részében található Példabeszédek könyvéhez, Prédikátor könyvéhez és a Zsoltárokhoz. Megértése így közel sem könnyű feladat, hiszen a bibliai idézeteken túl érteni kell azok hagyományos értelmezését, a különféle idézetek egymásra vetítését, a szójátékokat és az egyéb kabbalista módszereket, akárcsak a talmudi irodalom számos fontos elemét.



2
RÉSZLETEK A ZÓHÁRBÓL
1.
„Ez az ég és a föld története” (M I. 2/4.) – e szavak kezdőbetűi a káosz szavát adják, s ahogy megmagyaráztuk: valahányszor ez a kifejezés előfordul, valamely korábbi esemény megszűntére utal az Írás. Ez tehát a káosz története, amelyről a második vers szól: „s a föld puszta és kietlen volt”. Ezért mondják, hogy a Szent – áldott legyen – számos világot teremtett korábban, majd elpusztította őket, így lett a föld puszta és kietlen. Ám ha megkérdeznéd, miért teremt egyáltalán a Szent – áldott legyen – olyan világokat, amelyeket elpusztít végül, s hogy talán jobb lett volna meg sem teremtenie azokat, arra kell gondolnod, bizonyára titok rejlik benne, amiért elpusztította őket. A Szent – áldott legyen – nem semmisíti meg keze alkotását! Hanem a titok nyitja a következő: a Szent – áldott legyen megteremtette a világot és létrehozta általa a Tórát. Ahogy az első szó, a „kezdetben” is jelzi. Hiszen írva van (Példabeszédek 8.): „az Örökkévaló szerzett engem útjának kezdetén” ezzel a szóval teremtette meg az eget és a földet. Belerejtette azt a Tórába, hiszen a tűzzel szerzett szövetség már az első szavában szerepel. „Ha nem volna velem e szövetség éjjelnappal, az ég és a föld törvényeit sem alkottam volna” (Jeremiás 33.) A népek bálványimádók lettek, nem fogadták el a Tórát, s így pusztulók és kietlenek maradtak. Így történt, hogy a Szent – áldott legyen – világokat teremtett, majd pusztított el, mert az emberek nem akarták elfogadni a Tórát. Tehát nem a Szent – áldott legyen – semmisíti meg alkotását, mint azt sokan gondolják, hanem maga az ember.
2.
„S a kígyó ravaszabb volt minden mezei állatnál” (M I. 3/1.). Rabbi Jichak azt mondta: a kígyó nem más, mint a rossz akarat. Rabbi Juda szerint valódi kígyóról beszél az Írás. Elmentek mesterük Rabbi Simon elé, hogy döntse el a kérdést. Az így szólt: A kettő valójában ugyanaz. Sőt, Szamaél, a méregangyal, vagy a halál angyala is ugyanaz, mert ennek a kígyó a szimbóluma a Bibliában. Ő okozta a halált a földön. A kígyó mérge (a halál ereje) nem szűnt meg a Szináj hegyéig. Korábban az ember birtokosa volt a felső tudásnak, és nem volt elszakítva az élet fájától (azt nem tiltotta az Isten). Az ember azonban többet akart tudni, megszerezte magának a rossz akaratot, de elszakadt az élet fájától. Korábban közvetlenül hallotta Istent és nem félt, ám most a kertben „járó” Isten hangjától is megrettent. „Járkált” – vagyis útjára kelt a halál, s ezért félni kezdett. A Szent – áldott legyen – két fát jelölt ki az Édenben, az egyik tiltott volt, s az ember éppen azt az egyet választotta, így a másiktól elszakította magát. „Megtalálom a halál keserűségét, az asszonyt” (Prédikátor könyve 7.). Miután a halált választotta, el kellett hagynia az élet területét, az Édent. És éppen ez volt a „körben forgó lángpallos” – ilyen az ember földi élete: egyszer irgalom, másszor ítélet, egyszer jó, másszor rossz, egyszer fent, másszor lent. A Szent – áldott legyen – jóságában figyelmeztette az embert, ne egyen a tudás fájából, de ő nem rá, hanem asszonyára hallgatott, ezért örökre száműzetett onnan. A tudás fájában honol a halál, ez a fa éjszaka uralkodik és általa az egész világ megízleli a halált.
3.
„Készített az Isten az embernek és a feleségének bőrruhákat és felöltöztette őket” (M I. 3/21.). Ez a felső Édenből származó, angyali ruha volt, míg a levélruha az alsó Édenből eredt. Miért éppen levélruha? Mert illatos levelekből készült, melyektől az ember lelke



3
megnyugszik, és emlékezteti őt a hajdani Édenre. Rabbi Jichak mondta: az embert – bűne miatt – elhagyta korábbi öltözete, az angyali védőruha, s ezért félni kezdett. Eleinte fényruhája volt, később bőrruhája lett; ezt csak a bőr élvezi, s nem a lélek... Figyeld meg, az ember a kert szolgálatára került az Édenbe, s nem a föld szolgálatára. Most viszont – bűne miatt – a föld szolgája lett. Oda kerül halálában is, mert abból vétetett. Az Édenhez vezető utat maga az ember zárta el. A Szent – áldott legyen – most törvényekkel irányítja a világot, míg korábban csak egyetlen törvény volt. „A körben forgó lángpallos” – ezek az állandóan változó akadályok, amelyek az ember útját szegik. Azért változnak minduntalan, nehogy az ember kiismerhesse magát saját világában. Rabbi Juda szerint ezek a „törvény urai”, akiknek hivatásuknál fogva őrködniük kellene az emberi törvények betartásán. Valójában azonban ők képezik akadályát az ember tisztánlátásának. Mindig más és más formában jelentkeznek, mindig más alakot öltenek. A rossznak, a tisztátalanságnak és a vádaskodásnak az erői ők, melyeknek hangja mindenütt hallható a földön, ahol csak ember jár...
4.
„És Tuval-Kájin húga Naamá” (M I. 4/22.). Rabbi Hijja tanította: Mi értelme van annak, hogy itt név szerint említi az írás? Mivel többen paráznaságba estek miatta, még a rossz szellemek és az ördögök is. Rabbi Jichak szerint az a bizonyos két angyal, Aza és Azaél is kapcsolatot kezdett vele. R. Simon véleménye: ő maga (Naamá) volt az ördögök anyja és tanítómestere, Lilittel együtt ő okozza a gyermekek betegségét. Rabbi Abba megkérdezte őt: ez nem lehet, hiszen Lilitről azt hallottuk, hogy ő csábítja el a férfiakat. Rabbi Simon így válaszolt: Pedig éppen erről van szó! Lilit játszadozik a férfiakkal, időnként még szellemeket is szül tőlük. Ha valamely férfi egyedül alszik odahaza, ezek megragadhatják, vágy keletkezik benne irántuk, és azok gyermekeket hozhatnak világra. Az ember megbetegedhet tőlük anélkül, hogy tudná az okát. S főképp a hold csökkenésének idején esik meg az ilyesmi. Rabbi Abba megkérdezte azt is: ha ezek a szellemek emberként meghalnak, miért nem hal meg Lilit vagy Naamá? Rabbi Simon szerint ezek a tisztátalan szellem szülöttei, és mindaddig fennmaradnak, amíg a Szent – áldott legyen – el nem távolítja a gonosz szellemet a világból. Rabbi Simon tanította. Jaj azoknak, akik nem tudják ezt, nem ügyelnek erre és nem értik meg. Mind süketek és vakok, mert nem tudják, mennyire tele van a világ furcsa és láthatatlan teremtményekkel, melyek hangját, mozgását sem tudjuk észlelni, mert ha netán megadatna a szemnek, hogy lássa őket, az ember megdöbbenne a csodálkozástól, hogyan lehet egyáltalán létezni ebben a világban. Jöjj és lásd: ez a Naamá az ördögök anyja és tanítómestere volt, általa jöttek a világra mindazok a lények, amelyek az emberből nyerik melegségüket és elveszik tőle a vágy szellemét.
5.
Rabbi Elazár szokta mondani: amíg az emberek ragaszkodnak a szövetséghez, nincs olyan nemzet, nincs olyan hatalom, amely árthatna nekik. Noé pedig éppen ehhez ragaszkodott, ezért a Szent – áldott legyen – megtartotta őt. Megkérdezte egyszer Rabbi Elazár apját, Rabbi Simont: tanultuk, hogy amikor a világ megtelt erőszakkal, egy hang hallatszott a magasban: jaj az igaz embernek, aki manapság él, mert egykönnyen a gonoszok hatalmába kerülhet. Hogy lehet az, hogy Noé mentesült ettől? Simon így válaszolt: a Szent – áldott legyen – azt kívánta, hogy Noé utódai népesítsék majd be a Földet, ezért készíttette el vele a bárkát. S miközben dolgozott, egyúttal el is szakadt a gonoszoktól, mert azok kinevették őt. A bárkát Isten is elkészíthette volna, Noé azonban tettével más táborba került, nem tudták és nem is



4
akarták őt magukkal sodorni a bűnbe. Noé, amikor a bárkába ment dolgozni, el lett rejtve a csábító világ szeme elől. Rabbi Jichak tanította: valahányszor a világ gonoszai megsokasodnak, elsőként mindig a köztük levő jámbort igyekeznek megnyerni. Hogy tudott Noé megmenekülni a kortárs gonoszoktól? Mivel nap mint nap tanítani és fenyíteni szokta az embereket, azok pedig nem fogadták el a figyelmeztetését. Úgy érezte – s így is volt –, hogy a saját lelkét megmentette. Ebből megtanulhatjuk, hogy mindenki, aki figyelmezteti a gonoszt, még ha az nem is hallgat a szavára, önmagát feltétlenül megmenti.
6.
Rabbi Elazár mondta: Enós idejében az emberek mindenféle varázslással kezdtek foglalkozni, hogy megváltoztassák a természeti erőket. Ádám és Éva ugyan birtokában volt a titkos tudásnak, ám ezt az emberek elfelejtették, s csak Enós korában ismerték meg újra. Ekkor azonban fel is akarták használni azt mindenféle ördöngős cselekedetre. Az emberek könnyen eltanulták azt, és a vízözön nemzedékében általánosan elterjedt. Azt állították, hogy a természet erői többé nem uralkodhatnak felettük, mert hiszen ők is képesek ugyanazt előidézni, amit a természeti erők... Rabbi Jichak tanította: a korabeli igazak (Matuzsálem és Énokh) megpróbálták meggyőzni őket, eredménytelenül. Végül a lázadó gonoszok megsokasodtak és azt mondták: minek szolgáljuk többé az Istent? Jól ismerték ugyanis a természet erőit, azok titkait és bíztak bennük, mígnem a Szent – áldott legyen visszafordította a világot abba az ősi állapotába, amikor víz a víztől még nem vált külön. Ám a világ mégsem pusztult el teljesen, mert a Szent – áldott legyen – irgalmában megőrizte a világot és az emberiséget... Rabbi Jichak tanította: Enós idejében még a gyermekek, a fiatalkorúak is tudománnyal foglalkoztak, értették az égi titkokat. Rabbi Jiszá megkérdezte őt: hát akkor hogyan lehettek olyan ostobák, hogy ne vették volna észre, a Szent – áldott legyen – vízözönt küld a Földre, és mind elpusztulnak? Rabbi Jichak így válaszolt: Nagyon jól tudták előre, mi készül, de a saját balgaságuk okozta vesztüket. Ismerték a tűz angyalát, a tűz erőit és titkait, a víz angyalát, a víz erőit és titkait, s úgy gondolták, hogy képesek lesznek megakadályozni a természeti törvények keretein belül a rájuk leselkedő veszélyt. Csakhogy éppen arra nem gondoltak, hogy a Szent – áldott legyen – uralja a Földet, s a természeti törvény Tőle ered. Azt hitték, hogy a természeti erők szabják meg a világ dolgait, nem voltak tekintettel Rá, nem törődtek az Ő tevékenységével, míg végül is elpusztult az egész Föld. Holott az isteni szellem nap mint nap hirdette (104. zsoltár): „kivesznek a bűnösök a földről, s a gonoszok nincsenek többé”. A Szent – áldott legyen – irgalmában elhalasztotta az ítélet napját mindaddig, amíg azok a régi igazak léteztek (Matuzsálem, Énokh). Mihelyt azonban az igaz emberek kivesztek a Földről, Isten elküldte ítéletét, és minden elpusztult.
7.
Tanultuk: amikor Noé kilépett a bárkából és látta, hogy elpusztult a világ, sírni kezdett Isten előtt, és azt mondta: Világ Ura, nemde irgalmasnak és könyörületesnek mondanak Téged? Meg kellett volna könyörülnöd a teremtményeiden! A Szent – áldott legyen – így szólt hozzá: ostoba pásztor! Most így szólsz, ám miért nem mondtad ezt akkor, amikor értésedre adtam a tervemet? Először azt mondtam neked: „egyedül téged találtalak igaznak”, aztán így szóltam: „íme vízözönt hozok a földre”, s végül megmondtam: „készíts magadnak bárkát”. Mindezt azért ilyen hosszasan és körülményesen adtam tudtodra, hogy irgalmat kérj a világ számára. Ám neked, attól fogva, hogy megtudtad, a bárka segítségével megmenekülsz, eszedbe sem jutott, hogy irgalmat kérj a halandó világ számára.



5
Elkészítetted a bárkát és megmentetted önmagadat. Most pedig, hogy a világ már elveszett, szólásra emeled a szád, hogy irgalomért esedezz?! Amikor Noé belátta a Mindenható igazát, áldozatot mutatott be. Így szólt Rabbi Josua: Mire gondolt Noé, hogy nem kért irgalmat a maga nemzedéke számára? Nyilván az jutott eszébe, hogy akkor talán még ő maga sem menekülne meg. A Szent – áldott legyen – azt mondta neki: „egyedül téged láttalak igaznak ebben a nemzedékben”, vagyis csak a maga korához, a maga nemzedékéhez mérten volt igaz ember! Rabbi Elázár véleménye: Még ebben az esetben is kérnie kellett volna Isten segítő irgalmát, mert a Szent előtt – áldott legyen – minden jó tulajdonságnál értékesebb, ha valaki jót szól embertársaiért.
8.
„Ez Izsáknak, Ábrahám fiának története” (M I. 29/1.). Rabbi Joszié mondta: Miért nem említette eddig az Írás, hogy Izsák Ábrahám gyermeke volt, s miért hozza szóba most mégis? Azért, mert noha a Szent – áldott legyen – ígéretet tett Ábrahámnak, hogy megáldja őt fiúutódjával, Izsákkal, mégsem beszéltek róla. Most azonban, hogy Ábrahám már meghalt, mindenki felfigyelt arra, hogy ki az ő fia, mert ha már nem látták többé az apát, akit pedig nagyon szerettek és tiszteltek, a fiában vélték fölfedezni az ő utódját. Abban az emberben, akit korábban szinte észre sem vettek.
9.
„Jákob nagyon félt és szorongott.” Rabbi Jehuda tanította: Jákob maga volt az élet fája. Mitől félt akkor? Talán nem volt képes úrrá lenni az érzelmein? S azonfelül írva van: „Íme, veled leszek”. Mitől félt tehát? Sőt, azt mondja az Írás: „Isten angyalai találkoztak vele”. Ha a szent seregek mellette voltak, mitől kellett tartania? És mégis, félelme helyénvaló volt! Jákob ugyanis nem akart a Mindenható csodájára támaszkodni. Úgy vélte, ő nem méltó arra, hogy a Szent – áldott legyen – csodát tegyen a kedvéért. Vajon miért? Mert távollétében nem tudta illő módon teljesíteni a szülői szeretet parancsát. Nem tudott kellőképpen foglalkozni a Tórával. Azonfelül két nővért vett feleségül. Jóllehet, mindezt kényszerűségből tette, és mégis szükséges, hogy az ember minduntalan aggódjon tettei miatt, és imával forduljon a Mindenhatóhoz, hiszen írva van: „áldott az ember, aki mindig fél”. Rabbi Simon mondta: Jöjj és lásd, Jákobot az imádsága védte meg Ézsauval szemben. Ő ugyanis az érdemeit utódaira szerette volna örökíteni, s nem a maga hasznára fordítani. Ézsauval szemben ezért inkább imával fordult az Egek Urához, s nem a maga érdemeire hivatkozott.
10.
Rabbi Simon tanította: Jöjj és lásd, amikor Izrael fiai kivonultak Egyiptomból, a lelkük meg volt törve. Hallották ugyan a magasztaló hangokat odafentről, mégsem tudtak örülni. Abban a pillanatban az összes égi seregek és az angyalok együtt vonultak az isteni dicsfénnyel. Mindnyájan dalokat és zsoltárokat zengtek a Szent előtt, áldott legyen. Akkor fölébresztette a Szent – áldott legyen – Izrael fiainak lelkét, s ők meghallották a dicsérő énekeket. Magukhoz tért a lelkük, amely voltaképpen el sem távozott. Éppúgy, mint az az ember, aki kénytelen abbahagyni kedvelt munkáját, úgy érzi, mintha összetörtek volna csontjai, megtört volna a lelke. Így voltak Izrael fiai is, amikor eltávoztak Egyiptomból: szinte megízlelték a halált. Ám a Szent – áldott legyen – meggyógyította őket, ahogy írva van: „Az Úr előttük járt nappal felhő-, éjszaka tűzoszlopban”. Mindaz, amit hallottak, megörvendeztette és megnyugtatta őket. Az összes út mintha a gyógyulás illatát árasztotta volna, amely átjárta egész testüket és lelküket.



6
11.
„A mandragóra ontja illatát, küszöbünk előtt minden termés, új is, régi is. Kedvesem, neked rejtettem el.” (Énekek éneke 7/14.) Rabbi Jichak mondta: ne mandragórákat olvass, hanem szeretőket, jóbarátokat – ezek pedig nem mások, mint a test és a lélek, mert azok a földi életben hasonlóképpen elválaszthatatlanok egymástól. Rav Nahman viszont úgy véli, valóban mandragóráról beszél az Írás. Miként a mandragóra szerelmet ébreszt, éppúgy ezek is (a test meg a lélek) együtt kelti föl a szerelmet, a szeretetet a világban. És hogy értsük azt, hogy „ontja illatát”? Képesek felismerni és megismerni cselekedetük által a Teremtőt. „Küszöbünk előtt” – az írás az ég küszöbére utal, mely képes lelket juttatni a holtaknak is. „Új is, régi is” – akiknek lelke nemrég távozott, de földi cselekedetükkel kiérdemelték, hogy eljussanak a jövendő világba, másrészt akiknek a lelke hosszú évekkel ezelőtt távozott. Mind egyszerre érkeznek és veszik föl a számukra kijelölt testet... Más nézet szerint a mandragórák a béke angyalai. „Ontják az illatot” – ezek a lelkek, melyek a világ jó illatát képezik... hiszen megmondta R. Juda: minden újholdkor és minden szombaton a béke angyalainak három légiója kíséri el a lelkeket fölmenetelük helyéig. S hogyan értelmezed azt: „küszöbünk előtt minden termés”? Így szólt Rabbi Juda: ezek a testek, amelyek sírjaik küszöbén állnak lelkükre várva. S egy angyal számadásra szólítja fel őket, majd felkiált és így szól Istenhez: Világ Ura, itt vannak mind, „új is, régi is”, akik nemrég lettek eltemetve, s akiket hosszú ideje temettek el, mind „Neked rejtettem el”, hogy feltámaszd őket szám szerint.
*****
Nem ismerjük Istent, de mindent, amit a világról tudunk, azért tudjuk, mert Istent ismerjük.
*****
Nem azért fordulunk imádsággal a személyes Istenhez, mert személyt látunk benne – hiszen a személy határolt valami, Isten pedig határtalan –, hanem azért, mert az ember maga személyes lény. Ha zöld üveg van a szememen, mindent zöldnek látok, kell, hogy zöldnek lássam a világot, bár tudom, hogy a világ nem zöld.
*****
Annak okáért szeret engemet az Atya, mert én az életemet leteszem, hogy ismét felvegyem azt. Senki nem veszi el tőlem azt, hanem én magam teszem le azt szabad akaratom szerint: van hatalmam letenni azt, és van hatalmam viszontag felvenni azt. E parancsolatot vettem az én Atyámtól.
*****



7
Ahogy nem látod az ember lelkét, éppúgy nem láthatod Istent, de fölismerheted a Teremtésében. Éppúgy el kell ismerned a lélek isteni hatalmát, amely teremtőképességében, gondolkodó tehetségében és a tökéletességre való örökös törekvésben nyilatkozik meg.



A MAGYAR NÉPI MŰVELTSÉG HÉTKÖZNAPI ÉS
ÜNNEPI ARCA PAP GÁBOR
Boldogfa(j)i templom a mi házunk lehetne, benne való oltár mi asztalunk lehetne, misemondó ruha mi abroszunk lehetne, benne való kelhe mi poharunk lehetne, benne való ostya mi kenyerenk lehetne. Rét ökör, régi törvén, haj, regü rejtem!
Boldogfai regősének Gyűjtötte: Vikár Béla, 1900 Lejegyezte: Bartók Béla
Feltételezésünk szerint a magyar népi műveltség három nagy emlékcsoportja – az épületek éppúgy, mint az öltözékek, illetve a „készségek” – egyszerre tölt be használati és rituális szerepkört. A kétféle funkció sem elvileg, sem gyakorlatilag nem választható el egymástól. Más szóval ez azt jelenti, hogy minden parasztház egyszersmind elemi fokozatú szentélynek is tekinthető, minden étkezés elemi áldozati rítusnak, minden „cifra” suba vagy szűr szertartási díszruhának, (1. kép) és minden „készség” – rituális kelléknek. Ha nem ez utóbbiak köréből válogatjuk hozzájuk az analógiákat, sohasem fog megvilágosodni előttünk „díszítményeik” képi mondandója. Magától értetődik, hogy a XX. század mértéktelenül túlspecializált életvitelének áldozata, a mai átlagpolgár, nehezen tudja elképzelni, hogyan is „működhet” egy ilyen töménységi fokú társadalmi képlet. Sőt, még azt is vonakodik elfogadni, hogy ilyenfajta társadalomszerveződési modell egyáltalán létezhetett valaha a világon. A tamáskodás érthető, de sajnálatunkra nem tudjuk akceptálni. Annyi bizonyos, hogy aki ezen a szemléleti gáton nem tud átvergődni, az kevés haszonnal fogja forgatni ennek a könyvecskének a következő lapjait. Más megközelítésben vizsgálva a kérdést, azt tapasztaljuk, hogy népi műveltségünk körében a társadalmi lét főbb ritmusképletei mindig szorosan kapcsolódnak természeti előképeikhez, amint arra szép példákat kínálnak az égbolt-köpeny különféle szintű alakváltozatai a körhintától a kerektemplomon át a subáig. A körhinta közvetlen összefüggését a napi-évi fénymozgásokkal, illetve az ezek ütemezésében kibomló társadalmi szerepkörkínálattal nemcsak a mi túlcicomázott búcsúi forgószínpadaink igazolják, de a különböző földrészeken különböző korokban felbukkanó ábrázolások és tárgyi emlékek is, amelyek tetemes térbeli, illetve időbeli távolságok ellenére is meglepően hasonló képet mutatnak. Szinte hihetetlen például, hogy a jelenkori mexikói idegenforgalom egyik legismertebb látványosságának, az El Tajinban rendszeresen előadott, köztudottan a Nap égi mozgásait megelevenítő „repülő”-játéknak nemcsak a spanyol hódítás korából találjuk meg a részletes ábrázolását (a krónikás „volantum ludus” néven tartotta számon ezt a játékot), hanem ott is, ahol a legkevésbé várnánk: a bronzkori Skandináviában, sziklarajzon.



2
1. kép: A két „szakrális” öltözék: a suba és a cifraszűr (Györffy I. nyomán)
Ha az ilyen szerkezetekkel, szertartásokkal, illetve ábrákkal modellezett fény-körjáratot közvetlenebbül kívánjuk tanulmányozni, akkor ezt a célt a „sötétkamra”-elv érvényesítésével érhetjük el a legkielégítőbben. Ilyenkor természetesen ajánlatos, hogy a „kamra” külalakja maximális izomorfiát mutasson a vizsgálni kívánt fényforrás eredeti – Földünkről megfigyelhető – pályagörbéjével. A körhinta kötele az ilyen kerektemplom-belsőkben azután a szűk ablaknyílásokon bejutó vékony fénysugárra cserélődik át, s a kötél végén utazó személyt most a fénysugár által alkalomról alkalomra telibe talált figura – a templomfalra már eleve e mozgás ritmusában felfestett (vagy ha szobrászati alkotásról van szó, felhelyezett) „szent”-alak – fogja helyettesíteni. Hogy a szakrális terek mennyezetei – a belsőázsiai jurtáktól az indián tipiken át a keresztény templomokig – minden korban és kultúrában többé vagy kevésbé hangsúlyozottan az égbolt képei (azaz a szó szoros értelmében is mennyezetek!) voltak, arra nézve konkrét, sőt itt-ott akár még írásos bizonyítékok is fellelhetők. Bennünket azonban most nem ezek érdekelnek elsősorban, hiszen – mint már annyiszor hangsúlyoztuk – nem arra vagyunk kíváncsiak, hogyan működtek az ilyen, fényjárás szerint eligazító szentélyek, hanem arra, hogy miképpen működhettek! Ennek felderítéséhez pedig elegendő a saját vallomásuk. Ránk ugyan „népinek” nevezhető kerektemplom-mennyezet sajnálatos módon egy sem maradt (legfeljebb a magyarszecsődi szentély, reformáció-kori képjeleivel, adhat némi fogalmat ilyenek egykori létezéséről), mindamellett különböző korokból és művelődési körökből vett analógiákkal nagy mértékben valószínűsíteni tudjuk, hogy ezek az építészetitársművészeti egységek ugyanúgy „negatív” (mintegy belülről láttatott) megfelelői lehettek a kerek „alaprajzú” ünnepi öltözeteknek, esetünkben a subának, mint ahogy a keresztény szentély-terek általában negatív megfelelői a hozzájuk illő fő szertartási öltözéknek, a casulának. (Mint ismeretes, ez utóbbi ruhadarabnak az olasz elnevezése maga is erre a kapcsolatra utal, amennyiben magyarra fordítva annyit tesz, hogy „házacska”, „házikó”.)



3
Hogy a magyar kerek suba a szó szorosabb értelmében is szertartási öltözéknek tekinthető-e vagy sem, azt adatok híján ma már aligha lehet minden kétséget kizáróan eldönteni. Annyit tudunk csak biztosan, hogy ahol és ameddig viselték, ott és addig feltétlenül ünnepi öltözéknek számított! Ugyanakkor azt sem szabad elfelejtenünk – utaltunk már rá! –, hogy a népi műveltség körében az „ünnepi” és a „hétköznapi” foglalatosságok között korántsem olyan éles a határvonal, mint a (bér-) rabszolgaságra alapozott társadalmi formációkban – inkább csak lépték-különbségekről beszélhetünk a két kategória között –, így kérdésünk végül is nem tűnik túlságosan jelentősnek. Hogy mégis felemlítettük ezt a lehetőséget, annak más az oka. Ahogyan a suba szabásmintája szabályos körtemplom-alaprajzot állít elénk (2. kép), úgy a másik jellegzetes ünnepi viseleté, a cifraszűré a négyszögletes szentélyzáródású, háromhajós, kereszthajós bazilika meghökkentően pontos alaprajzát idézi (3. kép). A nyugati homlokzat főkapuja, az oldalhajók mellékbejáratai, a kereszthajó „vak” végződései (a szűr ujja köztudomásúlag vakon, azaz zacskószerűen végződik!), a szentélyt a hajótól elválasztó „diadalív” – mindmind a maguk helyén és szerepkörében jelölődnek. A szentélynek megfelelő csuklya-rész, hímzett díszítményeivel, még az oltárt is megidézi. (Figyelemre méltó, hogy a reformáció hazai fellegvárának, Debrecennek – egykorú nevén: a „kálvinista Rómának” – a cifraszűrein ez a részlet következetesen elmarad, a szentély kiürül; ez a felekezet, mint ismeretes, nem használ oltárt szertartásai során!) Ha visszahajtjuk a csuklyát, úgy, amint azt a „normális”, hétköznapi viselési mód megkívánja, még az altemplom is bevetül az alaprajzba.
2. kép: Kecskeméti suba szabása 12 bőrből: 1. eleje, 2. oldala, 3. hátulja, 4. válla, 5. nyaktoldás. (Magyarság Néprajza)
3. kép: Nagykunsági cifraszűr elölnézetben, felhajtott csuklyával és hátnézetben (Gervers-Molnár V. nyomán)
Mindezek után talán meglepően fog hangzani, ha kijelentjük: amennyiben csakis ennyit vagyunk képesek (vagy hajlandók) észrevenni a természeti és társadalmi ritmusok szoros belső összefüggésrendjéből, akkor még akár a véletlen furcsa játékát is emlegethetnénk a fenti esettel kapcsolatban. (Bár azért az ilyen „véletlenekkel” jobb csínján bánni!) A szembeszökő analógia-sorozat azonban nem ér véget itt. A hagyományos magyar parasztház konyha–pitvar együttese, a kettő között szükségképpen kialakuló „diadalívvel”, rajta a tányérok kötött elhelyezésű és díszítményanyagú füzérével, egészen messzemenő



4
megfelelést mutat a legegyszerűbb (kétsejtes) keresztény templomtípus szentély–hajó együttesével, a kettő között ugyanúgy szükségszerűen kialakuló diadalívvel, rajta az ugyancsak kötött elhelyezésű és „díszítményanyagú” tányérokkal: a meghatározott szentekhez tartozó dicsfény-korongokkal. Ez utóbbiak kiképzése eredetileg mindig homorú volt, s minthogy rendszeresen aranyozták őket, akárcsak mázas paraszttányérjaink, ezek is alkalmasak voltak arra, hogy homorú tükrökként működjenek, s ily módon nagy pontossággal tájékoztassanak a rájuk eső fény mindenkori irányáról, beesési szögéről stb. Hogy a konyha-szentélyben álló szabadtűzhely, amelyen nemcsak főztek, de tálaltak is, mind szerepére, mind külalakjára nézve az oltár egyenértékűjének tekinthető, azt a fennmaradt képi dokumentumok számbavétele után, úgy hisszük, nem kell hosszasabban bizonygatnunk. Mindenesetre nem árt tudnunk, hogy az asztal és az oltár lényegi azonosságáról a népi műveltség találós kérdés formájában is megemlékezett. „Négy lába van az ótárnak, mindennap réjta áldoznak, mi az?” – így a kérdés. A válasz pedig: „Asztal”. De nem csupán így, szavakban fejeződik ki ez a szoros összetartozás a két fogalom között, hanem az élet mindennapi menetében, gyakorlatilag is. Az étkezés ugyanis ebben a műveltségi közegben a szó legszigorúbb értelmében véve is szertartás. Előtte-utána imádkoznak (vendégül hívják az Istenséget, más szóval áldoznak neki!), ami pedig az imakeretben napról-napra lezajlik, az maga a legtipikusabb (elemi szintű) transzfiguráció: az átlényegítés minimális mozzanata. Ami az evés előtt valami más, tőlünk idegen anyagféleség volt, az a megevés által átlényegül a mi testünkké-vérünkké – emberszabásúvá válik. Egészen drasztikusan kifejezve: ami eddig nem én voltam, az innentől fogva én vagyok! Mindezt nem csupán azért érdemes megjegyeznünk magunknak, mert így válik érthetővé a konyha és a szentély, továbbá a bennük föllelhető fő szertartási kellékek, az oltár, illetve az asztal (szabadtűzhely) alapvető egylényegűsége, amely külalakjuk és használati módjuk nagyfokú hasonlóságában manifesztálódott számunkra, hanem azért is, mert csak így tudjuk belátni, mi indokolhatja az ún. „lakoma”-jelenetek rendkívül magas arányszámát a pásztorfaragások, illetve az egyéb népművészeti termékek díszítményanyagában. Minden valószínűség szerint áldozati lakomák ábrázolásáról lehet szó ezúttal is – még az első, az „életképi” jelentésszinten is! –, akárcsak az ókori–középkori analógiák esetében, amelyek ugyancsak feltűnően nagy számban maradtak ránk a legkülönfélébb kultúrák festészetiszobrászati hagyatékában. Mindenesetre remélhetőleg óvakodni fogunk most már attól, hogy ezt a figyelemre méltó emlékcsoportot a magyarság istencsapásszerű nagybendőjűségével magyarázzuk, mint ahogy népművészetünk némely fogadatlan prókátorai ezt még ma is gátlástalanul megtehetik.



5
4. kép: Boglya- vagy banyakemence, Mezőberény (Sabján T. nyomán)
5. kép: Külső kemence-„tűzszentély”, Bezsenyidűlő, Kiskunság (Kunkovács L. nyomán)
Ám ha a konyha–pitvar együttes és a „klasszikus” (már az őskor kései szakaszában is kimutatható) szentély–hajó együttes lényegi egyenértékűségére felfigyeltünk, akkor az sem kerülheti el a figyelmünket, hogy ebbe az analógia-sorba harmadikul önként kínálkozik fentebb már elemzett „alaprajza” okán – a cifraszűr csuklya–köpönyeg együttese. Márpedig ha a parasztház e központi fekvésű és jelentőségű részének a szűr a „mini”-változata, akkor a másik „szertartási” ruhadarabnak, a subának is joggal kereshetjük az alaki-funkcionális megfelelőjét a ház belsejében. Nem kell sokáig keresgélnünk: az alföldi háztípus ún. banyakemencéje (4. kép) az elképzelhető legtisztább analógiát szolgáltatja hozzá. Ez lenne hát a subához tartozó szenthely, a kerektemplom „mini”-modellje. Tűzszentély ez is, akárcsak a cifraszűr „szentély”-részének megfelelője, a konyha, s valóban, mindkettőnek megvan a legkisebb – most már valóban egységnyinek tekinthető – önálló alakváltozata a hazai népi építészeti emlékanyagban: a kör alaprajzú, illetve a „hosszházas” szabadtéri tüzelőhely. (5. kép). Ha még egy pillantást hajlandók vagyunk áldozni népi műveltségünk két „hosszházas” alaprajzára, a konyha–pitvar együttesére, illetve a cifraszűrére, akkor az is nyomban világossá válik előttünk, hogy e mögött a formáció mögött általánosabb érvényű valóságfedezetet kell gyanítanunk, mint a banyakemence–suba páros által képviselt kúpos alakzat mögött. Ez utóbbi megtalálható ugyanis a szűr alaprajzában, a „vak” ujjvégződések díszesen kivarrt kerek „rózsái” képében, de a szűr bonyolultabb körvonalrajzát hiába keresnénk a suba-alaprajzban. Úgy látszik, magasabb rendű hierarchiát képvisel tehát a szűrforma, mint a suba-forma, ami mindenesetre abban a közismertnek tekinthető művészettörténeti tényben is megerősítést nyerhet, hogy korai körtemplomaink jelentős számban beépültek hosszházas építészeti rendszerekbe, míg fordított esetről nincs tudomásunk, és elvileg is nehezen lenne elképzelhető. Mindez talán nem egészen jogtalanul indíthat bennünket olyan feltételezésre, hogy ha a suba (körtemplom, körhinta stb.) alaprajzában, illetve felépítettségében egyfajta „Madonnaköpeny” képletre ismertünk rá



6
(erre, a Szűz-minőség egy sajátságos megnyilatkozására utalhatna eszerint a kemence „banya” jelzője is!), akkor a szűrében olyan rendszer viselkedéssémáját gyanítsuk, amely az előbbihez képest hierarchikusan magasabb rendűnek tekinthető. Ilyen pedig a mi közvetlen környezetünkben, a Szűz (csillagkép) irányából ható elementáris vonzás-köteghez képest, egyetlenegy adódhat: maga a századvégünk természettudományos világképében végső entitásként számon tartott teljes Univerzum. Amit a kétféle szertartási színhely, illetve a hozzájuk tartozó kétféle szertartási öltözék „képes beszédjéből” erre a „teljes Univerzumra” vonatkozóan kiolvashatunk, az nem csekélység; és máris elmondhatjuk: ha egyáltalán érdemes odafigyelni ezeknek az „ócska kacatoknak”, ezeknek az „elavult maskaráknak” az itt-ott már alig érthető, de folyamatosan és makacsul sugárzott vallomására, akkor elsősorban éppen az ilyenfajta tanulságok miatt érdemes. Eszerint az utóbbihoz (a „mindenséghez”) képest a – „felülnézetből” rózsának, koszorúnak, egyszóval kör alakúnak, „oldalnézetből” viszont bojt-, konty-, illetve kúpalakúnak adódó, „kívül” fehérnek és hidegnek, „belül” ellenben feketének és forrónak mutatkozó, belsejében „életet” (kenyeret) érlelő – Szűz-hatáskomplexum úgy viselkedik, mintha valamiféle, alapvetően páros terméstetű (két-állapotú) fekete lyuk lenne az „ősképe” és egyben legmarkánsabban közegjelző „címere” a valóságidézésnek mindenfajta – direkt vagy indirekt jelöléssel élő – szintjén. A másik, nem kisebb horderejű felismerés magára a „szűr-univerzumra” vonatkozik. Ha ezt a modellt hitelesnek fogadjuk el – NB.: a népművészet képes-szöveges „vallomásaiban” eddig még nem sikerült csalást vagy hazugságot kimutatnunk! –, akkor az általunk, földi nézőpontból képletezhető mindenség alapvetően „kétszer görbült” karakterű kell, hogy legyen. A kétféle görbület tengelye merőleges egymásra és nem egyforma hosszú; a „hajtogatás” műveletének gyakorisága (és ebből következőleg a szerepe, jelentősége) sem egyforma a két esetben. A két „fekete lyuk” (másként fogalmazva: a két különböző időfázisban tetten ért egyetlen „fekete lyuk”) mindkét fajta művelet során lényegében változatlannak (invariábilisnak) mutatkozik. Magasabb rendű (emberi) élet csak a „kettős görbületű” rendszerben képzelhető el, a „fekete lyuk” legfeljebb alacsonyabb rendű formációk (tartalékoló jellegű) megőrzésére szolgálhat. Az emberi minőség legmagasabb fokú megnyilatkozási módja a „kisebb tengelyű” (másodfokú) hajtogatáshoz kötött: a szellemiség szférája, az értelmes emberfő túlnő az elsődleges, hétköznapi használatú hengerpalást szintjén, és csak a „csuklya” felhajtása (másodfokú hajtogatás) révén kerülhet közvetlen kapcsolatba a szűr-univerzum anyagi valóságával. (Egyébként csupán tudomása lehet róla!) Ezek az esetek a mindennapi valóságban jobbára veszélyhelyzetekben (konkrétan: viharok esetén) adódnak elő. Egy-egy ilyen „viharnak” az univerzális léptékű megfelelőjére egyelőre nem tudnánk minden szempontból kifogástalan megjelölést javasolni, de biztosak vagyunk benne, hogy ilyen igenis található, és előbb-utóbb meg is fog kerülni. Ha most már cifraszűrünk „világmodelljével” azt a kérdést szegezzük szembe, hogy miképpen is vált hát visszaolvashatóvá ez a „végső” üzenete a használó közösség – szűkebb értelemben a szűr viselője – számára, akkor legkézenfekvőbb analógiául ezúttal az iszlám kultúra imaszőnyeg-modellje kínálkozik. Amint az metszetét adja az imádkozás építészeti környezetének, addig a mi cifraszűrünk, mint láttuk, az alaprajzát. Amazzal szembe kell fordulnia a hivőnek az áhítat perceiben (rátérdelvén a homlokával kell érintenie!), a miénkbe bele kell öltöznie. Ez a világmodell körülöleli, magába foglalja, óvja, melengeti viselőjét, és egyben méltóságot is ad neki. Egyszóval: definiálja! A nép gyermeke (a közösség embere) beléje öltözve ismerhet csak rá igazabb önmagára: természeti és egyszersmind társadalmi meghatározottságára – emberi méltóságára.



7
Hivatkozott irodalom
Gervers-Molnár Veronika: The Hungarian Szűr. An Archaic Mantle of Eurasian Origin. History, Technology and Art – monograph 1. Royal Ontario Museum, 1973.
Györffy István: Alföldi népélet. A magyar néprajz klasszikusai. Gondolat, Bp. 1987.
Kunkovács László: Lacikemence, kerekól. Művészet 1975/6. sz., 24–26. o.
Magyarság Néprajza (A) I. kötet. Bátky Zsigmond: Építkezés; Györffy István: Viselet. Kir. M. Egyetemi Nyomda, Bp. é. n.
Marosi Ernő: Magyar falusi templomok. Építészeti hagyományok. Corvina, Bp. 1975.
Pap Gábor: Képkeretek – életkeretek. Művészet 1977/3. sz., 22–25. o.
Pap Gábor: „Das Weltall sei dein Mass”. („A mindenséggel mérd magad”. Számvetés a magyar építészet szellemi tartalékaival). Archithese 3/87., 1987. május–június, 10–13. o.
Sabján Tibor: A búbos kemence. Múzsák Közművelődési Kiadó, Bp. 1988.
*****
Aki magát nem a saját mulandóságában, nem a saját személyében és nem a saját testiségében tekinti, az ismeri az élet igazságát.



EGYSZERŰ ÁBRÁK AZ ÁLLATÖVBEN
OLÁH KORNÉL*
Minden különösebb előzetes várakozás nélkül, Pap Gábor Csak tiszta forrásból című könyve olvasása közben fogalmazódott meg bennem az alábbi referátum elkészítésének igénye. Elsődleges célom egy ismert fogalmi összefüggés láthatóvá tétele, egy gráf megrajzolása volt, majd ennek megszemlélését követően döntés arról, hogy érdemes-é ez valamire, vagy gyorsan felejthető. Tovább növelte a vizsgálódás esetleges eredményei iránti kíváncsiságomat Kákosy László: Egyiptomi és antik csillaghit, valamint Baktay Ervin: A csillagfejtés könyve című művének a felszínesnél mélyebb, a mélynél felszínesebb ismerete, néhány további könyv, cikk, előadás tartalmának felderengése. A dolgozat nem tartalmaz a forrásokra utaló szabványos hivatkozásokat, amelynek oka az, hogy maga a szöveges rész tulajdonképpen folyamatos tartalmi idézetgyűjtemény, amit mondattagonkénti utalásokkal szétszaggatni célszerűtlen lett volna. Az asztrológiai alapfogalmak Baktay Ervin könyvében megtalálhatóak, míg pl. a mediterrán és a keleti zodiákus, valamint a Hold-házak kapcsolatáról Pap Gábor említett műve nyújthat eligazítást. Az asztrológiai összefüggések legkomplexebb képi felmutatását Kustár Zsuzsa 1988-as Névadó világtükör c. műve és a hozzá tartozó szöveges ismertetés valósítja meg.
I. Egy gráf megrajzolása és elemzése
Az alábbiakban kifejtett ábrakészítési, -ismertetési leírás alapját egy asztrológiai, az állatöv egyes jegyei közti összefüggés képezi: nevezetesen az, hogy az egyes jegyek normál sorrendje (a Kostól a Halakig) az értelmi (mentális) tulajdonságok meghatározói, s ezen jegyekhez a „misztikus”-nak nevezett, az érzelmi–hangulati, kis pontatlansággal emocionálisnak nevezhető tulajdonságok köre társul, amin belül a jegyek sorrendje az előzőtől eltérő. (Létezik egy harmadik kör, rend, a testi tulajdonságok köre is, de ez nem bírhat különösebb ábraalkotási jelentőséggel, mivel a normál zodiákus jegyeihez annak ellentétes párjait, pl. a Koshoz a Mérleget, a Mérleghez a Kost stb. kapcsolja.) Táblázatos formában a normál és a misztikus kör elemeinek összefüggései az alábbiakban mutathatóak be:
* Az ŐSHAGYOMÁNY szerkesztési elvei közé tartozik, hogy csak olyan írások jelennek meg a lapban, melyek szerzői a Hagyomány és Transzcendencia Iskolájának tanárai egyúttal. (Vagy elvileg a tanárai lehetnének, de már meghaltak.) Hogy most mégis kivételt teszünk, annak az az oka, hogy egyrészt ez az írás Pap Gábor inspirációjára született, másrészt az, hogy a misztikus zodiákussal kapcsolatban (melyről először Marius Schneider német etno-muzikológus irt Az állatszimbólumok zenei eredetéről című, spanyolul megjelent könyvében, és Pap Gábor koncepciójának fontos részét képezi) még nem jelent meg magyar nyelvű publikáció.



2
Normál (mentális) zodiákus
Misztikus (emocionális) zodiákus
Kos Halak Bika Bika Ikrek Szűz Rák Mérleg Oroszlán Skorpió Szűz Ikrek Mérleg Rák Skorpió Kos Nyilas Oroszlán Bak Nyilas Vízöntő Bak Halak Vízöntő
Itt a nyilak a mentális à emocionális hatást fejezik ki, aminek ábrázolása a megszokott zodiákuskörön mutat szemügyre venni érdemes összefüggéseket (1. ábra). A mentális–emocionális jegykapcsolatok alapján kialakuló ábra síkgeometriai jellegek szerinti tagozódást mutat. a) A Bika önmagára irányulva pontként (hurokként) jelenik meg (2./a ábra) b) A à Kos à Halak à Vízöntő à Bak à Nyilas à Oroszlán à Skorpió nyílfolyam (gráf-körút) egy kettős, konkáv síkidomot határol. Ez az összetett ábra is saját belső tagoltságot mutat. A Kostól a Nyilasig húzódó útvonal négy egyenlő hosszúságú szakaszból áll, a Nyilas à Oroszlán, a Skorpió à Kos és az Oroszlán à Skorpió 1-1 egységgel egymástól eltérő szakaszok. Megemlíthető, hogy a Nyilas à Oroszlán él párhuzamos a Rák–Bak asztrológiai főtengellyel, valamint a Skorpió à Kos él a RákBak főtengelyt az aranymetszéshez igen közeli, 8:5 arányban osztja. (2./b ábra) c) Az Ikrek ßà Szűz és a Rák ßà Mérleg visszaható kettősei egy-egy egyenes szakaszt (kettős élt) alkotnak, melyek azonos hosszúságúak és egymást metszik. A metszéspont a szakaszokat 0,65:0,35 arányban osztja, mely szintén közeli az ismert 0,618:0,382-es aranymetszés szerinti arányokhoz. (2./c ábra)
E hármas tagozódás egyfajta hierarchiát is jelöl, a három legalapvetőbb síkgeometriai típus származási sorrendjét (pont, vonal, sík), amire a részábrákat alkotó pontok számossága (1, 4, 7) is utal.



3
1. ábra: A táblázatban is megadott mentális és misztikus zodiákus összefüggések kapcsolati gráfja. A belső körön a nyugati, mediterrán állatöv egyes jegyei, a külső körön a keleti zodiákus jegyek a 28 Holdházzal együtt. (Az első Hold-ház egyben a jegy névadója is.) A körön belül folyamatos vonallal az asztrológiai kardinális (fő-)kereszt, szaggatott vonallal a szilárd kereszt, pontozott vonallal a változó kereszt van jelölve.



4



5
d) Az ábra szemügyre vételénél észre kell vennünk, hogy e hármasság magában hordoz egy negyedik minőséget: a c) pont szerinti két szakaszhoz méretben és elhelyezkedésben teljesen harmonikusan illeszkedik az Oroszlán à Skorpió szakasz, megőrizve a Rák à Mérleg szakasszal létrejövő új metszéspont révén a fentiek szerinti arányokat is. Ezen túlmenően látható, hogy e három szakasz tengelyesen szimmetrikus ábrát alkot, ami újabb síkgeometriai minőség, sőt, a térbeliség hordozója is, hiszen tengelyes szimmetria csakis a fél alakzat 180°-os térbeli elfogatásával jöhet létre. Kiemelendő, hogy az alakzat a pontok számát tekintve felezi a teljes, a 12 pontból álló ábrát. (2./d ábra) e) A síkgeometriai áttekintés leltárszerű teljességének kedvéért még meg kell említeni, hogy az Ikrek–Szűz, a Skorpió–Kos és a Vízöntő–Bak tengelyek egymással párhuzamosak, s e hat pont egy nem szabályos, de tengelyesen szimmetrikus hatszöget, egy fazékszerű formát alkot. E tengelyek egymáshoz való rokonulása a klasszikus asztrológia planéta-házak beosztásával is összefüggésben van, tekintve, hogy a Merkúr nappali háza az Ikrek, míg éjszakai háza a Szűz, a Mars esetében ez a Kos, illetve Skorpió, a Szaturnusznál pedig a Vízöntő és a Bak. (2./e ábra)
A Bika önmagába fordulása mentális–emocionális egyneműséget képvisel, illetve ezek azonos eredetére, differenciálatlanságára, külön-külön való értelmezhetetlenségére hívja fel a figyelmet. Az Ikrek ßà Szűz és a Rák ßà Mérleg duális, egymásra utaló kettőseiben kiegyensúlyozott kölcsönösség fedezhető fel, amit hangsúlyoz az összekapcsolt jegyek páronkénti azonos (a változó illetve a szilárd) zodiákuskeresztekhez való tartozása is. A hét pontból álló zárt alakzatban a kölcsönösség már nincs jelen. Az első öt jegy a Kostól a Nyilasig a szomszédosság kapcsolatát képviseli, majd a Nyilastól indulva „valami történik”: megtörik a sorfolytonos haladás, ami a Nyilas után az Oroszlán azonnali belépését jelenti; ezt a Skorpióhoz való (korrekciós?) visszalépés követi, s majd e nagy távolságú kitérő után zárul az ábra a Koshoz visszatérve. A Kos à Halak à Vízöntő à Bak à Nyilas irány a precessziós mozgásnak megfelelő sor, aminek megtörése a Nyilas korának beköszöntéhez Oroszlán-emóciók megjelenését vetíti elő, jövőbeli kizökkenést jósol múltunk és korunk tudatalkotó ösztön–érzelem–értelem egységének állapotából, amit most a szomszédos jegyek hatása jelent. A negyedik, „lappangó” ábra geometriai jellegzetességein túl meg kell említeni, hogy egy, az Ikrektől a Skorpióig, a kora nyártól késő őszig tartó félévet képvisel. Mint valami felezhetőnek épp a fele, természetesen képviseli az egészet is, ami többek között abban is megnyilvánul, hogy páronként jelen van benne mindhárom minőségi kereszt két szomszédos jegye, valamint implicite elkülönült egységet „kényszerít” a megmaradó másik félre is, aminek alapján pl. az egyedül álló Bika is „társakra lel” a téli–tavaszi jegyek hatosában. Az ábrát az asztrológiai keresztek szempontjából vizsgálva az alábbiakat figyelhetjük meg: f) A kardinális kereszt két szomszédos jegye, a Rák és a Mérleg egymásra hivatkozó viszonyban vannak, míg a másik két jegy, a Bak és a Kos a precesszió szerinti menet nyílfolyamának részei; az egyenes szakasz így kapcsolódik a síkidomhoz. A négy pont az eltérő típusú ábrák között 2:2 arányban oszlik meg. (3./a ábra)



6
a) kardinális kereszt
b) szilárd kereszt
c) változó kereszt
3./a–c ábra: Az asztrális keresztekhez csatlakozó gráfrészek



7
g) A szilárd kereszt magányos kezdőpontja, a Bika három ponton csatlakozik a síkidomhoz e kereszt által. E három pont a síkidomon belül különlegesnek minősíthető helyzetben van: – a Vízöntő a folyamatos szomszédosság nyílfolyamának felező pontjában áll; – az Oroszlán az a jegy, ahová a Nyilasba érkező szomszédosság után (a még mindig precessziós irányú) átugrás irányul, majd – ezen „anomália” korrekciója a Skorpióra mutat. – A kereszt négy pontja 1:3 arányban oszlik meg a pontok geometriai hovatartozása szerint. (3./b ábra) h) A változó kereszt a kardinális kereszt analógiája szerint alakul: az Ikrek és a Szűz kölcsönösségi viszonyban vannak egymással, míg a Halak és a Nyilas a síkidom részei. (3./c ábra)
Jellemzőit tekintve a szilárd kereszt látszik kitüntetett jelentőségűnek, mert pontjai önmagukban is különös helyzetűek a mentális–emocionális gráfon belüli viszonyaikban. Utal erre az is, hogy a másik két kereszt szárai közé foglalható ábrarészletek egyszerű síkbeli elforgatással fedésbe hozhatóak (egybevágóak), a szilárd kereszt tehát egyedülálló marad. A 4. ábra a Kos és a Bika között átmetszett és egyenes vonalon elhelyezett állatövi jegyek során mutatja be a jegykapcsolatokat. Ez a transzformált változat képileg „sterilebb”, tekintve, hogy itt pl. a síkidom már nem konkáv, a szimmetriaviszonyok markánsabbak. Az Ikrek–Szűz–Rák–Mérleg kettős íve közepén jól látható az Oroszlán központi helyzete, az innen induló Oroszlán–Skorpió–Kos csavarvonalon kirajzolódik a Skorpió jelentősége: a vonal e ponton vált át az egyenes egyik oldaláról a másikra, valamint a magányos Bikát nem tekintve 10 egységnyi hosszú egyenesnek itt van a felezőpontja. Az arányok vonatkozásában az alsó nagy félkör és a felső kisebbek sugarai között az 5:3 viszony az aranymetszés tendenciáját képviseli, illetve igen könnyű (bár ez mindig könnyű) az 1–2–3–5–8 Fibonaccisornak megfelelő szakaszokat találni:
1: Bika – Ikrek 2: Ikrek – Oroszlán 3: Ikrek – Szűz 5: Skorpió – Kos 8: Oroszlán – Kos
Az ábrán ezek a szakaszok nem nagyság szerint sorakoznak, így viszonylag összetett, az egyenesre felcsavarodó alakzatot idéző képet láthatunk. Ennek analógiái széles körben megtalálhatóak a paradicsomi kígyó–almafa ábrázolásoktól a mór oszlopok festett díszítéséig, honi fokosnyelektől a bajor mesterségfákig. A fent egyedül álló Bika-pont az életfák felső régióinak égitesteire éppúgy utalhat, mint a póznák tetejére tűzött totemállatfejekre. Az alsó régió égi tengert idéző vizes jegyei (Bak, Vízöntő, Halak) szintén ismert alsóvilág-analógiákat juttathatnak eszünkbe.



8
4. ábra: A Kos és Bika között átmetszett, egyenessé transzformált zodiákuson ábrázolt gráf a spirális felcsavarodás képzetét kelti, a Bika „trófeája” több értelemben is felső világokat idéz.



9
5. ábra: Az íves vonalak 7 ponton metszik az egyenest: ezek hangsúlyos megjelenítése eredményezi a sámánlétrák képét; az első létrafok a Nyilas, az utolsó az Ikrek, amely fölött már csak a felső világ szimbóluma áll.



10
Az íves vonalak a kiegyenesített zodiákusvonallal hét közbülső metszéspontot alkotnak, idézve a sámánlétrák, sámánfák képét, valamint kihangsúlyozva az ókori bolygók, bolygószférák, illetve a mesebeli–mágikus–misztikus hetesség fogalmait. Az 5. ábra létraszerű rajzán a felfelé haladás a precessziós mozgás irányával azonos. Az első és utolsó fok a zodiákus Nyilas–Ikrek tengelyét képviseli. A hétfokú létra állatövi körre való visszavezetése (6. ábra) az említett tengelyre rajzolható „kis-Napév” szerinti nyári–őszi félkört adja. A Nyilas ismét kitüntetett helyzetbe, az indító szerepébe kerül, míg az Ikrek az utolsó elrugaszkodás lehetőségét adja a felsőbb szférák, az ezt szimbolizáló bikafej felé. A Nyilas–Ikrek tengely esetén nem kerülhető el a Tejút említése, ami közismerten e két csillagkép (s nem jegy) közelében metszi az ekliptikát, összeköti azokat. Az ábra példát mutat tehát arra is, hogy miként értelmezhető a Tejút egyszerre égi folyamnak és életfának, égig érő fának; miért, hogy az életfa-ábrázolások sokaságának tövénél forrás fakad, vagy a fa törzse vízből törekszik felfelé. Az 5. ábra két mozgásképlet elemeit egyesíti magában. A létra a vertikális le-fel, a csavarodó vonalak a horizontális kintről befelé irányuló mozgáslehetőség megfelelői. Síkban ábrázolva ezt legadekvátabb módon a lépcső (le-fel) és a spirál (ki-be) együttese képes megjeleníteni. Ennek példái a prekolumbián kultúrák épületdíszein, szőttesein éppúgy megtalálhatóak, mint a Föld átellenes tájáról, az ázsiai sztyeppékről származó szőnyegek, szőttesek mintavilágában vagy – mai példát is említve – Molnár V. József formaszervezési kutatásainak eredményeiben. A 7./a ábrán a zodiákus vetülete és az azon ábrázolható gráfélek olyan változatot mutatnak, amely az aranymetszéssel származtatható logaritmikus spirál képét idézi. Apró érdekességként említhető, hogy a Mérleg képileg „kilóg a sorból”, csak a Rákhoz kapcsolódó él köti az ábrához, de annak azonnal a közepéhez. E vetületben a Nyilas–OroszIán él ponttá transzformálódik, a „nagy ugrás” láthatatlanná válik. (Megjegyzendő, hogy a Mérleg mint tárgy valóban elkülönül a zodiákus 11 élőlényétől. A „lappangónak” nevezett, a d) pontban leírt ábra kapcsán is tehetünk szóra érdemes megfigyeléseket. A három gráfét közös szimmetriatengelye egybe esik az ún. Vízöntőparadoxonból eredő időszakadék–időnyúlás tengelyével. Az e tengely menti befűződésmegnyúlás ábrázolása a világtojás egy lehetséges képét eredményezi. (8. ábra.)



11
6. ábra: A sámánlétra évkörre való visszavezetése jól mutatja, hogy néha miért azonosul a Tejút az életfákkal, és azt is, hogy az életadás mozzanatában miért kiemelt a Nyilas–Ikrek tengely.



12
7./a–b ábra: Fent a kör alakba írt gráf egy vetületi ábrázolása (a), ami emlékeztet az aranymetszésből származtatható logaritmikus spirál képére (b), bár ez csak a közelítő Fibonacci-sor szerinti szerkesztés.



13
8. ábra: A világtojás képe a 2./d ábra vonalainak szimmetriatengelyére, a Vízöntő-paradoxon szerinti befűződésmegnyúlás tengelyére rajzolható.
Az ábrarészletek áttekintése után térjünk vissza a tradicionális ábrázoláshoz, az állatövi körhöz. Az 1. ábrán hajtsunk végre három apró módosítást: hagyjuk el a rajz azon részeit, melyek nem tartoznak a gráfhoz; forgassuk úgy el az ábrát, hogy a Skorpió–Kos él álljon vízszintesen, majd a Kos és a Nyilas pontjából húzzunk két kiegészítő függőleges vonalat. Ez utóbbi lépéssel „lábat adtunk” az ábrában rejtező alá. Valaki végig itt volt ebben a rajzolatban, s ez a valaki egy lelkes állat, egy szarvas. Lehet a regék, mondák, kolindák szarvasa, tükrösök, szarukürtök, sótartók szarvasa, de tekinthetjük az állatövi jegyek tizenharmadik, a csillagos égen sosem látható, de onnan származtatható lényének. Homloka Oroszlán, agancsa Ikrek–Rák–Szűz–Mérleg-ágas, szája Skorpió, szügye Nyilas, hasa Bak és Vízöntő, ágyéka Halak, fara Kos, s attribútuma a Bika. Megjelenésén, puszta létén túl szarvasunk sok meglepő (vagy nagyon is ismert és természetesnek tűnő) sajátosságot mutat. Az Oroszlán jegyében lakozó, a kiteljesedett nyár napkorongját viseli fején, s agancsa hegyén a Rák, az élete teljében lévő Nap jegye. Homlokánál a kiegyensúlyozott–intellektuális Mérleg, míg szája, nyelve „csípős”, hiszen a Skorpió (a keleti Kígyó!) uralja. Szügyén az a Nyilas van, aki épp e ponton válik Lóból (ld. ismét a keleti zodiákust) emberré. Hasán a hideg téli jegyeket viseli, szarvasunk tehát nem túlzottan vérmes állat, amit tovább erősít az ágyékot uraló Halak, a legkevésbé potens, sőt, halálhordozó jegy elhelyezkedése. Pedig agancsos állatunk kétszeresen is viseli a hímállatot jellemző díszeket: a Bak, latin nevén a Capricornus, vagyis szó szerint a Kecskeszarvat viselő, ironikusan idézi vissza a fejet koronázó agancsot, de ez a viszony egyben utal a szarv minőségének ellentétes oldalon való testi megvalósulásának törvényszerűségére is. A legalul lévő Vízöntő mind a belső hasi nedvekhez, mind a külső vizekhez legközelebb áll. A faron lévő Kos, a mindenkori



14
tavaszpontunk jegye egyszerre jelentheti a megtisztulás helyét, vagy a természet újjászületésével kapcsolatos genitális értelmezés esetén az új élet forrását is. Ez utóbbi felvetés a női jelleg jelenlétére utal, amit első látásra alaposan megkérdőjelez az agancsosság. Az ellentmondás azonnal feloldódik viszont akkor, ha nem feledkezünk meg szarvasunk „születésének” körülményeiről: a zodiákus jegyeinek olyan kapcsolatából jött létre a kép, ami csak a tudati összetevőket, az értelem és a lelkület világát képviseli. Következésképp fizikailag testetlen, csakis „másodtest, szellemtest” formájában megjelenő, földi közösségi tapasztalataink, tudásunk (és tudatlanságunk) „asztrális projekciójaként” létező. Ezt elfogadva belátható, hogy e szarvas a nemek elkülönülésének szintje fölötti, még mindkét jelleget hordozó állapotot képvisel. A rajzon attribútumként elkülönülő Bika jegye ezt kiemelten hangsúlyozza: a legmarkánsabb hím állat képében megjelenő női minőség (Vénusz uralom, Hold erőnlét) is a kettősség birtoklásának címere. „Tudatszarvasunk” nem „bika-vagy-ünő”, hanem „bika-és-ünő”. A hát vonalával párhuzamosan futó Ikrek–Szűz agancság is két olyan jegy összetartozását jelöli, amely az elsőként önmagára és a világra kitárulkozó értelem (Ikrek), és az elsőként erősen befelé forduló, a meddőségig elszámolnimegszámolni hajlamos mentalitás (Szűz) ellentétes párjait hordozza. (9. ábra; a 10.-en a gráf „szabadkézi átirata” más módú kiegészítéssel erőszakolja a „szarvasláttatást”.) Valóban szarvas-e ez a szarvas? Kinek-kinek hite, vizuális fantáziája, egy vonalhálózat kiegészítésére, felöltöztetésére való hajlama adhatja meg a tetsző választ. A preindusztriális társadalmak egységes, organikus világképét magukba olvasztó kultúrák, vagy az ezt még képviselni tudó egyéniségek alkotásainak elemzése során rendre rálelhetünk az asztrológiai, asztrálmitológiai párhuzamok rendező elvként való jelenlétére. Itt a metódus inverz logikával vezetett a szarvas (a világtojás, a sámánlétra-életfa) képének létrejöttéhez, melynek során az állatövi jegyek közötti összefüggés felrajzolása, mondhatni egyfajta vizuális indukció vezetett „perszonalizálható” ábrához, amelynek eredményei remélhetőleg visszaforgathatóak, komplex művek (tárgyi ismeretek, felkészültség és látásmód tekintetében egyaránt magasabb szintű) elemzéseinek, eszköztárába, a zodiákusban lévő egyszerű ábrák gyűjteményébe.



15
9. ábra: A „tudatszarvas”. A belátásra való ösztökélés végett a gráf lábakkal lett kiegészítve, de...



16
10. ábra: ...talán lábak nélkül is megállja helyét.



AZ ERDEI IMÁK TITKOS TANÍTÁSA
TAKÁCS LÁSZLÓ FORDÍTÁSA
(Bŗhadāraņyaka-upanişad)
Om Teljes Az Ott és teljes Ez Itt. Teljesből teljes felemelkedik. Teljes a teljestől elszakad. Teljesen mégis megmarad. Béke! Béke! Béke!
ELSŐ TANÍTÁS
Első Imádság
Bizony a hajnalpír az áldozati paripa feje. A nap a szeme, a szél a lélekzete, a Mindenember Tüze a torka, az év a teste. Az ég a háta, a levegőég a hasürege, a föld a hasa domborodása. Az égtájak az oldalai, a mellékégtájak a bordái, az évszakok a tagjai, a hónapok s a fél hónapok az ízületei, a nappalok s az éjszakák a patái, a csillagok a csontjai, a felhőzet a húsa. Abraka a sivatagi homok, erei a folyók, mája és tüdeje a hegyek, szőre a füvek és a fák. A napfelkelte az elülső fele, a naplemente a hátulsó fele. Ha vicsorít, az villám, ha nyerít, az mennydörgés, ha vizel, az eső. Az ő hangja a Szó. A nappal előtte álló áldozószilkeként a paripának lett megteremtve. Ennek méhe a keleti óceán. Az éjjel mögötte álló áldozószilkeként a paripának lett megteremtve. Ennek méhe a nyugati óceán. Ez a két szilke azért lett megteremtve, hogy a paripát körülvegyék. Táltosként húzta az isteneket, harci lóként a tündéreket, vágtatóként az ördögöket, paripaként az embereket. Rokona néki az óceán, méhe néki az óceán.
Második Imádság
Kezdetben nem volt semmi sem. A földet éhség és halál fedte be. Mert az éhség halál. Akkor az megcsinálta az észt magának, hogy legyen. És ragyogva vándorolt. Mert ragyogott, így lett a víz. Hisz: „a ragyogás (arcs) örömömre (ka) lett”. A ragyogó víz (arka) így keletkezett. – Öröme lesz annak, ki tudja, hogy mi teszi a ragyogást. Mert a víz ragyogás. A víznek föle lett, az megszilárdult, s ebből lett a föld. Ő ezen fáradozott. És mert fáradozott, mert felhevült, ereje és verítéke lett a tűzzé. Háromfelé osztotta magát. Harmadnyi tűz, harmadnyi nap, harmadnyi szél. És harmadnyi lélekzetként szétfolyt mindenfelé. Feje volt kelet, itt és ott voltak elülső lábai, farka volt nyugat, itt és ott voltak hátulsó lábai. Észak és dél voltak az oldalai, az ég a háta, a levegőég a hasürege, ez a föld itt a szügye, ez pedig a vizekre támaszkodott. – Bárhova menjen is, ugyanígy megveti lábát, ki tudja ezt. Egy másik testre vágyott. És akkor az éhség, a halál észként párosodott a szóval. A kiömlött mag lett az év, mert év addig még nem létezett. Éppen egy évig volt viselős, annak



2
múltával kiengedte azt. Megszülvén rányitotta a torkát, ám az így üvöltött: bhán! Ebből lett a Szó. De rájött: „Ha mindössze ennyire vágyok, úgy étkem csak kevés lesz”. És ezzel a Szóval, ezzel a testtel mindent megteremtett, mi van, a himnuszokat, a varázsigéket, a dalokat, a ritmusokat, a nyájakat, az áldozati állatokat. És ha már így lett, hát elnyelte mindazt, amit teremtett. Mert mindent elnyel (ad), ezért ő a Mérhetetlen (aditi). – A mindenség elnyelője lesz, a mindenség lesz az étke annak, ki tudja, hogy a Mérhetetlent ez teszi. Akkor egy még nagyobb áldozásra vágyott. És fáradozott, és felhevült. Mert fáradozott, mert felhevült, dicsőség és erő szállt ki belőle. Mert a dicsőség s az erő az életerők. S amint az életerők kiszálltak belőle, felfúvódott a teste. De az ész benne maradt a testben. Akkor arra vágyott: „Váljon e test áldozhatóvá, így akarok megtestesülni!” És mert felfúvódott (asvat), hát paripa (asva) lett belőle. És szólt: „Ez már áldozható (médhja).” Innen hívják lóáldozatnak (asvamédhja) a lóáldozatot. – Bizony, az tudja a lóáldozatot, ki tudja ezt. Őrizte ezt a lovat, de meg nem kötötte. Egy évre rá felszentelte áldozatként önmagának. Az isteneknek pedig átengedte a többi állatot. Ezért szól az összes istenekhez a Teremtőúrnak szentelt áldozat. Bizony, a lóáldozat a napmeleg. Teste az év. Az itteni földi tűz az az égi ragyogás. Testei ezek a világok. Ők ketten a ragyogás és a lóáldozat. Ám ezek ugyanakkor az egyetlen isten, vagyis a halál. – Legyőzi a visszahalást, nem éri el azt a halál, mert a halál az ő teste lesz, mert ama istenek egyike lesz, aki tudja ezt.
Harmadik Imádság
Kétfélék voltak a Teremtőúr gyermekei, istenek és ördögök. Kevesebben voltak az istenek, és többen az ördögök. Ezek a világ uralmán veszekedtek, Így szóltak az istenek: – No hát, verjük le az ördögöket a Felcsendítéssel az áldozatnál! Mondták a szónak: – Énekeld nekünk a Felcsendítést! – Legyen hát! – felelte ő, és elénekelte nekik. Mindazt a hasznosat, mi a szóban van, elénekelte az isteneknek, de ami boldogságosat beszélt, hát azt csak úgy magamagának. Észbe kaptak az ördögök: – Felülkerekednek ezzel az énekessel! Rárohantak, és megrontották a gonosszal. Ez a gonosz az, hogy a szó olykor hamisat beszél. Mondták az orrnak: – Énekeld nekünk a Felcsendítést! – Legyen hát! – felelte ő, és elénekelte nekik. Mindazt a hasznosat, mi az orrban van, elénekelte az isteneknek, de ami boldogságosat szagolt, hát azt csak úgy magamagának. Észbe kaptak az ördögök: – Felülkerekednek ezzel az énekessel! Rárohantak, és megrontották a gonosszal. Ez a gonosz az, hogy az orr olykor hamisat szagol. Mondták a szemnek: – Énekeld nekünk a Felcsendítést!



3
– Legyen hát! – felelte ő, és elénekelte nekik. Mindazt a hasznosat, mi a szemben van, elénekelte az isteneknek, de ami boldogságosat látott, hát azt csak úgy magamagának. Észbe kaptak az ördögök: – Felülkerekednek ezzel az énekessel! Rárohantak, és megrontották gonosszal. Ez a gonosz az, hogy a szem olykor hamisat lát. Mondták a fülnek: – Énekeld nekünk a Felcsendítést! – Legyen hát! – felelte ő, és elénekelte nekik. Mindazt a hasznosat, mi a fülben van, elénekelte az isteneknek, de ami boldogságosat hallott, hát azt csak úgy magamagának. Észbe kaptak az ördögök: – Felülkerekednek ezzel az énekessel! Rárohantak és megrontották a gonosszal. Ez a gonosz az, hogy a fül olykor hamisat hall. Mondták az észnek: – Énekeld nekünk a Felcsendítést! – Legyen hát! – felelte ő, és elénekelte nekik. Mindazt a hasznosat, mi az észben van, elénekelte az isteneknek, de ami boldogságosat észlelt, hát azt csak úgy magamagának. Észbe kaptak az ördögök: – Felülkerekednek ezzel az énekessel! Rárohantak, és megrontották a gonosszal. Ez a gonosz az, hogy az ész olykor hamisat észlel. Mondták akkor a száj lélekzetének: – Énekeld nekünk a Felcsendítést! – Legyen hát! – felelte ő, és elénekelte nekik. Észbe kaptak az ördögök: – Felülkerekednek ezzel az énekessel! Rárohantak, és meg akarták rontani a gonosszal. De mint kőhöz vert agyagrög, széthullottak és elporladtak ők. Ezért maradtak fenn az istenek, és tűntek le az ördögök. – Fennmarad önmaga által, ellensége eltűnik annak, ki tudja ezt. Szóltak az istenek: – De hát hol volt az, ki minket oltalmába vett? A szájban bújt el (ajam ászjé), ezért nevezik Szélsebesnek (ajászja), és ő az Angyali (angirasza) is, merthogy a tagok (anga) nedve (rasza) ő. Mondják rá bizony a Messzit (dúr) is, mert hogy messze (dúram) marad tőle a halál. Messze marad attól a halál, ki tudja ezt. Miután eme istenség megvédte a gonosztól s a haláltól a többi isteneket, a világ végére zavarta el azt, oda zavarta el az azokban megbúvó gonoszt. Ezért ne menjen az ember a népek közé, ne menjen a határokig, hogy magát a gonosznak, magát a halálnak át ne adja! Miután eme istenség megvédte a gonosztól s a haláltól a többi isteneket, át is vitte őket a halálon. Először a szót vitte át, eloldva azt a haláltól, s akkor tűz lett belőle. Mint ez a tűz, átlépve a halálon, úgy lobog az. Azután az orrot vitte át, eloldván azt a haláltól, s akkor szél lett belőle. Mint ez a szél, átlépve a halált, úgy tisztít az. Azután a szemet vitte át, eloldva azt a haláltól, s akkor nap lett belőle. Mint ez a nap, átlépve a halált, úgy ragyog az.



4
Azután a fület vitte át, eloldva azt a haláltól, s akkor tér lett belőle. Mint ez a tér, átlépve a halált, olyan az. Azután az észt vitte át, eloldva azt a haláltól, s akkor hold lett belőle. Mint ez a hold, átlépve a halált, úgy fénylik az. – Bizony, ez az istenség ugyanígy átviszi azt is a halálon, aki tudja ezt. Azután étket énekelt magának, hogy egyen. Mert ami ennivaló van, ő eszi meg. Ezen alapszik. Szóltak akkor a többi istenségek: – Mindeme ételt itt te magadnak énekelted, az ételből engedj minket is enni. – Legyen hát! De akkor szálljatok mind belém! – Jól van! – feleltek ők, és belészállottak mindenfelől. Ezért van az, hogy az étel, mit az ember a lélekzettel megemészt, mindama többit is jóllakatja. – Bizony, így szállnak a lények abba, a lények táplálója, fejedelme, hercege, az étek evője, s legfőbb uralkodó lesz, aki tudja ezt. És aki a lények köréből az ezt tudóval ellenségesen szembeszegül, az övéit nem tudja majd eltartani. De aki magát őneki aláveti, és őt követve arra törekszik, hogy fenntartsa a lényeket, az bizony el tudja majd tartani övéit. Ő a Szélsebes Angyal, mert a tagok nedve ő. Mert a tagok nedve a lélekzet. S mert a tagok nedve a lélekzet, ezért van az, hogy amelyik tagot a lélekzet elhagyja, hát az kiszárad. Ezért a tagok nedve ő. Ő az Imaúr is, mert a szó ima, és ő ura annak. Ezért ő az Imaúr. Ő az Imádságúr is, mert a szó imádság, és ő ura annak. Ezért ő az Imádságúr. Ő a dal is, mert a szó dal, és ő ura annak. Merthogy férfi (sza) és egyben asszony (amá), innen a dal (száman) neve. Vagy pedig azért is, mert ő a hangyával azonos (szarna), a szúnyoggal azonos, az elefánttal azonos, e három világgal azonos, a mindenséggel azonos. Elnyeri a dalt, egyéletű, egyvilágú lesz a dallal, ki tudja e dalt. Ő a Felcsendítés is. A lélekzet Fel (ut), hiszen lélekzet tartja fent (ut-tabdham) ezt a világot. A szó ének (gítha), a Fel (ut) és az ének (gítha) együtt teszik a Felcsendítés (udgítha) nevét. Ezért mondta Hatalmastólvaló, az Élelem fia, megízlelvén a király italt: „Vesse hát szét e király a fejem, ha a Szélsebes Angyali bölcs mással énekelte a Felcsendítést, s nem azzal, amivel én itt!” – Mert ő is szóval és lélekzettel énekelte. Aki tudja e dal aranyát, aranya lesz annak. A zengés a dal aranya. – Aranya lesz annak, ki tudja a dal aranyát. Aki tudja e dal alapját, az megveti lábát. A szó a dal alapja, mert a lélekzet a szón alapul, ha a lélekzetet dalként éneklik. – Mások azt mondják, hogy az étel az alapja.
***
És most emelkedjünk fel a tisztítóigékhez: A dalt megnyitni, az előénekes dolga ez. Miközben énekel, az áldozó mormolja a következőket: „A nemlétből vezess engem a léthez! A sötétből vezess engem a fényhez! A halálból vezess engem az örökléthez!” Amikor azt mondja: „A nemlétből vezess engem a léthez!”, akkor a nemlét a halál, a lét pedig az öröklét, így tehát azt mondja: a halálból vezess engem az örökléthez, tegyél halhatatlanná!



5
Amikor azt mondja: „A sötétből vezess engem a fényhez!”, akkor a sötét a halál, a fény pedig az öröklét, így tehát azt mondja: a halálból vezess engem az örökléthez, tegyél halhatatlanná! Amikor pedig azt mondja: „A halálból vezess engem az örökléthez!”, hát ebben semmi sem rejtett. A vers további soraiban a tudós énekes ételt énekelhet magának, hogy egyen, adományt kérhet bennük, elmondhatja a maga vagy az áldozó bármilyen kívánságát. – Ezáltal érhető el az égi világ, és nem kell félni, hogy nem ér el oda, ki tudja e dalt.
Negyedik Imádság
Kezdetben a világ a lélek volt egyedül egy Ember alakjában. Az körültekintett, s önmagán kívül semmit se látott. Akkor felkiáltott a kezdet kezdetén: „Ez vagyok én!” Ebből lett az „én” szava. – Ezért van ma is, hogy szólítva az ember először azt mondja: „igen, én vagyok”, s csak azután mondja a többi nevét. Embernek (purusa) hívták, mert minden bűnt előre (púrva) elégetett (us). – Bizony, ki tudja ezt, mindent eléget, mi őt megelőzőn lenni akarna. És félt. Ezért fél az, ki egyedül van. Azt gondolta erre: – Hát mitől is félek, ha rajtam kívül nincsen semmi más? Akkor elhagyta őt a félelem, mert mitől is félhetett volna. Hiszen félni csak mástól lehet. De nem volt öröme. Ezért nincs öröme az egyedül levőnek. Akkor egy másikra vágyott. Akkora volt, mint egy férfi s egy nő, amikor egymást átölelik. Kétfelé vágta (apátajat) magát, ebből lett a férj (pati) s feleség (patní). Ezért vagyunk önmagunkban csak felek, ahogy azt Áldozóháncs magyarázta. Ezért tölti be az asszony az üres teret. Párosodott vele, és ebből lettek az emberek. Ám a nő így fondorkodott: – Hogy is párosodhatna velem, mikor saját magából teremtett? No hát, elrejtezek! Akkor tehénné változott, a férfi azonban bikává, és párzott vele. Ebből lettek a barmok. Akkor kancává változott, de a férfi csődörré, szamárkancává, de a férfi szamárcsődörré, és párzott vele. Így lettek az egypatájúak. Ő kecskévé változott, de a férfi bakká, ő jerkévé, de a férfi kossá, és párzott véle. Kecskék és birkák lettek ebből. Így történt tehát, hogy minden párosat megteremtett, a hangyáig egészen. Felismerte akkor: – Magam vagyok a teremtés, mert én teremtettem ezt az egész világot! Így lett a teremtés. – Bizony, az ő teremtésében lesz az teremtő, ki tudja ezt. Azután megdörzsölte így, ekképpen csiholt kezéből s szájából mint anyaölből tüzet. Ezért nincsen belül egyiken se szőr. Mert legbelül nincsen szőr az anyaölben. – Ezért, ha mondják is néha: „ennek vagy annak az istennek áldozz!”, akkor is ő teremtette a világot egyedül, ő az összes isten egyedül. Férfimagból teremtett mindent, mi nedves a világon. Az pedig Nedű. Mert az egész világ étel és evő. A Nedű az étel, a tűz az evő. A Hatalmas túlteremtése ez itt. Azért mondják, hogy túlteremtés, mert ő magánál magasabbat teremtett, mert halandóként halhatatlant teremtett. – Bizony, az ő túlteremtésében lész az teremtő, ki tudja ezt. Akkor még megnyilvánulatlan volt ez a világ. Névben és alakban nyilvánult meg. Ezért mondják azt, hogy „az ilyen-olyan nevűnek, ilyen olyan az alakja”. Névben és alakban nyilvánul meg ez még ma is. Ezért mondják azt, hogy „az ilyen-olyan nevűnek ilyen-olyan az alakja”.



6
És ebbe beléhatolt a lélek egészen körömhegyéig. Úgy rejlik ő, mint kés a tokban, tűz a tűzrakóhelyen. Azért nem látni őt, merthogy szét van osztva. Lélekzetnek hívják lélegezve, szólva szónak, látva szemnek, hallva fülnek, értve észnek, de ezek csak tetteit nevezik. Ha valaki csak az egyiknek vagy a másiknak szentelődik, hát az nem bölcs, mert ő csak részként lakik az egyikben vagy a másikban ezek közül. Ezért egyedül a léleknek kell szentelődni, mert abban lesznek eggyé mindezek. Ezért a lélek a mindenség vadcsapása, mert megismerni a mindenséget egyedül ő vezet el. Ahogy csapását követve egy állatra lehet rátalálni, ugyanígy dicsőségre és tiszteletre talál, ki tudja ezt. Ezért ő kedvesebb fiúnál, kedvesebb vagyonnál, kedvesebb bármi másnál, mert ő a belső, ő ez a lélek. És ha valaki bármit a léleknél kedvesebbnek magyaráz, és azt mondják neki: „Elveszíted te még ezt a keveset!”, hát úgy lesz bizony! Ezért egyetlen kedvesként a léleknek kell szentelődni. Aki egyetlen kedvesként a léleknek szentelődik, annak kedvese nem múlik el. Azt tartják, az emberek a Hatalmas tudása által a mindenséggé lehetnek. De milyen tudás által lett a Hatalmas a mindenséggé? Kezdetben a világ a Hatalmas volt egyedül, ő tudta csak: „A Hatalmas Vagyok!” – A mindenséggé ő így változott. Ha az istenek közül ezt bármelyik felismeri, ő is az lesz, s éppen így a bölcsek, éppen így az emberek. Ezt látva kiáltott fel Istenkedvese, a bölcs: „Az Ősi Ember voltam én, a nap voltam én!” Éppen így van ma is. Ha valaki felismeri: „a Hatalmas vagyok!”, az a mindenséggé válik, s még az isteneknek sincs azon hatalma, hogy ne váljon azzá, mert ő a lelke azoknak. Aki egy másik istenséget imád, és azt mondja: „Más ő, és más vagyok én”, az nem bölcs, hanem az istenek házibarma. S ahogy a házibarmok az ember hasznára vannak, éppen így az istenek hasznára van minden egyes ember. Milyen nagy baj az, ha akár csak egyetlen barom is elvész, hát még ha több! Ezért nem jó az isteneknek, ha az emberek tudják ezt a tanítást. Kezdetben a világ a Hatalmas volt egyedül. Amíg egyedül volt, addig még nem volt kibontakozva. Megteremtette akkor saját magán túl a nemesen formált harcosi rendet, és azokat, akik fejedelmek az istenek körében: a Hódítót, a Mennyeit, a Nektárosat, az Üvöltőt, a Gomolygót, a Rekesztőt, a Halált és az Uralkodót. Ezért nincsen a harcosi rendnél magasabb. Ezért hódolja királyszentelésnél a pap alattvalóként a harcosokat. Ezzel tiszteli meg a harcosi rendet. De a Hatalmas egyben méhe is a harcosi rendnek. Ezért, ha a legfőbb uralmat érte is el, végül a Hatalmas méhében kap menedéket még a király is. Az anyaölet támadja, ki megsebzi őt. Annál nagyobb a bűn, minél nemesebbet ér sérelem. Még nem volt teljesen kibontakozva. Akkor megteremtette a világi rendet, és azokat, kik csapatosan vannak felsorolva az istenek körében: a jótevőket, az üvöltőket, a mérhetetleneket, a viharzókat és az összes isteneket. Még nem volt teljesen kibontakozva. Akkor megteremtette a parasztságot és a Gyarapítót. Mert a Gyarapító a föld, a Gyarapító táplál mindent, mi van. Még nem volt teljesen kibontakozva. Akkor megteremtette saját magán túl a nemesen formált törvényt. A törvény úr az úr fölött, nincsen a törvénynél magasabb. Ezért bízhat a gyenge királyként a törvényben szemben még az erőssel is. Mert a törvény az igazság. Ezért mondják valakiről, hogy joggal szól, ha igazat szól, vagy igazat szól, ha joggal szól, mert a kettő ugyanaz. Ő a papi, harcosi, világi és paraszti rend.



7
A Hatalmas a tűz képében volt az istenek között, pappá lett az emberek között. Égi harcosból lett földi harcos, polgárból polgár, parasztból paraszt. Ezért szeretne az ember tűz által lenni az istenek között, és papnak lenni az emberek között, mert ebben a két formában nyilvánult meg a Hatalmas közvetlenül. Ezért, ha az ember elbúcsúzva a világtól nem látta meg a belső világot, akkor az nem is segít neki, éppen úgy, mint az a tudás, amit meg nem tanult, vagy az a tett, amit meg nem cselekedett. És ha valaki tudatlanul nagy jót is cselekedett, végül elfogy az. Ezért egyedül a lélek világának kell szentelődni. Aki a lélek világának szentelődik, tette nem fogy el annak, hanem amit kíván, a lélek megteszi neki. Ez a lélek egyben minden lény világa. Ha áldoz, vagy pappal áldoztat az ember, úgy az istenek világa, ha az írást idézi, akkor a bölcseké, ha az ősöknek mutat be áldozatot, vagy utódokra vágyik, akkor az ősöké, ha embereknek nyújt szállást, akkor az embereké, ha füvet és vizet készít a barmok elé, akkor a barmoké, és amikor egy házban a mező állatai és a madarak, egészen a hangyáig, táplálékra találnak, az ő világuk akkor. – Ahogy saját világának kíván boldogulást, úgy kíván minden lény boldogulást annak, ki tudja ezt. Ez bizony ismert, ki van kutatva. Kezdetben a világ a lélek volt egyes-egyedül. Arra vágyott: „Bárcsak lenne asszonyom! Bárcsak sarjadzanék aztán tovább! Bárcsak lenne birtokom! Bárcsak vinnék aztán véghez tetteket!” Mert erre terjed ki a vágy. Ezért van az, hogy ma is erre vágyik az, ki egyedül van: „Bárcsak lenne asszonyom! Bárcsak sarjadzanék aztán tovább! Bárcsak lenne birtokom! Bárcsak vinnék aztán véghez tetteket!” És amíg ezekből egy pici is beteljesületlen, addig tökéletlennek érzi magát. Tökéletessége pedig ez: ész a lelke, szó az asszonya, lélekzet az utódai, szem az emberi birtoka, mert szemmel látja meg azt, fül az isteni birtoka, mert füllel hallja meg azt, test a tette, mert a testével cselekszik. Ötrétű tehát az áldozat, ötrétű az áldozati állat, ötrétű az ember, ötrétű mindaz, mi van. Mindent elnyer, ki tudja ezt.
Ötödik Imádság
„Értőn és belehevülten teremtett hét étket az atya. Az egyik közös mind között, kettőt az isteneknek osztott, hármat magának megszabott. Egyet kínált az állatoknak, ezen nyugszik mindaz ott, mi lélekzik, és mi nem. Hogyhogy nem fogynak sosem, pedig falják őket mindenfelől? Ki megérti, miért nem fogynak el, az arcán a szájával étket eszik, az elmegy majd az istenekhez, annak tápláló étke lesz.” – így szól a vers. „Értőn és belehevülten teremtett hét étket az atya” – vagyis az atya értőn és belehevülten teremtette őket.



8
„Az egyik közös mind között” – vagyis mindegyikben megvan. Ez az az étel, amit mindenütt esznek a földön. Aki ennek szenteli magát, az nem szabadul meg a gonosztól, mert az belekeveredett. „Kettőt az isteneknek osztott” – ez az áldott és az áldozott. Ezt áldozza és adományozza az ember az isteneknek. Mondják ezt új- és telihold áldozatnak is. Ne legyen tehát csak egyéni vágyból az áldozat! „Egyet kínált az állatoknak” – ez a tej, mert először tejből élnek az állatok és az emberek. Ezért adnak vajat nyalni vagy emlőt szívni az újszülöttnek, és az újszülött borjat is így nevezik: „füvet még nem legelő”. „Ezen nyugszik mindaz ott, mi lélekzik, és mi nem” – mármint a tejen alapul mindaz ott, mi lélekzik, és mi nem. De amikor azt mondják: „ha egy éven át tejet áldoz, úgy elhárítja a visszahalást”, ezt nem szó szerint kell érteni, hanem sokkal inkább úgy, hogy amelyik napon áldoz, azon a napon hárítja el a visszahalást, mert az isteneknek ajánlja fel az ételt, amit fogyaszt. „Hogyhogy nem fogynak sosem, pedig falják őket mindenfelől?” – a ki nem fogyó az Ember, ő nemzi az ételt újra meg újra. „Ki megérti, miért nem fogynak el” – a ki nem fogyó tehát az Ember. Ő teremti újra meg újra elmélyedve az ételt önnön tetteként. Mert ha nem tenné, hát fogyatkozna bizony. „Az arcán a szájával étket eszik” – az arc a száj, így eszi szájával az étket. „Az elmegy majd az istenekhez, annak tápláló étke lesz” – ez pedig megdicsőülése. „Hármat magának megszabott” – ezek: az ész, a szó és a lélekzet. Őket szabta meg saját magának. „Nem láttam, mert máshol járt az eszem. Nem hallottam, mert máshol járt az eszem” mondják néha, mert bizony csak az ésszel lát s az ésszel hall az ember. Vágy, döntés, kétség, hit, hitetlenség, bizonyság, bizonytalanság, szégyen, tudás, félelem – mindez az ész egyedül. Ezért ismerjük fel akkor is, ha hátulról érintenek meg. A hang a szó. Ez részint véges, részint végtelen. Belélekzés, kilélekzés, szétlélekzés, fellélekzés, összelélekzés – ezek a légzések, vagyis a lélekzés. Ezekből áll a lélek: szóból, észből és lélekzetből. S ugyanez a három világ: a szó a földvilág, az ész a levegőég, a lélekzet az égi világ. S ugyanez a három tudás: a szó a himnuszok tudása, az ész a varázsigék tudása, a lélekzet a dalok tudása. S ugyanez az istenek, az ősök, az emberek: a szó az istenek, az ész az ősök, a lélekzet az emberek. S ugyanez az atya, az anya, a gyermek: az ész az atya, a szó az anya, a lélekzet a gyermek. S ugyanez a megismert, a megismerendő és a meg nem ismert: Minden megismertnek van egy szóalakja. Mert megismert a szó. És ebben segíti azt, ki tudja ezt. Minden megismerendőnek van egy észalakja. Mert megismerendő az ész. És ebben segíti azt, ki tudja ezt. Minden meg nem ismertnek lélekzetalakja van. Mert meg nem ismert a lélekzet. És ebben segíti azt, ki tudja ezt. A szó teste a föld, s a tűz a fényalakja. Ezért, amíg a szó el hatol, addig terjed a föld s a tűz. Az ész teste az ég, s a nap a fényalakja. Ezért, amíg az ész el hatol, addig terjed az ég s a nap. És párzott e kettő, a lélekzet ebből született. Ő a Hódító, vetélytársa nincs, mert csak egy másik lehet vetélytárs. Nem lesz vetélytársa annak, ki tudja ezt.



9
A lélekzet teste a vizek, s a hold a fényalakja. Ezért, amíg a lélekzet elhatol, addig terjednek a vizek s a hold. Ezek egyforma nagyok és mind végtelenek. Ki végesként hódol nekik, véges világot érdemel. Ki végtelenként hódol nekik, végtelen világot érdemel.
***
A Teremtőúr az év, tizenhat részből áll. Az éjszakák tizenöt részét képezik, tizenhatodik része változatlan. Az éjszakák által felgyarapszik, s azok által csökken újra. Az újhold éjszakáján a tizenhatodik résszel minden létezőbe beléhatol, s megszületik aztán a következő hajnalon. Ezért ezen az éjjelen nem szabad egyetlen életet sem kioltani, még ha az csak egy gyíkocska is. Ez az istenség megtisztelése. Ki tudja ezt, bizony az is a Teremtőúr, a tizenhat részes év. Tizenöt részét képezi minden birtoka, tizenhatodik része pedig a lelke. Csak birtokában gyarapszik és csökken megint. Lelke a kerékagy, birtoka a küllők. Ezért, ha sok baj is éri, a lelke ép marad. Erre mondják: „küllője törve bár, de megfutott”.
***
Három világ van: embervilág, atyák világa és istenvilág. Az első, az embervilág, elnyerhető, mégpedig fiú által, és nem jótettek jutalmaként. Tettek által az atyák világa nyerhető el, tudás által pedig az istenvilág. A legjobb ezek közül az istenvilág, ezért dicsérik annyira a tudást.
***
És most az örökítésről: Ha valaki érzi, hogy ideje lejárt, így szóljon fiához: „Te vagy az imádság, te vagy az áldozás, te vagy a világ!” A fiú így feleljen: „Vagyok az imádság, vagyok az áldozás, vagyok a világ!” – Mert az imádság szó mindent összefoglal, mit megtanult, az áldozás szó összefoglal minden áldozatot, a világ szó összefoglal minden világot. Ez mindenre kiterjed. Az atya gondolja azt: „Ameddig elér, mindenben engem segítsen!” – Ezért mondják egy tanult fiúról, hogy a világ az övé, s ezért tanítják. Ezért az ezt tudó elbúcsúzván a világtól minden életerejével a fiúba száll, s ha bármilyen bűnt elkövetett, a fia fizet majd érte (púra néna trájati), innen van a fiú (putra) neve. Az atyába pedig halhatatlan isteni életerők szállanak. A földből és a tűzből belészáll az isteni szó. Az isteni szó pedig az, hogy az lesz, amit beszél. Az égből s a napból belészáll az isteni ész. Az isteni ész pedig az, ami át tudja élni a tökéletes gyönyört, s így nincsen gondja többé. A vizekből s a holdból belészáll az isteni lélekzet. Az isteni lélekzet pedig az, hogy jöjjön vagy menjen, nem éri kár, meg nem inog. Aki tudja ezt, az minden lény lelkévé válik, s olyan lesz, mint ama istenség. Ahogy azt az istenséget mindenki segíti, így segíti mindenki azt is, ki tudja ezt. Ám ami fájdalmat szenvednek a lények, azt megtartják maguknak, hozzá csak a jó megy, mert rossz nem megy az istenekhez.
***



10
És most a fogadalom vizsgálata: A Teremtőúr megcsinálta a szerveket, azok pedig megteremtve rögtön civódni kezdtek: – Hagy szóljak! – így a szó. – Hagy lássak! – így a szem. – Hagy halljak! – így a fül. És így tovább a többiek, mind a maga módján. De legyűrte őket fáradtság képében a halál, elkapta s megszállta őket a halál. Ezért fárad el a szó, fárad el a szem, fárad el a fül. Csak a középső lélekzetet nem kapta el egyedül. Megismerték akkor a többiek őt, és szóltak: – Bizony, közöttünk ez a legjobb! No hát, legyünk a formáivá! És mind a formái lettek, ezért nevezik őket életerőknek. – Bizony, nemzetséget neveznek el majd arról, ki tudja ezt. S aki az ezt tudóval civódik, hát az kiszárad, és meghal a végén. Eddig a lélek terén. S most az istenek terén: – Hagy égjek! – így a tűz. – Hagy süssek ! – így a nap. – Hagy világítsak! – így a hold. S ugyanígy a többi istenség, mind a maga módján. Ami az életerők között a középső lélekzet, az istenek között az a szél. Mert a többi istenek nyugodni térnek, de a szél nem. A szél az az istenség, ki sose nyugszik. Erről szól a vers: „Miből a nap kél, s mibe lenyugszik,” – mármint a lélekzetből kél, s a lélekzetbe nyugszik le megint. „az istenek szabott törvénye az, az van ma, és az lesz holnap is.” – mert amit ők régen megszabtak, azt ma is követik. Ezért csak egyetlen fogadalmat kell követni: belélegezni kell és kilélegezni, s közben azt kívánni: „ne kapjon el engem a gonosz s a halál!” Aki ezt a fogadalmat követi, az tartson is ki benne. – Egyéletű, egyvilágú lesz eme istenséggel, ki tudja ezt.
Hatodik Imádság
Háromrétű ez a világ: név, forma és tett. A nevek között a szó minden név dicshimnusza (uktha), mert minden név ebből keletkezik (utszthá), a szó a dala (száman), mert ő minden névvel azonos (szama), a szó az imádsága (brahman), mert ő hordoz (bibharti) minden nevet magában. A formák között a szem minden forma dicshimnusza, mert minden forma belőle keletkezik, a szem a dala, mert ő minden formával azonos, a szem az imádsága, mert ő hordoz minden formát magában. A tettek között pedig a test minden tett dicshimnusza, mert minden tett belőle keletkezik, a tett a dala, mert ő minden tettel azonos, a tett az imádsága, mert ő hordoz minden tettet magában. Bár háromrétű ez, mégis csak egy, mert ez a lélek. S bár egy a lélek, háromrétű ugyanakkor. Ő a valóság által elfedett halhatatlan, mert a lélekzet halhatatlan. A valóság a név és a forma, ezek fedik el a lélekzetet.



11
MÁSODIK TANÍTÁS
Első Imádság
Tanult pap volt a gőgös Darufi, a Garga fia. Így szólt egyszer a kásibéli Ellentlebíró királyhoz: – A Hatalmast neked hagy magyarázzam! Ellentlebíró így válaszolt: – Ezret kapsz e szóért, hogy majd az emberek összeszaladnak, s kiabálják: „Új Atyácska! Új Atyácska!” Szólt Darufi: – A napban lévő Ember, a Hatalmas felé én így szentelődöm! Ellentlebíró így válaszolt: – Ne erről beszélj nekem! Mint minden lény vezére, feje és királya, felé én így szentelődöm. – Ezért ki felé így szentelődik, az lesz minden lény vezére, feje és királya. – A holdban lévő Ember, a Hatalmas felé én így szentelődöm! – Ne erről beszélj nekem! Mint nagy, fehér köntösű Nedűkirály, felé én így szentelődöm. Ezért ki felé így szentelődik, annak nap mint nap préselve lesz, étke nem fogy el sosem. – A villámban lévő Ember, a Hatalmas felé én így szentelődöm! – Ne erről beszélj nekem! Mint fényességes, felé én így szentelődöm. – Ezért ki felé így szentelődik, az fényességes lesz, s fényességes lesz a nemzetsége annak. – Az űrben lévő Ember, a Hatalmas felé én így szentelődöm! – Ne erről beszélj nekem ! Mint teljes és változatlan, felé én így szentelődöm. – Ezért ki felé így szentelődik, az teljében lesz nyájaknak s fiaknak, nemzetsége annak változatlan megmarad. – A szélben lévő Ember, a Hatalmas felé én így szentelődöm! – Ne erről beszélj nekem! Mint Hódító Merész, mint győzhetetlen hadsereg, felé én így szentelődöm. – Ezért ki felé így szentelődik, az győző lesz, ellenségeit legyőző győzhetetlen. – A tűzben lévő Ember, a Hatalmas felé én így szentelődöm! – Ne erről beszélj nekem! Mind diadalmas, felé én így szentelődöm. – Ezért ki felé így szentelődik, az diadalmas lesz, s diadalmas lesz a nemzetsége annak. – A vizekben lévő Ember, a Hatalmas felé én így szentelődöm! – Ne erről beszélj nekem! Mint képmás, felé én így szentelődöm. – Ezért ki felé így szentelődik, képmás megy ahhoz, és semmilyen különböző, s aki tőle születik, képmása lesz néki az is. – A tükörben lévő Ember, a Hatalmas felé én így szentelődöm! – Ne erről beszélj nekem! Mint ragyogó, felé én így szentelődöm. – Ezért ki felé így szentelődik, az ragyogó lesz, s ragyogó lesz a nemzetsége annak. S akivel összekerül, azt is beragyogja. – A hang mögött felreppenő, a Hatalmas felé én így szentelődöm! – Ne erről beszélj nekem! Mint lehelet, felé én így szentelődöm. – Ezért ki felé így szentelődik, az szép kort megél a földön, azt idő előtt nem hagyja el lélekzete. – A térben lévő Ember, a Hatalmas felé én így szentelődöm! – Ne erről beszélj nekem! Mint örök társak, felé én így szentelődöm. – Ezért ki felé így szentelődik, az társ nélkül nem marad, attól övéi el nem szakadnak. – Az árnyékban lévő Ember, a Hatalmas felé én így szentelődöm!



12
– Ne erről beszélj nekem! Mint halál, felé én így szentelődöm. – Ezért ki felé így szentelődik, az szép kort megél a földön, azt a halál idő előtt el nem ragadja. – A testben lévő Ember, a Hatalmas felé én így szentelődöm! – Ne erről beszélj nekem! Mint testetöltött, felé én így szentelődöm. – Ezért ki felé így szentelődik, az testet ölt, és testet ölt a nemzetsége annak. Akkor Darufi elhallgatott. – Befejezted? – kérdezte Ellentlebíró. – Be. – Ezzel még nem ismered. Darufi ezzel így szólt: – Engedj tanítványként magadhoz! – A szokások ellen való, hogy egy pap magát egy harcos tanítványának adja, és a Hatalmast így ismeri meg. De legyen, megtanítlak! E szavakkal megfogta annak kezét, és magához emelte. Odavitte aztán egy alvó emberhez, és szólítgatta az előbbi nevekkel: – Nagy, fehér köntösű Nedűkirály! – és így tovább. De az fekve maradt. Akkor megrázta a kezével, és az rögtön felébredt. Azt kérdezte akkor Ellentlebíró: – Hol volt a megismerésből álló Ember, mikor aludt, s honnan jött vissza most? Darufi azonban ezt se tudta. – Ha így alszik valaki, akkor a megismerésből álló Ember minden érzékszerv megismerését magába vonja vissza, ő pedig a szív üregében bújik el. Ha megfogta őket, akkor mondják, hogy alszik az ember. Akkor fogva a szaglás, fogva a szó, fogva a látás, fogva a hallás, fogva az ész. Az álomban mint saját világaiban vándorol. Ő ott nagy király, főpap, felfelé megy és lefelé. S ahogy egy nagy király is magával viszi kíséretét, s országában kedve szerint vándorol, úgy viszi ő is magával az érzékszerveket, és vándorol kedve szerint. De mikor mélyen alszik, és semmit se tud, akkor a „jótevő” erekbe bújik. Ezekből hetvenkétezer fut ki a szívből a szívszövedékbe. Mint herceg, mint nagy király, mint főpap, túláradó gyönyörben így hever ő a szívszövedékben. Ahogy a pók előmászik a fonálon, ahogy a tűz a legkisebb szikrából fellobog, úgy lobbannak elő ebből a lélekből minden életerők, minden világok, minden lények és minden istenek. Titkos tanítása ez: a valóság valósága. Mert az életerők a valóság, s ő a valósága azoknak.
Második Imádság
Aki a borjat ismeri, hajlékát, fedelét, oszlopát, kötelét, amivel megkötik, az bizony úrrá lesz majd a hét ellenséges fivéren! A borjú a száj lélekzete. Hajléka a test, fedele a fej, a lélekzet az oszlopa, az étel a kötél, amivel megkötik. Szolgálatában állanak a hét múlandótlanok. Az Üvöltőhöz a szemben lévő vörös csíkokon keresztül kötődik. A Gomolygóhoz a szemcsarnok vizén keresztül kötődik. A Mérhetetlenekhez a szem bogarán keresztül kötődik. A Tűzhöz a szem feketéjén keresztül kötődik. A Hódítóhoz a szem fehér részén keresztül kötődik. A Földhöz és az Éghez az alsó és a felső szempillákon keresztül kötődik. – Étke nem fogy el annak, ki tudja ezt. Erről szól a vers:



13
„Szája előre áll, talpa felfele van egy ilyen korsó, pompával tele. Ennek a peremén hét bölcs lakik, Nyolcadik a szó, az imával való.” „Szája előre áll, talpa felfele, van egy ilyen korsó” – ez a fej, mert az egy olyan korsó, aminek szája előre áll, talpa pedig felfelé. „Pompával tele” – A pompa az érzékszervek, velük van tele. Itt tehát az érzékszerveket említik. „Ennek a peremén hét bölcs lakik” – A hét bölcs az érzékszervek, tehát itt is az érzékszerveket említik. „Nyolcadik a szó, az imával való” – A szó tehát nyolcadik, és ez az imához kapcsolódik. A két fül sarja a Legbikább Bikának és az Étekhozónak, mert az egyik fül a Legbikább Bika sarja, a másik pedig az Étekhozóé. A két szem Világbarát és Tűzharapó, mert az egyik szem Világbarát, a másik pedig Tűzharapó. A két orrlyuk a Leggazdagabb sarja és Feketefogú, mert az egyik orrlyuk a Leggazdagabb sarja, a másik pedig Feketefogú. Végül pedig a nyelv az Elnyelő, mert a nyelv eszi az étket. Az Elnyelő annyi mint evő. Mindenek evője az, minden az étke annak, ki tudja ezt.
Harmadik Imádság
A Hatalmasnak két formája van: az arcos és az arctalan, a halandó s a halhatatlan, az álló s a járó, az itteni s a túli. Arcos az, mi a széltől s levegőégtől eltér. Ez a halandó, ez az álló, ez az itteni. Az arcosat, állót, halandót, ittenit a nap teszi, mert a nap teszi az ittenit. Arctalan viszont a szél s a levegőég. Ez a halhatatlan, a járó, a túli. Az arctalant, halhatatlant, járót és túlit az az Ember teszi ott a napkorongban. Mert ő teszi a túlit. – Eddig az istenek terén. Most pedig a lélek terén: Itt az arcos az, mi a lélekzettől s a test üregétől eltér. Ez a halandó, ez az álló, ez az itteni. Az arcost, halandót, állót és ittenit a szem teszi, mert az teszi az ittenit. Arctalan viszont a lélekzet és a test ürege. Ez a halhatatlan, a járó, a túli. Az arctalant, a halhatatlant, járót és túlit a jobb szemben lévő Ember teszi. Mert ő teszi a túlit. Az Ember olyan színű, mint bíbor királyi köntös, mint fehér birkabőr, mint egy piros bogár, mint a tűz világa, mint mikor villámlik hirtelen. – Bizony, mint mikor villámlik hirtelen, úgy lesz boldogsága annak, ki tudja ezt. Leírása: nem olyan és nem ilyen. Mert azon kívül, hogy mi nem ő, más le nem írja. Neve pedig: a valóság valósága. Az életerők a valóság, s ő a valósága azoknak.
Negyedik Imádság
Áldozóháncs egyszer így szólt: – Kedvesbarát, elhagyom ezt a helyet, így hát mindent elosztok közted s Idősebb Özvegy között. Kedvesbarát így válaszolt: – Ó, Uram, ha a világ minden gazdagsága enyém lenne is, halhatatlan lennék-e akkor? – Nem. Úgy élnél, mint a gazdagok, de halhatatlansággal vagyon nem kecsegtet.



14
– Mit kezdjek azzal, mi nem tesz örökkévalóvá? Ó, Uram, amit tudsz, azt add nekem! Áldozóháncs így válaszolt: – Kedves vagy nekünk, mert kedveset beszélsz. Jöjj, ülj ide, elmagyarázom! De jól figyelj arra, mit mondok neked! Bizony, nem a férj kedvéért kedves a férj, hanem a lélek kedvéért kedves ő. Nem a feleség kedvéért kedves a feleség, hanem a lélek kedvéért kedves ő. Nem a fiak kedvéért kedvesek a fiak, hanem a lélek kedvéért kedvesek ők. Nem a vagyon kedvéért kedves a vagyon, hanem a lélek kedvéért kedves az. Nem a papság kedvéért kedves a papság, hanem a lélek kedvéért kedves az. Nem a harcosi rend kedvéért kedves a harcosi rend, hanem a lélek kedvéért kedves az. Nem a világok kedvéért kedvesek a világok, hanem a lélek kedvéért kedvesek azok. Nem az istenek kedvéért kedvesek az istenek, hanem a lélek kedvéért kedvesek ők. Nem a lények kedvéért kedvesek a lények, hanem a lélek kedvéért kedvesek ők. Nem a mindenség kedvéért kedves a mindenség, hanem a lélek kedvéért kedves az. Kedvesbarát, bizony a lelket kell látni, azt kell hallani, azt kell megérteni, azon kell elmélkedni. És aki látta, hallotta, megértette a lelket, s elmélkedett azon, az tudja ezt az egészet. Ki a papságot a lelken kívül tudja, papságát elveszti az. Ki a harcosi rendet a lelken kívül tudja, harcos voltát elveszti az. Ki a világokat a lelken kívül tudja, világait elveszti az. Ki az isteneket a lelken kívül tudja, isteneit elveszti az. Ki a lényeket a lelken kívül tudja, a lényeket elveszti az. Ki a mindenséget a lelken kívül tudja, a mindenséget elveszti az. A papság, a harcosi rend, a világok, a lények, az istenek, a mindenség annyi, mint ez a lélek. Olyan ez, mint amikor a dobot megverik. A hangot kint megfogni nem lehet, de a dobot vagy a dobost megragadva meg van fogva a hangja is. Olyan ez, mint amikor kagylókürt rikolt. A hangot kint megfogni nem lehet, de a kürtöt vagy a kürtöst megragadva meg van fogva a hangja is. Olyan ez, mint amikor a lantot pengetik. A hangot kint megfogni nem lehet, de a lantot vagy a lantost megragadva meg van fogva a hangja is. Olyan ez, mint amikor nedves fát tesznek a tűzre, s az füstfelhőket fúj szerteszét. Bizony, így fújta ki ez a nagy lény a himnuszok tudását, a varázsigék tudását, a dalok tudását, a tűzpapok s az angyalok tudását, a regéket, a mítoszokat, a tudományokat, a titkos tanításokat, a verseket, a szövétnekeket, a párbeszédeket, a magyarázatokat. Mindezt ő fújta ki. Ahogy minden vizek az óceánba szaladnak, minden tapintás benne bőrként úgy szalad össze, minden íz benne nyelvként úgy szalad össze, minden szín benne szemként úgy szalad össze, minden hang benne fülként úgy szalad össze, minden észlelet benne észként úgy szalad össze, minden emlékezés benne szívként úgy szalad össze, minden tett benne kézként úgy szalad össze, minden kéj benne ágyékként úgy szalad össze, minden ürítés benne végbélként úgy szalad össze, minden mozgás benne lábként úgy szalad össze, minden tudás benne szóként úgy szalad össze. Olyan ez, mint a vízbe vetett só. Feloldódik, kivenni többé nem lehet, de bárhonnan is meríts, sós mindenütt. E tisztán megismerő lény nagy, végtelen, parttalan. Felemelkedik a létezők köréből, majd újra alászáll. Nincsen tudat a halál után, bizony azt mondom én! – Ó Uram, megzavartál azzal, hogy nincsen tudat a halál után! – szólt Kedvesbarát. – Amit mondok, az meg nem zavar, az elég, hogy érts. Mert ahol kettősség van, ott látja az egyik a másikat, ott szagolja az egyik a másikat, ott hallja az egyik a másikat, ott szólítja meg az egyik a másikat, ott veszi észre az egyik a



15
másikat, ott ismeri meg az egyik a másikat. De ha egyetlen lélekké vált minden, hogyan is láthatna az valamit, hogyan is szagolhatna az valamit, hogyan is hallhatna az valamit, hogyan is szólhatna az valakihez, hogyan is vehetne észre az valamit, hogyan is ismerhetne az meg valamit? Hogyan is ismerhetné meg azt, amivel mindent megismert, hogyan is ismerhetné meg a megismerőt?
Ötödik Imádság
Minden lény méze a föld, és minden lény méze a földnek. A földben lévő, tündöklő, örök Ember és a lélekben lévő, testet öltött, tündöklő, örök Ember a lélek. Ő az örök, ő a Hatalmas, ő a mindenség. Minden lény méze a víz, és minden lény méze a víznek. A vízben lévő, tündöklő, örök Ember és a lélekben lévő, férfimagos, tündöklő, örök Ember a lélek. Ő az örök, ő a Hatalmas, ő a mindenség. Minden lény méze a tűz, és minden lény méze a tűznek. A tűzben lévő, tündöklő, örök Ember és a lélekben lévő, szóló, tündöklő örök Ember a lélek. Ő az örök, ő a Hatalmas, ő a mindenség. Minden lény méze a szél, és minden lény méze a szélnek. A szélben lévő, tündöklő, örök Ember és a lélekben lévő, lélekző, tündöklő, örök Ember a lélek. Ő az örök, ő a Hatalmas, ő a mindenség. Minden lény méze a nap, és minden lény méze a napnak. A napban lévő, tündöklő, örök Ember és a lélekben lévő, látó, tündöklő, örök Ember a lélek. Ő az örök, ő a Hatalmas, ő a mindenség. Minden lény méze a tér, és minden lény méze a térnek. A térben lévő, tündöklő, örök Ember és a lélekben lévő, halló, tündöklő, örök Ember a lélek. Ő az örök, ő a Hatalmas, ő a mindenség. Minden lény méze a hold, és minden lény méze a holdnak. A holdban lévő, tündöklő, örök Ember és a Lélekben lévő, észlelő, tündöklő örök Ember a lélek. Ő az örök, ő a Hatalmas, ő a mindenség. Minden lény méze a villám, és minden lény méze a villámnak. A villámban lévő, tündöklő, örök Ember és a lélekben lévő, ragyogó, tündöklő, örök Ember a lélek. Ő az örök, ő a Hatalmas, ő a mindenség. Minden lény méze a mennydörgés, és minden lény méze a mennydörgésnek. A mennydörgésben lévő, tündöklő, örök Ember és a lélekben lévő, hangosan robajló, örök Ember a lélek. Ő az örök, ő a Hatalmas, ő a mindenség. Minden lény méze az űr, és minden lény méze az űrnek. Az űrben lévő, tündöklő, örök Ember és a lélekben lévő, a szív üregében búvó, tündöklő, örök Ember a lélek. Ő az örök, ő a Hatalmas, ő a mindenség. Minden lény méze a törvény, és minden lény méze a törvénynek. A törvényben lévő, tündöklő, örök Ember és a lélekben lévő, törvényt követő, tündöklő, örök Ember a lélek. Ő az örök, ő a Hatalmas, ő a mindenség. Minden lény méze az igazság, és minden lény méze az igazságnak. Az igazságban lévő, tündöklő, örök Ember és a lélekben lévő, igazságos, tündöklő, örök Ember a lélek. Ő az örök, ő a Hatalmas, ő a mindenség. Minden lény méze az emberlét, és minden lét méze az emberlétnek. Az emberlétben lévő, tündöklő, örök Ember és a lélekben lévő, ember létű, tündöklő, örök Ember a lélek. Ő az örök, ő a Hatalmas, ő a mindenség.



16
Minden lény méze a lélek, és minden lény méze a léleknek. A lélekben lévő, tündöklő, örök Ember és a tündöklő, örök Ember lelke maga a lélek. Ő az örök, ő a Hatalmas, ő a mindenség. Bizony, ez a lélek minden lény ura, minden lény királya. Ahogy az abroncs s a kerékagy minden küllőt összefog, úgy fog össze ez a lélek minden lényt, minden világot és minden életerőt.
Ez az a méz, amit Tejjelszentelő, a Tűzpap fia, a Lovasikreknek megmutatott. Ezt látva szólt a bölcs: „A nagy tettet, mi hasznotokra lett, hirdetem én, mint vihar az esőt, amidőn Tejjelszentelő, a Tűzpap fia, a mézet tinéktek lófejjel mutatta meg.” Ez az a méz, amit Tejjelszentelő, a Tűzpap fia, a Lovasikreknek megmutatott. Ezt látva szólt a bölcs: „Ó, Lovasikrek, ti lófejet raktatok Tejjelszentelőre a Tűzpap fiára, s mézét az Ácsnak, ő hűen megmutatta, hogy óvjátok titokként, ó Hatalmasok!” Ez az a méz, amit Tejjelszentelő, a Tűzpap fia, a Lovasikreknek megmutatott. Ezt látva szólt a bölcs: „Mint várakat, csinált ő kétlábúakat, mint várakat, csinált ő négylábúakat. Mint madár szállt a várakba be, mint Ember szállt a várakba be.” Bizony ez az Ember lakik minden várban várlakóként. Semmi nincs, mivel ő ne takarózna, semmi nincs, mibe ne rejtezne el. Ez az a méz, amit Tejfelszentelő, a Tűzpap fia, a Lovasikreknek megmutatott. Ezt látva szólt a bölcs: „Minden alakban az ő képmása lett, szemléld hát képmásaként! Varázserővel jár-kél a sokalakú Hódító, befogva néki tízszer száz lova.” Bizony, ő a lovak, bizony ő tíz és ezer, és sok, és végtelen. A Hatalmasnak nincs elődje és utódja, nincs belseje és külseje. Ez a lélek a Hatalmas, a mindent átfogó. – Így hangzik a Tanítás.
***
A szülők és tanítók legelső kötelessége az, hogy a gyermekben felébresszék isteni természetének tudatát.
***
A lényeget tekintve az élet minden pillanata folytonos halogatásból áll. Az az időpont, amikor a halogatás megáll, és megjelenik a Jelen, az a halál ideje. Ez nem jelenti feltétlenül a fizikai halált, hanem az addigi életvezetés és életfelfogás halálát. De kellő felkészülés híján az élmény jelenthet olyan megrázkódtatást, mint a fizikai halál. Ezért sajátja a személyes, mulandó Énnek az állandó halogatás.



17
***
Mivel a halál pillanatában végletesen egyedül maradok, életem minden percében arra kell törekednem, hogy minden szempontból csak önmagamra támaszkodjak, minden örömömet és sikeremet, minden bánatomat és kudarcomat csak önmagamból vezessem le. Ez alaptétel. De a halál pillanatában nyílik meg az az egyszeri lehetőség is, hogy a kettősség látszatvilágából eloldódva felismerjem az univerzális lélekző egységet. Ezért életem minden percében arra kell törekednem, hogy önzetlen és természetes szeretettel forduljak minden lény felé. De ha mindenben önmagamra alapozok, akkor önféltővé és magányossá válhatok, a szeretet intenzív gyakorlása pedig vakká, esendővé és balekká tehet. Drámai ellentmondás?
***
Mennél mélyebbre hatolsz életed megismerésében, annál kevésbé hiszel a halál okozta megsemmisülésben.