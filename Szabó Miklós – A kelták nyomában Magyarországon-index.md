---
master_file: "[[@SzaboMiklosKeltak]]"
---
# Index for Szabó Miklós – A kelták nyomában Magyarországon.pdf

S z a b ó M i k l ó s : A k e l t á k n y o m á b a n M a g y a r o r s z á g o n Oldal: 2
Bevezető
A kelták Magyarországon
• A hódítás története • Harcosok, papok, kézművesek • Egy kihalt nyelv nyomában • Házak, falvak, „városok” • „Gazdasági forradalom” • Kelta istenek • „Kistárgyak művészete” • Epilógus
Függelék
• Időrendi táblázat • Szabó Miklós: Hátország és gyűjtőmedence • Budapest keltái (kiállítás) • Juhari Zsuzsa - Herczeg János: A kelták egységes európai világa • Az antik Európa kelta iskolába járt • Szabó Miklós: Fejezet a mérsékelt övi Európa ókori történetéből • Feltárul a kelta nyelv eredete



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 3
Bevezetés
„Hol vannak a hellének és hol a celták?” írja Petőfi, és amikor ezt a sort papírra vetette, Európa már jó ideje a „kelta csoda” igézetében élt. 1760 és 1763 között tette közzé James Macpherson az „elfeledett kelta bárd”, Osszián költeményeit. A gyűjteménynek óriási hatása volt az európai szellemiségre, jóllehet később kiderült róla, hogy hamisítvány. De az Osszián nyomában kibontakozó pánkelta és keltornán mozgalmak buktatóin keresztül a keltákkal foglalkozó tudomány, a keltológia megszületéséig vezetett az út. (A keltológia kezdetét Zeuss müncheni professzor 1853-ban megjelent Grammatica Celticájától számítjuk.)
A múlt század második felétől kezdve a régészeti kutatások egyre többet tettek hozzá a kelta múltra vonatkozó ismeretekhez. Az ásatások nyomán bontakozott ki a keltaság legragyogóbb korszakának, az i. e. V. századtól időszámításunk kezdetéig tartó időszaknak a képe. Ez a kor a Mediterráneumon kívüli Európa történetében önálló szakaszt jelent, a késő vaskort, amelyet egy svájci kelta lelőhelyről nevezünk La Tènekornak, mintegy annak hangsúlyozásául, hogy ez idő tájt a kelta nép teremtette meg a „barbár” Európa gazdasági és társadalmi fejlődését előrevivő kultúrát A La Tène-kor jelentőségét sok szempontból értékelhetjük. Elégedjünk meg itt három dolog leszögezésével: 1. A Mediterráneumon kívüli Európa ekkor érkezett a történelem előttiség stádiumából a történelmi kor küszöbéhez. 2. A kelta műhelyekben zajlott le Európa történetének egyik legjelentősebb technikai forradalma. 3. A hódítások következményeként először nyílt lehetőség az „európai egység” megteremtésére, bár ez gazdasági, társadalmi és „politikai” okokból nem valósulhatott meg.
1. A kelta vándorlások menete 1. A La Tène-kultúra elterjedési területe 2. A kelták által meghódított területek
A római hódítások végleg lezárták a keltaság legragyogóbb kor szakát, de a kora középkor még egyszer nagy napokat hozott: utódaik, elsősorban az írek, a szellem fegyvereivel hódították meg Európát.
Az „ír misszió” rányomta bélyegét Nyugat- és Közép-Európa kereszténységére; a sejtelmes szépségű kelta mondák beleszövődtek a középkor irodalmának szőttesébe. Ezután Osszián „érkezéséig” kellett várni, hogy a keltaság újra hozzátegyen valamit Európa szellemi kincseihez. Addig, de azóta is, az elmúlás légkörében éltek és élnek a kelta népek. Az ókori keltaság az európai szárazföldön még a korszak végén felszívódott, beleolvadt más népekbe. A szigeti kelták és a tőlük elvándorolt bretonok állandó defenzívába kényszerültek a franciák, angolszászok nagyhatalmi törekvései miatt. Ezért, bár ma létezik egy független kelta nemzeti állam, az Ír Köztársaság, és van élő kelta kultúra, a kelta nyelvek (ír, skót-gael, walesikymro, breton) kihalófélben vannak. A „kelta” jelen így talán sok szempontból nem biztató. Az ókori kelták iránti figyelem azonban – párhuzamosan az etruszkok, a szkíták és a többi ún. ókori peremkultúra iránti érdeklődéssel – egyre növekszik. Hazánkban ennek jele Jan Filip cseh professzor könyvének sikere. (A kelta kultúra és öröksége. Budapest, 1966. Gondolat.)
A következőkben a magyarországi keltákról lesz szó. A könyv terjedelme nem tette



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 4
lehetővé, hogy az egész nép történetével, európai szerepével részletesen foglalkozzunk.
A legfontosabb általános tudnivalók magyar nyelven J. Filip könyvében olvashatók, amely azonban a magyarországi keltáknak, pontosabban régészeti hagyatékuknak mindössze néhány lapot szentel.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 5
A kelták Magyarországon
A hódítás története
A régészeti kutatások jelenlegi állása szerint nincs okunk feltételezni, hogy a La Tène-kor előtt kelta (protokelta) csoportok megtelepedtek volna Magyarország területén.
A kelta kor előestéje a korai vaskor második szakasza volt, amely i. e. 750-700 körül kezdődött. Ebben az időszakban hazánk területe két zónára oszlott: a Dunántúl az ún. Hallstatt-kultúra területéhez tartozott (a névadó lelőhelyet a múlt században fedezték fel Ausztriában). A hatalmas halomsírok, erődített telepek tehetős arisztokrata rétegről tanúskodnak. A dunántúli Hallstatt-kultúra népességét az illyrrel rokon nyelvet beszélő pannonok alkották. Az Alföldön steppei eredetű kultúra alakult ki, melynek ethnikuma a korábban a kimmer törzsszövetséghez tartozó, később szkíta hatás alá került iráni sigynnákból (ezt Hérodotosz alapján Harmatta J. mutatta ki) és az őslakosságból tevődött össze. Az i. e. VI. században a magyarországi kora vaskor nemzetközi kapcsolatai jelentősen bővültek. A Nyugat-Magyarországot átszelő „borostyánúton” a Balti-tenger partjáról borostyán, dél felől – szórványosan – görög áru és az észak-itáliai bronzműhelyek termékei jutottak el a Kárpát-medencébe. A VI. század végén milétoszi Hekataiosz többé-kevésbé helyes leírást adott a Duna folyásáról, és az ő, feltehetően a Fekete-tenger partján fekvő görög gyarmatvárosban, Hisztriában szerzett és Hérodotosz által megőrzött ismeretei nyomán a magyar Alföld lakói a történelem fényébe kerültek. A látóhatár kiszélesítésében nagy szerepet játszottak a sigynnák, akiknek régészeti hagyatéka a Dunántúlon és Szlovéniában is megtalálható. Ők közvetítették hazánk területére a déli árut s cserében elsősorban lovakat adtak üzletfeleiknek. A korai kelta művészet szempontjából is érdemes egy pillantást vetni erre az iráni népre. A ligur sigynna szó kereskedőt jelent, és ez nyilván a sigynna kereskedelem nyugati hatósugarára vonatkoztatható. Feltehetőleg a sigynnák közvetítésével kerültek a La Tène-művészet formanyelvébe a kimmer-szkíta művészeti körből átvett állatalakok és más díszítőmotívumok. A kelták megjelenésével a Dunántúl is az írott történelem érdeklődési körébe került: az antik források a magyarországi kelták történetének leglényegesebb eseményeit megőrizték számunkra. Ugyanakkor azonban a kelták itáliai és balkáni inváziója véget vetett a „barbár” és a mediterrán Európa békés egymás mellett élésének. Emiatt elapadtak a földrajzi információk, ill. a korábbi, mesés elképzelések éledtek fel az antik irodalomban. Míg Hekataiosz nagyjából jól ismerte a Duna folyását, addig a IV. századtól kezdve hosszú ideig tartotta magát a Duna „bifurkációjának” elmélete, vagyis, hogy a Duna két ágra oszlik: egyik ága az Adriába, másik pedig a Fekete-tengerbe ömlik. Ez a helyzet alapjában csak a római hódítás korával változott meg. Az ismeretek romlásával párhuzamosan a kereskedelmi kapcsolatok is megszakadtak. A {szobi bronz kantharosz} az egyik görög darab, amely a La Tène-korban hazánkba eljutott, nem világos azonban, hogy kereskedelem útján került ide, vagy a kelták rabolták Görögországból.
A magyarországi keltákra vonatkozó források két csoportra oszthatók: antik szerzők



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 6
szórványos adataira és régészeti leletekre. A két forráscsoport egybehangzó tanúsága szerint a kelták i. e. 400 után érték el a Kárpát-medencét. Ezt megelőzően feltehetően Csehország felől érkeztek kelta kultúrhatások (hátterük egyelőre felderítetlen), amelyek a Dunántúl ÉK-i részén is kimutathatók (Pilismarót-Basaharc). A kelták bejövetelének hozzávetőleges időpontját Pompeius Trogus, az i. e. I. század második felében élt kelta származású történetíró művének Iustinus-féle kivonatában megőrzött adata alapján lehet meghatározni. Eszerint a kelták Itália és Pannonia elleni támadása egyidejűleg zajlott le. Mármost a clusiumi, az alliai csata és Róma kirablása i. e. 388-387-ben történt, tehát valamikor a IV. század első negyedében törtek be a Nyugat-Dunántúlra az első kelta csapatok. Az egyidejűség mellett szól Livius meseszerű elbeszélése is, amelyet ráadásul a távoli múltba vetített vissza, ti. Tarquinius Priscus római király uralkodásának idejével tette meg egykorúnak. Livius szerint Ambigatus, a biturigok királya unokaöccseit, Bellovesust és Sigovesust küldte ki Itália, ill. a Hercynia Silva meghódítására. (Hercynia Silva a Dunától északra fekvő, a Rajna felső folyásától a Kárpát-medencéig terjedő hegyes-erdős vidéket jelentette.) Livius története azonban mai tudásunk szerint csak az i. e. 400 utáni vándorlásra vonatkozhat. Pompeius Trogustól tudjuk, hogy kb. háromszázezer gall indult meg részben Itália, részben Pannonig felé. Hogy a nagy többség Itáliát vette célba, azt az ottani betörés elemi ereje és sikere is bizonyítja. A vándorlás okaként ugyancsak Pompeius Trogus a túlnépesedést jelölte meg. Livius adatából az olvasható ki, hogy ezeket a mozgalmakat az uralkodó réteg szervezte. Talán ez ellen szól - de nem egyértelműen - az a tény, hogy a korai kelta leletek mind Itáliában, mind a Duna-vidéken egyszerű harcosokra vallanak, és a pompázatos fejedelmi temetkezések - legalábbis egyelőre - hiányoznak.
Mindenesetre a korai kelta leletek alapján úgy tűnik, hogy a hazánk területére érkezett kelták a Rajna-vidékről vándoroltak el. Ez az invázió azonban a Kárpát-medencébe magával sodort Északkelet-Bajorországban és Északnyugat-Csehországban honos kelta csoportokat vagy töredékeket is, melyeknek anyagi kultúrája elüt a Rajna-vidéki keltákétól. Livius szerint a biturigok törzse indította meg a vándorlást. Ez a nép Caesar korában Közép-Gallia egyik jelentős hatalmi tényezője volt. Nem valószínű azonban, hogy i. e. 400 körül a kelták Közép-Galliából vándoroltak volna el. Ugyanakkora magyarországi anyagban az utóbbi évek kutatásai alapján egyre jobban kirajzolódik a Marne-vidéki összetevő.
A hazánkban elsőként megtelepedett kelta törzsek nevét nem ismerjük. Számításba jöhetne ugyan Livius alapján a biturigok törzse, de már láttuk, hogy ez az adat kétes hitelű. A rómaiak az i. e. II. századtól kezdve a keleti Alpok népeit tauriscur néven emlegették. Ez az elnevezés nyilvánvalóan gyűjtőnév volt; különböző kelta, sőt nem kelta csoportokat takart, amelyek az i. e. III. század óta, amikor a keleti Alpok és hazánk teljes megszállása lezajlott, kelta fennhatóság alatt éltek. Az i, e. IV. századra vonatkozóan mindössze annyit mondhatunk, hogy legkorábbi leleteink az ausztriai anyaggal szorosan összefüggenek, és lehetséges, hogy ez a tény a „tauriscus-l:oiné” kezdeteit jelzi. A kelták a Duna mentén érték el hazánk területét, és először a Kisalföldet szállták meg. A foglalás menetét a legkorábbi sírok területi megoszlása (Sopron-Bécsidomb, Fertőmeggyes, Beled, Ménfőcsanak, Egyházasfalu stb.) is jelzi. A IV. század folyamán a kelták a BakonyVértes-Pilis, ill. a Balaton vonalánál vetették meg szilárdan a lábukat (Tata környéki leletek, Andráshida, Cserszegtomaj), s talán i. e. 300 körül érték el a Duna észak-déli folyásának vonalát (érd), és ez idő tájt át is lépték (Vác, Püspökhatvan). A hódítás menetére utal a kora vaskori telepek (Sopron-Várhely [Burgstall], Sáphegy) pusztulása



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 7
is. Pompeius Trogus szerint a kelták hosszú évekig harcoltak Pannoniában szomszédaikkal: fő ellenfelük az itt talált illyr (pannon) arisztokrácia volt. A bennszülöttek ugyancsak rendelkeztek vasfegyverekkel, és úgy látszik, hogy nem voltak reménytelen helyzetben a modernebbül felszerelt hódítókkal szemben. Bár az őslakosságnak a keltákkal egykorú régészeti hagyatéka kevéssé ismert, a beremendi sírok és a szentlőrinci (Baranya m.) temető leletei arra vallanak, hogy a Dunántúl déli része ellenállt a hódítóknak.
A Dunától keletre sem változott a helyzet; a IV. század folyamán a szkíta-sigynna kultúra zavartalanul virágzott.
Az i. e. IV. és III. század fordulója a kelta népmozgalmak történetében döntő fordulatot hozott. Újabb népcsoportok nyomultak be Itáliába, és nyilván hazánk területén is átvonulva, a Balkánra és Erdélybe. A hadjáratokban nyugatról, ill. a Rajna-vidékről származó törzsek is részt vettek, sőt lehetséges, hogy ezeké volt a vezető szerep. A makedón-verő kelta sereg vezérét Belgios (vagy Bolgios)-nak nevezték, Pannoniában pedig a római korban élt egy Belgites nevű nép. Mindkét adat arra utalhat, hogy a III. század legelején még a Közép-Rajna vidékén lakó törzsek, talán a germán terjeszkedések következményeként, fontos szerepet játszottak az újabb kelta vándorlásban. Egyébként a III, századi magyarországi kelta leletanyagban is világosan felismerhetők a Rajna-vidék felé mutató szálak. Még távolabbra mutat a tectosages törzs felbukkanása a Balkánon, ill. Kisázsióban. Ennek a népnek „ősi” települési területe antik források szerint Tolosa (Toulouse) környéke volt.
Magyarország területének teljes keltizálódása szempontjából az volt a döntő mozzanat, hogy 279-ben a Delphoiig előretörő kelták vereséget szenvedtek, és kénytelenek voltak visszavonulni. Ebből az eseménysorozatból egyet feltétlenül ki kell emelnünk, amelyet ugyancsak Pompeius Trogus nyomán ismerünk: egy csoport a Dráva és a Száva összefolyásánál telepedett meg, és scordiscusnak nevezte magát. A név valószínűleg egy balkáni hegység, a Scardus mons nevéből származik. Ismerjük a törzs vezérének nevét is: Bathanatosz. Ellentmondást sejtet, hogy másutt Akikhorioszról olvasunk, mint a visszavonulók vezéréről. Lehetséges, hogy Bathanatosz csoportja egy nagyobb seregből vált ki.
A scordiscusok megtelepedésével párhuzamosan az egész Dunántúl a kelták kezébe került. Sajnos, egyetlen forrás sem szól világosan arról, hogy név szerint mely törzsek osztozkodtak hazánk területén. Egy bizonytalan hitelű hely volcae tectosagesnéptöredék megtelepedését említi Pannoniában. Emellett szólhat a Volcae paludes (mocsarak) földrajzi név a római Dél-Pannoniában. Egyébként nagyon valószínű, hogy a Dunántúl déli része a scordiscusok, nyugati része pedig a tauriscusok fennhatósága alá tartozott. Végső soron azonban azt a lehetőséget sem zárhatjuk ki, hogy a későbbi időkben oly fontos szerepet játszó boiok kisebb csoportjai is már ekkor megjelentek a Kárpát-medencében.
Talán a delphoi rablóhadjárat emlékét őrzi a már említett {szobi kantharosz}, amely a IV. század legvégén, görög műhelyben készült, és legközelebbi párhuzamait Makedóniából és pontosan Delphoi mellől, Galaxidiből ismerjük.
A régészeti kutatások alapján világos, hogy a III. században a korábban keltáktól nem



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 8
érintett Dél-Dunántúlon is sűrűsödnek a kelta települések. Az Alföld nagy „szkíta” (sigynna) temetői ez időben még használatban voltak, azonban a tápiószelei temető legfiatalabb sírja már kelta sír, amely nem lehet korábbi i. e. 250-nél. Nagyjából ez lehet az az időpont, amikor a kelta-sigynna kapcsolatok kiépültek (rákospalotai sír), megkezdődött a két kultúra keveredése, amely végső soron kelta terjeszkedést, megszállást jelentett. A hódítás - legalábbis amennyire ez a régészeti leletekből következtethető - a Duna-kanyar irányából indult meg. Itt helyezkednek el az i. e. III. század elején kezdődő legnagyobb kelta temetők (Kosd, Szob), és később is az Alföld és az Északi-hegyvidék peremén találhatók a legtipikusabb, keverék „sigynna-kelta” temetők (Radostyán, Rozvágy, Mátraszőllős stb.). Bár az Alföld többi részén sem ritkán kerülnek elő kelta sírok, úgy tűnik –és ebben a stratégiai szempontok döntő szerepet játszhattak –, hogy a Dunántúl mellett Északkelet-Magyarország lett a kelták legszilárdabb hatalmi bázisa.
A III. század utolsó harmadában kezdődött a magyarországi keltaság virágkora, amely valószínűleg zavartalanul tartott a II. század végéig. Ennek az időszaknak a történetét azonban szinte lehetetlen megírni, hazánk területéről ugyanis szorosan véve egyetlen antik forrás sem beszél. A politikai hátteret mindenesetre világosabban látjuk: a Kárpátmedencében mindenütt tetőfokán állt a kelta hatalom. Csehszlovákiából rendkívül gazdag régészeti anyagot ismerünk. Nyugaton tartotta magát a tauriscus hegemónia, a scordiscusok nagy hódításokkal dicsekedhettek: a II. század első felében nyugat, azaz az Adriai-tenger felé, a század második felében pedig Makedónfa felé terjeszkedtek. Erre az időre esett a kelták rövid, de sikeres erdélyi hegemóniája is.
Tehát, mint már említettük, a III-II. században hazánk megtelt kelta településekkel, temetőkkel. Sajnos az újabb, hiteles ásatásokból származó temetőanyag nincs feldolgozva (Basaharc, Cece, Kosd, Mátraszőllős, Kölesd-Lencsepuszta stb.), a korszak településeiről pedig jóformán semmit sem tudunk. A leletekből azonban így is kiderül – s ez békés időkre vall –, hogy a kelták erősen keveredtek a helyi lakossággal, a Dunántúl illyr-pannon, ill. az Alföld részben iráni eredetű népességével. A Kárpát-medencei keltaság belső egyensúlyát a II. század végén a lomberek támadása borította fel. Erre vonatkozó forrásunk Sztrabón, aki értesüléseit Poszeidóniosz, a nagy görög tudós művéből merítette. A kimberek 114-ben jelentek meg a Kárpát-medencében. Először a boiokkal ütköztek meg, akik elűzték őket, ezután a scordiscusokkal, majd a tauriscusokkal kerültek szembe. A további események már érdeklődési körünkön kívül esnek. A leírásból kiderül, hogy a II. század legvégén hogyan festettek a Duna-vidéki kelta erőviszonyok. A Dunántúl legnagyobb részét a boiok uralták, délen a scordiscus, tőlük nyugatra pedig a tauriscus hatalmi szféra húzódott. A boiok az i, e. IV. században jelentős szerepet játszottak Itália meghódításában. Az i. e. II. század legelején döntő vereséget szenvedtek a rómaiaktól, és ezután Sztrabón szerint a Dunához vándoroltak. Csehország ókori Boiohaemum neve sokaknak azt sugallta, hogy ennek a vándorlásnak egyik közbülső állomása Csehország volt. Régészetileg azonban egyelőre nem igazolható a boiok útja Itáliából Csehországba, onnan pedig Szlovákiába, ill. Magyarországra. Való igaz, hogy az i. e. II. században kelta temetők tűnnek fel az Alpok lábánál (Giubiasco, Ornavasso), azonban a szomszédos ausztriai területek leletanyaga kevéssé kapcsolódik hozzájuk. Ugyancsak jelentős különbségek állanak fenn a csehországi és a szlovákiai kelta temetők sírmellékletei között. Kétségtelen azonban, hogy nagyjából az i. e. II. században Dél-Szlovákiában és Észak-Magyarországon nagy kelta koncentráció figyelhető meg, amely az i. e. I. század elején, nyilván a kimber támadás



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 9
következményeként, még tovább fokozódott. Ekkor érkezhetett a Dunántúlra a hercuniates nép, amelynek neve szorosan összefügg a Hercynia Silva nevével. Ekkor tolódhattak el Északkelet-Magyarország északkeleti csücskébe, ill. Erdély peremére a tauriscus szférába tartozó csoportok (anartii, taurisci). Talán ezekkel a mozgalmakkal függött össze a keleti kelták nagy vállalkozása: az Olbia elleni hadjárat is. Mindenesetre a nagy boius hatalmi csoportosulás kialakulása az i. e. II. század második felére tehető. Ez az Észak-Dunántúl, Északkelet-Magyarország és Dél-Szlovákia kelta népeinek laza egyesülését jelentette a boiok fennhatósága alatt. A fent említett területek kapcsolata a leletanyag alapján világos. A boiok központja Pozsony környékén lehetett, mint ezt a boius pénzverés is alátámasztja. A „barbár” pénzverés a mai álláspont szerint az i. e. I. század elején kezdődött hazánkban, s a különböző típusok elterjedési területe világosan tükrözi a különböző hatalmi szférák nagyságát. A boius szövetségen belül nagyjából Pozsony környékére tehető a tulajdonképpeni boiok szállásterülete, és az egyesülés heterogén jellegének megfelelően a különböző dunántúli és északkelet-magyarországi csoportok határát is meg tudjuk vonni.
A magyarországi kelták történetében az i. e. I. század eleje fordulópont volt. I. e. 88-ban a rómaiak Scipio Asiagenus vezetésével végleg legyőzték a scordiscusokat, és a törzs a Szerémség keleti részébe szorult vissza. Ezzel megnyílt az út a pannonok terjeszkedése előtt. Ennek következményeit nem ismerjük pontosan, így tisztázatlan az is, hogy az illyr (pannon) nyelvű azalusok hogyan kerültek a római korra a Duna-kanyarba. A pannonok erősödésénél nagyobb veszélyt jelentett azonban a dák központi királyság kialakulása Erdélyben. Boirebistas vezetésével az i. e. I. század első felében a dákok súlyos csapásokat mértek a keltákra. Először a scordiscusokat győzték le, majd pedig az i. e. I. század közepén a Kritaszirosz vezette boiokat és tauriscusokat. Sztrabón szerint a háborút ősi dák területek visszaszerzéséért folytatta Boirebistas; ez nyilván az Alföld északi peremét jelentette. Ugyanez a szerző említi, hogy a boiok olyannyira kipusztultak, hogy települési területük a „boiok pusztasága” nevet kapta. Ez azonban egyrészt túlzás, másrészt pedig félreértés: ti. a „pusztaság”-ot földrajzi kifejezésként kell felfognunk, amely a táj jellegére utal. A dák leletek elterjedéséből ítélve a dák hódításon elsősorban a Tisza-vidéket és Szlovákiát érintették, a Dunántúlon csak a Duna-kanyarban jelenik meg dák jellegű kerámia. A nagy vereség következményei azonban annak ellenére tartósnak bizonyultak, hogy a Boirebistas nem sokkal élte túl győzelmét, és a dák állam újra felbomlott.
A kelta „nagyhatalmi” illúziók kora tehát végleg lezárult. Ez világosan kiolvasható abból, hogy a boius hatalmi szférához tartozó népcsoportokat az ókori források ezentúl saját nevükön nevezik. A tulajdonképpeni boiokat mindössze Északnyugat-Magyarországon találjuk, a Duna-kanyarban az eraviscusok, a Balatontól délre a hercuniates törzs, a Duna-kanyartól keletre az osusok és a cotinusok, és már egészen Erdély fölött az anartiusok és a tauriscusok éltek.
Ebből az együttesből az eraviscusokra kell egy pillantást vetnünk. Tacitus a Germaniában egy helyütt azt latolgatja, hogy vajon az eraviscusok vándoroltak el az osusoktól, tehát a Duna keleti partjáról át a nyugatira, avagy pedig pontosan fordítva történt a dolog. Ez a Tacitus-hely nem több, mint ethnográfiai spekuláció. Két lehetőséggel számolhatunk. Egyrészt, hogy az eraviscusok legkorábban a boius hatalmi szféra kialakulásakor, tehát az i. e. II. század második felében, másrészt pedig – s talán ez a valószínűbb –, legkésőbben a dák győzelem okozta népeltolódások



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 10
következményeként, tehát az i. e. I. század közepe körül foglalhatták el a mai Pest, Fejér és Tolna megye nagy részét. Arra a kérdésre azonban, hogy honnan érkeztek, ma még nem tudunk egyértelmű választ adni. Régészeti hagyatékul> a délnyugat-szlovákiai leletekkel erős kapcsolatokat mutat.
A római hódító törekvésekkel szemben a magyarországi keltaság nem jelentett számottevő akadályt. A hódítók a pannon törzsek ellenállásába ütköztek. I. e 35-ben indított Octavianus, a későbbi Augustus császár hadjáratot Illyricum ellen, és az életművéről beszámoló feliratban, a Monumentum Ancyranumiban már az olvasható, hogy birodalma határait a Dunáig terjesztette hi. A hódítások lezárása után Róma avatott kézzel nyúlt a bennszülöttek ügyeihez. A törzsek belső életébe nem avatkoztak bele, csupán ún. civitasok formájában közigazgatási egységekké formálták őket. Vigyáztak azonban arra, hogy mindazokat a politikai kötelékeket felszámolják, amelyek lázadás veszélyét hordozhatták magukban. Az a tény is a Delták veszélytelenségére utal, hogy a nagyobb törzsi egységeket náluk nem bontották fel úgy, mint a pannonoknál. A rómaiak a törzsi arisztokrácia megnyerésén keresztül igyekeztek magukhoz láncolni a közösségeket, és ezáltal a rómaivá válás útját egyengetni. E politika következményeként a késő vaskori civilizáció elemei a társadalmi szervezet és az anyagi kultúra terén hosszú ideig fennmaradtak. A kelták beilleszkedését talán az is megkönnyítette, hogy a La Tènekor utolsó szakaszában kiépült erődített telepek (oppidumok) a városi élet magvát hordozták magukban. A Dunántúl kelta lakossága a provincia viharos története ellenére az i. sz. III. századi személynévanyagban még kimutatható.
Az Alföldön a dák hódítások, majd pedig az iráni jazygok betelepedése nyomán a kelta lakosság fokozatosan felszívódott, hatása azonban a jövevények anyagi kultúrájában felismerhető. Északkelet-Magyarország félreesőbb, hegyes vidékein továbbélő kelta csoportok is kimutathatók. Ezek azonban erős dák befolyás alá kerülhettek, ugyanis azok a kelták, akik innen Pannoniába települtek, dák nevet viseltek.
top
Harcosok, papok, kézművesek
Caesar írja, hogy a gallok mindazt, amiről úgy gondolják, hogy a halottnak életében kedves volt, a máglyára hordják. Ennek a szokásnak a jóvoltából a halottak világa mintegy tükörképe az élőkének. A sírmellékletekből kiolvasható az elhunyt társadalmi, vagyoni helyzete.
A magyarországi kelták társadalmára vonatkozóan írott források nem állanak a rendelkezésünkre. A helyzet azonban mégsem reménytelen; a temetők vallanak róla. A legkorábbi leletek vékony hódító réteg megjelenéséről tanúskodnak, amely a legyőzött és leigázott földművelő bennszülöttekből élt. A III. században annyiban változott a helyzet, hogy a leletek a kelták és a helyi lakosság keveredését mutatják. A III-II. századi temetők a következő képet adják: a halottak kb. negyede teljes fegyverzettel eltemetett harcos, kb. tizede gazdag nő, a fennmaradó hányadon belül kb. fele-fele arányban oszlanak meg az egyszerűbb ékszereket, használati tárgyakat tartalmazó, ill. egészen szegény vagy melléklet nélküli temetkezések.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 11
Miről árulkodik ez a kép? Nem kétséges, hogy a magyarországi kelták társadalma két részre tagolódott: az előkelők rétegére és a köznépre. Most forduljunk Caesarhoz és más ókori szerzőkhöz, s a kép teljesebbé tételéhez használjuk fel a rendkívül archaikus vonásokat mutató ó-ír törvénykezés tanulságait. Galliában a lakosságnak két olyan rétege volt, amely hatalommal, befolyással rendelkezett. A druidák a vallási ügyekkel foglalkoztak, az ifjúságot tanították, bíráskodtak. A lovagok elsősorban háborúskodtak. A köznép meglehetősen rossz helyzetben volt: adóival tartotta el az előkelőket, akik szolgaszámba vették őket. Ha a terheket már nem bírta valaki, akkor egy előkelő szolgálatába állt, annak ambactusa lett, ami hasonló függőségi viszonyt jelentett, mint a római clientela.
A magyarországi kelta temetők harcos sírjaiban nyilván lovagok nyugszanak. Ez a réteg játszott döntő szerepet a hódításokban, és állig fegyverben szállt még sírba is, mintegy annak jelképeként, hogy élete harcokban telt el. A lovagokkal azonos társadalmi helyzete lehetett a gazdag mellékletekkel eltemetett nőknek, akiknek, a többi kelta területen észleltekhez hasonlóan, szokatlanul nagy megbecsülés járt ki. A kasztszerűen elkülönülő druidák egyébként összkelta „intézményét” a temetőkben nem tudjuk kimutatni: meglétére azonban közvetett bizonyítékok utalnak. A köznépen belül a sírmellékletek alapján bizonyos differenciálódást feltételezhetünk, persze nem tudjuk, hogy ez mennyiben és hogyan függött össze a már említett clientela-szerű viszonnyal. Lehetséges, hogy a szerényebb mellékletű sírok az iparosréteg, az egészen szegény sírok pedig a szolgák temetkezései voltak.
Gazdag, fejedelmi sírokat Magyarországon egyelőre nem ismerünk. Feltehetően a törzsekben a harcos arisztokrata réteg uralkodott, éspedig galliai párhuzamok alapján olyan formában, hogy az előkelők soraiból rendszeres időközönként főnököt vagy királyt, háború idején hadvezért választottak.
A kelta társadalom alapegységéről, az apajogú családról, ill. nemzetségről magyarországi vonatkozásban semmit sem mondhatunk, tekintve, hogy a III-II. századi települési formákat nem ismerjük, és az összefüggő nagy temetők nincsenek még publikálva, amelyek lehetőséget nyújtanának arra, hogy a sírok elhelyezkedéséből az egykori élet szervezetét, rendjét kiolvassuk.
A társadalom legnagyobb egysége a törzs volt. A magyarországi kelta törzsek tulajdonképpen kivétel nélkül nagyobb népekből, törzsekből szakadtak ki, illetve önállósultak. Belső rendjüket, szervezetüket megőrizve a III. századtól kezdve nagyobb hatalmi csoportosulásokká egyesültek. Lehetséges, hogy ezekben a szövetségekben rokonsági szempontok is szerepet játszottak, gyakorlatilag azonban a legerősebb törzs fennhatóságát ismerték el, s annak a nevét viselték. Ezek a csoportosulások efemer voltuk ellenére is az államszervezet kialakulásának lehetőségét hordozták magukban, de mivel nem jöttek létre olyan típusú központi királyságok, amelyek a kelta törzsek állandó önállósulási törekvéseit legyűrve a társadalom belső szerkezetét is átalakították volna, így a keltaság nagyobb népi egységének ígéretes csírái nem fejlődhettek tovább. A különböző szövetségek a jelek szerint békésen éltek egymás mellett, hadjárataikat más népek ellen vezették, külső ellenség ellen pedig olykor közösen is felléptek, mint például a boiok és a tauriscusok a dákok ellen.
Ezek után vizsgáljuk meg a kelta társadalom egyes rétegeinek kultúráját. A törzsi



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 12
arisztokráciából származó vezető személyiségekre néhány feltűnően ritkán előforduló fegyver- vagy ékszertípus utal. Csak hadvezéreknek, főnököknek járhatott az anthropomorph (emberalakot utánzó) markolatú tőr (Dinnyés, Kölesd, Andráshida, Szendrő), az egész Kárpát-medencében igen ritka sisak (Magyar Nemzeti Múzeum) és arany nyakperec (Hercegmárok). De a kevésbé díszes bronz torquesek (nyakperecek) száma is azt sejteti, hogy ennek az ékszertípusnak feltétlenül [{14}] társadalmi rangjelző értéke volt. A torques az i. e. II. századtól kezdve mint köznapi viselet fokozatosan megszűnt, és úgy látszik, hogy kultikus szerepet kapott. A római korban azonban a bennszülött nők a nyakperecet újra népi viseletként hordták.
A harcossírok mellékletei alapján nem nehéz képet alkotni a kelta fegyverzetről. A támadó fegyverek közül a legfontosabb a vaskard volt, amelynek átlagos hosszúsága 80 centiméter, de akadnak nagy, pallosszerű példányok is. A penge elsősorban vágásra és nem szúrásra szolgált; bronzból vagy vasból készült, gyakran vésett, kalapált vagy plasztikus díszű hüvelyben tartották. Diodórosz szerint a kard a kelták jobb oldalán lógott; így találjuk a sírokban is. A fegyvert vas vagy bronz kardlánccal függesztették az övre, amelybe még vaskést is tűztek. Támadó fegyver volt a lándzsa, melynek hegye leggyakrabban hosszúkás, ovális vagy széles levél alakú, és nyelével együtt olykor a két métert is meghaladta. Ismerünk nyárs formájú hajítódárdákat is, amelyekből kettőthármat vitt a harcos pajzsa mellett. A legfontosabb védőfegyver a pajzs volt, amely tojásdad vagy téglalap alakú volt, hossza 1-1,8 m között ingadozott. Fémből a pajzsot tartó kezet védő pajzsdudor és a díszek készültek, a többi része fából volt, olykor a peremet vasalták. (Hazánkban a ménfőcsanaki pajzsot sikerült rekonstruálni.) A sisak rendkívül ritka; hazánk területéről páncélról (fém vagy bőr) nincs adatunk. A ruházatot Diodórosz leírásának megfelelően kell elképzelnünk: a pompa- és színkedvelő kelták tarka, fibulákkal megtűzött köpenyt és nadrágot (brakes) viseltek. A lábbeli formájáról a cipőedények (Gáva, Kosd) adnak némi felvilágosítást. Férfisírokból gyakran előkerülnek ékszerek is: pl. karperecek.
A III-II. században – már kocsitemetkezéseket (Arnót, Balsa, Hatvan-Boldog) szórványosan ismerünk – a harckocsis harcmodor már divatjamúlt volt: a kelták elsősorban gyalog, az előkelők pedig lovon harcoltak. Pauszaniasz a Balkánra betört kelták kapcsán említi a trimarkisziát: ez a fogalom szó szerint „három lovas”-t jelent, egy előkelőt és két kísérőjét, akik egyfajta „taktikai” egységet képeztek. A kelták harcmodora egyéni bátorságukra és kitűnő fegyvereikre épült. Különösebben fegyelmezett harcmodorral nem dicsekedhettek, és La Tène-kori ellenfeleiktől kevéssé tanultak. Mágikus meggondolásokból gyakran anyaszült meztelenül harcoltak, és hírhedt kegyetlenségük is (mint pl. a levágott fejek gyűjtése) vallásos elképzelésekben gyökeredzett.
A gazdag kelta nők túlzó pompaszeretetéről a sírleletek is árulkodnak. Ruhájukat gyakran a szükségesnél több fibulával tűzték meg, díszes, néha zománc- vagy kőbetétes bronz övláncokat hordtak, melyeknek vége szabadon csüngött le. Az előkelők csontvázát mindezeken kívül szinte elborítják az ékszerek: karperecek, lábperecek, nyakékek, gyűrűk és néha fülbevalók. A szegények életmódjáról, anyagi helyzetéről igénytelen „ékszerek” (vasfibulák, egyszerű karperecek) és eszközmellékletek (ollók, kések) árulkodnak.
Az i. e. I. században a kelta társadalom szerkezete lényegesen átalakult, ennek



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 13
hátterében a gazdasági viszonyok és a történelmi körülmények megváltozása áll. Már a II. század legvégétől kezdve Európa-szerte erődített, magaslati településeket, a latin elnevezés szerint ún. oppidumokat építettek. Általános elterjedésüket kényszerítő körülmények, a római terjeszkedés, germán, dák hódító törekvések tették indokolttá. A „városias” jellegű településeken új társadalmi rétegek születtek, mindenekelőtt foglalkozás szerint szétvált az iparosréteg, és teljesen elkülönült a földművelőktől. Az I. században a kelták körében általánosan elterjedt a pénzgazdálkodás, és ennek megfelelően önálló kereskedőréteg is jelentkezett. Ez a folyamat olyan vagyonok kialakulását tette lehetővé, amelyek immár nem kizárólag a törzsi arisztokrácián belül halmozódtak fel. Az oppidum-civilizáció a benne lezajló gazdasági változásokon keresztül a kelták „nemzetközi” összefogásának lehetőségét hordozta magában. Ugyanakkor azonban a hanyatló, de még hatalmon levő törzsi arisztokrácia szélsőségesen szeparatista törekvések érvényesülését segítette elő elkeseredett hatalmi harcaival.
Ennek a folyamatnak főbb vonásai a Kárpát-medence területén is felismerhetők. Erre vonatkozóan a boius pénzeken előforduló nevek és a római kori bennszülött személynévanyag az egyik legfontosabb forrásunk. Az indoeurópai népek klasszikus törzsi névadása az ún. kompzíciós névadás volt. A felnőttek, tehát a teljes jogú törzstagok közé bekerülő ifjú olyan összetett nevet kapott, amely társadalmi helyzetére vagy személyes tulajdonságaira utalt. A vezető személyiségek általában ún. deklaratív nevet viseltek. Ha a boius pénzeken előforduló neveket statisztikai módszerekkel vizsgáljuk, azt találjuk, hogy leggyakrabban az egyszerű (ún. egytövű vagy rövidült) nevek (Biatec, Nonnos) fordulnak elő, s elenyészően bevés az összetett nevek száma (Fariarix, Ainorix).
A pénzverés tehát nem a régi nemzetségi, hanem az új „pénzarisztokrácia” kezében volt. A római kori boius személynévanyag azt mutatja, hogy az egyszerű nevek túlsúlyban vannak az összetettekkel szemben, és ez azzal magyarázható, hogy a vázolt társadalmi folyamat következményeként a törzsi keretek bomlásával a korábbi, klasszikus törzsi névadás is egyre inkább értelmét veszítette. A névválasztásban ezután a divat játszotta a legfontosabb szerepet. Így a korábban királyt jelentő rix névkomponens jelentése fokozatosan a német „reich” (gazdag) melléknév jelentése irányába tolódott el. A boiusok törzsében lezajló bomlási folyamattal függött össze a római foglalás előtti rabszolgatartás is. Valószínű, hogy a római korban felvirágzó villagazdálkodás előzményei az i. e. I. században kialakult nagybirtokrendszerben gyökereztek.
A társadalmi változások azonban nemhogy az egész kelta világot, de még hazánk területének népeit tekintve sem voltak teljesen azonos üteműek. Az ÉszakkeletDunántúlon, az eraviscusok között az i. e. I. században archaikusabb viszonyok uralkodtak. A pénzeken a törzs neve szerepelt (Ravis alakban), a pénzverési jog tehát (talán központosított formában) a törzsi arisztokrácia kezében lehetett. Még a római korban is közös földtulajdon volt, ugyanis a sírfeliratok tanúsága szerint az eraviscusok az örökösödés fogalmát nem ismerték. A császárkori I-II. századi személynévanyag is – a boiokéval ellentétben – az összetett nevek fölényét mutatja a rövidült vagy egytövű formákkal szemben.
Az oppidum-lakó kelták társadalma a feltárt lakóházak tanúsága szerint kis családokra bomlott. Viseletüket az egykorú sírleletek híján nem ismerjük. Segítségünkre vannak



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 14
azonban a római kori bennszülött sírkövek ábrázolásai, amelyek legalábbis a női divatról, sőt a divat változásairól szemléltető képet nyújtanak. A férfilakosság gyorsabban romanizálódott, és a sírköveken rendszerint római ruházatban jelenik meg. A nők konzervatívan őrizték a régi viseletet: ékbe futó, néha fodros szoknyát, kötényt, sajátságos fejfedőket (a Lajta-vidéken felhajtott szélű szőrmekalapot, az eraviscus területen ún. turbánfátyolt) viseltek. Ékszereik karperecek, nyakék vagy torques, fibulák, övek voltak.
A magyarországi kelta temetők csontanyagán végzett anthropológiai vizsgálatok eredményei azt az ismert tényt erősítik meg, hogy kelta rassz nem létezett. A hazánkban megtelepedett kelták között magas és alacsony termetű, hosszú és rövid koponyájú típusok egyaránt előfordulnak. A La Tène-kori és a római provinciális művészet szemléletmódja miatt az ábrázolásokat nem vehetjük készpénznek a kelták küllemére vonatkozóan. Nyilvánvalóan túlzás lenne, ha a La Tène-kori maszkmotívumok közös jegyei mögött „a kelta” tipikus arcvonásait vélnénk felismerni. Talán reális elem lehet azonban egyes boius pénzeken látható férfifejek hátrafésült, egyenes haja: antik forrásokból tudjuk, hogy a kelta férfiak különböző oldatokkal kezelték frizurájukat. A férfiak varkocsviseletére a dunántúli pénzek hátlapján látható copfos lovasok alapján gondolhatunk. A férfiak hordtak bajuszt, szakállt, de voltak, akik borotválták arcukat. (A leletek közt akadnak vasborotvák, szőrcsipeszek.) A nők hajviseletéről a római sírkövek alapján azt mondhatjuk, hogy a lányok a rövid, kétoldalt felkunkorodó, az asszonyok pedig a sima, valószínűleg feltűzött frizurát kedvelték.
top
Egy kihalt nyelv nyomában
A kelta nyelvek az indoeurópai nyelvcsalád nyugati ágába tartoznak, és ezen belül a latin és a germán nyelvekkel állnak közelebbi rokonságban. Az ókori szárazföldi kelta nyelvről nagyon keveset tudunk. Galliában maradt fenn néhány kelta nyelvű felirat, egyébként az ókori írók közléseire, földrajzi és személynevekre kénytelen támaszkodni a kutatás. A szárazföldi kelta nyelveket a keltiber kivételével az ún. p-kelta nyelvek közé sorolják, azaz a brit nyelvekkel (breton, walesi kymro és a kihalt corn) állnak rokonságban. Ezekben a nyelvekben – szemben a q-keltával (ír, skót-gael, manx) – az indoeurópai labioveláris K hang P-vé változott. Tehát az öt (latin quinque) az írben coic, míg a gallban pempévé változott. A ló (latin equus) gallul epos, a szárazföldi kelták lóval kapcsolatban álló istennőjének neve: Epona. (Pannoniában személynévként előfordul az Epo vagy Eppo.) A helyzetet azonban bonyolítja, hogy a szárazföldi kelta nevek között (így Pannoniában is) nem egy megőrizte a labioveláris K-t (pl. Aquincum).
A magyarországi kelta nyelvemlékek közé földrajzi nevek, törzsnevek, személynevek sorolhatók. Ez a forrásanyag bizony rendkívül szegényes, és ma még távol vagyunk attól, hogy a keleti kelták nyelvéről, nyelvjárásairól összefüggő képet alkothassunk, és kijelöljük helyüket a szárazföldi kelta nyelveken belül.
Jó néhány magyarországi folyónévben ősi indoeurópai tövek maradtak fenn, melyek eredeti jelentése: víz. Ilyen például a Rába (Arabo), Zala (Sala). Ezek a nevek azonban minden bizonnyal a keltáknál jóval korábban megtelepedett indoeurópai nyelvű



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 15
népektől származnak.
A magyarországi kelta népek nevei két csoportra oszthatók. Egy részük régi eredetű kelta törzsnév: boii, tectosages, vagy ezek leszármazottja: a belgae-ből belgites lett. A másik csoportba a valószínűleg helyszínen felvett nevek tartoznak. Ezek közül néhány több-kevesebb biztonsággal földrajzi nevekből származtatható. Így a Scardus-hegyből származik a kelta -isc képzővel a scordisci név, talán az Arabo folyónévből az Aravisci vagy Eravisci. Ezekkel szemben a tarsiscus nevet egyesek a latin taurus (bika; gall nyelven tarvos) szóval hozták kapcsolatba, s így totemisztikus gyökerű név volna. A hercuniates nép neve nyilvánvalóan összefügg a Hercynia Silvával.
A római kori helynevek között számos kelta eredetű akad. Tipikusan kelta névadást tükröznek a -dunum (jelentése: erődített hely) végződésű nevek: Singidunum (Belgrád), Neviodunum (a Száva és a Dráva között), és a briga (magaslat, erőd) komponenst tartalmazó Brigetio (Ószőny). Ezekben az esetekben kézenfekvő az a feltevés, hogy kelta oppidumról nevezték el az illető római települést. Kelta városképző a -bona is: Arrabona (Győr), Vindobona (Bécs). A Szerémségben előfordul a Bononia név, mely azonos a boiok itáliai központjának, a mai Bologna gall előzményének a nevével. Annamatia (Baracspuszta) Pannoniában népszerűnek mondható személynevekkel függ össze (Adnamata, Annamatus stb.). A fenti, világosnak mondható esetekkel szemben, számos és köztük a legjelentősebb pannoniai városok nevének eredete azonban problematikus. Ez a helyzet, minden korábbi kutatás ellenére is Savariával, Aquincummal, Scarbantiával; értelmezésüket hol a kelta, hol az illyr nyelv alapján kísérelik meg.
A Dunántúl északkeleti és északnyugati részén a római feliratok számos kelta személynevet őriztek meg. Ezek kétségkívül az eraviscus és boius törzsek szállásterületén kerülnek elő. A magyarországi népek nyelvére vonatkozóan egyetlen közvetlen adatunk van. Tacitus a Germaniában azt írja, hogy az eraviscusok és az osusok „pannoniai nyelvet” (lingua Pannonica) beszéltek. Ez a közlés szinte napjainkig félrevezette a kutatást: mert ha az eraviscusok pannon nyelvet beszéltek, akkor illyrek voltak. Viszont az eraviscus személynévanyag nagy többségében kelta, s a deklaratív összetett nevek - melyeknél a megértés szempontja elsődleges szerepet játszott kétségtelenül amellett szólnak, hogy a törzs keltául beszélt. Tacitus adata nem több, mint néprajzi találgatás, a pannon fogalom pedig se nem népet, se nem nyelvet jelöl, hanem egész egyszerűen Pannonia provincia lakosát, aki éppúgy lehetett kelta, mint illyr.
A római kori személynevek alapján tehát az Északkelet- és északnyugat-Dunántúlon volt kiterjedtebb kelta nyelvterület. A boiok és az eraviscusok közé az azalusok illyr (pannon) nyelvű népe ékelődött be. Az azalusok és az eraviscusok határán a személynevek illyr-kelta két nyelvű csoportokra utalnak. A scordiscusok a római hódítás kezdetéig oly mértékben keveredtek az illyrekkel, hogy eredeti kelta nyelvüket elvesztették. A Dél-Dunántúl szórványos kelta csoportjai szintén illyr (pannon) befolyás alá kerültek. Északkelet-Magyarország kelta lakossága eldákosodott, és amikor a cotinusok betelepedtek Pannonia területére, dák neveket viseltek. Legtovább, legalábbis az i. sz. II. század utolsó negyedéig a boiok és az eraviscusok használták a kelta nyelvet.
top



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 16
Házak, falvak, „városok”
A magyarországi kelta települések kutatása nagyon rosszul áll. Mind ez ideig módszeresen egyetlen lelőhelyet sem tártak fel. Az i. e. I. századnál korábbi településekről jóformán semmit sem tudunk: szórványos, nem ellenőrzött leleteket ismerünk, nagyobb összefüggő együtteseket azonban nem.
Az i. e. I. században két települési típussal számolhatunk. Korábban is meglevő települési forma folytatódott a falvakban, amelyek terepbejárások, felszíni megfigyelések szerint országszerte előfordulnak. Ezek kis házakból, földbe ásott kunyhókból álló települések voltak. A korszak másik jellemző típusa a magaslati erődített telep, az oppidum volt. Caesar leírása szerint a galliai oppidumok városszerűek voltak, melyeket speciális módon, ún. gall fallal (murus gallicus) erődítettek: a haránt egymásra rakott gerendákból készült vázat kövekkel töltötték ki, a kifelé néző részen pedig száraz falat (habarcs nélkül) raktak. A kelta világ azonban nem volt egységes, és az oppidum fogalmába beleférnek a törzsi menedékhelyek, stratégiai erődök, kultuszközpontok is. A murus gallicus sem terjedt el – jelenlegi tudásunk szerint – a németországi Manchingnál keletebbre. A nagy csehországi oppidumok száraz kőfalát függőleges cölöpökkel erősítették meg. Hazánkban a kimber betörés és a dák veszély hatására a kelták magaslati, jól védhető helyeket szálltak meg. Rendszerint korábbi földvárakat választottak ki, ahol a tereprendezés és az erődítés jórészt adva volt. Oppidum jellegű lelőhelyek a Dunántúlon: Velemszentvid, Sopron-Várhely (Burgstall), Tihany-Óvár, Regöly, Szalacska, Százhalombatta, Balatonföldvár, Esztergom, Budapest-Gellérthegy stb.; Északkelet-Magyarországon Bükkszentlászló, Szanda-Várhegy stb. Ezek az oppidum-fogalomnak elméletileg megfelelnek, azonban a kutatások hiánya miatt ma még egy sem nevezhető biztosan oppidumnak. Murus gallicusra vagy ennek csehországi változatára egyelőre nincs adatunk. A bükkszentlászlói sánc átvágása azt mutatta, hogy a kelták a kora vaskori kősáncot újították meg. Összefüggő teleprészt a Gellérthegyen tártak föl, azonban mindössze az iparosnegyedet: városias elrendezésnek nyoma sincs, az a tény pedig, hogy a fazekasok a hegy legbiztosabb pontján, az agyaglelőhelyektől távol laktak, a település menedékhely jellegére utal. A hegy lábánál húzódó tabáni telepről veszély idején a lakosság a Gellérthegyre költözött fel. Sajnos, a megmentett leletek alapján a gellérthegyinél jóval jelentősebbnek tűnő szalacskai és velemszentvidi „oppidumról” egyelőre még ennyit sem mondhatunk.
A házformákról a gellérthegyi ásatások és szórványosan feltárt emlékek alapján (Acsa, Iván, Keszthely-Úsztató, Lébény-Magasmart stb.) van fogalmunk. A házak olykor sziklába vájt teraszokra épültek, máskor kissé a földbe voltak süllyesztve. Általában téglalap alakúak, középen helyezkedtek el a nyeregtetőt tartó gerendák vagy cölöpök. Ismerünk gerenda alapozású házakat is, némelyik tornácos közülük. A falakat vagy fából, vagy pedig fonott, sárral betapasztott ágakból készítették. Méretük különböző: gyakoriak a 2-3 x 3-4 m-es alapterületű kis házak, de 15 m hosszú gerendavázas épületre is van példa. Galliai típusú kőházak vagy a sokfelé ismert kő alapozású építmények hazánkban eddig nem kerültek elő. A házakban tűzhelyek (padlóra rakott egyszerű vagy agyagból készült átlyukasztott rostélyú típusok), sütőkemencék, kézimalmok és néha műhelyek maradványait tárták fel. Körülöttük raktárvermek, agyaggödrök voltalj. A szabályosnak nevezhető házak mellett a szegény telepeken az egyszerű kunyhók voltak többségben.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 17
top
„Gazdasági forradalom”
Az állatcsont maradványok vizsgálata alapján vadászatra, állattartásra következtethetünk. A gellérthegyi telep állatcsont anyagának feldolgozása azt mutatta, hogy a vadászott állatok aránya (vaddisznó, szarvas, őz, őstulok) más kelta telepekhez képest szokatlanul nagy. Ez nyilván alacsony szintű gazdálkodásra utal, és nem magyarázható pusztán azzal, hogy a kelta arisztokrácia kedvelt időtöltése volt a vadászat. A vadászat késő vaskori hagyományai a római korban továbbéltek: a pannoniai vadászkutyáknak híre volt a birodalomban. A halászeszközöket szigonyok és horgok képviselik.
Egyes, az állattartásra vonatkozó adataink az i. e. I. századnál korábbiak. Például a kelta sírokba a korai időktől kezdve némelykor háziasított sertések darabjait, sőt néha teljes állatot tettek. Valószínű, hogy a bátai „vadkan” ennek a fajtának az ábrázolása. A lótartásra közvetett antik forrásadatok (Pauszaniasz a trimarkisziáról) mellett III-II. századi zablaleletek, lószerszámhoz tartozó karikák utalnak. A fentieken kívül más állatokat ábrázoló bronzszobrocskák (szarvasmarha, kacsa, ló), állatalakos edényfülek (kos, bika) közvetve ugyancsak a helyi állattartás bizonyítékaiként foghatók fel.
Az i. e. I. századi helyzetet megint csak a gellérthegy-tabáni telep csontanyagának vizsgálata alapján tudjuk megítélni. Az eraviscusok lovat, sertést, szarvasmarhát, juhot, kutyát és talán szárnyasokat tartottak. A csontokból kiderül, hogy a lovak a kis termetű nyugati típushoz tartoztak, ami azért meglepő, mert az Alföldön a sigynnák a korai vaskor óta nagyobb és erősebb lovakat tenyésztettek, amelyek a jelek szerint „európai” hírt vívtak ki maguknak. A sertések is a kis termetű, primitív fajtához tartoztak, amelyet nyilván makkoltattak: Pannonia ókori jelzői közt szerepel a „makktermő” is (glandifera Pannonia).
A szarvasmarhák között viszont nagy testű egyedek is előfordultak; talán más vidékről hozott példányokkal javították az állományt az eraviscusok.
A magyarországi kelták mezőgazdaságának helyzetét szinte kizárólag i. e. I. századi leletek alapján vázolhatjuk fel. Ekkor a boioknál a föld az arisztokrácia kezében volt, és kialakultak a nagybirtokrendszer körvonalai, míg az eraviscusoknál közös földtulajdonnal kell számolnunk. Az antik források dicsérik a nyugati kelták földművelését. Galliának köszönhette az ókori Európa a kerekes eke és az egyszerű, de igen szellemes szerkezetű aratógép feltalálását is. A mezőgazdasági forradalom hazánk területét sem kerülte ki. A kelták a korábbi primitív faekékre vas ekepapucsot húztak, a földet így sokkal mélyebben tudták megforgatni, és ez a terméshozam emelkedését eredményezte. (Ezekkel az ekékkel azonban csak a laza, homokos, dombvidéki talajokat lehetett gazdaságosan megművelni.) Vassarlókkal és gyakran 80 cm-t is elérő kaszákkal arattak. A terményeket agyaghombárokban vagy vermekben tárolták. A gabonaféléket két - forgó és álló - malomkőből konstruált kézimalommal őrölték meg. Ezzel a szerkezettel viszonylag finom lisztet állítottak elő, ami a kenyér minőségét nagyon megjavította. Nálunk is, éppúgy, mint másutt, a kelták valószínűleg búzát, árpát, rozsot és kölest termeltek.
Az eddig elmondottak alapján a magyarországi kelták táplálkozásáról is van némi



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 18
fogalmunk: a vadászott és háziasított állatok húsa mellett elsősorban tejterméket, kenyeret fogyasztottak. Tűzhelyeken főztek, a kenyeret boltozatos kemencékben sütötték; ezekkel a műveletekkel álltak kapcsolatban a telepeken előkerülő tűzpiszkáló vasak, nyársak, üsttartó láncok, vödörfogók. A legfontosabb evőeszköz a kés volt, amely szinte minden férfisírban megtalálható. Az előkelők nyilván bort - Pannoniában valószínűleg a római foglalás előtt is termeltek a bennszülöttek szőlőt -, a szegényebbek sört ittak. A kelták sörszerű italának korma vagy kurmi volt a neve: egy Carnuntum környéki római feliraton szerepel a Curmisagius név, ami annyit jelent, hogy „mohó a sörivásban”. Az illyr-pannon lakosság kölesből főzött sörét sabaiának nevezték.
A kelta hódítások sikere, a termelékenyebb mezőgazdaság hátterében a kelta kézművesség valóban korszakos jelentőségű fejlődése húzódik meg. A kelta mesterek érdeme, hogy a vas az élet minden területén nélkülözhetetlen anyag lett, és hogy anyagszerű felhasználását is kialakították. A termékek egyre inkább „ipari” formát nyertek azáltal, hogy formájuk az egyszerűség és célszerűség szerencsés összekapcsolása nyomán született meg.
Ezek az elvek a termékek kézműves szintű sorozatgyártását tették lehetővé. Némi túlzással azt is mondhatjuk, hogy a modern Európa vasiparának alapjait a kelták raktár le. Az i. e. III-II. század gazdag temetői fegyver-, ékszer- és eszközleleteinek nagyobb része hazánk területén készülhetett. A bronz- és vasműves központokról azonban konkrétan semmit sem tudunk, és még az sincs tisztázva, hogy a kora vaskori műhelyek, így elsősorban Velemszentvid, ahol a kelta korban is folyamatos településsel kell számolnunk, milyen szerepet töltöttek be a kelta hatalom legvirágzóbb századaiban. Az i. e. I. századdal megváltozott a helyzet: a fémműves központokat többé-kevésbé ismerjük ebből az időszakból.
A magyarországi őskor bányászatáról általában keveset mondhatunk. (Tacitus említi, hogy a cotinusok vasat bányásztak.) A kelta vaseszközök közül egy szalacskai csákány lehetett esetleg bányászszerszám. Hazánk területéről vaskohót nem ismerünk - annál többet Ausztriából, Cseh- és Morvaországból; vassalakot Velemszentviden figyeltek meg, de nem tudni, hogy milyen korú, továbbá a Győr megyei Ivánban feltárt késő kelta házban. Az i. e. I. században a szerszámleletek alapján (kalapácsok, üllők, fogók) Velemszentviden és Szalacskán lehettek a legfontosabb kovácsműhelyek. Lehetséges, hogy ezek a nyersanyagot Magyarországon kívüli bányákból kapták: a nyersvasat ún. kettőspiramis alakú rudakká kovácsolva (ezek mérete 30-60 cm, súlya pedig 1,5-7,5 kg között mozog) szállították a vaskohóból a műhelyekbe. Ez az eljárás már a korai vaskorban kialakult. Caesar említi, hogy a brit kelták pénzként használtak vasrudakat. Magyarországon 4 darab kettős piramis alakú rúd került elő a Dunából Dunaújvárosnál, kísérő leletek híján azonban nem tudjuk eldönteni, hogy ezek biztosan késő vaskoriak-e.
A magyarországi kelta vastárgyak metallográfia) vizsgálata szerint a kohászok és a kovácsok ismerték a különböző széntartalmú acélok tulajdonságait, és a különböző fegyverek, szerszámok funkciójának megfelelően keményebb vagy lágyabb acélfajtát állítottak elő. Az edzést azonban, úgy látszik, nem alkalmazták.
A legfontosabb bronzműhelyek is valószínűleg a két említett „oppidumban”, továbbá talán Regölyön működtek. A szerszámleletek közt találunk bronzöntésnél használt öntőformákat, tégelyeket, kanalakat. Az i. e. I. században minden magyarországi kelta



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 19
népcsoport szállásterületén működött pénzverő műhely is. Szalacskán például előkerült egy pénzverde szerszámkészlete. (Sajnos, a második világháború során csaknem a teljes anyag megsemmisült a keszthelyi múzeumban.) A pénzverés úgy történt, hogy a gömb formájú, öntött fémet a rögzített (általában vasba ágyazott) alsó verőtőre helyezték, amelybe az érem egyik oldala volt negatívan belevésve, azután erre erősen ráütötték a felső verőtövet, amelybe az érem másik oldala volt mintázva. A verés mellett azonban olykor öntöttek is pénzt (regölyi öntő forma). A verőtövek vésnökei kitűnő ötvösök lehettek; az ékszerleletek is az aranyművesek széles körű technikai ismereteiről tanúskodnak (filigrán technika, granuláció).
A Dunántúlon a kelták megjelenése után terjedt el a fazekaskorong, az Alföld iráni eredetű népe azonban egyes, még további bizonyításra szoruló feltevések szerint esetleg már az i. e. V. században ismerte. Ez az eljárás mérföldkő a fazekasság történetében: a tömegtermelés, a formák egyszerűsödésének és hasonulásának lehetőségét hordozta magában. A Duna-vidéki kelta uralom megszilárdulásának idején fazekasközpontok kialakulásával számolhatunk, amelyek nagy területeket láttak el készítményeikkel. Az edényeken megjelenő pecsétek mesterjegyekkel érnek fel, és ezek nyomán tudjuk, hogy a készítmények kb. 75 km távolságra is eljutottak. Az i. e. I. századból számos kemencét (Békásmegyer stb.) és egy fazekastelepet is ismerünk (Gellérthegy-Tabán). A kemencéket lehetőleg agyaglelőhelyek közelében építették, a Tabánban pl. agyaggödrök egész rendszerét tárták fel. A kemencéket földbe vájták, tüzelőterük kétosztatú volt, és a rostély, amelyre az agyagedényeket helyezték - az elválasztó gerincen nyugodott. A kemence hátsó része körteszerűen le volt kerekítve. Ennek a típusnak az előnyeit a kerámia minőségén kívül az is tanúsítja, hogy a bicsérdi (Baranya) kemence tanúsága szerint Pannoniában még az i. sz. II. században is használták. Az eraviscus műhelyek a római kor első két századában tovább dolgoztak: finom festett és pecsételt díszű kerámiát állítottak elő.
Az őskorban hatalmas kiterjedésű erdők borították hazánk területét, s Pannoniában az antik szerzők szerint is immanes silvae (hatalmas erdők) voltak. A gellérthegyi kelták tölgyfát használtak építkezéseikhez, a fát vésőkkel, árakkal, fűrészekkel, baltákkal, vaskapcsokkal dolgozták meg. Az ácsmunka fejlettségéről tanúskodnak a gellérthegyi gerendaházak. A bognárok szaktudására néhány bizonytalan La Tène-kori leleten kívül (kocsiabroncsok Balsáról és Hatvan-Boldogról, kocsialkatrészek Arnótról) a római kori kelta lakosság sírkövein ábrázolt két- és négykerekű, kocsik utalnak.
A tímárok, szűcsök szerszámai közül kések, bőrtisztító nyeles vaseszközök maradtak fenn. Készítményeik közül több-kevesebb valószínűséggel a bőröveket említjük meg, ill. a Lajta-vidéki nők római kori prémsapkáit. A szövés-fonásra gúla alakú szövőszéknehezékek, a szabásvarrásra ollók utalnak.
A kelta kereskedelem megítélése az állandó megtelepedés előtt meglehetősen nehéz. A nem kelta eredetű tárgyak (szobi kantharosz stb.) kapcsán rablásra gyanakodhatunk, a kelta, de semmi esetre sem hazánkban készült darabokat bevándorló hullámok is hozhatták magukkal. Az i. e. III. század közepétől kezdve épültek ki a kereskedelmi kapcsolatok. Ennek a jele például a rákospalotai „szkíta” (sigynna) sír, amelyből kelta ékszerek is előkerültek. Ez idő tájt a nyugat-dunántúli „borostyán utat” is újra használni kezdték. Ezen keresztül a borostyán mellett (Regölt', Kosd) a csehországi kelta műhelyek termékei (a Kladno-vidéki szénbányák felső rétegében talált palaszerű szapropelitből



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 20
készült karperecek, üvegtárgyak, bronzékszerek) jutottak el hazánkba. A magyarországi kelták nyersanyag-szükségleteiket valószínűleg Csehország és Ausztria területén élő rokonaiktól szerezték be. Az illyrekkel folytatott kereskedelem közvetítői a scordiscusok lehettek. A kapcsolatok beszédes tanúi az ún. asztragaloszos bronzövek. A törzsön belüli kereskedelem jele a már említett pecsételt kerámia elterjedése.
A III-II. században a kereskedelem a termékcserén alapult, a helyzet a pénzgazdálkodás megismerése nyomán azonban megváltozott. A kelták rablóhadjárataik, zsoldos szolgálataik során megtanulták a pénz használatát. Nagy Sándor atyjának, Philipposznak a pénzverése „világpénzt” teremtett.
A philippeusok (ezüst 4 drakhmások, előlapjukon Zeusz-fejjel, hátlapjukon lovassal) óriási területen forogtak, és Philipposz halála után is verték őket. I. e. 168-ban a makedón pénzverés a rómaiak pydnai győzelme következtében megszűnt. A pénzhiány pótlására a II. század közepe táján különböző thrák törzsek és a scordiscusok elkezdtek philippeus utánzatokat verni. I. e. 88-ban a scordiscusok veresége után a dunántúli és az északkelet-magyarországi kelta törzsek is egymás után rátértek a pénzverésre. Ekkortól kezdve beszélünk barbár pénzverésről, mivel ezek a népek már nem ismerték az eredeti görög vereteket, hanem csak utánzataikat követték. A 4 drakhmés ezüst mellett az 1 drakhmésnál valamivel kisebb címletű aprópénzt is vertek. Délről észak felé haladva a pénzromlás jelei is felismerhetők: elterjedtek az ólommal vagy bronzzal bélelt ezüstpénzek, sőt áttértek a bronzpénzek verésére is. A görög előképekre visszavezethető pénzek mellett ez idő tájt megjelentek a görög mintákat rómaiakkal összeolvasztó, valószínűleg Pozsony környékén készült boius veretek. Ezeken latin betűs feliratok olvashatók, melyek a Dunántúlon forgó római pénzekkel, a véméndi sírban előkerült i. e. I. századi itáliai (capuai) serpenyővel együtt az erősödő római kapcsolatokat jelzik.
Mind a görögöt utánzó, mind a boius típusú verés az i. e. I. század közepe körül szűnt meg a dák hódítások következményeként. Utolsó fellobbanásként az eraviscusok vertek denárutánzatokat i. e. 20 körül, amikor a római pénzforgalom az Északkelet-Dunántúl felé elapadt. A pénzek, elterjedési területüket tekintve, elsősorban törzsi pénzek voltak, tehát a pénzgazdálkodás csak a törzs belkereskedelmére terjedt ki, a „külkereskedelem” nyilván cserekereskedelem maradt.
A pénzgazdálkodás elterjedésével egyidejűleg virágzott fel az oppidum-civilizáció, amely a kapcsolatok nemzetközivé válását eredményezte. Még a szegényesnek mondható gellérthegyi telep is nyugati kelta (festett kerámia), csehországi (grafit; egyesek szerint Passauból származott), itáliai (pénzek, gemma), illyr (amphoragyöngyök, fibulák) kereskedelmi kapcsolatokat mutathat fel.
Kelta istenek
Az ókorban a kelták híresek voltak rendkívüli vallásosságukról. Az antik írók számos érdekes és jellemző történetet közölnek ennek szemléltetésére. Caesar a galliai háborúkról írott kommentárjaiban kis kelta vallástörténetet is adott római olvasói számára: az egyéb szórványos adatok mellett ez a legfontosabb forrásunk a kelták vallására. Az antik szerzők azonban végső soron nem értették a kelták vallásos



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 21
gondolkodását, a jelenségeket vagy kuriózumként kezelték, vagy pedig saját vallásos elképzeléseik szemszögéből értelmezték. Így általában a kelta isteneket nem saját nevükön nevezték, hanem annak a római vagy görög istenségnek a nevén, akivel véleményük szerint – azonos lényegű volt. Ezt az eljárást Tacitus nyomán interpretatio Romanának, ill. Graecának nevezzük. A többi forrás jellege miatt azonban mégiscsak az antik szerzők adatai a legfontosabb dokumentumok a kelta vallásról. A kelta függetlenség korából fennmaradt ugyan néhány gall nyelvű fogadalmi felirat, ezek azonban önmagukban nem sokat mondanak. A közvetett forrásként kezelendő vaskori ábrázolások értelmezése általában rendkívül vitatott. Azután vannak római emlékek: feliratok, ábrázolások. Ezekre a romanizáció kétségtelenül alaposan rányomta a bélyegét: a kelták a római istenalakokban helyi isteneikre ismertek rá, és a kelta istenek eredeti neve rendszerint egy-egy római isten mellékneveként jelenik meg az oltárokon. Ez a „ráismerés” azonban magán viseli az eredeti képzetek elhalványulását és egybemosódását a római fogalmakkal. A kelták és a rómaiak istenfogalmának és istenalakjainak különbözőségét mi sem példázza jobban, mint hogy Lucanus Pharcalia című eposzában megőrzött kelta istenek közül Teutatest és Esust a költemény ókori kommentátorai egyszer Mercuriussal, máskor Marssal tartották azonos lényegűnek.
Végül rendelkezésünkre áll a szigeti kelták hatalmas mitológiai hagyatéka, melynek felhasználását az archaikus jellegű hagyományozás ellenére is rendkívül megnehezíti, hogy ezeket a szövegeket sok évszázad választja el a vaskori kelták világától, és mindenekelőtt az, hogy a lejegyzett művek keresztény szerzetesektől származnak. (Kéziratok az i. sz. VIII. századtól maradtak fenn.)
Mindezek után nem csodálkozhatunk azon, hogy a vallástörténészek között nézeteltérés uralkodik olyan alapvető kérdésben is, hogy voltak-e a szárazföldi keltáknak közös istenképzetei, kultuszcselekményei? A vita ismertetése helyett azonban elégedjünk meg annyival, hogy a keltákat a sokistenhit (politheizmus) fejletlenebb formája jellemezte. Ez azt jelenti, hogy az istenalakok funkciói gyakran fedték egymást, illetőleg egy-egy istenség hatásköre sokrétű volt. Ebben kétségtelenül szerepet játszott a keltaság széttagoltsága is: az egyes törzsek, néptöredékek vallásos gyakorlatában a különböző istenségek különböző aspektusai (megnyilvánulási formái) kaptak nagyobb hangsúlyt, a helyi jámborság nem fukarkodott olyan néven nevezni az istenséget, amely más területeken nem fordul elő, hogy ezzel mintegy hangsúlyozza az illető néptörzs önállóságát is. Jellemző példa, hogy a szárazföldi – elsősorban római kori – feliratokon csaknem négyszáz (!) kelta istennév fordul elő, ebből azonban több mint háromszáz csak egyetlenegyszer. Ennek ellenére mégis nyilvánvaló, hogy a keltáknak voltak közös elképzeléseik isteneikről. Vagyis úgy mondhatjuk: a kelta istenek lényegüket, „tartalmukat” tekintve összkelta, megjelenési formájuk szerint azonban törzsi istenek voltak. A képzetek és a kultuszok egységességét mindenekelőtt az szavatolta, hogy a legfontosabb papi testület, a druidák rendje összkelta, sok tekintetben törzsek feletti intézményt alkotott.
Amikor a következőkben a magyarországi kelták vallásáról kísérelünk meg képet adni, akkor elsősorban azt kell szem előtt tartanunk, hogy az istenképzeteknek, kultuszoknak milyen helyi jellegzetességei voltak. A kutatás azonban a forrásanyag jellege miatt igen nehéz helyzetben van. A La Tène-korra vonatkozóan van ugyan antik szerzőktől egy-két adatunk, de ezek aligha többek közhelynél. Maradnak tehát a leletek: amulettek, pénzek ábrázolásai, amelyek részben istenekről, részben kultuszokról vallanak. Ismerjük a



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 22
temetkezési szokásokat: ezekben a túlvilágkép tükröződik. Azonban egy-egy motívum nem feltétlenül attributum (isteni jelvény), és ha az is, kérdéses marad, hogy ugyanarra a kelta istenre utal-e nálunk, mint mondjuk Galliában; vagyis probléma, hogy volt-e a kelta művészetnek egységes vallásos szimbólumnyelve. Azután vannak római kori forrásaink: antik szerzők leírásai, feliratok, ábrázolások. Pannonia romanizációja lassan zajlott le, azt várhatnók, hogy ennek jóvoltából a bennszülött kultuszok jobban fennmaradtak Pannoniában, mint másutt. A dolog azonban pontosan fordítva van: ahol gyorsan ment végbe a romanizáció, ott eleinte csak a felszínt érintette; a római szokásokat úgy vették át, hogy a helyi gyökerek sértetlenül megmaradtak. Tehát a bennszülöttek átvették az oltárállítás szokását, de a hivatalos alkalmaktól eltekintve, saját isteneiket tisztelték meg vele. Így többé-kevésbé az eredeti istenképzetekről tájékozódhatunk a feliratok alapján, még akkor is, ha a kelta istennek római „fedőneve” van, vagy ha római alakot öltött. Ezzel szemben Pannoniában, amikor a bennszülöttek között általános szokás lett az oltárállítás, akkorra a számunkra érintetlennek tűnő felszín alatt alapvető változások játszódtak le, az eredeti képzetek római fogalmakkal mosódtak össze, ami helyi kultuszok kialakulásához vezetett. Így a feliratokon szereplő római istennév alatt nem egy kelta istenség rejtőzik, hanem a hódítók és a meghódítottak elképzelései összegeződtek. A tartomány területén feltűnő kelta istennevekkel kapcsolatosan pedig néha az a probléma is adódhat, hogy a provincia megszervezése után betelepült nyugati kelták hozták magukkal Pannoniába a kultuszt. Kelta istennevek elsősorban az i. sz. III. században merülnek fel, ennek hátterében Pannonia jelentőségének növekedését tükröző „lokálpatrióta” archaizálás húzódik meg.
Ezek után a következő módszerhez folyamodunk. Megvizsgáljuk, hogy a szórványos La Tène-kori ábrázolások más kelta területeken fellelhető párhuzamok alapján hogyan értelmezhetők, majd pedig azt nézzük meg, hogy a rámai kori Pannoniából vannak-e adatok, amelyek ezekkel a vaskori gyökerekkel hozhatók kapcsolatba.
Elsősorban a kelta pénzeken látható „szimbólumokból” indulhatunk ki. A kelták az átvett ikonográfiai szkémát olyan jelzésekkel látták el, amelyekkel az ábrázolásokat saját elképzeléseikhez kapcsolták. A leggyakrabban feltűnő jel a küllős kerék, és valószínűleg ezzel egyenértékű az „S” spirál, a hármas forgó (trisceles) és a kör, közepén ponttal. A pénzek ábrázolásain kívül előfordul a kerék amulettként (regölyi kincs), és más tárgyakon (festett kerámia) is látható. Galliából szép számban ismerjük egy kerekes istenség ábrázolásait. A chátelet-i kisbronzon az alak kerékre támaszkodik, kezében villámot tart, válláról kilenc S alakú tárgy lóg le. A képtípusból, de a feliratokból is kiderül, hogy a római korban Iuppiterrel azonosították a kerekes-istent.
A kerék a napra utal, nyilván ezt az égitestet az isten legjellemzőbb megnyilvánulási formájának tekintették. A pénzek hátoldaláról gyakran eltűnik a lovas, s csak a kerék és a ló marad. A nyugati kelták a lovat kapcsolatba hozták a nappal, napszimbólumnak tartották. Talán a kerekes-isten La Tène-kori kultusza magyarázza, hogy a boiok és az eraviscusok között a római korban Iuppiter kultusza hamar elterjedt. Hogy emögött bennszülött istenség kultusza is meghúzódott, azt biztosan tudjuk egy aquincumi feliratról: egy III. századi, Rajnavidéki mintát követő Iuppiter-oszlop bázisán a főisten mellékneve Teutanus. Ennek alapján egy gellérthegyi oltár I. O. M. T. dedikációját is Iovi Optimo Maximo Teutano-ra egészíthetjük ki. Teutanus lenne a magyarországi kelták legfontosabb istene? Már említettük, hogy Lucanus megőrizte Teutates isten nevét. A gall teuta, ír tuath „törzs, nép” alapján nem kétséges az etimológia: „a nép vagy törzs ura,



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 23
atyja”. A Teutanus-Teutates név ezek szerint ősi vallásos gyakorlat következménye: az isten igazi nevét tilos kimondani. Az etimológia arra utal, hogy ez az istenség széles hatáskörű törzsi isten volt. Nem csoda, hogy az ókori kommentátorok hol Marsként, hol Mercuriusként emlegetik, nyilván aszerint, hogy a népet oltalmazó vagy a nép jólétét biztosító aspektusát emelik ki. Az istenség pontos párhuzamát megtaláljuk az íreknél: Dagda („a jó Isten”), akinek attributumai, az üst és a buzogány világosan a fent említett funkcióra utalnak. Hogy ezek a hatáskörök egy klasszikus antik isten „képességeit” mennyire meghaladták, mi sem bizonyítja jobban, minthogy Teutanus-Teutatest éppen hazánk területének keltái Iuppiterrel vélték azonosnak, és ezzel – más területekkel szemben – az isten ősi, égisten mivoltát külön is hangsúlyozták. A boius pénzek hátlapján a lovas ágat vagy fát tart a kezében. A makedón előképekről is ismert motívum kiemelése nyilván vallási elképzelésekkel függ össze. Legtágabb értelemben a kelta vallás „naturalisztikus” vonásait láthatjuk emögött: a szent fák tiszteletét, a fagyöngy szerepét a druidák szertartásaiban stb. Ennél azonban talán egy lépéssel tovább is mehetünk. Az ugyancsak Lucanus által említett Esus két ábrázoláson is úgy jelenik meg, hogy sarlóval faágat készül lehasítani. Lucanus kommentátora szerint az isten tiszteletére fára akasztottak embereket. Az istennév legvalószínűbb etimológiája: „a tiszteletre méltó”, tehát Teutates nevéhez hasonlóan ez is eufémisztikus elnevezés. A két isten funkciója is sokban egyezik, azonban a galliai adatok alapján Esus alakját inkább „mercuriusi” vonások jellemezték. (Egy adat szerint a kereskedők különösen tisztelték.) Figyelemre méltó, hogy a boiok területén a római kori Mercurius-kultusz helyi gyökerei világosan felismerhetők. Talán Esus-Mercurius kultuszával hozható kapcsolatba a korábban bemutatott tokodi császárkori festett edény ábrázolása: egy alak két stilizált ágat tart a kezében.
A Dunántúlon és Északkelet-Magyarországon egyaránt előfordulnak az ún. madár-lovas típusú pénzek. A lovas hadijelvényre emlékeztető boton ülő madarat visz. Ebben az esetben, ha valóban istenalakra utal a madaras bot, két lehetőséggel számolhatunk. A galliai kelták egyik főistene Lugus volt (ír Lug), akinek szent állata a holló. Az istenség kultusza a római korban Mercuriuséban oldódott fel. Nem feltétlenül azonos Lugussal egy másik, galliai ábrázolásokról ismert madaras istenség. Ezt a madaras istent termékenységi vonások jellemzik, de jós isten is volt. A két lehetőség közül talán inkább Lugus mellett szól a hadijelvény forma: ez jól összeegyeztethető az ír mondákból ismert „isteni hadvezér”, Lug hatáskörével.
Talán Lugus kultuszával függ össze a cserepeskenézi harcos sírjában talált hallófejre emlékeztető amulett.
A La Tène-kori amulettek közé tartozik a már említett bátai disznószobor. A darab értelmezéséhez Tacitus Germaniájának egyik adata kívánkozik: a kelta aestiusok az anyaistennő szent állatának, a vadkannak az ábrázolását viselték amulettként, amely hitük szerint a csatában minden bajtól megóvta őket.
A La Tène-korban nem ritkák a vadkanszobrocskák sisakdíszként, hadijelvényként sem. Ez az értelmezés azonban megint csak nem az egyetlen és kizárólagos lehetőség: ábrázolásokról vadkanistent is ismerünk. A gundestrupi üstön az „állatok ura” kísérőjeként tűnik fel a vadkan, a római korban pedig a Mercuriusszal azonosított Moccus nevet viselő „disznóisten” kultuszára van adat Galliából.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 24
A római Pannoniában világosan felismerhető késő vaskori hagyományra utal az anyaistennők kultusza. Latin nevük: Matres, Matronae, Nutrices, Terra mater az anyaságra, és ezen keresztül a termékenységre utal. De a túlvilág is az anyaistennők hatáskörébe tartozott: ennek jele a Fatae név, amely Savariában fordul elő. Az istennők gyakran hárman vannak: a hármas szám a kelták számára a tökéletességet és egyben az erő mágikus megsokszorozását jelentette. A kelta anyaistennők termékenységi aspektusa fejeződött ki Diana és a Silvanák kultuszában a bennszülöttek körében. Hogy ezek az azonosítások csak részben fejezték ki a lényeget, az abból is kitűnik, hogy Diana Nemesis együttes tiszteletében (Aquincum) a kelta „anyák” termékenységet és halált egyaránt magába foglaló szférája jelent meg. Az anyaistennők kultusza a római korban Rajna-vidéki kelta elemekkel is gazdagodott. Erre utal a Suleviae név feltűnése az eraviscusok területén. A kultusz általános elterjedését és mélyen a helyi népvallásba nyúló gyökereit az egy vagy három istennőt ábrázoló ólom vagy terrakotta fogadalmi tárgyak sokasága is bizonyítja. Ebbe a körbe tartozik a lóval kapcsolatban álló termékenységistennő, Epona kultusza is, melynek a Duna-vidéken is megvoltak a helyi gyökerei. A római kor II-III. századára azonban az istennő hatásköre egyre inkább összeszűkült, és a lovakra korlátozódott. Ezért tisztelete a lovaskatonák körében vált népszerűvé.
Az egyiptomi eredetű Isis-kultusz elterjedésében Noricumban és Pannoniában nyilván az is fontos tényező volt, hogy az istennő rendkívül átfogó alakjában a bennszülöttek sokkal inkább ismerhettek saját anyaistennőikre, mint bármelyik római istennőben.
Csak római kori adataink vannak a kelta gyógyító istenpár, Grannus és Sirona (Aquincumban Serena) kultuszáról. Grannust Apollóval, istennőpárját pedig Hygieiával azonosították. Caesar szerint a kelták Apollót mint a betegségek elhárítóját nagy tiszteletben részesítették. Ez az interpretáció nyilván Grannusra vonatkozott, akinek neve „égőt”, „ragyogót” jelent, tehát az istent a kelták is kapcsolatba hozták a nappal. Ugyanerre a szférára utal Sirona neve is: „csillag”.
A kelta gyógyítóistenek kultusza gyógyforrásokhoz kapcsolódott: erre vonatkozóan Brigetióból van adatunk. Grannus és Sirona körében a Nymphák is megjelennek, akikben a kelta anyaistennők gyógyító funkciói öltöttek testet a római korban. Brigetióban Apollo Grannusnak templomot emeltek a III. század első évtizedében. Ennek magyarázata nyilván Caracalla pannoniai látogatásában rejlik: a császár Grannusnak nagy tisztelője volt. A gyógyító istenpár kultusza egyébként Nyugat-Pannoniában, a boiok területén is ismert volt.
Az ugyancsak Apollóval azonosított Belenus jósisten nevét egy savariai oltárkövön vélték felfedezni. A felirat kiegészítése azonban bizonytalan. A Belenus-kultusz lehetőségével Nyugat-Pannoniában így is számolni lehet, hiszen az isten tisztelete nem korlátozódott Aquileia környékére, hanem a Savariával szomszédos noricumi területeken is elterjedt.
A kelta tűzisten, Sedatus tiszteletének vannak római kori nyomai hazánk területén, nem tudjuk azonban, hogy voltak-e helyi gyökerei is, vagy pedig Noricumból került át Pannoniába.
A noricumi gyökerű Mars Marmogius (v. Armogius) kultusza feliratos emlékek alapján



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 25
Nyugat-Pannoniában mutatható ki (Siscia, St. Veit). A noricumi Mars Latobius gyógyítóisten esetleges tiszteletére a Délnyugat-Pannoniában élő kelta latobicusok neve utalhat.
Az eddig tárgyalt kelta istenek kultuszában tehát vagy a vaskori gyökereket ismerhetjük fel, vagy pedig a római kori tisztelet mutat határozottan kelta vonásokat.
Ezek után röviden meg kell emlékeznünk a pannoniai helyi kultuszok közül Silvanus és Hercules tiszteletéről. Silvanus feltűnően népszerű istenség volt Pannoniában: a kutatás hosszú ideig kelta istenség interpretációjaként fogta fel. Úgy látszik azonban, hogy a kultusz idegenektől indult ki, és kifejezetten helyi vonásai nem is voltak. Más kérdés azonban, hogy Silvanust a bennszülöttek körében hallatlanul népszerűvé tette az, hogy a természettel szoros kapcsolatban álló, sok aspektusú istenség volt. A nyugati kelta területeken Silvanus kultuszában a kelta Sucellus alakja élt tovább, aki a halál, de a termékenység istene is volt. Pannoniában, úgy látszik, Sucellus termékenységgel kapcsolatos aspektusát őrizte meg Silvanus, vagy legalábbis ezt ismerték fel alakjában a bennszülöttek, míg Sucellus alvilági funkciója – egy aquincumi Pluto-Proserpina reliefen látható attributumok tanúsága szerint – a római alvilágisten alakjára rakódott rá. Silvanus pannoniai kultusza világosan mutatja, hogy míg az „interpretatio Romana” szintetikus folyamatnak fogható fel, tehát a kelta istenség összes vonásait egyezteti össze a hasonló lényegű római istenség funkcióival, addig a helyi kultuszokra az analízis jellemző; a kelta istenség hatáskörének egyes oldalai különválnak, és különböző római istenalakokra rakódnak rá.
Az eraviscusok területén tisztelt Hercules alakjában megint csak egy kelta istenség funkciói olvadtak fel. Valószínű, hogy a nyugati kelta területeken általában Herculessel azonosított kelta harcos és halálistenség (Ogmios?) vonásai színezték át a klasszikus alak vonásait. A helyi hagyományok tudatos hangsúlyozását jelzi, hogy az istent Hercules Illyricusként is tisztelték.
A fent említett két tipikus eseten túl azonban szinte minden egyes, a pannoniai kelták által tisztelt római istenség kultusza kelta eredetű elemekkel is bővült, tehát a helyi kultuszok közé sorolható. Ezek részletezése helyett azonban néhány ábrázolásról emlékezzünk még meg. A Badacsony-lábdi kettősfej kép-típusát tekintve kifejezetten kelta. A kelta „Ianus” szobrait a La Tène-korból sok helyről ismerjük; kultusza tehát általánosan ismert lehetett a vaskori kelták körében. Az istenség lényegét illetően azonban biztos forrásunk nincs. Úgy tűnik, hogy a kelták elképzelése szerint a kettősfejű istenség az evilág és a másvilág fölött egyaránt uralkodott, s ábrázolása a héroszkultusszal kapcsolatos szentélyekben a sírón inneni és túli élet egységét szimbolizálta.
Az istenség funkciójáról árulkodik, hogy a római korban kultusza valószínűleg a Dioscurokéban folytatódott. Ez az interpretáció azon alapulhatott, hagy a Dioscurok azáltal, hogy egyikük halandó, másikuk pedig halhatatlan volt, továbbá egymás között az alvilági tartózkodást megosztották, az evilág és a túlvilág közti ellentétet hidalták át.
A római kori festett eraviscus edényeken összefüggőnek tűnő jeleneteket látunk: fákat, bikákat, „guruló” kerekeket stb. A szemlélő úgy érzi, és ilyen jellegű magyarázatok akadnak is, hogy szimbolikusan ábrázolt mítoszokat őriztek meg ezek a jelenetek. Egyelőre azonban még azt sem állíthatjuk biztosan, hogy az egyes díszítőmotívumok



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 26
attributumok voltak, és még kevésbé azt, hogy a jelenetek tartalmilag összefüggenek.
Hasonlóan problematikus egy ajkai római sírkő jelenete: 73 baltát emelő alak fák között álló oltárnál szarvasáldozatot készül bemutatni. Talán a túlvilággal kapcsolatban álló, gyakran szarvasaganccsal ábrázolt istennek (Cernunnos) szól az áldozat?
Külön kategóriába tartoznak az olyan jellegű darabok, mint pl. a dunaújvárosi Sucellus szobrocska. Az ábrázolás tárgya ennél nem probléma; tekintve azonban, hogy a darab II. századi galliai munka, az istenség Pannoniai kultuszának önmagában nem feltétlenül bizonyítéka.
A magyarországi kelta szentélyekről nagyon keveset tudunk. Sárosdon (Fejér m.) kelta temető mellett kb. 20 méter átmérőjű, kör alakú árok nyomát figyelték meg, melynek középpontjában kerek folt volt. Feltehető, hogy ez a halott-, ill. hérosz-kultusszal kapcsolatos szentély volt. A La Tène-korban főként ezzel a típussal számolhatunk, illetőleg olyasféle szent ligetekkel, melyeknek képe, közepén oltárral, az ajkai sírkövön maradt ránk. Állat- sőt emberáldozat jeleit mutató áldozati gödröket nemrég Pákozdon tártak fel. A Badacsony-lábdi kettősfej talán szentélyhez tartozhatott. A gellérthegyi római feliratok arról tanúskodnak, hogy a hegyen a korábbi kultuszok folytatódnak a római korban, a kultuszhelyről magáról azonban egyelőre úgyszólván semmit sem tudunk. Aquincumban a jellegzetes, vaskori előzményekre visszavezethető gall-római templomforma maradványai kerültek elő; ez az I. századi, sokszögű, oszlopcsarnokkal körülvett kerek építmény az anyaistenségek kultuszhelye volt. A III. századi brigetiói tirannus-szentély helyét nem tudjuk azonosítani. A kultuszok közül legtöbbet a halottkultuszról tudunk. A bevándorló kelták a „csontvázas” sírhalom-temetkezés rítusát gyakorolták.
Halottaikat kedvelt és jellegzetes tárgyaikkal együtt temették el. Mellékletként gyakran tettek a sírba disznómaradványokat, sőt a Sopron-bécsidombi temetőben kőpakolásos önálló sírba temettek el egy kardisznót. Ebből a szokásból azonban egyértelműen nem következtethető ki a mögötte álló másvilág-hit. Caesar és más szerzők szerint a kelták hittek a lélekvándorlásban, és ezt a tant a halálfélelem ellenszereként a druidák terjesztették közöttük. A temetkezési szokások alapján azonban klasszikus értelemben vett lélekvándorlásról nem lehetett szó, legfeljebb arról az elképzelésről, hogy a halott egy ideig „élő holttestként” él sírjában (ezért kell használati eszközeivel együtt eltemetni és élelmet adni mellé), majd pedig lelke más élőlénybe költözik át. Valószínűbb azonban, hogy a kelták halál utáni elképzeléseit Lucanus őrizte meg hűen: „ugyanaz a lélek mozgatja a tagokat a másvilágon”. Ugyancsak a római költő említi, hogy a kelták szerint a hosszú élet közepe a halál. Ez tehát olyan túlvilági elképzelésre vall, amely szerint a halott testi „valóságában” folytatja az életét. Más forrásokból tudjuk, hogy a másvilágot geográfiailag a földön képzelték el, melyet hosszú utazással (íreknél hajózással) lehetett elérni, visszatérni azonban nem lehetett, mert az evilág és a túlvilág időviszonyai mások. Talán erre a túlvilágképre, a túlvilági utazásra utalnak a római kori bennszülött kocsisírok és a kocsijelenetes sírkövek.
A disznó a kelták számára a halál állata is volt. Izolda vadkannal álmodott, és tudta, hogy Trisztán meg fog halni. Az íreknél a disznó bizonyos részei a hősöket illették meg. Ennek alapján arra gondolhatunk, hogy a sírba tett disznómaradványok a halott istenítésének, heroizálásának a jelei. A bölcskei dombormű tanúsága szerint hasonló elképzelések a



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 27
római korban is ismeretesek voltak.
Az i. e. III. századtól kezdve a temetkezési rítus fokozatosan megváltozott; a Magyarország földjén élő népek hatására a kelták áttértek a hamvasztásos temetkezésre. A sírmellékletek formája is megváltozott: a fegyvereket összehajlítva tették sírba. Talán az égi másvilág-elképzelés terjedése áll a rítus mögött: a tűzben megtisztult lelket a szél viszi fel a „mennybe”. Ugyanerre a felfogásra utalhatnak a római kori, asztrális szimbólumokkal, szélistenek fejével díszített bennszülött sírkövek is. Mindkét eddig ismertetett elképzelés dinamikus túlvilághittel függ össze. Statikus elemeket sejtet azonban az a szokás, hogy a kelták némelykor régebbi tumulusokba temetkeztek, tehát az ír Sidhez hasonlóan – úgy képzelhették, hogy a holtak régebbi halmokban (rendszerint halomsírokban) folytatják életüket.
A szentélyekben folyó kultuszcselekményekről jóformán semmit sem tudunk, tekintve, hogy Magyarország területén szentély nincs feltárva. A szárazd-regölyi kincs talán – a mocsaras lelőhely alapján – szent forrásnak szóló áldozat volt. A római kori ajkai oltáron állatáldozatot látunk. Nem tudjuk biztosan, hogy a római kori kelta kultuszokban szereplő fogadalmi tárgyak (terrakották, ólomtárgyak) felajánlásának szokása a római kor előtt ismert volt-e már.
Az antik írók a kelta szentélyek kapcsán gyakran emlegetik a levágott fejek kultuszát. A megölt ellenség fejének gyűjtése, a koponya ivóedényként való használata (ezt Orosius említi meg a scordiscusokról), ősi, kannibalisztikus szokásokban gyökerezik. Erre a kultuszra utal valószínűleg a pákozdi lelet és a Pécsi-gyűjteményhez tartozó kardon a két levágott fej ábrázolása, amelyeknek bajelhárító jelentése lehetett. (Carnuntumban La Tène-kori kődomborműn látható levágott fej.) A fej a kelták számára az egész embert jelképezte, a levágott fej pedig a halál állapotát. A fejkultusznak ezt az oldalát a római kori bennszülött sírköveken ábrázolt levágott fejek szemléltetik.
A kelta kultuszok irányítói, a papok két csoportra oszlottak: a vatesek áldozatokat mutattak be, jósoltak. A druidák magasabb társadalmi réteghez tartoztak, filozófusnak számítottak, bíráskodtak, az ifjúságot nevelték. A magyarországi kelták papjaira közvetve utal. Iustinus adata: a kelták madárjóslat nyomán (a madarak vezetésével) indultak el Pannonia felé. Kimutatták, hogy az i. sz. III. században nagy jelentőségűvé vált pannon augurok (pannoniciani augures) kelta papi réteghez tartoztak, amely azonban nyilván nem a korai császárkorban betiltott druidizmus szervezeti folytatása volt, hanem inkább vatesek rejtőztek e név alatt. A kelta jóspapok tehát mind a boioknál, mind az eraviscusoknál a római korban augur nevet viseltek.
„Kistárgyak művészete”
Kelta művészetről legnagyobbrészt olyan tárgyak alapján beszélhetünk, amelyeket ma az iparművészet körébe utalunk. Ez a besorolás azonban idegen az egykori nézőponttól: a kelták számára a művészet elsősorban a használati, a „kis tárgyak művészetét” jelentette, éppen úgy, mint a legtöbb őskori és nomád nép számára. A használati tárgyak, ékszerek díszítményei, az önálló kisplasztikák lényegében ugyanazt fejezték ki, mint az ún. „magas kultúrák” kőszobrai, építményei, festményei: a művészi kifejezésmód



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 28
eszközeivel beszéltek a világról, és mivel ez a művészet még nem szakadt el a vallástól, mondanivalója szervesen összefüggött vele.
A két korszak határán álló kelta kultúra művészete kettősséget mutat. Egyfelől a La Tène-kor folyamán szinte minden keltalakta területen találkozunk a „nagy művészetek” megszületésének jeleivel. Az oppidumok korszakában, tehát az i. e. II. század végétől kezdve a kőépítkezés egyszerűbb formái sokfelé elterjedtek, sőt Galliában erődítések, szentélyek is épültek kőből. Ha talán túlzás is volna kelta építőművészetről beszélni, ennek feltételei a római hódítások előestéjén mindenesetre kialakultak. Nagyjából hasonló a helyzet a kőplasztikával is: a kelták Európa-szerte megpróbálkoztak a kőfaragással; a Rajna-vidéken és a Rhône völgyében kőfaragó iskolák körvonalai is kirajzolódnak. Azonban ahogy az építészet, úgy a szobrászat sem lett a kelta művészet igazi kifejezési formája. A szobrászok tapasztalatlansága, anyaggal való küzdelme háttérbe kényszerítette – néhány valódi mesterműtől eltekintve – a sajátosan kelta szemléletmódot. Másfelől, a nagy művészetek kezdeteivel párhuzamosan megfigyelhető az a tendencia, hogy a kézművesek termékei egyre egyszerűbb, mondhatni „ipari” formákat öltöttek. Azonban a La Tène-kor folyamán sem a nagy művészetek önállósulása, sem a kis tárgyak művészetének iparművészetté válása nem következett be.
A kelta művészet stíluskorszakait a használati tárgyak, ékszerek formájának és díszítésmódjának változása alapján szokták elkülöníteni. Az így adódó keretbe ma még meglehetősen nehéz a többi emléket beilleszteni.
A La Tène-kor művészetét sokan úgy értékelik, mint a „barbár” Európa hangját, első jelentkezését az európai művészet történetében. A kelta mesterek valóban új formanyelvet alakítottak ki, amely a hódítások következményeként Európa-szerte elterjedt, majd a római provinciális művészet, s ezen keresztül pedig a középkor művészetének egyik fontos alaprétege, ill. összetevője lett.
A kelta művészet a késő Hallstatt-kor „fejedelmi udvaraiban” született meg. Megteremtői az V. század első felének – elsősorban a Rajna-vidék – mestergenerációi voltak, akiknek műhelyeiben a hallstatti, a görög, az etruszk és a steppei művészet díszítő hagyományai sajátos szintézisben fonódtak össze. Ez a „pillanat” a régészeti megfigyelések szerint i. e. 450 körül következett be.
Az őskori Európa művészetében lejátszódott fordulatot össze lehet vetni a görög geometrikus művészet felbomlásával, az új, ún. orientalizáló ízlésirány jelentkezésével. Bár a Hallstatt-művészet elkésett geometrizmusa korántsem volt olyan következetes, mint a görög, a változás a lényeget tekintve mégiscsak hasonló volt: az elemző, a dolgokat mértani alapformákra egyszerűsítő szemléletmódot a természetből ellesett formák utánzásának, szeszélyes kombinálásának szenvedélye, a visszafogott geometrikus alapelemeket a görbe vonalak fegyelmezetlen játékára épülő mintakincs váltotta fel. Ez a szenvedély azonban nem a természet utánzásának elsődleges élményére támaszkodott, hanem más népek díszítőművészetéből tanult, s hatásukra törte szét a geometrikus kifejezésmód béklyóit. Olyan alapmotívumokra épített (palmetta, maszk stb.), amelyek maguk is évszázados absztrakciós folyamat eredményeként nyerték el a kelták által megismert formájukat. A különböző forrásokból átvett ábrázoló hagyományokat a kelták hallatlan eredetiséggel olvasztották eggyé, a



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 29
sokféle gyökérből felszívott motívum kincset hihetetlen találékonysággal alakították saját képükre. A kelta szemléletmód – legalábbis számunkra – erősen absztrakt, irracionális. Nem szabad azonban elfelejtenünk, hogy az ókori kelta művészet szimbólumnyelvét, amely elsősorban olyan mágikus elképzeléseket foglalt össze, melyek a tárgyak tulajdonosainak, nézőinek egyértelműek voltak, ma szinte egyáltalán nem értjük, legfeljebb egyes elemeit igyekszünk párhuzamos jelenségek alapján értelmezni.
A mai ember emiatt úgy véli, hogy a „parttalan” kelta fantázia határozta meg, hogy a különböző növényi eredetű motívumok, állatok és az emberi testrészek milyen képződménnyé álltak össze. Ez a díszítő szándék a nagy plasztika emlékein is felismerhető. Lehetséges, hogy a látszólag felelőtlen burjánzás a mágikus és természetfeletti erők képi ábrázolásának egyfajta megoldását jelenti. Az ír eposzok olvasásakor meglepődve tapasztaljuk, hogy a főhősök olyan anorganikus formákat képesek ölteni, melyek gyakran a vaskori díszítőművészet keveréklényeire emlékeztetnek bennünket. Cuchulain, az ulsteri mondakör főhőse a következő átváltozásra képes: megfordul bőrében, egyik szeme tálnyi nagyságúra dagad, a másik úgy visszahúzódik gödrébe, hogy egy madár sem tudná csőrével kivájni, feje tetejéből vérsugár tör elő. Ilyesfajta fejeket a La Tène-kori nyugati kelta pénzeken is láthatunk. Az eposzok szerzői hallatlan könnyedséggel mosták el a valóság és a fantázia határát, és ezzel a természetfeletti szférát igyekeztek ábrázolhatóvá, leírhatóvá tenni.
A kelta művészet első korszakát i. e. 450-től számítjuk, vagyis a La Tène-kor kezdetétől: az ún. korai kelta vagy szigorú stílus (az utóbbi elnevezés arra utal, hogy a motívumok általában szimmetrikus elrendezésűek) a IV. század közepéig virágzott. A korszak a kísérletezés időszaka volt; az újonnan megszületett művészet heterogén vonásai még jól felismerhetők. Ez a művészet egyben kifejezetten „udvari” művészet volt, pártfogói és élvezői egyaránt fejedelmek, előkelők lehettek. A IV. század elejétől kezdve figyelhető meg, hogy a La Tène-stílus az alsóbb rétegek ízlését is áthatotta.
A magyarországi IV. századi harcossírok mellékletei keveset árulnak el a korai kelta stílus lényegéről. A pecsételt kerámia emlékein mértanias ornamentika virágzik. Az új szemléletmód elsősorban fémművesmunkákon ismerhető fel, így például a Hallstattfibulák szerkezetét továbbfejlesztő kapcsoló tűk visszahajló lábán megjelenő madárfejek formaadásában (andráshidai fibula), vagy kengyelük díszítményein (ménfőcsanaki fibula).
Az i. e. IV. század közepe után a korai kelta stílust az „érett” vagy Waldalgesheim – olykor „szabad”-nak is nevezett – stílus váltotta fel. A névadó Lelet az i. e. IV. század legvégére keltezhető, s valóban a korszak legragyogóbb fejedelmi együttese. A Waldalgesheimstílust bonyolult (a szimmetrikus elrendezéssel gyakran szakító), elegáns, vonalas díszítésmód jellemzi, amely indák, spirálisok, palmetta-változatok, lant-motívum, halhólyag, nyelvminta, maszkok és más motívumok végtelenül változatos kombinációjából épül fel. Az új stílus hatása a magyarországi leletanyagban i. e. 300 körül jelentkezik, és ennek hátterében talán Rajna-vidéki kelta csoportok érkezését kell feltételeznünk.
A Magyar Nemzeti Múzeumban őrzött lándzsát, az alsópék agyagszitulát (a vállán látható ornamentikát fémmunkáról másolta készítője), egy sopron-bécsidombi urnát díszítményei közvetlenül a waldalgesheimi lelethez kapcsolják. A waldalgesheimi stílus



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 30
jelentkezik a litéri kardhüvelyen (MNM), míg visszhangja ismerhető fel a jutasi kard hüvelyének vésett díszítésén, amely szimmetrikus felépítésével, néhány alapmotívumot (inda, cseppforma) elegáns szűkszavúsággal variáló egyszerűségével a kelta ornamentika történetének legszebb lapjaira tartozik. A jutasi darab köré több vésett kardhüvely csoportosítható. A szimmetrikus díszítménynél (Bölcske-Madocsahegy [MNM], Halmajugra [Eger]) gyakoribb az átlósan elhelyezkedő indákból felépülő trombitamustra (Bölcske-Madocsahegy, Szob [MNM], Bodroghalom [Miskolc], Kiskőszeg [Bécs]), mely némelykor szinte arabeszkként hat. A vésett kardhüvelyek alapján szokás „kardstílusról” beszélni, melynek emlékei Svájcban, Jugoszláviában is előfordulnak, azonban a legtipikusabb és legszebb példányok hazánk földjéből jöttek napvilágra, és valószínűleg Magyarországon dolgozott az egyik legfontosabb műhely is. Ezért nem indokolatlan a „magyar kard-stílus” elnevezés sem. (Újabban ettől különválasztják a „svájci kard-stílus”-t.) A kardok készítését valószínűleg Rajna-vidéki kelták kezdték meg a III. században, de a műhelyek tevékenysége a II. századba is átnyúlt. A „kard-stílus” tulajdonképpen korszerűtlen jelenség volt, utolsó visszhangja az arisztokratikus környezetben kisarjadt és ápolt kelta ízlésiránynak. A „Waldalgesheimstílus” felbomlásának, háttérbe szorulásának jelei már az i. e. III. század első felében felismerhetők. A fordulat a hódítások következményeként meggazdagodott „parvenük” előtérbe nyomulásának következménye volt. A Waldalgesheim-stílus hagyományait fokozatosan az ún. plasztikus stílus váltotta fel a III. század második felétől kezdve. Az új díszítésmódot a plasztikus, barokkosan nyugtalan formák, harsány színhatások (vérzománc nagyfokú használata, jellemzik. A hercegmároki aranytorques szinte összefoglalja az új ízlést: az aranylemezből domborított, pecsétfős végű nyakperec gazdagon díszített plasztikus, virágszerű gyöngytagokból épül fel. A darab feltétlenül i. e. 300 után, talán Dél-Franciaországban készült.
Az új stílus hazánk területén a III. században nem vált egyeduralkodóvá. A „szép kardokon” kívül ezt olyan darabok is bizonyítják, amelyeken a régi és az új ízlés egyfajta kompromisszuma figyelhető meg. A korongos díszítésű torquesek, amelyek megint csak a magyarországi keltaság Rajna-vidéki kapcsolataira utalnak, formájukban és díszítményeikben jórészt a waldalgesheimi stílushoz kapcsolódnak. [{14}] A hangsúlyozottan elhelyezett vérzománccal vagy korallberakással díszített korongok azonban a plasztikus formák, színek iránti egyre inkább növekvő vonzódást tükrözik.
A plasztikus stílus magyarországi virágzása a III. század végén kezdődött, és körülbelül az I. század elejéig tartott. (Ezen az időszakon belül jelenleg még nem tudunk stíluskorszakokat elkülöníteni; egymástól eltérő irányzatok éltek egymás mellett.) A leletek közt jó néhány egyedülálló mestermű is akad, amely mintegy aláhúzza a Kárpátmedence jelentőségének növekedését a kelta világon belül. Valószínűleg i. e. II. századi munka a Magyar Nemzeti Múzeum ismeretlen lelőhelyű aranytorquese. A hercegmároki torques zsúfolt és némileg monoton túldíszítettsége ellenére is tartózkodóan elegánsnak hat a másik mellett, ugyanis az ismeretlen lelőhelyű példányon a különbözőképpen hangsúlyozott részek nyugtalanító effektusa dominál. Elülső része plasztikusan domborított, és hernyóra emlékeztető szárakból áll, melyeknek a végén, mint két nagy fej, ülnek a gömbbé növekedett pecsétfők. A szárak felé eső gömbfelek geometrikus ízlésű, ponttal kitöltött háromszögekkel vannak díszítve, míg a pecsétfők szembenéző végeire drótból bizarr „aranycsipkét” forrasztottak. Ezen a nyakperecen a díszítetlen hátsó tag kivehető. A magyarországi plasztikus ízlés egyedülálló remekműve a Jászberény-cserőhalmi temetőben előkerült i. e. II. századi bronz ivókürt, amely tátott



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 31
szájú sárkányfigurában végződik; az állat nyakán nyakperec látható.
A darab megkésett kelta „orientalizáló” irányzatot képvisel, melynek magyarországi jelentkezése a „szkíta” (sigynna) kultúra korábbi területén egyáltalán nem meglepő.
Az ízig-vérig plasztikus formákban gondolkodó bronzművesek kezéből hallatlanul kifejező kisplasztikák is kikerültek. A sor élén áll a hátai „vadkan”. Mestere tökéletesen tisztában volt az ábrázolt állat anatómiájával, a naturalizmusnak azonban a leghalványabb jele sincs a szobrocskán, a legapróbb részletekig minden a „kifejezés” szolgálatában áll. A darab oldalnézetre készült, a részletek jellegzetes kelta gyakorlat szerint díszítő motívummá változtak. A disznó pofájának izmaiból félkörök, spirálisok lettek, fölálló sörényén körök, félkörök, „S”-minták láthatók. A darabot éppen ornamentikája alapján tarthatjuk nagy valószínűséggel i. e. II. századi munkának. A hallstatti állatplasztika stílusával végleg szakító expresszív kifejezésmód a kelta kisplasztika igénytelenebb darabjain is világosan felismerhető.
Az emberábrázolás problémái a magyarországi kelta mestereket a III-II. században kevéssé foglalkoztatták. A többi díszítőmotívummal egyenértékű volt a maszk, és egész emberalak többnyire csak akkor jelent meg, ha egy-egy forma azt szinte sugallta. Ezt látjuk az anthropomorph markolatú tőrökön (Dinynyés) [{8}], azonban éppen a mellérendeltség bizonyítékaként a maszkot gyakran ornamentikával helyettesítették (Szendrő).
A korszak ízlése a szerényebb ékszereken is világosan felismerhető. A csehországi II. századi boius divattal függnek össze a csigagyűrűk (karperecek), a kelta bronzöntés mesterművei. Ezek plasztikus dudorokból állanak, melyeket csigavonalra emlékeztető domborművű ornamentika díszít. Hazánk területén és Szlovákiában terjedtek el viszont a 3 vagy 4 hólyagos bronz lábperecek, amelyeket az i. e. I. század elején is viseltek. A plasztikus stílust képviseli az ún. bölcskei típusú fibula is melynek visszahajló lába nagy korongban végződik, és a fibula testét reliefvonalas, koncentrikus körök borítják. A kerek vagy négyszögletes tagokból összekapcsolt , stilizált állatfejes csüngőkkel, kapcsokkal díszített női övláncokat gyakran vérzománc berakással látták el, s így ezek a darabok hangos színhatásukkal vallanak a divatos stílusról. (Egy jellegzetes „magyar” típust is számontart a szakirodalom.) A kelta sírokból előkerülő maszkos üveggyöngyök (Vác, Munkács) nem kelta készítmények.
Az eddig elmondottakból kitűnik, hogy a magyarországi kelta leletek jelentős része jól beilleszthető a kelta művészet nagy stíluskorszakaiba.
Keleti kelta művészetről tehát túlzás lenne beszélni, legfeljebb a Kárpát-medencei kelták hangja különböztethető meg a kelta művészetben. Ezt a hangot erősíti fel a magyarországi leleteknek az a csoportja, melynek hátterében a kelták és az itt talált népek művészetének ötvöződése húzódik meg.
A karikás állatfejes fibulák szinte anakronisztikusan ható geometrikus körvonaljátéka és ornamentikája a keltaság és az illyrség, vagy talán tágabban a keltaság és a Balkán művészete találkozásának valószínűleg első pillanatát mutatja. A találkozás nagy jövőjét a szárazd-regölyi kincs szemlélteti.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 32
A szárazd-regölyi kincsen két ékszerleletet értünk, amelyet a múlt század végén találtak a Szárazd és Regölt' között fekvő, ma már pontosan nem azonosítható lelőhelyen. Az első leletbe különböző típusú aranygyöngyök, a másodikba pedig egy ezüst ékszergarnitúra tartozik. Ezenkívül, de talán a kinccsel összefüggésben fibulák, borostyánok, ékszerek, pénzek kerültek elő. Az egész leletcsoport a késő vaskori magyar anyag legtöbbet tárgyalt és ma is legproblematikusabb együttese. A korábbi kutatások részben etruszk, részben görög ötvösmunkákkal igyekeztek összevetni az ékszereket, részben pedig a balkáni illyrség hagyatékaként kezelték. A vizsgálódások eredményeiből egészen elfogadhatónak csak az tűnik, hogy a leletek az i. e. I. században kerültek földbe. Az első aranylelet gerezdes és holdsarlós gyöngyei és csonkakúp alakú csövecskéi az északgörögországi és thrákiai ötvösmunkákkal mutatnak szoros rokonságot. Azonban még az i. e. IV-III. századi thrákiai darabokhoz legközelebb álló csövecskék is csupán azok utánzatai.
A technikai részleteket tekintve a maszkos, a holdsarlós gyöngyök és a kerék alakú amulettek összetartoznak; két félből, filigrános szalaggal vannak összekapcsolva stb. Ezeknek a műhelyében készülhettek a maszkok alapján az ezüst ékszerek is. Ez a műhely több művészeti kör technikai (filigrán, granuláció) és díszítő hagyományait összegezte. A görög vagy az etruszk ötvösségre visszavezethető sajátságok közvetítő thrák vagy illyrvénét műhelyek számlájára írhatók. A kelta művészetre mindenekelőtt a maszkok és formailag – a kerékamulettek utalnak, bár a maszkos gyöngyök ornamentikája sem idegen a kelta plasztikus stílustól. (Vö. a bölcskéi típusú fibulákkal, amelyeket álfiligrán minta díszít.) Arra gondolhatunk, hogy a sokféle hatás eredői a scordiscusok hatalmi szférájában összegeződtek, amelybe az i. e. II. században a balkári illyrek jelentős része is beletartozott. A scordiscusok Makedónfa irányába is terjeszkedtek, anyagi kultúrájukat és nyelvüket tekintve is fokozatosan illyrizálódtak. Lelettérképek alapján az sincs kizárva, hogy az illyr eredetű asztragalosz övek a Szerémségben készültek, és a magyarországi keltákhoz a scordiscusokon keresztül kerültek. A maszkforma alapján az ékszercsoport az i. e. II. század második felénél korábban nem készülhetett. Kézenfekvő, hogy az ékszerekkel azonos lelőhelyről származó, ugyancsak kelta és illyr formákat összegező fibulatípus ugyanebben a műhelyben született meg az i. e. II. század végén, vagy az I. század elején.
Ez idő tájt viszont a scordiscusok hatalma már erősen hanyatlóban volt, és ahogy a pénzverést is egyre északabbra fekvő műhelyek vették át, úgy az sincs kizárva, hogy a lelőhely környékén, tehát a Kapos-völgyben működött az a műhely, amely ezt a sajátos keverékstílust kialakította.
A „szkíta” (sigynna) kultúra hatása jól lemérhető az alföldi kelta temetők leletei között megjelenő új edényformák népszerűségén. A kapcsolatok azonban ennél sokkal gyümölcsözőbbek voltak. A lábatlani kelta urna oldalán egyedülálló ábrázolást látunk: két, geometrikusan komponált, krokodilszerűvé stilizált nyúlánk ragadozó lerogyó, visszafelé tekintő szarvasalakot tép szét. A kimmer-szkíta állatstílus jellegzetes állatküzdelem-jelenetének kelta feldolgozásával állunk szemben, mely típusában archaikus előképekre utal. (Az V-IV. századi zöldhalompusztai aranyszarvas [MNM] hasonló képtípusból van kiragadva.) A kimmer-szkíta állatstílus a jelek szerint az i. e. IIIII. században elevenen hatott, és a – Jászberény-cserőhalmi ivókürt kapcsán már említett – kelta „orientalizáló” hullámot eredményezte. Ezzel hozhatjuk összefüggésbe a „sárkánypác” típusú kardok egyik csoportját is, amelyeknek hüvelyén szembenéző, a



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 33
szkíta heraldikus állatpácok ihletéséből született keveréklényeket látunk. Ez a típus feltehetően hazánk területén született meg, és az i. e. III. században itt működött az egyik legjelentősebb műhely. (Állat alakú lant-motívum: Litér [MNM], Taliándörögd [Bécs], Muhi [Miskolc], Csabrendek [elveszett] stb.; szkítaihletésű sárkánypác: Kosd, Szob, Bonyhádvarasd [MNM], Rezi-Cser [Keszthely] stb.).
Egy hasonló díszítményváltozat szkémája azonban a görög lantpalmettát követi. Egy egyedülálló jelentőségű kardhüvelyen (talán Halimbán került elő) együtt fordul elő a sárkánypát és a „kard-stílusú” ornamentika (Veszprém, Bakonyi Múzeum). A kisplasztikában is ismerünk kelto-szkíta stílusú darabot.
A magyarországi kelta emlékanyag sajátos színfoltját jelentik az állatfejjel vagy emberalakkal díszített fülű agyagedények. A csoport érdekessége, hogy szerepelnek benne balkáni eredetű formák (pszeudokantharosz) és a „szkíta” népességtől átvett típusok (egyfülű bögrék) is. Az állatfejes fülek (bikafej: Kosd, kosfej: Bátorliget stb.) viszonylag jól levezethetők a kora vaskori előképekből (Vaszar) és az egykorú balkáni párhuzamokból. Sokkal nagyobb problémát okoznak az anthropomorph (ember alakú) fülek (Kosd, Kakasd, Rozvágy).
Az edény falára illesztett és a perem fölé homorodó embertest időben távoli görög előképeket és az i. e. II. századba belenyúló „késő etruszk” bronzciszták, bronzkancsók (a ceretoloi példány kelta sírból származik) ember formájú fogóit idézik. Feltehető, hogy az i. e. II. században Észak-Itáliából kiszorult boiok hozták magukkal ezt a formát. Egy Kosdon előkerült edény ugyancsak nagy múltú, de félreértett görög vagy etruszk mintára utal. Az előkép a felül oroszlánfejben végződő fülű bronzkanna lehetett. A kosdi darabon azonban - nyilván az ember formájú fülek analógiájára - a fej megfordul, és az oroszlánsörényből embermaszk tekint ránk.
Az i. e. I. század elején az oppidumokban kialakuló kézműipar egyre inkább a tömegtermelésre rendezkedett be. Ez természetesen a művészet hanyatlásához vezetett: az egyszerű, praktikus formájú használati eszközöknek és használati eszközzé süllyedő ékszereknek (fibula) jóformán semmi közük sincs a művészethez. Ezzel a folyamattal párhuzamosan született meg a kelta művészet talán legeredetibb emlékcsoportja: a kelta pénz. Ez az az emlékanyag azonban, amely napjainkig a legtöbb vitát váltotta ki. A kelta vereteket ugyanis az antik előképek félreértett, barbár, degenerált utánzatainak tartották. Ma ez a felfogás a kelta művészet kutatásának elmélyülésével jórészt eltűnt, sőt gyakran az ellenkező végletnek, az üres lelkendezésnek adott helyet. Kétségtelen, hogy a kelta pénzt műalkotásként kell értékelnünk, amely jellemzően tükrözi a kelta művészet legáltalánosabb vonását: a valóságból kiragadott motívumok felbontását, díszítőelemmé változtatását és fantáziával teli találékonysággal új egésszé formálását. A kelta pénzeken mindez olyan hihetetlen frisseséggel és temperamentummal történt, ami szinte példátlan a művészetek történetében. Tévedés lenne azonban azt hinni, hogy a kelta éremművészet célja valamiféle tiszta esztétikum létrehozása volt. A pénzeken gyakran megjelenő jelek kelta istenekre utalnak. (A tartalmi megértéstől azonban egyelőre messze vagyunk.) Az örvénylő ritmussal felbontott fejek talán a természetfölöttiség benyomását keltették a keltákban. A hazai kelta pénzek között galliai típusú „fantáziaveretek” nincsenek, azonban az előképek átformálásának tipikus folyamata világosan áll előttünk. A legvégletesebb tendenciát azok a dunántúli veretek képviselik, amelyek az eredeti Zeusz-fejből csak a dekoratív



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 34
koszorút őrizték meg.
Ezzel szemben a Biatec típusú pénzek előlapján látható fejek a római mintaképek portrészerűségéből sokat megőriztek, sőt reális elemekkel (hajviselet) gazdagították. Lehetséges, hogy e mögött az egyéniség jelentőségének megnövekedése áll, amit egyébként a pénzek feliratai is tükröznek.
Az i, e. I. század második felében a kelta kézművesség utolsó jelentős produktuma a festett kerámia volt. Megjelenése hazánkban - közvetett - talán nyugati (galliai) kultúrhatásokra utal. A vörös-fehér sávokkal díszített kerámián feltűnő sziluettszerű festett alakok, a geometrikus szemléletmódot tükröző egyéb motívumok a kelta művészet formagazdagságának, eredeti szemléletmódjának elapadását és ezzel párhuzamosan a geometrikus hagyományok feléledését tükrözik. A késő kelta művészetben az archaizálás a hanyatlás biztos tünete.
Befejezésként a kelta nagyplasztika problémájáról kell megemlékeznünk. Számba jövő lelet mindössze egy van: a badacsony-lábdihegyi kettősfej. A szakirodalomban többször emutett szentendrei medve valójában román kori szárnyas oroszlán. A várpalotai fej valószínűleg ugyancsak román kori munka. A badacsony-lábdi kettősfej szintén szórványlelet. Mestere kétségkívül nem sok eredménnyel küzdött meg a technikai nehézségekkel, mégis a fej formaadásában jól felismerhetők a kelta hagyományok. A maszkszerűen stilizált arcvonások – hosszúkás, ovális fej, háromszögletű orr, egyenes száj – a kelta kőplasztikához kapcsolják a darabot. A fejeket elválasztó varkocsszerű tag a dunántúli kelta pénzekről jól ismert motívum.
Feltehetően hazánk területén működő műhelyben született meg a sárkánypáttal díszített kardhüvelyek egyik típusa (3-4); az állatmotívum szkíta eredetű.
A szobor „stílussajátosságai” egyes pannoniai, római kőemlékeken is felismerhetők. Éppen emiatt a lábdi fejet nem keltezhetjük minden további nélkül az i. e. II-I. századra, hanem számolnunk kell azzal a lehetőséggel is, hogy az i. sz. I. században faragták. Valószínű, és erre a kettősfej és egyes római sírkövek faragásmódja is utal, hogy a La Tène-korban a faszobrászat hazánk területén is jól ismert műfaj volt, éppúgy, mint ezt Caesar, Lucanus adatai és az előkerült emlékanyag alapján Galliáról tudjuk.
Epilógus
Pannonia feladása után a magyarországi kelták története végleg lezárult. Az elkövetkező időkben a kelta népesség jelenlétét már nem lehet kimutatni. Néhány szót kell szólni azonban a szigeti kelták, elsősorban az írek és Magyarország kapcsolatáról.
A kora középkori ír misszió jelentős nyomot hagyott Európa egykorú szellemi életében, művészetében. Egyelőre nincs adatunk arra vonatkozóan, hogy ír szerzetesek megfordultak-e hazánkban. Tudjuk azonban, hogy a XI. században egy Colman nevű zarándok Magyarországon keresztül akart eljutni a Szentföldre. Az osztrák parasztok cseh kémnek nézték, és agyonütötték, majd Stockerauban temették el. Sírja körül csodás dolgok történtek, és ezért tetemét Székesfehérvárra hozták. Újabb csodák hatására



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 35
azonban kénytelenek voltak a szent földi maradványait Ausztriába (Melkbe) visszavinni. A Kálmán név ezután terjedt el hazánkban.
Középkori kódexeinkben fennmaradt látomások számos ír vonatkozást őriztek meg. A legérdekesebbek az ún. Szent Patrik purgatóriumában átélt víziók leírásai. A hagyomány szerint Patrik az íreket azután tudta csak megkeresztelni, hogy egy barlangban megmutatta nekik a mennyországot és a poklot. Ez a hely lett a híres Patrikpurgatórium, amely körül terebélyes látomásirodalom szövődött.
Több változatban maradt fenn a Nagy Lajos király korában élt György vitéz és a Zsigmond kori Tar Lőrinc „pokoljárásainak”, vízióinak története. A történetek az ír vízióirodalom magyarországi lecsapódásai.
A magyar-kelta kapcsolatok történetének következő állomása az osszianizmus magyarországi fogadtatása volt. A gyűjteményből Batsányi már 1785-ben több darabot lefordított, majd pedig Kazinczy Ferenc, utána Fábián Gábor az egészet magyarította.
„Osszián” óriási hatást gyakorolt a magyar irodalomra; ezt legjobban Baróti Szabó Dávid, Virág Benedek, Kisfaludy Sándor, Kisfaludy Károly, Csokonai, Kölcsey versei, megnyilatkozásai tükrözik. A hatás csúcspontját Vörösmarty költészetében érte el, azonban Petőfi sem maradt érintetlen tőle, Arany lírájában pedig – mindenekelőtt „A walesi bárdok”-ban – a magyar-kelta sorsközösség gondolatáig terebélyesedett.
Fájdalmas paradoxon, hagy az osszianizmus nagy hatása mellett irodalmi műveltségünkben mindmáig jóformán semmi hely sem jutott a kelta irodalom igazi értékeinek. Ebben nyilvánvalóan a nyelvi nehézségek is közrejátszanak. A keltaság szellemi hagyatékának termékenyítő erejét azonban a modern magyar irodalomban Honti János nagyszerű tanulmányainak hatására – Szerb Antal regényei és számos novellája példázzák.
A magyarországi kelta leletanyag gyűjtése még a múlt század első felében megindult. A tudományos kutatások jelentős mérföldkövét Pulszky Ferenc munkái jelentették; a kitűnő tudós angliai és franciaországi emigrációja alatt folytatott tanulmányai eredményeként sikeresen húzta meg a választóvonalat a kora és késő vaskori leletanyag között, és időrendi vázat is adott. Ezután részben külföldi tudósok (Reinecke, Hoernes) finomították tovább az eredményeket, részben magyar kutatók (Wosinszky Mór, Paur Iván, Bella Lajos, Roska Márton, Kuzsinszky Bálint, Darnay Kálmán) leletmentései, ásatásai és adatgyűjtései nyomán érlelődtek a szintézis feltételei. Ennek ideje 1933-ban, Márton Lajos munkájával érkezett el, amely a korabeli európai tudomány színvonalán állt. Egy évtized múlva készült el Hunyady Ilona történeti összefoglalása és anyaggyűjteménye, amely az egész Kárpát-medencei anyagot igyekezett tárgyalni. Azóta számos értékes részletmunka járult hozzá a magyarországi kelta kutatás fehér foltjainak felszámolásához, az ásatások és leletmentések jóvoltából pedig egyre gyűlnek a leletek a múzeumok raktáraiban, s egyre reálisabbá válik az új tudományos szintézis lehetősége is.
Petőfi a tenger árjától benyelt városhoz hasonlította a keltákat, de számára még csak Osszián emelkedett ki a feledés tengeréből, mint „a vízből kiálló torony orma”. Az immár egy és negyed századdal később a múltba visszatekintő utódok számára egyre apad a víz,



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 36
és, hogy továbbra is Petőfi képénél maradjunk, egyre világosabban és egyre valósághűbben bontakoznak ki az elsüllyedt város körvonalai.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 37
Függelék
Időrendi táblázat
i.e. EURÓPA MAGYARORSZÁG Történeti adatok Régészet Történeti adatok Régészet 600 Masszalia (Marseille) görög gyarmatváros alapítása
Masszaliai utazó leírása a Britszigetekről, Hispaniáról (530 előtt)
Görög-kelta kereskedelmi kapcsolatok kezdete
Vilsingeni, kappeli fejedelmi sírok,
Heuneburg téglaerődítményei
Vixi fejedelmi sír
Kora vaskor Magyarországon
500 Hekataiosz említi a keltákat
Hérodotosz híradása a keltákról (450 k.)
Északra irányuló etruszk kereskedelem kezdete
Kora La Tène-kor kezdete (450),
Kora La Tène stílus. Fejedelmi sírok: Klein Aspergle, Rodenbach (Rajnavidék), Somme Bionne, Gorge Meillet (Champagne)
Hekataiosz leírása a Duna folyásáról (Hérodotosz, IV. 29)
Hérodotosz leírása az Alföld iráni eredetű sigynna népéről (V. 9.: Hekataiosz nyomán)
400 Kelták itáliai betörése: Brennus vezetésével a senonok Clusiumot ostromolják; győzelem a rómaiak ellen Alliánál, Róma kirablása, előretörés Szicíliáig (388-386)
Kelta zsoldosok I. szürakuszai Dionüsziosz szolgálatában a
La Tène-kultúra elterjedési területének megnövekedése (400 után)
Reinheimi fejedelmi sír, Erstfeldi kincs(400 után)
Első kelta betörés a Dunántúlra, harcok az illyrekkel. (Iustinus XXIV. 4, 2-5.) (Vö. Sigovesus a Hercynia Silva meghódítására indul. Livius V. 34.)
A kelták elérik a Dunát (Érd), és átkelnek rajta (Vác, Püspökhatvan)
La Tène-kor kezdete a Dunántúlon. (Hunyady: La Tène B)
Legkorábbi kelta leletek: SopronBécsidomb, Fertőmeggyes, Beled, Egyházasfalu, Ménfőcsanak,



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 38
Peloponnészoszon (369-368)
Kelták a Balkánon, az autariaták legyőzése (350 után)
Az adriai kelták követsége Nagy Sándornál (335) Pütheasz utazása: Britszigetelt leírása (325320 k.)
Kelták a Balkánon, Kasszandrosz legyőzi őket
Waldalgesheimstílus (350-325)
Waldalgesheimi fejedelmi sír
Pilismarót-Basaharc
Alsópéli szitula: a Waldalgesheimstílus hatása Magyarország területén
300 Clusiumnál a kelták legyőzik a rómaiakat (299)
Sentiumnál a rómaiak legyőzik a keltákat (295)
Rómaiak visszaszorítják a keltákat ÉszakItáliában(283-280)
Sena Gallica megalapítása (280)
Kelták betörése Thrákiába, Makedóniába. Bolgios serege legyőzi Ptolemaiosz Keraunosz makedón király hadát. Brennosz előretör Delphoiig. A görögök visszaverik a keltákat (279)
Galaták Leonnoxiosz és Lutariosz
Közép La Tène-kor kezdete
„Kard-stílus”
Plasztikus stílus kezdete
Scordiscusok letelepedése a Duna és Száva között. (Iustinus XXXII. 3,8. vö. Athénaiosz VI. 234. a, b.) 278. Tectosages törzs letelepedése DélPannoniában. (Vö. Iustinus XXXII. 3,12)
Közép La Tène-kor (Hunyady: La Tène C kezdete)
Kelta sír Szobon, görög bronz kantharosszal. Hercegmároki torques: a plasztikus stílus kezdete Magyarországon



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 39
vezetésével átkelnek a Hellészpontoson bithüniai Nikomédész és II. pontusi Mithridatész hívására (278) Kelta zsoldosok Egyiptomban, II. Ptolemaiosz Philadelphosz szolgálatában (276)
Kelták királyságot szerveznek a Tüliszen (277-276)
Antiokhosz Szótér legyőzi a galatákat, és a mai
Ankara környékén telepíti le őket (275274)
I. Attalosz pergamoni uralkodó legyőzi a kisázsiai galatákat (230 előtt)
Rómaiak döntő győzelmei az itáliai kelták ellen: Telamon (225), Clastidium (222)
Hannibal kelta segédcsapatokkal harcol Itáliában
(218-204)
A La Tène-stílus jelentkezése a Britszigeteken
A „Haldokló gallus” és más galatákat ábrázoló szobrok Pergamonban
Kelta pénzverés kezdete Galliában
200 A tüliszi kelta királyság lehanyatlása (193)
A kelták végleg vereséget szenvednek Észak-Itáliában (190)
Pergamoni Zeuszoltár, a galaták elleni győzelem emléke
A keleti kelta pénzverés kezdete (i. e. II. sz. közepe k.)
A „kard-stílus” Magyarországon
Az Alföld megszállása: kelta”szkíta” keveredés (Rákospalota, Kosd, Mátraszőllős, Rozvágy, Radostyán)



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 40
II. Eumenész pergamoni király legyőzi a galatákat(184)
Rómaiak elfoglalják Numantiát, a keltiben hatalom meggyengülése (133)
Belga törzsek ÉszakGalliában (150 után)
A rómaiak elfoglalják Provence-ot (124118)
Kimberek és teutonok Galliában, a betörő germánokat végleg legyőzik a rómaiak (102-101)
Oppidumok kiépülése Galliától Közég-Európáig
Első belga vándorlások Britanniába
100 Kelta hadjárat Olbia ellen (90 körül)
Caesar galliai hadjáratainak kezdete: helvétek visszatelepítése eredeti településhelyükre: Ariovistus germánjainak legyőzése (58)
Caesar expedíciói Britannia ellen (5554)
Felkelés Galliában Caesar ellen, Vercingetorix vezetésével (54)
Caesar elfoglalja Avaricumot, csata Gergoviánál, Gallia függetlenségének
Késő La Tène-kor
A kelta művészet hanyatlása a kontinensen, virágzása Britanniában
Boiok Itáliából a Dunához vándorolnak (Sztrabón V. 1,6) 191 után
Scordiscus hatalom virágkora (Livius XL 57,7). Scordiscusok első összecsapása a rómaiakkal (Iul. Obsequens 16.) (156ban)
A rómaiak Noricum és DNY-I'annonia laktűt tauriscusoknak nevezik (Polübiosz 34, 10, 10; Sztrabón, IV. 6, 12) II. sz. közepe körül
Scordiscusok makedónfai betörése 141-től (Livius, Per. Oxyr. 174)
Kimberek betörése a
A magyarországi keltaság virágkora
A scordiscus pénzverés kezdete
A plasztikus stílus csúcspontja: bátai disznószobrocska, Jászberénycserőhalmi ivókürt



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 41
végleges elvesztése Alesia bevételével, Vercingetorix fogságba esik (52)
Galatia római tartomány lesz (25)
Kárpát-medencébe, 114ben. Harcaik a boiokkal, scordiscusokkal, tauriscusokkal (Poszeidóniosz nyoanán: Sztrabón VII. 2,2.)
i.sz. Róma meghódítja Britanniát Claudius uralkodása alatt (43)
Rómaiak Scipio Asiagenus hadjáratában végleg legyőzik a scordiscusokat (Appianosz, Illyr. 5.) 88ban Pannonok megerősödése
A dák állam kialakulása. Boirebistas uralma
Dák győzelem a scordiscusok ellen (Sztrabón VII. 3, 11.)
A dákok döntő győzelmet aratnak a Kritaszirosz vezette boiok és tauriscusok ellen (Sztrabón VII. 3, 115,2)
A boi hatalmi szféra széthullása
Kelta népek önállósulnak a Dunántúlon és ÉszakMagyarországon (Eraviscusok: Tacitus, Germania 28,43. ÉszakMagyarország: Caesar, Bellum Gallicum VI. 25; Ptolemaiosz, Geogr. III. 8,3.)
Octavianus Illyricumban és az Tapod hadjárat (Sztrabón VII, 5,2; Appianosz Illyr. 22.; Cassius Dio XLIX. 34-38.) I. e. 35
A késő La Tène-kor (Hunyady: La Tène D kezdete) Szárazdregölyi aranykincs
Dunántúli kelták „barbár” pénzverése, boius pénzverés
Erődített telepek (Velemszentvid, Szalacska, Regöly)
Gellérthegy-tabáni telep virágkora, festett kerámia Eraviscusok római denárt utánzó veretei



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 42
Pannonia meghódítása i. e. 12 (Vö. Monumentum Ancyranum 30)



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 43
Szabó Miklós: Hátország és gyűjtőmedence
Keleti kelta kulturális közösség
A Kárpát-medence keltaságának sorsa nem különbözött a kontinens nyugatabbi területein élő rokonaiétól. Függetlensége elvesztésében a római hódítás mellett komoly szerepe volt Burebista királysága megerősödésének: a dák offenzíva zúzta szét a Kr. e. I. század közepe táján a boiusok és a tauriscusok szövetségét. Végeredményben a Kr. e. I. század közepére a Dunántúl a későbbi Pannonia provincia része lett, míg az Alföldön Kr. u. 10 körül a szarmata jazigok telepedtek meg, észak felől pedig germánok húzódtak le a Kárpát-medencébe.
A "magyar kardstílus arabeszkjeivel párhuzamosan terjedt el Csehország irányából a Kárpát-medencében a "Plasztikus stílus". Térségükből díszfegyverek sora: a Ciumes, ti. sisak, a dinnyési tőr, a bátai vadkan (talán hadijelvény vagy sisak applikációja volt) jelzi a katonai vezetőréteg érdeklődését a plasztikus barokkos díszítmények iránt.
Ezzel elérkeztünk a Középduna-medence La Tęne kultúrájának regionális vonásaihoz. Van ugyanis egy olyan leletcsoport, amelynek elterjedési területe itt található és ezen kívül másutt vagy egyáltalán nincsenek vagy csak szórványos párhuzamai vannak. Ez az anyag jogosítja fel a kutatást arra, hogy az úgynevezett keleti kelta kulturális és művészeti közösségről, görög szóval koinéról beszéljen. A jelenség hátterében a La Tęne elemek autochton fejlődése, illetve a szomszédos népek hagyományainak összeolvadása húzódik meg.
A hellenisztikus hatás dokumentumait az elmúlt évtizedben azonosítottuk. A helyi agyagművesség egyik típusának, a nyugati kelta környezetben ismeretlen kantharoszoknak (kétfülű ivóedény) vizsgálata hozta az első idevágó eredményeket. Ezek lapos, széles változata helyi kora vaskori, ha úgy tetszik illíro-pannon gyökerű. A Kr. e. III. századi síregyüttesekben viszont az előbbiektől eltérő, nyúlánk, talpas kantharoszok tűnnek fel, amelyek több részletüket tekintve hasonlítanak a Kr. e. IV. század végére, illetve a Kr. e. III. század első felére keltezhető görög párhuzamaikra. Nem valószínű, hogy térségünkben a hellenisztikus kerámia hatásával lehetne számolni, ugyanakkor azonban hasonló típusú görög bronzedények kerültek elő a Kárpát-medence Kr. e. III. századi kelta sírjából például Szobon. Vagyis a forma bevezetését a La Tèneművészetbe ezek alapján magyarázhatjuk. A Balkánról visszatérő kelták feltehetően hadi zsákmányként hozták magukkal a görög példányokat.
A hellenisztikus hatás másik példája a jászberény-cserőhalmi bronz ivókürt. A híres darab egy, a Kr. e. III. század második felére keltezhető sírból jött napvilágra. Az edény állat alakú végződése a görög tengeri sárkány, a Ketosz típusát utánozza.
Az előkép többek között jól ismert az alexandriai művészet alkotásai között. Valószínűtlen azonban, hogy az átvétel színhelye Egyiptom lett volna, sokkal inkább Thrákiára kell gondolnunk, ahonnan az ikonográfiai típust ismerjük, s maga a rhyton is különlegesen fontos szerepet játszott a helyi arisztokrácia kultúrájában. Közvetve ezt a származást támasztja alá a maszkos üveggyöngyök esete. Ezek keleti kelta környezetben elterjedt típusát szemlélteti egy váci példány, amely egy Kr. e. 200 körüli temetkezésből



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 44
került elő.
Első benyomásra a pun amulettek nagy családjába sorolható a darab, valójában azonban párhuzamaival együtt a Fekete-tenger vidékén készült a Kr. e. IV. század végén, s nagy népszerűségnek örvendett Thrákiában és általában a keleti kelta környezetben. Ez egyúttal azt is jelenti, hogy a Kr. e. III. század folyamán a thrákiai kelta hatalom jóvoltából a Fekete-tenger hellenizált vidékei és a Kárpát-medence között régészetileg kimutatható kapcsolat alakult ki. A keleti kelta pénzverés kezdetei a balkáni vándorlásokat közvetlenül követő időszakba nyúlnak vissza.
Számos kronológiai támpont bizonyítja, hogy a Kárpát-medencében a kelta pénz a Kr. e. III. században született meg. Ez az időpont megfelel annak a periódusnak, amikor területünkön a hellenisztikus hatás kimutatható.
A trák és az illír kultúrával való tartós érintkezés és keveredés mély nyomokat hagyott a La Tène-kultúrán. A kapcsolatok különösen a Kr. e. III. században váltak intenzívvé, annak következtében, hogy az Észak-Balkánon megszilárdult a scordiscus hatalom. Ugyanakkor az “illíro-pannon” alapréteg a Kárpát-medence La Tène-műveltségének formálódásában már korábban is jelen volt. Mindenesetre a balkáni elemek észak felé való közvetítésében a scordiscusok nyilvánvalóan alapvető szerepet játszottak. Igen jó példa erre a bronz asztragalosz övek esete. (Az elnevezés arra utal, hogy az öv öntött elemei a görög asztragalosz-motívumra hasonlítanak.) Ezek az övek a Hallstatt-kor végén a pannon törzsek "nemzeti" viseletéhez tartoztak. A scordiscusok, miután az előbbi nép territóriumát jórészt megszállták, Kr. e. 278 után átvették ezt a divatot, majd elterjesztették a Kárpát-medence északabbi térségeiben is.
Az álfiligrán díszítést kelto-illír keverékstílus kialakulásának jeleként értékelik. Ez a felfogás azonban legfeljebb a Szárazd-Regölyről (Dunántúl) származó aranykincs esetében fogadható el. Az idetartozó ékszertípusoknak (kannelurázott csövek, szegmentált gyöngyök) jó párhuzamai vannak a Balkánról. Ugyanakkor a kerékamulettek, a gyöngyökön ábrázolt maszktípus La Tene kelta hagyományra utal. A kutatások mai állása szerint a kincs a scordiscus kulturális szféra jellegzetes produktuma a Kr. e. III. század végéről vagy inkább a Kr. e. II. századból. A Kárpátmedence La Tène-kerámiája illíro-pannon összetevőinek feltárása újabban számos tanulmány tárgya volt. Elsősorban a kétfülű edények egyik csoportja jelzi a hagyomány fontosságát, amely mindenekelőtt a fülek állat alakú díszítményein tükröződik, ami lehet bika- (Kósd) vagy kosfej (Aporliget, Csobaj).
A Kárpát-medence keleti felében a kelták és a szkíta kultúrájú őslakosság keveredésének egyik jele az anyagi kultúrában az egyfülű csészék divatjának kialakulása. A forma végső soron a görög kyathoszra (magasfülű csésze) vezet vissza, amelyet a thraco-szkíta kultúrkör Hisztria kolónia (Románia) hatására vett át a Kr. e. VI. században. A La Tèneműhelyekben a Kr. e. III. század első felében kezdték készíteni a változatos díszítésű “keltizált” korsókat, amelyek fő elterjedési területe az Alföld volt. A kelto-szkíta kapcsolat leglátványosabb dokumentuma azonban a lábatlani, Kr. e. III. századi kelta sírból származó urna, melynek vállát bekarcolt állatküzdelem-jelenet díszíti két nyúlánk testű ragadozóval és egy összerogyó, hátranéző cervidával. Az előkép a sztyeppei művészet ismert ikonográfiai típusa, amelyet azonban kelta fazekas dolgozott fel.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 45
A lábatlani ábrázolás azért is izgalmas, mert jól mutatja, hogy a keleti kelta művészet hogyan fogadta be az idegen hatásokat. Ezek nem keverékstílusok kialakulásához, hanem az átvett motívumok autonóm felhasználásához vezettek. Az urnán a sztyeppei motívum geometrikus átfogalmazása történt meg, ahogy erre más La Tène-edényeken is van példa; ennek az ábrázolásmódnak egyébként a Kárpát-medencében kora vaskori gyökerei vannak. A jellegzetes koiné-szemlélet dokumentumai közé kell sorolni az állatfejjel díszített úgynevezett ál-kantharoszokat és az egyfülű kancsókat is, amelyek némelyikén megjelenő emberi fejek (Balatonederics), maszkok (Novo mesto), anthropomorf fülek (Kakasd) Itália szerepére utalnak a keleti kelta művészet történetében. Ennek magyarázatául a Po-vidéki boiusok Pannoniába való bevándorlása kínálkozik.
Az utóbbi évek magyar kutatásainak talán legfontosabb eredménye a keleti kelta kulturális és művészeti koiné kialakulásának, sajátosságainak kidolgozása volt. A munka során arra is fény derült hogy a korábbi felfogástól eltérően ez a jelenség az oppidumok korával nem szűnt meg. A már elemzett geometrikus látásmód nyilvánvalóan egyik legfontosabb előzménye, s egyben forrása volt a késő La Tène-kor szinte kizárólagosan mértanias ábrázolásainak. Fontos új leletek szemléltetik, hogy a vázák díszítményei között nemcsak dekoratív, hanem figurális motívumok is vannak, mint ezt egy Gomolavából (Szerbia) való besimított, egy gellérthegyi bekarcolt vagy egy tokodi festett díszű cserépen látjuk.
A fémművesség geometrizáló ízlése ugyancsak mutat balkáni összefüggéseket: a nyergesújfalui és a törökszentmiklósi bronz övlemezek a Novo mesto (Szlovénia) és Karaburma (Szerbia) között elterjedt úgynevezett Laminci típusú övlemezekkel függnek össze. Ez önmagában is jelzi, hogy az oppidumok korában sem szűnt meg a keleti kelta művészet balkáni orientációja. Ennek a tételnek további bizonyítékai is vannak: a regölyi típusú ezüstfibulák, a Kr. e. I. századot megérő asztragalosz-övek, vagy az 1984-ben Tiszafüreden feltárt áldozati edény (úgynevezett ál-kernosz) plasztikus maszkdíszítéssel.
Ez a rövid áttekintés közvetve arra is utal, hogy az utóbbi években fellendült az oppidum-korszak kutatása. Ma már tarthatatlanná vált az a felfogás, miszerint az erődített magaslati települések a keleti kelták defenzívába vonulása miatt, a Kr. e. II. század végénél nem korábban, vagyis a kimber vándorlás után alakultak ki. VelemSzentviden (Dunántúl) a Kr. e. III. század elejétől, Gomolaván a Kr. e. II. század elejétől folyamatos településsel kell számolni. A francia-magyar oppidumprogram jóvoltából egyre többet tudunk ezeknek a településeknek a szerkezetéről, erődítési rendszeréről. Különösen a gellérthegyi eraviscus település erődítményeinek feltárása számít látványos eredménynek.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 46
Budapest keltái (kiállítás)
(Budapesti Történeti Múzeum) Kr.e. 3 – 1. század
A Nyugat- és Közép-Európát benépesítő kelta törzsek a Kr.e. 4. században NyugatMagyarország területét is birtokba vették, a 4/3. század fordulóján pedig az egész Kárpát-medencét meghódították. A kelták nagy létszámú és harcias népe a Rajnavidékről vándorolt ide és győzelmeit elsősorban vasból készült félelmetes fegyvereinek köszönhette. A Kr.e. 4. század első negyedében Itália ellen vezettek hadjáratot és Rómát is kirabolták, egy évszázaddal később pedig a Balkán elleni sorozatos támadásaik során a delphoi szentélyt dúlták fel. Gazdag régészeti emlékanyaguk a kelta kovácsok, vasművesek és ötvösök nagy mesterségbeli tudásáról tanúskodik. A Kr.e. 2. századtól kezdve – görög előképek alapján – ezüstből pénzérméket is vertek. A kelták történetének néhány lényeges eseményét, az egyes törzsek neveit és szokásainak vázlatos leírását az ókori, latin és görög nyelvű írott források őrizték meg számunkra.
Budapest területén a kelta hódítás korai időszakából csak szórványos megtelepedésre van adatunk. A kelta hódítók nem űzték el az itt talált lakosságot; a pesti oldal szkíta kori őslakosságának késő vaskori továbbéléséről a rákospalotai (Mogyoródi úti) temető egyik sírja tanúskodik. A Kr.e. 1. században viszont a főváros területe és közvetlen környéke különösen sűrűn lakott volt. Az ókori történeti és földrajzi adatok alapján a Duna jobb parti sávja, valamint a mai Pest, Fejér és Tolna megye nagy része az eraviszkusz törzs településterületéhez tartozott.
A Gellérthegy legmagasabb részén, a déli és az északi oldal lejtőin létesült a kelta eraviszkusz törzs központi települése, amelyet sánccal erősítettek meg. Ez a település (oppidum) a törzs politikai, gazdasági, kereskedelmi és vallási életének a centruma is volt. A sziklás lejtőn kialakított teraszokon épültek a házak, a bronzöntő műhelyek és a fazekasműhelyek a hozzájuk tartozó edényégető kemencékkel.
A lakóházak többnyire négyszög alaprajzúak voltak, vesszőfonatos vázú és kívül-belül agyaggal tapasztott falaikat faoszlopok tartották. A gellérthegyi házak építéséhez a kelták tölgyfát használtak. A néhány ház belsejében talált kézimalmok, sütőkemencék és agyagból tapasztott tűzhelyek alapján ítélve a gabona őrlését és az ételek elkészítését a házban végezték. A gellérthegyi és a tabáni telepeken talált állatcsont maradványokból háziállatok (ló, sertés, szarvasmarha, juh és kecske) tartására és a vadászat fontos szerepére is következtethetünk.
A Kr.e. 1. században a Duna jobb parti részén számos fazekas telep működött (Gellérthegy, Tabán, Békásmegyer), amelyek termékei között a festett kerámia nagy számban fordul elő. Az edényégető kemencéket ill. a fazekas műhelyeket lehetőleg agyaglelőhelyek közelében építették. A kemencéket földbe vájták, amelyek tüzelőtere kétosztatú volt. Az átlyuggatott rostélyt, amelyre a kiégetendő edényeket helyezték, a tüzelőteret kettéosztó gerinc támasztotta alá. Ez az edényégető kemencetípus a római hódítás után, a Kr.u. 2. században is használatban volt Pannoniában.
A festett edények legegyszerűbb típusát az ovális formájú („tojástestű”) edények



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 47
képviselik, amelyek anyaga barnára vagy vörösre égetett helyi agyag. A vörös – fehér sávos és hullámvonalas festett díszítés a kiégetés előtt került rá az edényre. A festett kerámia másik csoportját az un. patronos vagy matricás díszű edények alkotják, amelyeken vonalkötegekből, rács- és létramotívumokból kombinált geometrikus minták vagy ornamentális díszítés szerepel. A fekete színnel (szépiával) felvitt mintákat azután fehér vagy vörös fedőfestéssel látták el. A festett kerámia készítésének szokása talán nyugat-európai, galliai hatásra vagy eredetre vezethető vissza. Az edényeken megjelenő pecsét (itáliai gemma lenyomata) mesterjegy lehetett. A rendkívül jó minőségű és magas színvonalú festett kerámia kereskedők segítségével a fazekasműhelyektől 60 – 80 km távolságra is eljutott.
Az eraviszkusz fazekasműhelyek (a Gellérthegy lábánál, a Duna-part közelében) a római kor első évszázadában is tovább működtek: finom festett és pecsételt kerámiát állítottak elő.
Noha a Dunától keletre élő szkítakori népesség már a Kr.e. 6-5. századokban ismerte a fazekaskorong használatát, a Kárpát-medencében a fazekaskorong általánossá válása a kelta hódítás következménye volt. A késői vaskorban nemcsak a temetkezések edénymellékletei, hanem a telepeken használt edények döntő többsége is kézi korongon készült. A korong használata tömegtermelést tett lehetővé, ugyanakkor az edényformák egyszerűsödését és egységessé válását is okozta.
A tabáni és a gellérthegyi telepeken előforduló tálak az egész magyarországi késői kelta táltípust képviselik; formájukban alig, inkább csak méreteikben különböznek egymástól. Belsejüket néha besimított vagy bekarcolt hullámvonal díszíti, anyaguk szürke színű.
A fekete színű, grafittal kevert anyagú fazekak az egész kelta világban elterjedt edényformát képviselnek, amelyek anyaga a leginkább „tűzálló” volt. Az előállításához használt grafit miatt (a legközelebbi grafitbánya Csehországban volt) drága fazekasárunak számított, ezért egyes, a használat során megsérült példányaik sokszor utólagos javítások, drótozások nyomait mutatják. Külső oldalukat függőleges vagy hálóminta-szerűen kialakított fésűs díszítés borítja.
A festett agyagedények, bronz ékszerek, vaseszközök és mezőgazdasági árucikkek forgalmazásáról a kelta kereskedők gondoskodtak. A Kr.e. 1. században értékmérőül már ezüstpénzt is használtak. Az Itáliával folytatott kereskedelemről a „római” árukon kívül a római köztársaságkori denárok dunántúli előfordulása is tanúskodik.
A Budapesten, a Gellért téren előkerült, közel ötszáz darabból álló éremleletben köztársaság- és Augustus-kori római denárok, valamint az ezek mintájára vert eraviszkusz ezüstérmék fordulnak elő.
Az Északkelet-Dunántúlon és Budapest körzetében élt eraviszkusz törzs neve szerepel az általuk vert pénzeken RAVIS alakban. Az eraviszkusz törzsi pénzverés virágkora a Kr.e. 1. század közepére és második felére esett, és a verde helyét valahol Aquincum környékére helyezi a régészeti kutatás. Ezek az érmék a római köztársaságkori denárokat utánozzák.
A gellérthegyi virágzó törzsi központnak az élete a Kr.u. 1. század elején, a római hódítás



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 48
következtében szűnt meg, de vallási szerepét egykori lakói és utódaik a Pannonia provincia megszervezése után is még sokáig megőrizték. A kelta (eraviszkusz) őslakosság a római uralom alatt a Gellérthegy és a Várhegy lábánál, a Duna-menti sík területeken folytatta tovább életét, fokozatosan romanizálódva, átvéve a római kultúrjavakat és szokásokat.
A Duna mentén több nagykiterjedésű, falusias jellegű telep került elő, amelyek szintén a Kr.e. 1. században létesültek (Békásmegyer, Tabán, Nagytétény) és ahol a korszakra jellemző festett kerámiát is előállító fazekasműhelyek működtek. A Duna túlsó partjáról, a pesti oldalról és a Csepel-szigetről kis kiterjedésű, tanya-szerű települések régészeti nyomait ismerjük. A síkvidéki területek kelta falvaiban egyszerű, nyeregtetővel fedett gödörházak voltak szokásosak (Szigetszentmiklós, Dunakeszi, Békásmegyer).
A korszak temetőinek helyét nem ismerjük, mert kelta temetkezések Budapesten még nem kerültek elő. Csak feltételezzük, hogy a különböző évszázadokban az általános kelta szokásnak megfelelően a csontvázas és a hamvasztásos rítus is előfordult. A főváros területének legkorábbi kelta leletei (vas kardok, lándzsa, bronz kar- és lábperecek) valószínűleg temetkezések mellékletei voltak.
*



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 49
Irodalom
Ph. Barral: Bilan des recherch franco-hongroises sur l’oppidum de Gellérthegy-Tabán Budapest (1990-92, 1996). Acta Arch. Hung. 50 (1998) 343-379.
B. Bónis Éva: Die spätkeltische Siedlung Gellérthegy-Tabán in Budapest. Arch. Hung. 47 (Budapest 1969).
Fitz Jenő: Herkunft und Ethnikum der Eravisker. Acta Ant. Hung. 6 (1958) 395-.
Mócsy András: A gellérthegy-tabáni telep és az eraviszkuszok problémája. Ant. Tan. 15 (1968) 275-279.
Nagy Lajos: Békásmegyeri késő La-Tène fazekaskemence. Arch. Ért. (1942) 162-172.
Nagy Lajos: A késő vaskor. Az eraviszkuszok Buda földjén. Az eraviszkusz kultúra emlékei Budapest környékén. Budapest története I. (Budapest 1942) 121-71., 236-265.
Nagy Tibor: La Tène-kori szkíta-jellegű sírlelet Rákospalotáról. Bud. Rég. 19 (1959) 123138.
Pető Mária: A Gellérthegy története az őskortól napjainkig. (Gemini Budapest Kiadó, 2000).
Szabó Miklós: A kelták nyomában Magyarországon. (Hereditas, Budapest 1971).



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 50
Juhari Zsuzsa - Herczeg János: A kelták egységes európai világa
A hidegháború után újraéledt az egységes Európa-eszme. Ez nagyjából egybeesett az 1980-as évektől tudatosuló, régészeti eredményekkel: a Római Birodalom előtt Európában Írországtól Kárpát-Ukrajnáig, Dél-Lengyelországtól Észak-Itáliáig, sőt KisÁzsiáig olyan kelta néptörzsek laktak, amelyek képesek voltak együtt élni és keveredni más népekkel, az illírekkel, trákokkal, pannonokkal. Vagyis nem annyira a hódítások, hanem az asszimilációs képességük, és technikai újításaik révén hoztak létre közös kulturális örökséget. Az európai műveltség ott alakult ki, ahol a rómaiak civilizációja megépítette az alapokat. Ez tetszetős közhely, és a Nyugat-Európa nagy részén még igaznak is látszik. Az Élet és tudomány kérdéseire Szabó Miklós régészprofesszor válaszol.
- A XIX. századi historikusok az európai történelmet a mediterrán kultúrából vezették le: Minden mögött ott voltak a görögök, azután a rómaiak, akik az elfoglalt területeken megszervezték provinciáikat, a jogi, gazdasági berendezkedésük átvétele a helyi lakosság romanizációjához vezetett. A XX. század régészete ezt a felfogást nemcsak finomította, hanem jelentősen módosította is. Fokozatosan bontakozott ki a hitelesebb kép a keltákról, akiket addig főként a görögök és rómaiak elfogult leírásaiból ismertünk. A görögök eleve minden a mediterráneumtól beljebb élő, más nyelvet beszélő népet barbárnak neveztek, de a római szerzők is a rablás vágyától hajtott barbár népek kategóriájába sorolják a keltákat, nyilván a fegyveres konfliktusok rossz emléke miatt.
Mikor jelent meg ez a népesség?
- A kelták eredete a történetírás előtti időkbe vezet. Megalapozatlan feltételezések már nagyon korai kultúrákkal (például az úgynevezett harang alakú edények kultúrájával) hozzák őket kapcsolatba. A "történeti kelták" régészetileg azonosított kultúrája időben a Kr. e. VIII. századtól, helyileg a Közép-Franciaországtól Csehországig terjedő területen jelent meg, és kora (Hallstatt-kultúra), valamint késő vaskori (La Tène-kultúra) korszakra osztható. Az utóbbi az igazi kelta kultúra időszaka, Kr. e. 450 táján bontakozott ki, és eleinte az említett területet fedte le. A Kr. e. IV. század elején kezdődtek a nagy vándorlások, amelyekre nemcsak a régészeti anyag vizsgálata utal, hanem latin és töredékekben görög szerzők is beszélnek róluk. Ennek megfelelően értelmezésük kétféle. Az ókori leírások elfogult magyarázata a vándorlás okát a kincsszerzésben, a rablásban láttatja, s még olyan motívumok is akadnak, mint az itáliai bor vonzereje, merthogy a kelták - mint a többi barbárok - úgymond részegesek. Néhány említés történik a túlnépesedésről is: a kelták annyian vannak, hogy nem tudja őket eltartani a föld.
Nos, a régészek ezt igazolták. Némely területek - például Champagne és Csehország -nagyon jól átkutatottak: 1,5--2 kilométerre voltak egymástól a Kr. e. V. századi települések és a temetők. Szinte hihetetlen a jelenlegi tájat nézve ez az egykori népsűrűség.
És a népfölösleg nekiindult új hazát keresni...
- A Kr. e. IV. században szervezetten elindultak. Egyidejűleg Észak-Itáliába és



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 51
Pannóniába, onnan tovább a Balkánra és eljutottak egészen Delphoiig. Eközben a mediterráneum civilizáltabb világának látókörébe kerültek, és egyre pontosabbak lettek a történeti feljegyzések is. Már nem csak rablókról, fegyveres kalandozókról írtak, hanem felismerték, hogy letelepedési szándékú népcsoportokról van szó. Egy Diodorosztöredék leírja, hogyan vitték kocsikon a nőket, gyerekeket, javaikat. Vándorolt az egész nép, és persze annak egy része fegyveresekből állt, akik az esetleges konfliktusokat erővel, vagy az erő felmutatásával igyekeztek megoldani.
A túlnépesedés az életmód, a civilizáció sikerességének jele.
- Kiváló vasművesek voltak. Európa első vasipari forradalmát hajtották végre. Az összes olyan eszközforma amely a XIX. századi nagyipari átalakulásig használatos volt, náluk alakult ki, nyerte el szinte tökéletes alakját. A mezőgazdaságuk sem lehetett rossz: római forrásokból a kelta aratógépről is tudunk. Innovációik egyike a hordó feltalálása. A délről amforákban érkező borokat hordókba fejtették át. A szőlő és bor történetében alapvető fordulatot hozott ez a mérsékelt égövi technikai újítás. Mindezek magyarázzák azt jólétet, ami azután jelentős népszaporulathoz vezetett. Ugyanakkor a fejlett vasipar minőségi fegyvereket is produkált, nem voltak véletlenek kezdeti sikereik a déli szomszédokkal vívott harcokban.
A mediterrán vidékek érthetően vonzották a telepeseket, de ott fejlett államalakulatokba ütköztek.
- Mindazonáltal Kr. e. 386 táján elfoglalták Rómát, és Szicíliáig is előretörtek. Titus Livius tollából származik a híres jelenet, amikor Róma visszavásárolta függetlenségét: a kelták hamis súlyokkal mérték a sarcként követelt aranyat, és a végén vezérük, Brennus még a kardját is a súlyok közé dobta: "vae victis!" Jaj a legyőzötteknek!
Győztesnek, legyőzöttnek örök időkre intő szállóige. A rómaiak találékonyak voltak a politika, a háború sajátos törvényeinek megfogalmazásában.
- Róma számára nem fért kétség ahhoz, hogy a keltákat ki kell űzni Itáliából. Mert azok megtelepedtek a Po völgyében, attól délre és északra: Bologna, illetve Milánó környékén, valamint az Adria partján, Ancona térségében. Vagyis közvetlen veszélyt jelentettek Róma számára, egyes törzseik Hannibál Alpokon átkelő hadseregéhez csatlakoztak is. A Kr. e. III. században a görögök nem adtak lehetőséget a kelták betelepedésére. Delphoiból is visszaverték őket. Ezek egy része a Kárpát-medencébe vándorolt vissza, ahogy az Itáliából kivert boiusok is ide érkeztek.
Ezzel a kelták új hatalmi központja a Kárpát-medencében alakult ki. Az itt talált népekkel jött létre az az együttélés és kulturális keveredés, amit a régészeti leletek tükröznek.
Kelták, gallok, galaták. Van valami különbség?
- Hérodotosz írta le először a kelta nevet, a nép, amelyik a Duna forrásvidékén él. Nem sokkal ezután megjelent a római forrásokban a gall, és a Kr. e. III. században a galata. De ezek tökéletes szinonimák voltak, ahogy a történeti munkák is tanúsítják. Feltehetően az ókoriak egy néptörzs nevét terjesztették ki az egész népességre. A gyűjtőnév jelentése később differenciálódott: a kis-ázsiaiakat inkább galatáknak, a mai Franciaország



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 52
területén élőket pedig galloknak nevezték. Minthogy egységes kelta állam nem jött létre, a törzsnév fontosabb volt, mint a gyűjtőnév. Nálunk éltek például a boiusok, a scordiscusok vagy a tauriscusok.
Az antik Európa kelta iskolába járt
Nem karddal hódítottak, de belakták az öreg kontinenst
Strapabíró küllős kocsikat gyártottak, s a földművelést forradalmasítva bevezették a trágyázást és a kerekes ekét. Nem mellesleg máig példa nélküli módon békésen terjeszkedtek szerte Európában, ahová 2500 évvel ezelőtt nomádként tették be a lábukat, hogy rövidesen jól megtervezett városokban élve letegyék a nyugati kultúrkör fundamentumát. Ők a kelták, akikről az elmúlt évtizedek régészeti feltárásainak köszönhetően egyre többet tudunk, egyebek mellett azt, hogy nagyon jól érezték magukat a Kárpát-medencében, ahol kifinomult művészeti alkotások egész sorát hagyták az utókorra, például a "Magyar kardstílust".
A keltákról az első pillanatban két dolog jut eszünkbe: Asterix, a bátor kis gall, aki jól megtermett társával, Obelix-szel végigduhajkodja és -csatázza Galliát, és ahol csak tud, borsot tör a rómaiak orra alá, valamint a druidák, akik nagyon misztikus dolgokat műveltek Stonehange-ben: még azt sem tudni, hogyan hordták oda a csillagászati pontossággal beállított kőoszlopokat, melyek még ma is ott állnak, mozdulatlanul.
De milyenek is voltak valójában a kelták? Vad és barbár törzseik hódításaik közepette lekaszabolták, leigázták Európa népeit, vagy Britanniától az Uralig, Skandináviától Ibériáig letelepedve a maguk tudásával nagyban hozzájárultak a nyugati világ kultúrájához, mi több, kialakították azt?
Bár kétségtelen, hogy a kelták nem vetették meg a jó bort - olyannyira, hogy messzi földre is képesek voltak utánpótlást szállítani, ha hiány támadt belőle -, az elmúlt húszharminc év régészeti kutatásai, leletei az utóbbi, "békés" verziót támasztják alá. A kelta kultúra körülbelül az i. e. 5. századtól, vagyis a késő vaskortól egészen időszámításunk kezdetéig, sőt bizonyos területeken még azután is az európai élet meghatározója volt, és hatásai még ma is érezhetők.
A csatározásokat és a letelepedést követő békés hétköznapokban az addig nomád életmódot élő kelták nemcsak felvették az egyhelyben lakással járó szokásokat, de egyenesen úttörői voltak a földművelés korszerűsítésének. Ők találták fel a trágyázást, ami nélkül a föld kimerülne, és ezért hamarosan tovább kellene állni, és ők voltak, akik elsőként szereltek kereket az eke alá. A letelepedésben való elszántságukat mutatta az is, hogy jól megtervezett városokat építettek, sőt kidolgozták saját adórendszerüket, valamint törvényszéket ültek a határviták tisztázására.
Rendkívül nagy gyakorlatra tettek szert az ércek feldolgozásában, de ugyanúgy a kádármesterségben is. Sokféle kocsit voltak képesek szerkeszteni, melyeket strapabíró



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 53
küllős kerékkel láttak el, és az útépítésben is az élen jártak. A kelták lakta területeken nem volt olyan valamirevaló folyó, melyen ne ringatóztak volna saját gyártású hajóik. Másik két találmányukért, a szappanért és a nadrágért máig hálás lehet nekik az utókor.
Államszerkezetük ugyanakkor sok vonást megőrzött a nomád időkből. A skótoknál még ma is megtalálható klán-rendszernél szorosabb államalkotó erő soha nem forrasztotta össze a keltákat. Az örökös királyság nem tudott meghonosodni, ezért a nagy, egységes és stabil állam helyett sok kicsi működött egymás mellett, laza szövetségben. A klánok feje a főnök volt, aki a törzsfőnek tartozott engedelmességgel. A törzsfők alkották a szövetségtanácsot, ennek első embere a szövetségfő volt.
Nyelvüket, a keltát ma már csak Britannia bizonyos részein lehet elvétve hallani, Galliában még a római időkben elfeledték.
A spirituális hatalmat a papi rend tagjai, a druidák birtokolták, akik gyakran húsz évig, vagy ennél tovább is szívták magukba a tudományt. Ismereteik meglehetősen széleskörűek voltak: az orvoslástól a csillagászatig, az államtudománytól a hittanig, a bölcseletig mindent az eszükbe véstek - mert leírni, vagy beavatatlannak elárulni semmit sem volt szabad. A történelem tudói és őrei a druidák rendjébe tartozó bárdok voltak, akik dalaikban őrizték meg a régmúlt korok dicsőségét, ám egy idő után a hatalmasságok bérdalnokaivá váltak, és elvesztették hitelüket. A rend másik osztályát a jósok alkották, akik az istenekkel kapcsolatban állva a csillagok állásából, madárbélből és még számtalan jelből képesek voltak megmondani a jövendőt. Őket nagy becsben tartották, és nem is fogtak semmilyen fontos vállalkozásba a megkérdezésük nélkül.
Az isteneket gyakran engesztelték áldozatokkal, nemritkán embert is felajánlottak nekik, ami első hallásra nem hangzik túl civilizáltnak. Valamelyest árnyalja azonban a kelták vallási életéről alkotott képet, hogy már fél évezreddel a kereszténység előtt a lélek halhatatlanságát hirdették, a földi dolgokat pedig egyáltalán nem tartották fontosnak. Hittek a halál utáni életben, ezért a halott minden kedves dolgát vele temették.
Ami nagy szerencséje a régészetnek és történettudománynak, hogy az i. e. 500 körüli, vagyis a késő vaskori kelta - ahogy a tudósok nevezik a svájci Neuchatel-tó melletti kis település után: La Tène - kultúra tárgyi elemei szinte kizárólag a sírokban maradtak fenn. Ezek a 70-es években előbukkant leletek alapjaiban átformálták a képet, amelyet a tudósok a hódítások során az őslakosságot kegyetlenül leigázó és kiirtó kelta törzsekről alkottak. Ugyanezek a leletek mutatnak rá arra is, hogy a Kárpát-medencében már az i. e. 5. század utolsó éveiben itt voltak a kelták. Sokkal hamarabb tehát, mint azt az ókori görög és latin történetírók gondolták, akik ezt a 4. századra tehető, úgynevezett történelmi vándorlás idejére datálták - nagyjából akkorra, amikor ennek a népvándorlásnak egy másik ága, a gallok elérték Rómát.
De térjünk vissza inkább a Kárpát-medencei keltákra, akik nem mások voltak, mint maguk a pannonok. (Mellesleg a Magyarországon ismert római kultúra egyenesen erre épült - szó szerint, ugyanis még a kelták által épített városokat is megtartották, mint például Aquincumot és Brigetiot.) Feltűnően sok i. e. 5. századi kelta lelet került elő Ausztria keleti részén, Dél-Szlovákiában, az Észak-Dunántúlon, sőt, az Alföld északi peremén is találtak belőlük néhányat. A leletek szerint a kelták valószínűleg nem rohanták le az itt lakó népeket - ellenkezőleg, békésen beszivárogtak és letelepedtek. Ezt



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 54
ékesen bizonyítják az itt talált La Tène-temetők, melyek a régi lakosság úgynevezett Hallstatt-temetőihez kapcsolódtak. A betelepedés hátországa a leletek szerint a mai Csehország, illetve Nyugat-Ausztria területe volt.
Ezt a viszonylag korai betelepülést azonban valóban követte az ókori történetírók által lejegyzett "történeti vándorlás" a IV. században. Ennek oka az volt, hogy a letelepedett, virágzó kultúrát létre hozó kelták már nem fértek el az eddig megszerzett területeken, egyszóval túlnépesedtek.
A déli invázió, melynek során a pannonok betelepedtek a Balkán-félszigetre, illetve a hellenisztikus világba, már a Kárpát-medencei hátországból indult ki. A végeredmény pedig az őslakosság és a kelták békés egybeolvadása lett: a feltárt sírokban egymás mellett fekszenek illír ékszerezésű nők és kelta fegyverzetet viselő harcosok.
A kelták "hadmozdulatai" azonban nem jártak száz százalékos sikerrel, ám ennek is megvolt a maga történelmi hozadéka. Az i. e. 3. századra tehető Delphoi invázió kudarca után az egész Kárpát-medencét elfoglalták a kelták. Ekkor, vagy ez után keletkeztek azok a sírok, melyeket az Alföldön és Szlovéniában találtak. Az itteni népkeveredésről a szkíto-kelta sírok tanúskodnak - a helyi lakosság kultúrája itt is továbbélt. Az őslakossággal való keveredés nyomán jöttek létre a különböző kelta etnikai egységek, mint például a scordiscusok, a tauriscusok, vagy az Itáliából elűzött boiusok.
Érdemes néhány szót ejteni azokról a tárgyakról is, melyek az utóbbi harminc évben megváltoztatták a keltákról való gondolkodásunkat. Az idők folyamán a Kárpát-medence a La Tène-kultúra központjává vált. A korszakban igen változatos formák és díszítések jöttek létre, számtalan kulturális és művészeti közösség - görög szóval koiné - alakult ki. A meghódított területek őslakosságának tárgyi kultúrája ugyanis szintén rányomta a bélyegét a kelta művészetre, és a kettő organikusan összeolvadt. Szépen nyomon követhető ez például a kétfülű ivóedényeken, úgynevezett kantharoszokon: ezek az illoro-pannon korszakban, a kora vaskorban laposak és szélesek voltak, a 3. században, a balkáni hódítás után azonban már nyúlánk és talpas edényeket készítettek.
A tisztán dekoratív La Tene-művészet eredetileg mellőzte a konkrét formákat, és a spirálvonalak kombinációjával is a mozgás, mozgalmasság hatását keltette. Később azonban, a különböző népekkel való keveredés folyamán megjelentek a növény- és állatformájú díszítések is. A fémművességben szintén balkáni hatásra jelentek meg a geometrikus minták. A Kárpát-medence legjelentősebb hozzájárulása a kelta művészet történetéhez pedig nem más, mint a "Magyar kardstílus".



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 55
Szabó Miklós:
Fejezet a mérsékelt övi Európa ókori történetéből
„Harciasságukhoz balgaság, dicsekvés és cifrálkodás járul..., ha győznek, kibírhatatlanok, de ha vereség éri őket, letörtek...” „Számos elméletük van a csillagokról, a világ és a Föld mélységéről, a természetről... ezeket átadják az ifjúságnak.” Nemcsak Sztrabón és Julius Caesar leírásában változik a kelták imázsa: a XX. századi régészet is nagymértékben módosította a „keltaság”-ról kialakított képet; többek között az „egy nép – egy kultúra” merev sémáját is megbontotta.
Nem sokkal a XVIII. század kö zepe után, szinte ugyanakkor, amikor J. J. Winckelmann a görög művészet kutatásának alapjait lerakta, James Macpherson közreadta az „elfeledett kelta bárd”, Oszszián költeményeinek angol fordítását. Ez a különös „egyveleg”, ami némi szigorral hamisítványnak minősíthető, óriási hatással volt az európai szellemiségre. Úgy is fogalmazhatunk, hogy a belőle áradó költői érzékenység és feltétel nélküli szabadságvágy szinte telibe találta a születőben lévő romantikus mozgalmat.
Egymást követték „a kelta bárd”, Osszián fordításai: nemcsak franciául, németül vagy olaszul, hanem megjelenésük után nem sokkal magyarul is olvashatóak voltak a „kelta versek”. A honi átültetéseket Kazinczy fordítása tetőzte be, ahogy Takács Gedeon találóan írja: „Kufstein régi foglya, jó Kazinczy lelke, Itt van, Osszian is körötte lebegve.”
Ez az irodalomban gyökerező, erősen sematikus kép a keltákról, fokozatosan gazdagodott, amikor a kutatók az anyagi kultúra emlékeire is kezdtek felfigyelni. Igaz, hosszú ideig az „anyaggyűjtés” kritikátlan volt, hiszen éppúgy keltának határozták meg a dolmeneket és a menhíreket, mint a bronzkori fegyvereket, ékszereket. A Stonehenge-t a druidák művének tekintették, sőt szerkezetéből azt vélték kiolvasni, hogy a szentháromságtant a kereszténység a keltáktól vette át. Mindebből, magától értetődően, a XVIII. század végén, illetve a XIX. század elején nem a keltákkal foglalkozó tudomány, a keltológia, hanem a keltománia bontakozott ki. Ennek dokumentumait lapozva, olyanokat olvashatunk, hogy a kelta a föld legrégibb népe, melynek nyelve minden nyelv ősanyja, vagy hogy a druidák zseniális filozófusok voltak, és folytathatnánk az ilyesféle megállapítások sorát.
A keltológia megszületésének mérföldköve volt Zeuß müncheni professzor Grammatica Celticájának megjelenése 1853-ban, ami azonban nem jelentette a keltománia alkonyát, legfeljebb a tudomány és az áltudomány útjainak különválását.
Az anyagi kultúra emlékei közül elsőként a kelta pénzeket azonosították, s nem véletlenül. A vereteken olvasható feliratok latin szövegekből ismert gall törzsekre, történeti személyekre utaltak. (A kelta numizmatika első atlasza már 1840-ben megjelent Brüszszelben). A XIX. század közepétől kezdve az európai régészet felmenő ágra került. A dán Ch. Thomsen bevezette a három periódusra, a kő-, a bronz- és a vaskorra épülő osztályozást, amelyben a keltaság a vaskori népek kategóriájába tartozik. Eleinte azonban az archeológia elsősorban ókori szerzők szövegeit igyekezett illusztrálni. Legalábbis így értelmezhetőek a III. Napóleon által inspirált és részben



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 56
finanszírozott kutatások, amelyek Julius Caesar Gall háborújának adataiból kiindulva végeredményben Alesia, Bibracte azonosításához és feltárásához vezettek. Különösen nagy hatásúnak bizonyultak az 1867-től J. G. Bulliot irányítása alatt kezdődött bibractei ásatások, amelyek Európa-szerte ráterelték a figyelmet a kelták erődített településeire, az oppidumokra. Nem véletlenül fedezték fel például Murcens-ben (Franciaország) az első olyan védművet, amely pontosan megfelelt Caesar leírásának az antik Avaricum (ma Bourges) „gall falá”-ról (murus Gallicus).
Végül is az ókori leírások és a régészeti leletek szisztematikus összehasonlítása elvezetett az európai vaskor, s ezen belül a kelta régészeti hagyaték azonosításához. 1875-ben H. Hildebrand svéd régész a vaskor második, azaz későbbi, a kelta népességhez kapcsolható periódusát a svájci Neuchâtel-tónál 1856-ban felfedezett lelőhelyről La Tène-kornak keresztelte el. (Az elnevezést ma is használjuk.)
Az a felismerés, hogy a kelta népesség és egy adott leletcsoport között genetikus összefüggés van, végeredményben már az 1871-es bolognai ősrégészeti konferencián beigazolódott: G. de Mortillet francia és E. Desor svájci tudós a Marzabottóban feltárt etruszk város anyagából szinte habozás nélkül válogatta ki a kelták fegyvereit és ékszereit, amelyek – természetesen „hordozóikkal” együtt – a latin forrásokból jól ismert történeti kelta vándorlások keretében kerültek Etruria Padanába. Nem folytatva a kutatástörténeti részletek bemutatását, mindössze annyit kell még mindehhez hozzátenni, hogy a kelta régészet nagy úttörői közül nem szabad kifelejteni Pulszky Ferencet, aki angliai és franciaországi emigrációja alatt folytatott tanulmányai eredményeként már 1879-ben sikerrel azonosította a Magyarország területén megtelepült kelták régészeti hagyatékát. Ez az áttekintés egyúttal talán sejteti, hogy a rendelkezésünkre álló forrásanyag alapján a keltaság háromféleképpen határozható meg.
A nyelvemlékek
A legkézenfekvőbb, magától értetődően, a nyelvi definíció. Vagyis kelta az, akinek anyanyelve az indoeurópai nyelvcsalád kelta csoportjába sorolható. Európa legnyugatibb térségében ma is vannak élő kelta nyelvek: az ír-gael és a skót-gael. Az ezekkel rokon manx, azaz a Man-szigeteken beszélt dialektus kihaltnak tekinthető. A brit nyelvek közé sorolható a walesi kymro, valamint a breton a franciaországi Bretagne-ban, továbbá a korn Cornwallban, amely már a XIX. század elején eltűnt. Egészében véve azonban az angol, illetve a francia olyan mértékben visszaszorította ezeket a nyelveket, hogy az egyetlen független kelta nemzeti államban, az Ír Köztársaságban talán 70 ezerre tehető azok száma, akik ír anyanyelvűnek tekinthetők. Ezek is elsősorban egyszerű emberek, főleg halászok a sziget északnyugati partvidékén. Ugyanakkor az élő kelta kultúra, főként a zene világhódító korát éli. Más kérdés, hogy az iskolai oktatás képtelennek mutatkozik az említett területeken az ír vagy a kymro nemzeti nyelvvé emelésére.
Az ókori kelta nyelvekkel szintén nehéz helyzetben vagyunk, hiszen ezeket – kivéve az Ír szigetet – a római provinciákban a latin szorította ki, s meglehetősen kevés nyelvemlékük maradt fenn. Közülük a legfontosabbak az epigráfiai dokumentumok, edényekre bekarcolt, bronzba vésett, kőbe faragott felíratok. Minthogy a szárazföldi keltáknak saját írásuk nem volt, ezért Dél-Franciaországban a görög, Milánótól északra



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 57
az északi etruszk (úgynevezett lepontius), Hispániában pedig az ibér ábécét vették át. Később, a római hódítással, a latin írás is fokozatosan terjedt a kelták körében, s számos kelta nyelvű felirat a római korra keltezhető.
A ma ismert, legkorábbi kelta nyelvű feliratok Como környékéről valók, a Kr. e. VI. és V. századból. A gallo-görög és a keltibér emlékek között is szép számban akadnak olyanok, amelyek a római kort megelőzik. Az alapvető probléma az, hogy a publikált több száz felirat közül alig húsz-harmincon találhatók teljes mondatok, egyébként főleg nevek, sztereotip formulák olvashatók rajtuk. 1970-ben a Zaragoza melletti Botorritában került elő egy keltibér feliratú bronztábla, amely 172 szót tartalmaz. A leghosszabb nyelvemlék, a Colignyből való gall kalendárium (ma a lyoni Gallo-római múzeum őrzi) eredetileg 2000 sorból állott. Mindenesetre a hagyományozódás hézagos jellege miatt a hosszú feliratok értelmezése körül komoly viták dúlnak, s távol vagyunk attól, hogy az ókori kelta nyelvről, annak különböző dialektusairól Britanniától Pannoniáig, sőt KözépAnatóliáig pontos ismeretekkel rendelkezzünk.
Pál apostolnak a galátziabeliekhez írt levele:
6. Csodálkozom, hogy Attól a ki titeket Krisztus kegyelme által elhívott, ily hamar más evangyéliomra hajlotok.
11. Tudtotokra adom pedig atyámfiai, hogy az az evangyéliom, melyet én hirdettem, nem ember szerint való.
12. Mert én sem embertől vettem azt, sem nem tanítottak arra, hanem a Jézus Krisztus kijelentése által.
13. Mert hallottátok, mint forgolódtam én egykor a zsidóságban, hogy én felette igen háborgattam az Isten anyaszentegyházát, és pusztítottam azt.
14. És felülmultam a zsidóságban nemzetembeli sok kortársamat, szerfelett rajongván atyai hagyományaimért.
15. De mikor az Istennek tetszett, ki elválasztott engem az én anyám méhétől fogva és elhívott az kegyelme által.
2/9. És elismervén a nékem adatott kegyelmet, Jakab és Réfás, meg János, kik oszlopoknak tekintetnek, bajtársi jobbjukat nyujtják nékem és Barnabásnak, hogy mi a pogányok között, k pedig a körülmetélés között prédikáljunk.
3/28. Nincs zsidó, sem görög; nincs szolga, sem szabad; nincs férfi, sem n; mert ti mindnyájan egyek vagytok a Krisztus Jézusban.
4/9. Most azonban, hogy megismertétek az Istent, s hogy megismert titeket az Isten, miként tértek vissza ismét az értelem és gyarló elemekhez, a melyeknek megint újból szolgálni akartok?
10. Megtartjátok a napokat és hónapokat és időket, meg az esztendőket.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 58
11. Féltelek titeket, hogy hiába fáradoztam körültetek.
5/13. Mert ti szabadságra hivattatok atyámfiai; csakhogy a szabadság ürügy ne legyen a testnek, és szeretettel szolgáljatok egymásnak.
14. Mert az egész törvény ez egy igében teljesedik be: Szeresd felebarátodat, mint magadat.
6/4. Minden ember pedig az maga cselekedetét vizsgálja meg, és akkor csakis önmagára nézve lesz dicsekedése és nem másra nézve.
11. Látjátok, mekkora betűkkel írok néktek a saját kezemmel!
18. A mi Urunk Jézus Krisztusnak kegyelme legyen a ti lelketekkel atyámfiai! Ámen
(Károli Gáspár fordítása)
„Barbárok”
A keltaság második típusú meghatározása már kimondottan az ókori állapotokra vonatkoztatható, minthogy ezt elsősorban a görög történetíróknak, geográfusoknak és etnográfusoknak köszönhetjük. Ez a definíció a „barbár” kategóriába, vagyis a nem görög nyelvet beszélő népek közé sorolja a keltákat.
A barbárok jellemzésére a görögök számos toposzt, azaz közhelyet használtak, amelyeket gyakran különösebb tépelődés nélkül alkalmaztak a szkítákra, a trákokra vagy éppen a keltákra. Az utóbbiak lényegében Platón óta szerepeltek a „harcias népek” között, akikre jellemző volt egyebek között a részegeskedés. Sztrabón, Augustus korában, korábbi görög források alapján a következőket írja róluk: „Természetük egyszerűségéhez és harciasságához sok balgaság, dicsekvés és cifrálkodás járul; aranyékszereket hordanak ugyanis, nyakukon nyakláncokat, karjukon és a kéztetőn karpereceket s az előkelők festett és arannyal hímzett ruhát viselnek. E könnyelműségük folytán, ha győznek, kibírhatatlanok, de ha vereség éri őket, letörteknek mutatkoznak. Balgaságukat tetézi az a barbár és különös szokás, ami az északi népek legtöbbjénél is megvan, hogy a csatából visszatérve ellenségeik fejét lovuk nyakára akasztják, s megérkezve a tornácra szögezik.” (Ford.: Földy József)
Ez az „image” fokozatosan változott, ahogy a görögök és a rómaiak a keltákat jobban megismerték. A barbárok pozitív tulajdonságai a Kr. e. II. századtól kezdve egyre több visszhangra találtak az ókori szerzőknél. Érdemes e tekintetben Caesart idézni a kelták papi testületéről, a druidákról: „A druidák a vallási ügyekkel foglalkoznak, ők mutatják be a közösség és az egyének áldozatait, ők adnak felvilágosítást vallási kérdésekben. A tanulni vágyó fiatalok is seregestől özönlenek hozzájuk, és valamennyien nagy tiszteletben állnak. Innen van, hogy ők bíráskodnak csaknem minden vitás kérdésben, ami törzsek vagy magánemberek között felmerült... Tanításuk fő tétele az, hogy a lélek nem pusztul el, hanem a halál után egyik emberből a másikba költözik. Meggyőződésük, hogy ez a tanítás a bátorság leghatásosabb serkentője: megszünteti a halálfélelmet. Számos elméletük van még a csillagokról, azok mozgásáról, a világ és a föld nagyságáról, a természetről, a halhatatlan istenek hatalmáról, és sajátos képességeiről; ezeket mind



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 59
átadják az ifjúságnak.” (Ford.: Szepessy Tibor) Az antik források általánosító szemlélete tükröződik a kelta fajta leírásában is. Szinte minden görög és latin szerző magas, erős, szőke hajú és tejfehér bőrű emberekről beszél. Legfeljebb – amint ezt Sztrabón teszi – a germánoktól igyekszik megkülönböztetni őket: az utóbbiak még magasabbak, hajszínük pedig vöröses. Valójában a modern antropológiai vizsgálatok ellentmondanak a kelta rassz létezésének: a vaskori kelta temetőkben hosszú- és rövid koponyájú, alacsony és magas egyedek csontvázai keverednek.
Nem időzve tovább a görög etnográfusok keltákra vonatkozó leírásainál, azt kell kiemelni, hogy egyáltalában a görögség jóvoltából jelent meg ez a nép az írott történelem fényében. A milétoszi Hekataiosz említi először Kr. e. 500 körül a kelták által lakott területet, a Keltikét Massalia (Marseille) hátországában. Hérodotosz (Kr. e. 480–425 körül) már arról is tudott, hogy az Istros (Duna) forrásvidékén kelták laktak. Így jelent meg tehát a Kr. e. V. századtól a Keltoi név ennek a nem mediterrán Európában élő hatalmas barbár népnek a megjelölésére.
Mintegy két évszázaddal később, amikor a Hellászba betörő kelták Kr. e. 279-ben Delphoit fenyegették, a görög történeti irodalomban a támadókat Galatai, azaz galata néven kezdték emlegetni, hogy azután így nevezzék a nem sokkal később Anatólia szívében megtelepülő csoportjaikat. (Pál apostol ezek leszármazottaihoz intézte egyik levelét.)
Újabb félévszázad múlva a latin forrásokban, először Plautusnál jelent meg a gall (Galli) népnév, amelyet azután elsősorban a mai Franciaország területén (Gallia) élő keltákra ruháztak rá.
Le kell azonban szögezni, hogy a három elnevezés (kelta, galata, gall) lényegében szinonima volt, s az a tendencia, hogy a nyugati keltákat gyakran galloknak, míg a keletieket galatáknak tituláljuk, valójában viszonylag új keletű, s azt az igényt tükrözi, hogy elkerüljék azt a látszatot, mintha az ókori kelta világ valamifajta, területi és politikai egységet képezett volna.
Egy nép – több kultúra
A keltaság harmadik definíciója a régészethez kapcsolódik. A kutatástörténeti bevezetésben már utaltunk arra, hogy a múlt században az „egy nép – egy kultúra” elv alapján a keltákat a La Tène-műveltség hordozóiként azonosították. A XX. századi archeológia egyik nagy érdeme, hogy ezt a merev sémát képes volt meghaladni. Másképpen fogalmazva, a kelta etnikum története „meghosszabbodott” a La Tène-kort megelőző, illetve az azt követő időszakokban, azaz körvonalazódott a kora vaskori úgynevezett Hallstatt kelta kultúra, illetve a Római birodalom nyugati provinciáiban továbbélő kelta hagyományú műveltség fogalma.



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 60
Feltárul a kelta nyelv eredete
(Múlt-Kor, 2003. július 8.)
A római hódítás idején mintegy 2000 éve kihalt a gall nyelv. Történeti nyelvész és molekuláris genetikus kutatók szerint most féltucat gall és latin kétnyelvű felirat alapján lehetővé vált a kelta nyelv eredetének meghatározása.
Filogenetikus kronológia
A Brit Tudományos Akadémia közleményeiben megjelent tanulmány szerzői szerint az indo-európai ősnyelv i.e. 8100 ą 1900 évvel keletkezett, a kelta nyelv i.e. 3200 ą 1500 évvel érkezett a szigetországba.
Peter Forster, cambridge-i molekuláris genetika professzor és Alfred Toth, zürichi nyelvész kutatásának elsősorban a kelta és gall indo-európai nyelvek elemzése, pontosabban kétnyelvű gall-latin feliratok segítségével leszármazásuk térképszerű felrajzolása a célja.
Legujabb tanulmányuk alapján a kelta nyelv az indo-európai közös tőről i.e. 3200 körül szakadt le. A gall verzió, vagyis a kontinentális kelta Európában maradt, a brit verzió, vagyis a szigetországi kelta pedig egy hullámban Britanniába költözött. Britanniában aztán a kelta megint kétfelé ágazott: a britonic (p-kelta), vagyis a velszi és a breton, illetve goidelic (q-kelta) vagyis az ír és a skót gael változatra.
A cambridge-i Egyetem McDonald Régészeti Kutatóintézetében zajló kutatás vezetője Peter Forster szerint "Az egy hullám elmélet és a filogenetikus datálás megerősíti Colin Renfrew régész hipotézisét, miszerint nyelvünk a neolitikus időszak első földművelőitől származik. Ezek a földművelők Anatolián keresztül a Közel-Keletről érkezhettek." - írja a Discovery.
Genetikai módszerek a történeti nyelvészetben
Az indo-európai a legnagyobb és legjobban dokumentált nyelvcsalád, ennek ellenére az indo-európai összehasonlító nyelvészek által először 1863-ban felrajzolt családfa ma is eléggé ellentmondásos. A történeti nyelvészetben az indoeurópai nyelvcsalád történeti rekonstrukciója több modell szerint zajlik. A családfaelmélet a nyelvi változást szétágazó folyamatoknak tekinti, ahol az egyes nyelvek, nyelvváltozatok fokozatosan távolodnak egy feltételezett alapnyelvtől, illetve egymástól is. A hullámelmélet szerint a nyelvi változások általában egy (esetleg több) pontból indulnak el, és fokozatosan terjednek.
Alapvetően hasonlóan dolgozik az evolúciós genetika is a DNS szekvencia és a leszármazástan területén. A gének és a DNS alapján a fajok eredetét és leszármazási vonalait kutató genetikához hasonlóan határozhatók meg történeti nyelvészetben a nyelvi különbségek.
Az indoeurópai nyelvek: Írországtól Indiáig mindenütt megtalálhatók, s Európa majd



S z a b ó M i k l ó s : A k e l t á k n y o m á b a n M a g y a r o r s z á g o n Oldal: 61
mindegyik nyelve ebbe a családba tartozik. Kivételek a finn és a magyar, a finn-ugor csoport, valamint a baszk, amelynek egyáltalán nincs rokona.